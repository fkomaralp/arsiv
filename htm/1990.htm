<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml">
<head>
  <meta name="generator" content="HTML Tidy for Linux (vers 25 March 2009), see www.w3.org" />
  <meta http-equiv="Content-Type" content="text/html; charset=utf-8" />
  <meta name="Generator" content="Microsoft Word 12 (filtered)" />

  <title>1990 MEVLÂNÂ TAKVİMİ</title>
  <style type="text/css">
/*<![CDATA[*/
  <!--
  /* Font Definitions */
  @font-face
        {font-family:Helvetica; panose-1:2 11 6 4 2 2 2 2 2 4;}
  @font-face
        {font-family:Courier;   panose-1:2 7 4 9 2 2 5 2 4 4;}
  @font-face
        {font-family:"Tms Rmn"; panose-1:2 2 6 3 4 5 5 2 3 4;}
  @font-face
        {font-family:Helv;      panose-1:2 11 6 4 2 2 2 3 2 4;}
  @font-face
        {font-family:"New York";        panose-1:2 4 5 3 6 5 6 2 3 4;}
  @font-face
        {font-family:System;    panose-1:0 0 0 0 0 0 0 0 0 0;}
  @font-face
        {font-family:Wingdings; panose-1:5 0 0 0 0 0 0 0 0 0;}
  @font-face
        {font-family:"MS Mincho";       panose-1:2 2 6 9 4 2 5 8 3 4;}
  @font-face
        {font-family:Batang;    panose-1:2 3 6 0 0 1 1 1 1 1;}
  @font-face
        {font-family:SimSun;    panose-1:2 1 6 0 3 1 1 1 1 1;}
  @font-face
        {font-family:PMingLiU;  panose-1:2 2 5 0 0 0 0 0 0 0;}
  @font-face
        {font-family:"MS Gothic";       panose-1:2 11 6 9 7 2 5 8 2 4;}
  @font-face
        {font-family:Dotum;     panose-1:2 11 6 0 0 1 1 1 1 1;}
  @font-face
        {font-family:SimHei;    panose-1:2 1 6 9 6 1 1 1 1 1;}
  @font-face
        {font-family:MingLiU;   panose-1:2 2 5 9 0 0 0 0 0 0;}
  @font-face
        {font-family:Mincho;    panose-1:2 2 6 9 4 3 5 8 3 5;}
  @font-face
        {font-family:Gulim;     panose-1:2 11 6 0 0 1 1 1 1 1;}
  @font-face
        {font-family:Century;   panose-1:2 4 6 4 5 5 5 2 3 4;}
  @font-face
        {font-family:"Angsana New";     panose-1:2 2 6 3 5 4 5 2 3 4;}
  @font-face
        {font-family:"Cordia New";      panose-1:2 11 3 4 2 2 2 2 2 4;}
  @font-face
        {font-family:Mangal;    panose-1:2 4 5 3 5 2 3 3 2 2;}
  @font-face
        {font-family:Latha;     panose-1:2 11 6 4 2 2 2 2 2 4;}
  @font-face
        {font-family:Sylfaen;   panose-1:1 10 5 2 5 3 6 3 3 3;}
  @font-face
        {font-family:Vrinda;    panose-1:2 11 5 2 4 2 4 2 2 3;}
  @font-face
        {font-family:Raavi;     panose-1:2 11 5 2 4 2 4 2 2 3;}
  @font-face
        {font-family:Shruti;    panose-1:2 11 5 2 4 2 4 2 2 3;}
  @font-face
        {font-family:Sendnya;   panose-1:0 0 4 0 0 0 0 0 0 0;}
  @font-face
        {font-family:Gautami;   panose-1:2 11 5 2 4 2 4 2 2 3;}
  @font-face
        {font-family:Tunga;     panose-1:2 11 5 2 4 2 4 2 2 3;}
  @font-face
        {font-family:"Estrangelo Edessa";       panose-1:3 8 6 0 0 0 0 0 0 0;}
  @font-face
        {font-family:"Cambria Math";    panose-1:2 4 5 3 5 4 6 3 2 4;}
  @font-face
        {font-family:"Arial Unicode MS";        panose-1:2 11 6 4 2 2 2 2 2 4;}
  @font-face
        {font-family:Cambria;   panose-1:2 4 5 3 5 4 6 3 2 4;}
  @font-face
        {font-family:Calibri;   panose-1:2 15 5 2 2 2 4 3 2 4;}
  @font-face
        {font-family:Tahoma;    panose-1:2 11 6 4 3 5 4 4 2 4;}
  /* Style Definitions */
  p.MsoNormal, li.MsoNormal, div.MsoNormal
        {margin:0cm;    margin-bottom:.0001pt;  text-autospace:none;    font-size:10.0pt;       font-family:"Times New Roman","serif";}
  p.Stil4, li.Stil4, div.Stil4
        {mso-style-name:Stil4;  margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      background:white;       text-autospace:none;    font-size:10.0pt;       font-family:"Arial","sans-serif";       color:blue;     font-weight:bold;}
  p.Stil5, li.Stil5, div.Stil5
        {mso-style-name:Stil5;  margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      background:white;       text-autospace:none;    font-size:10.0pt;       font-family:"Arial","sans-serif";       color:blue;     font-weight:bold;}
  p.Stil6, li.Stil6, div.Stil6
        {mso-style-name:Stil6;  margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      text-autospace:none;    font-size:14.0pt;       font-family:"Arial","sans-serif";       color:black;    font-weight:bold;}
  p.Stil7, li.Stil7, div.Stil7
        {mso-style-name:Stil7;  margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      text-autospace:none;    font-size:10.0pt;       font-family:"Arial","sans-serif";       color:black;    font-weight:bold;}
  p.Stil8, li.Stil8, div.Stil8
        {mso-style-name:Stil8;  margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:justify;     background:white;       text-autospace:none;    font-size:10.0pt;       font-family:"Arial","sans-serif";       color:red;      font-weight:bold;       font-style:italic;}
  p.Stil9, li.Stil9, div.Stil9
        {mso-style-name:Stil9;  margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:justify;     background:white;       text-autospace:none;    font-size:10.0pt;       font-family:"Arial","sans-serif";       color:black;    font-weight:bold;       font-style:italic;}
  p.tarihChar, li.tarihChar, div.tarihChar
        {mso-style-name:"tarih Char";   mso-style-link:"tarih Char Char";       margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:justify;     text-indent:17.85pt;    background:white;       text-autospace:none;    font-size:12.0pt;       font-family:"Times New Roman","serif";  color:black;    font-weight:bold;       font-style:italic;}
  p.Balk1Char, li.Balk1Char, div.Balk1Char
        {mso-style-name:"Başlık 1 Char";        mso-style-link:"Başlık 1 Char Char";    margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      text-autospace:none;    font-size:12.0pt;       font-family:"Times New Roman","serif";  color:black;    font-weight:bold;}
  p.StilBalk1CharArial14nk, li.StilBalk1CharArial14nk, div.StilBalk1CharArial14nk
        {mso-style-name:"Stil Başlık 1 Char + Arial 14 nk";     margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      text-autospace:none;    font-size:14.0pt;       font-family:"Arial","sans-serif";       color:blue;     font-weight:bold;}
  p.StilBalk1CharArial, li.StilBalk1CharArial, div.StilBalk1CharArial
        {mso-style-name:"Stil Başlık 1 Char + Arial";   mso-style-link:"Stil Başlık 1 Char + Arial Char";       margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      text-autospace:none;    font-size:12.0pt;       font-family:"Arial","sans-serif";       color:blue;     font-weight:bold;}
  span.Balk1CharChar
        {mso-style-name:"Başlık 1 Char Char";   mso-style-link:"Başlık 1 Char"; color:black;    font-weight:bold;}
  span.StilBalk1CharArialChar
        {mso-style-name:"Stil Başlık 1 Char + Arial Char";      mso-style-link:"Stil Başlık 1 Char + Arial";    font-family:"Arial","sans-serif";       color:blue;     font-weight:bold;}
  p.StiltarihCharArial, li.StiltarihCharArial, div.StiltarihCharArial
        {mso-style-name:"Stil tarih Char + Arial";      mso-style-link:"Stil tarih Char + Arial Char";  margin-top:6.0pt;       margin-right:0cm;       margin-bottom:6.0pt;    margin-left:0cm;        background:white;       text-autospace:none;    font-size:12.0pt;       font-family:"Arial","sans-serif";       color:red;      font-weight:bold;       font-style:italic;}
  span.tarihCharChar
        {mso-style-name:"tarih Char Char";      mso-style-link:"tarih Char";    color:black;    font-weight:bold;       font-style:italic;}
  span.StiltarihCharArialChar
        {mso-style-name:"Stil tarih Char + Arial Char"; mso-style-link:"Stil tarih Char + Arial";       font-family:"Arial","sans-serif";       color:red;      font-weight:bold;       font-style:italic;}
  span.msoIns
        {mso-style-name:"";     text-decoration:underline;      color:teal;}
  span.msoDel
        {mso-style-name:"";     text-decoration:line-through;   color:red;}
  .MsoChpDefault
        {font-size:10.0pt;}
  @page WordSection1
        {size:595.3pt 841.9pt;  margin:70.9pt 70.9pt 70.9pt 70.9pt;}
  div.WordSection1
        {page:WordSection1;}
  /* List Definitions */
  ol
        {margin-bottom:0cm;}
  ul
        {margin-bottom:0cm;}
  -->
  /*]]>*/
  </style>
  <style type="text/css">
/*<![CDATA[*/
  p.c2 {font-weight: bold}
  /*]]>*/
  </style>
</head>

<body lang="TR" xml:lang="TR">
  <div class="WordSection1">
    <p>1990 MEVLÂNÂ TAKVİMİ</p>

    <p>1 Ocak Pazartesi</p>

    <p>CİBRİL HADİSİ:İSLÂM-İMAN-İHSAN</p>

    <p>Ömer'übnül'-Hattab (r.a.) rivayet etmiştir: Bir gün Resûlullah (s.a.v.)'ın yanında bu­lunduğumuz bir sırada aniden yanımıza elbise­si bembeyaz, saçı simsiyah bir zat çıkageldi. Üzerinde yolculuk eseri görülmüyor, bizden de kendisini kimse tanımıyordu. Doğru Peygamber (s.a.v.)'in yanına oturdu; dizlerini onun dizle­rine dayadı. Ellerini de uylukları üzerine koydu:</p>

    <p><b>«- Ya Muhammed (s.a.v.)! Bana İslâm'ın ne olduğunu haber ver!»</b> dedi. Resülullah (s.a.v.):</p>

    <p><b>«- İslâm, Allah (c.c.)'tan başka ilah olmadı­ğına, Muhammed (s.a.v.)'in de Allah (c.c.)'ın Resulü olduğuna şehâdet etmene namazı dosdoğ­ru kılman, zekâtı vermen, Ramazan orucunu tutman ve yol cihetine (külfetlerine) gücün ye­terse Beyti Hacc etmendir.»</b> buyurdu.</p>

    <p><b>«Doğru söyledin»</b> dedi. Babam dedi ki:</p>

    <p class="c2">«Biz buna hayret ettik (zira) hem soruyor hem de tasdik ediyordu.»</p>

    <p><b>«- Bana îmandan haber ver.»</b> dedi. Resülul­lah (s.a.v.).</p>

    <p><b>«- Allah (c.c.)'a, Allah (c.c.)'m meleklerine, kitaplarına, peygamberlerine ve ahiret gününe inanman, bir de kadere, hayrına şerrine inanmandır.»</b> buyurdu.</p>

    <p>O zât: <b>«- Doğru söyledin.»</b> dedi. Sonra da:</p>

    <p><b>«- Bana ihsandan haber ver.»</b> dedi. Resü­lullah (s.a.v.):</p>

    <p><b>«- Allah (c.c.)'a O'nu görüyormuşsun gibi ibadet etmendir. Çünkü her ne kadar sen O'nu görmüyorsan da O seni muhakkak görür.»</b> bu­yurdu.</p>

    <p>(Sahih-i Müslim, Cilt: l, Sh. 107)</p>

    <p>2 Ocak Salı</p>

    <p>İMANIN ŞÂHİDLERİ</p>

    <p><b>«Siz zanneder misiniz ki, şâhidsiz davanızı yani mü'min olduğunuzu isbât edebilirsiniz? Cenab-ı Hak şahid taleb edecektir.»</b> (El-Ankebut 1-2)</p>

    <p>Bir davacı var, bir davalı. Davacı olanın mahkeme huzurunda davasını ispat için iki şâhid lâzımdır. Şu halde cümlemiz mü'miniz, ima­nımız vardır, diyoruz. Bunun isbatı lâzımdır. İki şâhid ise amel ve ibadettir. Amel ve ibadet ol­mayınca dava sabit olmaz.</p>

    <p>Yalnız bir dua ile sözde kalmak fayda ver­meyip, her halde rahmet-i ilâhiyyeye nail olmak için amel ve ibadet şarttır. Bu suretle talihlere Cenab-ı Hak mağfiret eder.</p>

    <p>Cihad ikidir; biri küffar ile diğeri nefs ile cihad demektir. Bir insan bir kula hizmet ediyor. Mukabilinde ücret alıyor. Şu halde mahlukattan mükâfat alınırsa Cenab-ı Hak için çalışan acaba mükafatsız mı kalır? Bir kimse bir kul­dan müteaddid defalarca ihsan görürse ona da­ima minnettar kalır. Ve hatırından çıkarmaz. Şu halde Cenab-ı Hak'kın binlerce nimetini gör­dük. Şükretmek lâzımdır.</p>

    <p><b>«Kim Allah (c.c.)'a bir iyilikle, güzellikle gelirse, işte ona on katı var. Kim de bir kötü­lükle gelirse bu, o miktardan başkasıyla cezalan­maz. »</b> (El-En'am 260)</p>

    <p><b>«Şüphesiz ki, Allah (c.c.) hak yolunda muharebe ederek düşmanlan öldürmekte, kendileri öldürülmekte olan mü'minlerin canlarını ve mallarını kendilerine cennet vermek mukabilinde satın almıştır.»</b>. (Et-Tevbe 111)</p>

    <p>(Musahabe C. 6, Sh. 175)</p>

    <p>3 Ocak Çarşamba</p>

    <p>MÜ'MİNİN VASIFLARI</p>

    <p>Yahya Bin Muaz (r.a.) mü'minlerin sıfatla­rını şöyle anlatıyor: <b>«Mü'min, hayası çok ezası az, hayrı çok fesadı az olacak. Dilinden yalan sadır olmayacak. Konuşması, yanlışı ve fuzûli isi az, fakat iyiliği ve iyi amelleri çok olacak. Ya­kınlarını gözetecek, ağırbaşlı ve kadirbilir ola­cak. Geçim sıkıntısı çektiği zaman, Allah (c.c.)'ın takdirine ve kısmetine razı olacak. Din kar­deşlerine karşı daima halim selim, iffetli ve şef­katli olacak...»</b></p>

    <p class="c2">«Mü'min, lanetçi, söğücü, koğucu, gıybetçi, kınayın, kinci, aceleci, kinci, kibirli, kendini beğenmiş, hasûd (hasetçi), anûd (inatçı) olmaya­cak. Dünya için rağbetli, uzun emelli, bahil (cim­ri), gafil, çok uykulu olmayacak. Riyakâr, cür'etkâr, hafifmeşrep, hasis, ayıp araştıran bir ca­sus da olmayacak.»</p>

    <p class="c2">«Mü'min, Allah (c.c.) için sevecek, Allah (c.c.) için buğzedecek, Allah (c.c.) için hoşnud ola­cak, Allah (c.c.) için gazablanacak. Mü'minin azığı takva, himmeti ukbâ, yoldaşı zikrâ, sevgilisi Mevlâ olacak! Ve hep ebedi saadet için sa'y edecek.»</p>

    <p>(İmam Şârâni - Tenbîhül-Muğterrin Sh. 127)</p>

    <p>Resûl-i Ekrem (s.a.v.) şöyle buyurmuştur:</p>

    <p>«Bir müslümanın diğer müslümana karşı beş vazifesi vardır.</p>

    <p>Selâmı almak, hastayı ziyaret etmek, aksırana -yerhamukellah- Allah sana merhamet etsin demek davetine icabet etmek, cenazesini teşyi etmektir.»</p>

    <p>(Buharî ve Müslim)</p>

    <p>4 Ocak Perşembe</p>

    <p>İNSANLARIN VE AMELLERİN HAYIRLISI</p>

    <p>Peygamberimiz (s.a.v.): <b>«Size hayırlı olanlarınızı haber vereyim mi?»</b> diye sordu</p>

    <p><b>«Evet! Yâ Resûlallah (s.a.v.) ! Haber ver!»</b> dediler.</p>

    <p>Peygamberimiz (s.a.v.): <b>«Sizin hayırlı olanlarınız, onlardır ki kendileri görüldükleri za­man, yüce Allah (c.c.) hatırlanır, anılır.»</b> bu­yurdu.</p>

    <p><b>«Amellerinizin en hayırlısını ve Rabb'ınız katında en temizini ve derecelerinizi en çok yükseltenini ve sizin için altın, gümüş vermeniz­den ve düşmanınızla sabahleyin karşılaşıp boyunlarını vurmanızdan ve onların da, sizin bo­yunlarınızı vurmasından daha hayırlı olanını haber vereyim mi?»</b> diye sordu</p>

    <p class="c2">«Evet! Yâ Resûlallah (s.a.v.) ! Haber ver!» dediler.</p>

    <p>Peygamberimiz (s.a.v.): <b>«Yüce Allah (c.c.)'ı zikretmektir!»</b> buyurdu.</p>

    <p>Peygamberimiz (s.a.v.)'in yanına iki Arabi (Çöl Arabı) gelip birisi: <b>«Yâ Resülullah (s.a.v.)! İnsanların, hangisi, daha hayırlıdır?»</b> diye sor­du.</p>

    <p>Peygamberimiz (s.a.v.): <b>«Ömrü uzun, ameli güzel olandır!»</b> buyurdu.</p>

    <p>Ötekisi de: <b>«Yâ Resülullah (sa.v.) ! İslâm Şerîatları, bana çok ve ağır gelmeğe başladı. Bana, kolay bir şey emret, haber ver de, ona sarılayım.»</b> dedi.</p>

    <p>Peygamberimiz (s a.v.): <b>«Dilin, yüce Allah (c.c.)'ın zikriyle ıslak bulunmakta devam etsin!»</b> buyurdu. (M. A. Köksal, İ. Tarihi, C. 11, Sh. 357)</p>

    <p>5 Ocak Cuma</p>

    <p>İNSANIN YARATILIŞ SAFHALARI</p>

    <p>1 - Allah Teâlâ çamurdan madenleri, nebâtı, hayvanatı sıyırıp çıkardıktan sonra bun­ların bir hülasasından da insanı hiç yokken ya­ratmış ve insan bunların sonuncusu olmuştur.</p>

    <p>2 - Sonra da onu, insan cinsini mekanetli bir karargah olan rahimde nutfe yapmıştır.</p>

    <p>3 - Sonra o nutfeyi rahime iliştirip pıhtılaştırmıştır.</p>

    <p>4 - Arkasından kan pıhtısını et parçası ha­line getirmiştir.</p>

    <p>5 - Daha sonra et parçasından bir takım kemikler yaratır ki hikmetin gereği bu kemikler bedenin çatısını oluşturmaktadır. Bu kemik­lerin anne karnında yumuşak olup dünyaya ge­lince sertleşmesi de hikmettendir.</p>

    <p>6 - Arkasından vücudun uzuvlarına uygun bir şekilde yaratılan kemiklere yine münasip şekilde et giydirilir.</p>

    <p>7 - Sonra ruhuyla, cihazlarıyla, kuvvetiy­le, zerai'etiyle güzel bir varlık haline getiriliyor.</p>

    <p>İmdi yaratanların en güzeli Allah (c.c.)'dır ki, O'nun şanı çok yücedir.</p>

    <p>Buraya kadar mükemmel suretle yaratılan insanoğlunun gayesiz yaratılmadığını hatırlata­rak bundan sonra karşılaşılacak iki safha da şöyle zikredilir:</p>

    <p>8 - Sonra şüphesiz muhakkak öleceksiniz.</p>

    <p>9 - Sonra da muhakkak ba'solunacaksınız (Hesap vermek için). Mutlak suretle bu safha­lardan geçeceğimize göre kendimizi şimdiden hesaba çekelim.</p>

    <p>(Hak Dini Kur'an Dili. Cilt 5, Sh. 3437)</p>

    <p>6 Ocak Cumartesi</p>

    <p>TİCARET</p>

    <p>İslâm Dininin helal kabul ettiği kazanç yol­larından cihaddan sonra ikincisi ticarettir.</p>

    <p>Ticaret cemiyetlerin refahına ve terakkisi­ne sebeptir. Hadis-i Şerifte, <b>«Rızkın onda dokuzu ticarettir.»</b> buyurulmaktadır. Diğer bir hadiste <b>«Doğru muameleli müslüman tacir, peygamber­ler ile sıddıklar ile şehidler ile haşrolunur.»</b> buyrulmaktadır.</p>

    <p>Müslüman bir tacirin riayet edeceği husus­lar:</p>

    <p>1 - Ticârete başlarken sağlam itikad ve iyi niyet sahibi olmaktır.</p>

    <p>2 - Ticâret veya san'atında farz-ı kifâyelerden olan bir vecibeyi yerine getirmeğe niyet etmelidir.</p>

    <p>3 - Dünya pazarı âhiret pazarına mâni ol­mamalıdır. Âhiret pazarı camilerdir. Nitekim Allah (c.c.):</p>

    <p><b>«Öyle adamlar var ki kazanç ve alış-veriş onları, Allah (c.c.)'ı zikretmekten, namaz kıl­maktan ve zekât vermekten alıkoymaz.»</b> (Nur: 37)</p>

    <p>4 - Dükkanında ve içinde bulunduğu müd­detçe Allah (c.c.)'ı hatırından çıkarmamalı, da­ima O'nu zikretmelidir.</p>

    <p>5 - Çarşı pazara, kâr ve kazanca fazla düş­kün olmamalıdır.</p>

    <p>6 - Yalnız haramdan kaçınmakla yetinme­meli, şüpheli şeylerden de sakınmalıdır.</p>

    <p>7 - Lâyık olan, alışveriş ettiği herkes ile bütün ticarî muamelelerini murakabe etmelidir. (İhya C. 2, Sh. 227)</p>

    <p>7 Ocak Pazar</p>

    <p>NİYET</p>

    <p>Allah (c.c.)'ın Resulü (s.a.v.) buyuruyor ki:</p>

    <p><b>«Ameller ancak niyetlere göre değerlenir. Kişinin niyeti ne ise o vardır. Eğer dünyalık amacıyla hicret ederse ona kavuşur, bir kadınla nikahlanmak amacıyla hicret ederse nikahlanır. Gerçek muhacir Allah (c.c.)'ın nehyettiklerinden kaçan kimsedir.»</b> (Tecrid-i Sarih Cilt 1)</p>

    <p>Ve yine Efendimiz (s.a.v.) şöyle buyurur;</p>

    <p>Allah iyiliklerin ve fenalıkların yazılmasını emretti. Sonra bunları açıkladı: <b>«Bir kimse bir iyilik yapmağa niyetlenir de yapamazsa Allah kendi nezdinde o kimse için tam bir iyilik se­vabı yazar. Eğer hem niyetlenir hem de o iyili­ği yaparsa on iyilik sevabı yazar ve bu sevabı yediyüze ve daha fazlasına kadar çıkarır. Ve eğer fenalık yapmağa niyetlenir de sonra vazge­çerse, Allah (c.c.) onun için tam bir iyilik se­vabı yazar. Eğer kötü işe hem niyetlenir hem de onu yaparsa Allah (c.c.) o kimse için bir gü­nah yazar.</b> (Riyâzü's-Sâlihîn. C. l, Sh. 12)</p>

    <p>***</p>

    <p>Resûlullah (s.a.v.):</p>

    <p><b>«Allah'dan başka ilah olmadığına ve Muhammedin Allah'ın Rasûlü olduğuna şehadet edinceye, namaz kılıncayâ, zekat verinceye kadar insanlar­la savaşmakla emrolundum. İnsanlar bunları yaparlarsa İslâm hakkı müstesna malları, can­ları benden emindir. (İç yüzlerinin) hesabı Al­lah'a aittir.»</b> buyuruyorlar.</p>

    <p>8 Ocak Pazartesi</p>

    <p>KELİME-İ TEVHİD</p>

    <p>Resûlullah (s.a.v.) buyuruyor ki: <b>"İman yet­miş küsur şubedir. En üstün derecesi Lâilâhe illallah</b> <b>demek, en aşağı derecesi yolda eza ve­recek şeyleri temizlemektir. Haya da imandan bir şubedir."</b> Ve yine buyuruyor ki:«Cennetin anahtarı Lâilâheillallah diye şehadette bulunmak­tır. Bu zikre devam edenler için kabirlerinde ve kabirlerinden kalktıkları zaman korku yok­tur Sanki ben "<b>Lâilâheillallah</b>" zikrine devam edenlerin <b>«Bizden hüznü gideren Allah (c.c.)'a hamdolsun»</b> Âyetini okuyarak kabirlerinden kalktıklarını görüyorum.» buyurdular.</p>

    <p>Yine Resûlullah (s.a.v.) Ashab-ı Kiram'a:</p>

    <p><b>«- İmanınızı tecdid ediniz, yenileyiniz.»</b> bu­yurdu.</p>

    <p><b>«- Nasıl tecdid edelim Ya Resûlullah (s.a.v.)? dediler. Resûlullah (s.a.v.:«Lâilâheillallah zikrine devam ediniz. Çünkü buna devam etmek kalbi nurla doldurur ve mü'minin yakînini ar­tırır.»</b> buyurmuşlardır.</p>

    <p>Mü'minlere Cenab-ı Hak'dan bir rahmet ve merhamet olarak ruhlarının kabzedildiği vakit­te hatırlayıp söylemeleri için ölüm meleğinin alnında Lâilâheillallah yazılıdır.</p>

    <p>Bunun için Resûlullah (s.a.v.); <b>«mevtanıza (ölülerinize) Kelime-i tevhid zikrini telkin ediniz.»</b> buyurmuşlardır. Yine Hadis-i Şerifte: <b>«Zikrin efdali Lâilaheillallah, duanın efdali elhamdülillahtır.»</b> (Musahabe Cilt 2, Sh. 11)</p>

    <p><b>«Allah yolunda şehid olmayı can ü gönülden isteyen kimse, şehid olmasa dahi şehidlik sevabı­na nail olur.»</b> (Hadis-i Şerif)</p>

    <p>9 Ocak Salı</p>

    <p>KELİME-İ ŞEHADETİN FAZİLETİ</p>

    <p>Amr İbn-ül As (r.a.) Allah (c.c.)'ın Resulü (s.a.v.)'nün şöyle buyurduğunu naklediyor:</p>

    <p>Allah Zülcelâl, Kıyamet gününde bütün insanların ümmetinden bir kulu seçerek sorgu­layacak. Bu kulun önünde (sözleri, davranışla­rı ve işlerinin kayıtlı olduğu) ve her biri görüş alanını dolduracak uzunlukta ve genişlikte dok­san dokuz sicil dosyası yapacak ve şöyle buyu­racak: <b>«Benim amelleri tesbitle görevli koruyu­cu meleklerim (yapmadığını yazmakla) sana zul­metti mi?».</b></p>

    <p>-Hayır, Rabbim!</p>

    <p>-<b>(Peki ey kulum!) ileri süreceğin bir ma­zeretin veya (kendisiyle nefsini savunup koru­yacağın) bir güzel amelin var mı?</b></p>

    <p>(Kul Rabbinin ilgisinin ezikliği altında şa­şırıp kalacak da şöyle diyecek):</p>

    <p>-<b>Yok Ya Rabbi!</b></p>

    <p>-Hayır, hayır katımda mevcut bir güzel amelin var.</p>

    <p>Yargılanan bu kulun (önüne) içinde kelime-i şehâdet yazılı bir kağıt çıkarılacak. Allah (c.c.) alâkalı meleklere bu kağıdı tartıya ha­zırlayın buyuracak. Neticede günahların kayıtla­rıyla dolu olan sicil dosyaları amel terazisinin bir kefesine, içinde kelime-i şahadetin yazılı bulundu­ğu kağıtta diğer kefesine konulacak. Tartıda dos­yaların bulunduğu kefe kalkacak da, Kelime-i şehâdetin bulunduğu kefe ağır basacaktır. (Allah'ın Resulünden Hayat Düsturları Sh. 27)</p>

    <p>10 Ocak Çarşamba</p>

    <p>İLMİN FAZİLETİ HAKKINDA AYETLER VE HADİSLER</p>

    <p><b>«Allah (c.c.) şu hakikati: Kendinden başka hiç bir tanrı olmadığını, adaleti ayakta tutarak (delilleriyle, âyetleriyle) açıkladı. Melekler (bu­nu ikrar etti, hakiki) ilim sahihleri (Nebiler, âlimler) de (böylece inandı).»</b> (Âl-i İmran: 18)</p>

    <p>Bak! Allah-ü Teâlâ nasıl kendi zatiyle başla­dığı şehadetle, ikinci derecede melekleri, üçün­cü derecede de ilim ehlini zikretmiştir. Allah (c.c.)'ın ilme verdiği kıymeti anlatmağa bu Âyet bile kâfidir.</p>

    <p><b>«Allah (c.c.) içinizden iman edenleri yücel­tir, bunlardan kendilerine ilim verilmiş olanla­rı, kat kat derecelerle yükseltir.»</b> (Mücadele, 11)</p>

    <p>Bu Ayetin tefsirinde İbni Abbas (r.a.) Haz­retleri buyuruyor ki:</p>

    <p>«Âlimler ile cahiller arasında yediyüz dere­ce fark vardır. Her derecenin arası da beşyüz senelik yol kadardır.»</p>

    <p><b>«Nezdinde kitabdan ilmi olan, dedi ki: Onu (Belkıs'ın tahtını) sen gözünü kırpmadan sana getiririm.»</b> (Neml:40)</p>

    <p>Bu Âyet-i Celilede, bu mühim işin ilim sayesinde başarıldığına tenbih vardır.</p>

    <p><b>«İlim öğrenmek her müslümana farzdır.»</b> (H. Şerif)</p>

    <p><b>«Allah-ü Teâlâ kime iyilik dilerse, onu, din Alimi yapar ve dinine zarar verecek şeyleri ona bildirir, doğruyu gösterir.»</b> (H. Şerif)</p>

    <p><b>«Yer ve gök ehli, âlim için Allah (c.c.)'tan mağfiret diler.»</b> (H. Şerif)</p>

    <p>11 Ocak Perşembe</p>

    <p>HZ. ÂDEM (A.S.)</p>

    <p>Bütün insanların ilk babası ve peygamberi­dir. Allah-ü Teâlâ bu âlemi yoktan var etmiş, Hz. Âdem (a.s.)'ı da topraktan bir hilkat (yaradılış) harikası olarak yaratmış, kendisini ruh ile ilim ile mümtaz kılmıştır.</p>

    <p>Bütün melekler Allah-ü Teâla'nın emriyle Hz. Âdem'e secde ettiler. Yalnız iblis (Şeytan), kendisinin ateşten yaratılmış ve Hz. Adem'den da­ha yüksek olduğunu iddia ederek secde etmek­ten kaçınmıştır. Melekler arasından kovulmuş ve kibirinin cezasına kavuşmuştur.</p>

    <p>Allah-ü Teâlâ hususi bir lütuf olarak Hz. Âdem ile Hz. Havva'yı Cennete koymuş, orada bulunan bir ağacın meyvesini yemekten ken­dilerini menetmiştir. Şeytan bir yolunu bula­rak Cennet'e girmiş bunlara vesvese vermiş, bu meyveden yediklerinde ebedî Cennette kalacak­larını söyleyerek yalan yere yemin etmiş. Hz. Adem ile Hz. Havva da bu yasağı unutarak o meyveden yemişler. Bunun üzerine Cennet'ten çıkarılarak tekrar yeryüzüne indirilmişlerdir. Rivayete göre Adem (a.s.) Serendip Adasına, Hz. Havva da Mekke-i Mükerreme'ye indirilmiş, da­ha sonra Müzdefile'de buluşmuşlardır.</p>

    <p>Daha sonra yaptıklarına derhal pişman olup tövbe ve istiğfarda bulunmuşlar. Cenab-ı Hak tövbelerini kabul etmiş. Hz. Âdem'i kendi ev­lat ve ahfadına Peygamber tayin ederek (10) sahifelik bir kitap ihsan buyurmuştur. (İslâm ilmihali, Sh. 497)</p>

    

---
12 Ocak Cuma


    <p>HZ. İBRAHİM (A.S.)'İN İLİM VE KALB-İ SELİM TALEBİ</p>

    <p>«Ya Rabbi! Bana ilim ve mucibiyle amel, nas arasında hüküm ver ve beni bu salihler zümresi­ne ihlâk et ki ind-i ulûhiyyetinde makbul olan kullarından olayım. Benim için sonra gelen insan­ların lisanlarında zikr-i cemil ve güzel sena ve umûm indinde umûmî kabul ver ki herkesin in­dinde iyi söyleneyim.»</p>

    <p>«İbrahim (a.s.) saâdet-i dünyayı taleb ettik­ten sonra saâdet-i ahireti taleb etti ve:Ya Rabbi beni Cennet-i naiym'in vârislerin­den kıl!» demekle hem dünyasına hem de âhiretine dua eyledi.</p>

    <p>«Ya Rabbi pederimi mağfiyet et, zira pede­rim erbâb-ı dalâlettendir!» dedi.</p>

    <p>«Ya Rabbi ölülerin diriltilip kabirlerinden kalktıkları günde beni rüsvay etme. Zira ölüle­rin kabirlerinden kalktıkları günde mal ve evlad faide veremez. Sadece Allah'a selâmet-i kalb ile gelen kimsenin ameli menfaat verir ve o kimse menfaat görür!» dedi. (Şuara Suresi 83-89)</p>

    <p>Ayet-i Celîle, dua edecek mü'minlerin duası­nı yalnız bir cihete hasretmeyip dünyevî ve uhrevî her iki cihete dua etmesi lazım olduğuna işa­ret etmektedir.</p>

    <p>Kalb-i Selim: Dininde cehaletten, ahlak-ı fâsideden, mal ve evladın şerrinden salim ve pak olarak huzur-ı ilahiyyeye gelen kimsedir.</p>

    <p>(Hz. Mahmud Sami, Hz. İbrahim (a.s.), Sh. 161)</p>

    

---
13 Ocak Cumartesi


    <p>HUBB-İ DÜNYA</p>

    <p>Dünya muhabbeti günahların piridir.</p>

    <p><b>«Ey mü'minler! Emvaliniz ve evladınız sizi Allah'ın zikrinden ve üzerinize farz olan ibadeti edadan meşgul etmesin. Eğer bir kimse­nin emval ve evlâdı feraizini edadan onu meş­gul ederse onlar zarar görücüdürler ve hüsran­da kalıcıdırlar.»</b> (Münafikûn:9)</p>

    <p><b>«Allah bir adamın göğsünde iki kalb yarat­madı.»</b> (Ahzab: 4)</p>

    <p>Hz. Ömer (r.a.) İran'ın fethini müteakip Ashab-ı Kirama şu hitabede bulundu:</p>

    <p><b>«Mecusî devleti mahvoldu. Bundan sonra bir karış yerlerini istirdad edemezler. Cenâb-ı Hak onların diyar ve emvalini size mevrus kıldı. Ta ki sizin ne gûna amel edeceğinize nazar buyura... İmdi halinizi tebdil etmeyiniz, yoksa si­zi başka bir kavimle istibdâl buyurur. Ben bu ümmet hakkında bir taraftan korkmam, illâ si­zin tarafınızdan korkarım, buyurdu.»</b> (Musahabe 1, Sh. 105)</p>

    <p>İnsan kendi ile meşgulken, yer ve gök me­leklerinin kendisi için istiğfarı, şüphesiz en bü­yük şereftir.</p>

    <p><b>«İnsanların en efdali, bir mü'min alimdir ki gerektiği zaman yardım eder, gerekmediği zaman da kendi kendine kalır.»</b> (H. Şerif)</p>

    <p class="c2">«Ümmetimden iki sınıf düzelirse, bütün in­sanlar düzelmiş olur; bozuldukları vakit, bütün insanlar da bozulur. Bunlar da amirler ile alim­lerdir.»</p>

    <p>(H. Şerif, İhyâ-u Ulûmiddin C. l, S. 19-20)</p>

    

---
14 Ocak Pazar


    <p>ŞEYTAN VE NEFSE KULLUK</p>

    <p class="c2">«- Ey Âdem oğullan! Şeytan'a tapmayın, diye size emretmedim mi?»</p>

    <p>(Yasin: 60)</p>

    <p>Âyeti kerimesiyle Cenab-ı Hak buyurmuş­tur ki:</p>

    <p>«- Ben size demedim mi şeytan'a kulluk et­meyiniz? Herkes Cenab-ı Hakk'ın evamir-i ilahiyyesini kâmilen ifa ve nevâhisinden külliyen içtinab eder. işte kulluk budur. Yoksa gaflet ile imrar-ı vakt ederek ibadet ve taata ehemmiyet vermeyen kimse kul olamaz.</p>

    <p>Bazıları da süs ve zîynete, paraya, emvale muhabbet eder, paranın kuludur. Hz. Peygam­ber (s.a.v.) Efendimiz buyurmuştur ki:</p>

    <p><b>«- Altın ve gümüşe tapanların Allah (c.c.) müstahakkını versin!»</b> Cenab-ı Hak da buyurur ki:</p>

    <p><b>«- Evladınızı fakirlik korkusuyla öldürme­yin. Onlan da sizi de biz rızıklandırırız.»</b> (El-İsra: 31)</p>

    <p>Evladınız çok olursa, rızkını nasıl tedarik ederim diye korkarsınız. Halbuki onların rızkı­nı sizden daha evvel ben düşünmüşüm.</p>

    <p><b>«- Siz Cenab-ı Hakk'ın eavmir-i ilahiyyesine itaat ederseniz, Cenab-ı Hak size muzafferiyet ve nusret ihsan eder. »</b> (Muhammed: 7) (Müsâhabe 6, Sh. 190)</p>

    <p>Peygamber (s.a.v.) buyuruyor ki: <b>«Herhangi bir kavim bir mecliste oturup da Allah'ı zikretmez, Peygamber (s.av.)'ine salat ü selâm getirmezlerse bu meclis onlar için bir nekîse (eksiklik) olur. Allah dilerse azab, dilerse mağ­firet eder.»</b></p>

    

---
15 Ocak Pazartesi


    <p>HZ. AKŞEMSEDDİN (K.S.)</p>

    <p>Nesebleri Hz. Ebû Bekir (r.a.)'e eşittir. Şam civarında dünyaya gelmiştir. Çocuk yaşında Amasya civarına yerleşmişlerdir.</p>

    <p>Kendisini ilim tahsiline adamış, müderris olmuş Osmancık'ta ders vermeğe başlamıştır. Zahiri ilimlerin kendisini tatmin etmemesi üze­rine kendisine bir mürşidi kâmil aramaya ko­yulmuştur. İran'ı, Maveraünnehir'i dolaşıp tek­rar Anadolu'ya gelir. Halep'te gördüğü bir rü­ya üzerine Ankara'ya gelip Hacı Bayram-ı Veli Hazretleri'ne intisap etmiştir. Kısa zamanda şey­hinden icazet alıp Anadolu'nun çeşitli yerlerin­de irşad vazifesini sürdürmüştür.</p>

    <p>İstanbul'a gelmiş Fâtih Sultan Mehmed Han'a hocalık etmiş, İstanbul'un fethinde bu­lunmuş. Fâtih'e manevî yardımları olmuştur. Eyüb Sultan Hazretleri'nin kabrinin yerini keş­fetmek kendisine nasib olmuştur.</p>

    <p>Hacı Bayram Veli Hazretleri'ne bir gün sor­muşlar: "Sana kırk yıldan beri hizmet eden nice dervişlerin var onlara icazet vermedin de, az bir zamanda Akşemseddin'e icazet verdin, hik­meti nedir?" Hacı Bayram Veli (k.s.):</p>

    <p>- O ne gördü ve ne işitti ise inandı, hikme­tini sonra kendisi buldu. Diğerleri ise hemen hikmetini sorarlar. Aradaki fark bu işin hik­metidir. (F. Attar, Tezkiretü'l Evliya Sh. 266)</p>

    <p>«Akıllı insanlar yanında bulunmak aklı ço­ğaltır. Akılsız olanlarla bulunmak ise aklı azal­tır.» İmam-ı Gazali</p>

    <p>16 Ocak Salı</p>

    <p>PEYGAMBERİMİZ (S.A.V.) 'İN YEMEK YİYİŞ TARZLARI</p>

    <p>Peygamberimiz (s.a.v.) zâhidâne bir hayat yaşadıklarından bulduğunu yerler ve kalabalık­la yemek yemekten zevk duyarlardı. Yemeği ye­re diz çöküp iki ayağı üzerine oturarak besmele ile yerlerdi. Sıcak yemek yemezler ve sıcak ye­mekte bereket olmayacağını söylerlerdi. Yemeğe tuz ile başlar tuz ile bitirirlerdi.</p>

    <p><b>"Sıcak yemekte bereket yoktur. Allâh-û Teâlâ bize ateş yedirmez öyleyse yemeği soğutun.»</b> buyurmuşlardır.</p>

    <p>Yemeği elleriyle ve üç parmakla, nadiren dördüncüyü de yardımcı olarak kullanmak su­retiyle ve daima önlerinden yerlerdi, iki par­makla yemekten hoşlanmazlardı. Yemek esna­sında bazan bıçak kullandıkları da olurdu.</p>

    <p>Yemekleri parmakları ile sıyırırlar ve: <b>«Ye­meğin sonu daha bereketlidir.»</b> derlerdi. Parmaklarını temizlemeden ellerini mendil ile silmezlerdi. Yemeğin sonunda nimetleri ve­ren Cenâb-ı Hakk (c.c.)'a hamd eder ve elleri­ni yıkarlardı. Su içerken üç kerede içmeyi i'tiyad edinmişlerdi. Her defasında Besmele ile baş­lar ve hamdele ile bitirirlerdi.</p>

    <p>Üzümü bazen salkımı ile ağızlarına götü­rerek yedikleri de vâkidir. Çoğu zaman da ye­mekleri hurma ve sudan ibaret olurdu. Hurma ile sütü bir arada yedikleri zaman: <b>«En iyi ye­meklerdir.»</b> derlerdi. (Peygamber (s.a.v.)'in Yüce Ahlâkı, Sh. 11)</p>

    <p>17 Ocak Çarşamba</p>

    <p>ÂMME MÜNKERÂT1</p>

    <p>Bu zamanda hangi memlekette ve ne hâl üzere olursa olsun herkes insanlara öğretmediği, onları irşâd edip onlara doğruyu göstermediği için mes'uldür.</p>

    <p>İnsan şer'î hükümlerin bilgini olarak doğ­maz. Öğrenmekle yetişir. Öğretmek, bilginlerin borcu olduğuna göre, bir mes'eleyi bilen kim­se, o meselenin âlimidir. Onu öğretmesi vacibtir.</p>

    <p>Her müslumana farz olan. önce haram olan­ları terk edip, farzları yerine getirmek suretiyle kendisini İslah etmektir. İkinci derecede aile efradı gelir. Onları da irşâd ve islah ettikten sonra sırasıyla komşularını, mahalle halkını, bu­lunduğu kasabayı ve sonra şehir civarındaki in­sanları ve daha sonra da uzakta ve hatta dün­yanın öte ucunda yaşayanları irşâd ve ikaz eder. Yakında olan kimse bu vazifeyi göremezse uzak yakın herkes bundan mes'uldür. Yeryüzünde di­nî farizelerden bir tanesini bilmeyen bir câhil bu­lundukça, oraya gidebilenden mes'ûliyet düşmez. Diğer teferruat ile uğraşıp, ilmin derinliklerine dalarak ender lâzım olacak mes'eleler ile za­manını kaybetmesi doğru olmaz. Bu bir vazife­dir ki bunu ancak farz-ı ayın veya daha mü­him bir farz-ı kifâye ile uğraşmak durdurabi­lir. (İhya C. 2/833-4)</p>

    <p>***</p>

    <p><b>"İnsanlardan öyleleri vardır ki, Allah (c.c.)'ın rızasını kazanmak için canını feda ederler."</b> (Bakara -. 20)</p>

    <p>18 Ocak Perşembe</p>

    <p>İSLAM'DA KAZANÇ YOLLARI</p>

    <p>Ticaret ve sanat farz-ı kifayelerdendir. Çün­kü bunlar ihmal edilirse geçim olmaz. İnsanlar açlığından ve ihtiyacından ölürler. Dünya ni­zamı karşılıklı yardım ve vazife taksimi ile müm­kündür. Eğer herkes aynı işi yaparsa diğer iş­ler yapılmadığı için hayat felce uğrar.</p>

    <p>Sanatların büyük bir kısmı mühim olmak­la beraber bazıları süs ve ziynet kabilinden ol­duğu için, zazuri değildir. Bunun için sanatın mühimlerini tercih ederek müslümanlara yara­yışlı olanları ile meşgul olunması daha uygun­dur. Çalgı v.b. yasak olan aletleri imal etmekten kaçınmak, zulümden kaçınmak demektir. Erkek­lere atlas elbise dikmek, altun ve gümüşten eyer işlemek, yine erkeklere altun yüzük yapmak günah ve bunlardan ücret almak haramdır.</p>

    <p>Manifaturacılık has görülmüştür. Nitekim Hadis-i şerifte: <b>«Ticaretinizin en hayırlısı bezzarlık (kumaş ve elbise ticareti) sanatınızın en güzeli de dikiciliktir.»</b> buyurulmuştur. Diğer bir Hadiste: <b>«Cennet ehli ticaret etse manifaturacılık, cehennem halkı da alışveriş yapsa sarraflık yapardı.»</b> buyurmuştur. Selef ekseriyetle şu on mesleği ter­cih ederdi: <b>l- Dikicilik, 2- Ticaret, 3- Nakliye­cilik, 4- Terzilik ve ayakkabıcılık, 5- Elbise te­mizleyiciliği, 6-Na'lincilik 7- Demircilik, 8- Eğiricilik, 9-Avcılık, 10- Kitapçılık (Muharrirlik).</b> (İhyâ'u Ulumiddîn C. 2, Sh. 218)</p>

    <p><b>«Varlıklara can verip yaşatan zenginleri fa­kir, fakirleri de zengin yapan Cenab-ı Hakk'tır.»</b> (Hz. Ali r.a.)</p>

    

---
19 Ocak Cuma


    <p>İLK VAHİY</p>

    <p>Bu emir nazil olurken ibtida Hıra Mağarası'nda zatı Muhammediye Cebrail (a.s.) gelip ca­nına tak diyen şiddetli bir tazyik ile sadece <b>«İkra'»</b> demiş. O vakte kadar Muhammad (s.a.v.) oku­mak bilmediği için <b>«Ben okumuş değilim, bilmem ki ne okuyayım.»</b> demişti. Bunun üzerine yine şiddetli bir tazyik ile Cebrail (a.s.) <b>«İkra'»</b> demiş. O da yine <b>«Ben okuma bilmem»</b> demişti. Buradaki ilk iki <b>«İkra'»</b> emri Kur'an değildir. Kur'an üçüncü def'aki sıkıştan sonra <b>«İkra' Bismi Rabbik»</b> emriyle başlamıştır.</p>

    <p>Şu halde bu emir ilk nüzulünde (Allah (c.c.) kendi kudretiyle) Hz. Peygamber (s.a.v.) okumazken O'nu okur yapmış, hem talîmi (öğretici) bir şekilde nazmı ile okunanı tayine başlanmış, hem manasıyla ilk vazifenin yaratan, terbiye eden Allah (c.c.)'ı tanıtmak ve O'nun ismiyle okuma­ya başlamak olduğunu izah etmiştir.</p>

    <p>Resûlullah (s.a.v.)'in kıraati yazıya ihtiya­cı olmaksızın Allah (c.c.) tarafından kendine böyle nazil olan Kur'an'ı hıfzından mükemmel suretle okumaktır ki kendi kendine veya na­mazda veya diğerlerine tebliğ için okumağa, okutmağa ve yazdırmağa şamildir. İşte başlan­gıçta hiç kitap okumamış, yazı yazmamış olan Nebiyyi ümmiye, bu emir ile bir mucize olarak okunacak bir kitap verilmeğe başlanmış ve ken­disine yazmadan okuyacak, okutacak emri tari­kiyle yazdırtacak bir kıraat kudreti ihsan buyrulmuştur. (Hak Dini Kur'an Dili, Cilt 8, Sh. 3949)</p>

    

---
20 Ocak Cumartesi


    <p>HELÂL YEMEK</p>

    <p><b>«Helâl ve temiz nafaka yiyin. Ve sâlih amel­ler işleyin.»</b> (Mü'minûn: 51)</p>

    <p><b>«Eğer böyle yapmazsanız (ribâyı terketmezseniz) Allah (c.c.)'a ve Peygamber (s.a.v.)'e harbte girmiş olduğunuzu) bilin.»</b> (Bakara: 279)</p>

    <p><b>«Helâl nafaka aramak, her müslümana farz­dır.»</b> (İhya, C. 2/234)</p>

    <p class="c2">«Helâl yemek ye, duan kabul olsun.»</p>

    <p class="c2">«Çoluk çocuğunun geçimini helâlinden te­mine çalışan, Allah (c.c.) yolunda mücahede eden gibidir. Namusu dâiresinde helâlinden dünyalık peşinde olan, şehidler derecesindedir.»</p>

    <p class="c2">«Dininizin en hayırlı tarafı, verâ'dır (Şüpheli şeylerden kaçınmaktır).»</p>

    <p>(İhya, C. 2/237)</p>

    <p class="c2">«Allah katında bir dirhem ribâ (faiz), otuz zinadan daha şiddetlidir.»</p>

    <p>(İhya,C. 2/238)</p>

    <p><b>«Kazancı haram olan kimse; onu tasadduk ederse, sadakası kabul olmaz. Yanında alıkoyarsa, kendisi için Cehennem azığı olur.»</b> (İhya, C. 2/238)</p>

    <p>***</p>

    <p>I. MUSTAFA</p>

    <p>Naima, O'nun için «Padişah-ı Edhem-meşreb» tabirini kullanmakta, hükümdar olduğu halde, makamını terkederek dervişliği tercih eden, meşhur sofi, İbrahim Edhem'e benzetmek­tedir. Hükümdarlıktan kaçışı, onu istemeyişi «Osman gel beni kurtar deyişi» hakkındaki bu rivayetleri doğrular mahiyettedir. Ahali arasın­da onun evliyalığı ve kerametlerinin yayıldığı yazılmaktadır. (İslâm Tarihi, Sh. 710)</p>

    <p> </p>

    

---
21 Ocak Pazar


    <p>III. MEHMED HAN</p>

    <p>Padişahların orduyla birlikte sefere çıkma ananesini devam ettirmiştir. Tahta çıkışından içmen sonra; Rumeli'de Osmanlı kumandanla­rının Haçlılar karşısında yardım istemeleri üze­rine Padişah, kendisinin bizzat sefere çıkacağını ilan etmiş. Orduyu kısa bir zamanda toplayıp sefere çıkılmıştır. Osmanlı orduları padişah ko­mutasında Haçova'da haçlılara karşı zaferlerine bir yenisini daha eklemişlerdir.</p>

    <p>Vefat ettiğinde ordu 3 ayrı cephede muharebe edecek güce ulaşmıştır. Donanma, Akdeniz'e tamamen hakim olmuş, Karadeniz Av­rupalılar'a kapatılmıştı.</p>

    <p>Haçlılar O'nun zamanında meydan muhare­belerinde uğradıkları mağlubiyetlerden sonra ancak kale muharebeleri yapmışlardır. Meydan muharebelerinden Osmanlı'nın karşısına çıkma­ya cesaret edememişlerdir.</p>

    <p>İLGİNÇ BİR NOKTA</p>

    <p>Her ne hikmetse ABD bize doğum kontrolü ve aile planlamasını ısrarla tavsiye ve telkin etmekte. Bununla da kalmayıp, Avrupa devlet­leriyle beraber olup bu amaçla kullanılmak mak­sadıyla âlet, malzeme ve uzman yardımı yap­makta. Acaba bu yardımı (!) neden yapmak­tadır. Yoksa çoğalmamızı istemiyorlar mı?</p>

    <p>Bu arada, bir Hadis-i Şerifi hatırlatalım: <b>«Ben kıyamet gününde ümmetimin çokluğuyla iftihar ederim.»</b></p>

    

---
22 Ocak Pazartesi


    <p>MEDİNE'NİN TEMİZİ ALIKOYUP KİRİ PASI DIŞARI ATMASI</p>

    <p>Araplardan bir cemâat, Medine'de Resûlullah (s.a.v.)'ın yanına gelip, müslüman oldular. Bir müddet sonra Medine vebasına tutuldular. Geldiklerine pişman olarak Medine'den çıkıp gittiler. Eshab-ı Kiram'dan bazıları onları kar­şılayarak:«Siz, ne diye dönüyorsunuz?» dediler. «Medine Vebasına tutulduk, Medine'den nefret ettik!» dediler. Onlara: «Resûlullah (s.a.v.) size güzel bir örnek değil mi?» diye sordular. Bazı­ları münafıklık ettiler. Medine'den çıkıp gidenler hakkında Hz, Peygamberimiz (s.a.v.): «Medine, demirci körüğü gibidir, temizi kor, kiri pası dışan atar!» buyurdu.</p>

    <p>***</p>

    <p>Bir gün bir Arabi, Hz. Peygamberimize (s.a.v.) gelip İslâmiyet üzerine bey'at etmişti. Ertesi günü bu adam Hummaya tutulmuş olarak geldi ve: "Ya Muhammed (s.a.v.). Beni, Bedevilik hâline döndür!» dedi. Hz. Peygamberi­miz (s.a.v.) onun isteğini yerine getirmeye ya­naşmadı. Arabi bu isteğini üç sefer gelip tekrar­ladı. Hz. Peygamber (s.a.v.) Onun bu isteğini kabule yanaşmadı. Arabi çıkıp gidince Hz. Pey­gamber (s.a.v.) efendimiz: «Medine, demirci kö­rüğü gibidir, temizi alıkor, kiri pası dışarı atar!» buyurdu. (İslâm Tarihi. C. l, Sh. 139)</p>

    <p>***</p>

    <p>Hz. Ömer (r.a.): <b>«Yâ Rab! Beni, yolunda şehidlikle nasiplendir! Ruhumu da Resulünün beldesinde al!»</b> diye dua ediyordu.</p>

    <p>23 Ocak Salı</p>

    <p>KURTULUŞUN ANAHTARI:AMEL</p>

    <p>İnsan kesif mahlukat arasında mükellef olan varlıktır. Onun mükellefiyeti ise kulluktur, insanın kulluğunu, doğru olarak yerine ge­tirebilmesi, zaruri olarak bir takım kaide­lerin varlığını gerektirir. Bu kaideler beş kısımda toplanır. İtikadî, amelî, ahlâkî, ic­timaî, fikrî ve bunların tümüne din denir. Bu kaideler Allah (c.c.) tarafından vaz' olunup bir peygamber vasıtasıyla, kullara tebliğ edilmiş ise hak din, insanlar tarafından vaz'olunmuş ise batıl dinleri teşkil eder. İslâmiyet hak dindir. Bütün kaideleri Allah (c.c.) tarafından vaz'olunup Hazreti Muhammed (s.a.v.) tarafından teb­liğ olunmuştur.</p>

    <p>İslâmiyete birtakım sıfatlar nisbet etmiş­lerdir. Maksatları ne kadar temiz olursa olsun Allah'ı (c.c.), Rasûlullah (s.a.v.)'ı, <b>Dini, Allah (c.c.) ve Rasûlünün vasıflandırdığından başka bir sıfatla vasıflandırmak, bunlara Allah (c.c.) ve Rasûlünün (s.a.v.) nisbet ettiği kelimelerden başka bir kelimeyi nisbet etmek caiz olmaz.</b></p>

    <p>Müslüman, Allah (c.c.) tarafından vaz' olu­nup, Rasûlullah (s.a.v.) tarafından tebliğ olunan kaidelere göre davranışlarını düzenler ki buna <b>AMEL</b> denir.</p>

    <p><b>Amel:Allah (c.c.)'ın ve Resulü (s.a.v.)'nün emir ve nehiylerini, Allah (c.c.) ve Rasûlü (s.a.v.) emrettiği ve neyhettiği için Allah (c.c.) ve Re­sulü (s.a.v.)'nün emrettiği ve nehyettiği biçim­de itirazsız, münakasasız ve mukabelesiz ifaya denir.</b> (İ. EKEN, Kulluk Sh. 60)</p>

    <p>24 Ocak Çarşamba</p>

    <p>HZ. ALİ (R.A.)'İN VASİYYETLERİ</p>

    <p>Her şeyden önce Allah (c.c.)'dan kork. Bü­tün emirlerini yerine getir. O'nu anmakla kalbinde yaşat, ipine sımsıkı sarıl. Eğer tutunursan Rabbinle aranızdaki bağdan daha kuvvetli hangi bağ bulunabilir?</p>

    <p>Ciddi olarak ölümü an. Ve ölümü anmak­la kalbini yaşat. Ahiretini dünya ile satma.</p>

    <p>Allah yolunda hakkıyla çalış. O'nun yolun­da mucahede ve mücadele etmekten çekinme. Herhangi bir kimsenin ağır sözleri seni yolun­dan alıkoymasın. Nerede olursan ol Hakk'a ulaşmak için bütün güçlükleri aşmağa çalış</p>

    <p>İslâmiyette ne var ise hepsini anla ve öğ­ren. Kendini güçlükler karşısında sabretmeğe alıştır. Zira haksızlık karşısında sabretmek en iyi ahlâktır. Bütün işlerinde Allah (c.c.)'a sı­ğın; Zira o en iyi koruyucu, en yakın kurtarı­cıdır. Her işinde Allah (c.c.)'a teslim ol. Zira in­sanoğluna her şeyi şahseden de O, mahrum eden de O'dur.</p>

    <p>(Ramazanoğlu El-Hac Mahmud Sami k.s.) (Hz. Osman ve Ali (r.a.)</p>

    <p>***</p>

    <p>Beş şey gözün nurunu artırır.</p>

    <p>1- Kâbe-i Muazzamaya bakmak,</p>

    <p>2 - Kur'an-ı Kerim'e bakmak,</p>

    <p>3 - Anne ve babanın yüzüne bakmak,</p>

    <p>4 - Alimin yüzüne bakmak.     </p>

    <p>5 - Akar suya bakmak.</p>

    <p>25 Ocak Perşembe</p>

    <p>KADER</p>

    <p>Hadis-i Şeriflerde:</p>

    <p class="c2">«Kadere iman etmek hüzün ve kederi gide­rir, izâle eder.»</p>

    <p><b>"Bir kimse kaderde olan sırrı İlahiyi bilirse onun üzerine musibetler ağır gelmez."</b> buyurulur.</p>

    <p>Kader:Mevcudatın ezelde levh-i mahfuzda toplu bir halde vücududur.</p>

    <p>Kaza:Hadiselerin kadere mutabık olarak birer birer, ayrı ayrı vücuda çıkması ve yoktan var olmasıdır.</p>

    <p>Peygamberimiz (s.a.v.) bir gün çökmek üzere olan bir binanın yanından geçerken sü­ratle yürüyüp geçtiğinde:</p>

    <p>-Ya Rasûlallah (s.a.v.)! Allah (c.c.)'ın ka­zasından mı kaçıyorsunuz? sualine cevaben:</p>

    <p>-Allah (c.c.)'ın kazasından Allah (c.c.)'in kaderine iltica ediyorum, buyurmuştur.</p>

    <p>(Musâhabe I, Sh. 94)</p>

    <p>CENNETLİK KADINLARIN ÜSTÜNLERİ</p>

    <p>İbn-i Abbas (r.a.) der ki: «Resülullah (s.a.v.), yere dört çizgi çizdi. (Bunları, ne için çizdim bilir misiniz?) diye sordu. (Hayır, bilmiyoruz. Allah (c c.) ve Resulü (s.a.v.) daha iyi bilir!) dediler. Resülullah (s.a.v.): «- Cennetlik kadınların en üstünü dörttür. Onlarda: Hatice bint-i Hüveylid (r.a.). Fatıma bint-i Muhammed (r.a.), Meryem bint-i İmran ve Asiye bint-i Müzâyım (ki Firavun'un zevcesi) dir.» dediler.</p>

    <p>(İslâm Tarihi, C. 2, Sh. 220)</p>

    

---
26 Ocak Cuma


    <p>PEYGAMBERİMİZ (S.A.V.)'İ GELMEDEN TASTİK, GELİNCE İNKAR EDEN YAHUDİ</p>

    <p class="c2">Seleme b. Selâme b. Vaks der ki: «Bizim bir yahudi komşumuz vardı. Yahudi bir gün, Abdül'eşhel oğullarının yanına gelip durdu. Kıya­met, Hesab, Mizan, Cennet ve Cehennemden bahs etti.</p>

    <p class="c2">Abdül'eşhel oğulları, puta tapan bir kavim oldukları için öldükten sonra geri dirilmeyi im­kânsız sayıyordu. Yahudiye: (Yazıklar olsun sa­na! Ey filan! Sen, insanların, böyle ölüp gittik­ten sonra, dirileceklerini mi sanıyorsun?) dedi­ler. Yahudi (evet) dedi.</p>

    <p class="c2">Abdül'eşhel oğulları: (buna delilin nedir?) dediler.</p>

    <p class="c2">Yahudi, eliyle Mekke'ye ve Yemen'e doğru işaret ederek (şu şehirlerden gönderilecek Peygamberdir!) dedi.</p>

    <p class="c2">Abdül'eşhel oğulları (biz ne zaman görü­rüz onu?) dediler.</p>

    <p class="c2">Yahudi, bana bakıp (bu genç, yaşarsa, Ona erişir!) dedi. Vallahi, çok geçmeden, Allah (c.c.) Hz. Muhammed (s.a.v.)'i Peygamber gönderdi. Ona, biz iman ettik, Yahudi azgınlıgı ve kıskançlığından kâfirlik etti. Biz de «Yazıklar olsun sa­na ey filan! Bize, O'nun hakkında söylemiş ol­duğun sözü söyleyen, sen değil miydin?» dedik.</p>

    <p class="c2">Yahudi (evet! amma, bizim istediğimiz o değil!)» dedi.</p>

    <p>(İslâm Tarihi, Cilt 1. Sh. 238)</p>

    

---
27 Ocak Cumartesi


    <p>RECEB AYININ FAZİLETLERİ</p>

    <p>Receb demek müeccem, muazzam, muhte­rem, kıymetli demektir. Receb ayı Hz. Adem (a.s.)'dan beri kıymetli idi. Ayrıca Receb ayı «Eşhur'ul Hürüm» (Haram Aylar) dan olup bu ayda savaş etmek, haram sayılmıştır. Yüce Al­lah (c.c.) Kur'an-ı Kerim'inde söyle buyuruyor: <b>«Ey iman edenler. Bu dört ayda (Zilkade, Zil­hicce Receb, Muharrem) (nefsinize) zulmetme­yiniz. Çünkü bu aylarda işlenecek güzel amel­lerin sevabı, kötülüğün cezan da öteki aylar­dan daha büyüktür.»</b></p>

    <p>İkrime ve İbni Abbas (r.a.)'dan rivayet edi­len bir Hadis-i Şerifte söyle buyuruyor:«Recep Allah (c.c.)'ın ayıdır. Şaban benim ayımdır. Ra­mazan ise, ümmetimin ayıdır.» Bu ay Allah (c.c.)'ın ayı olduğu için Zatı ilahiyi bildiren «İhlas Sûresi»ni çok okumak lâzımdır. Bilhassa İhlas sûresini günde 11 defa okumak tevhid, istiğfar ve salavatı şerifeyi ihmal etmemek lâ­zımdır. Abdullah b. Zübeyr (r.a.)'dan rivayet edilen bir Hadis-i Şerifte: «Bir kimse Receb ayın­da (şehrulesem olan) bir m ü'mini bir sıkıntı­sından kurtarsa, Allah-ü Teâlâ o kimseye Firdevs'te gözünün görebileceği yükseklikte bir saray verir. Receb'e ikram ve hürmet ediniz. Zira Al­lah-ü Teâlâ da size bin çeşit kerametle ikram, ihsan eder.» buyurulmaktadır.</p>

    <p>Receb ayında okunacak dua: <b>«Allahümme bârik lena fi Recebe ve Şa'bâne ve belliğnâ Ramazâne.»</b> (A. Geylânî, Üç Aylar ve Faziletleri)</p>

    

---
28 Ocak Pazar


    <p>LEYL SÜRESİNİN MEALİ</p>

    <p class="c2">1-4 «Karanlığı âlemi kapladığı zaman gece­ye, ziyası alemi nurlandırdığı vakit gündüze, er­keği ve dişiyi halk eden (yaratan) Hâlık'a ye­min ederim ki sizin sa'yiniz (amelleriniz) dağı­nıktır (farklıdır).»</p>

    <p class="c2">(5-7) «Şol kimse ki, malını çeşitli hayırlara harcadı ve günahlardan nefsini sakındı, güzel olan tevhid dinini tasdik etti. Biz o kimseye cen­netimizi müyesser (kolay) kılarız.»</p>

    <p class="c2">(8-10) «Ve amma o kimse ki Allah (c.c.) yolunda malını harcamaktan kaçındı ve emrolunduğu farzları terk etti. Malî ve bedenî iba­detlerden kaçındı, şehevatı nefsaniyeyi tercih ederek nefsini âhirete ihtiyaçsız saydı, güzel olan din-i mübini tekzib etti, böyle olan kimseye kendi iradesini şerre kullandığı için pek güç olan cehennemi müyesser kılarız.»</p>

    <p><b>11</b><b>- «Başı aşağı Cehennem'e atıldığı vakit onun malı ondan Cehennem azabını def edemez.»</b></p>

    <p><b>12</b><b>- «Kullarımıza yol göstermek bize va­cip menzilesindedir (adaletin gereğidir).»</b></p>

    <p class="c2">20-21 - «Harcadığı malını ancak A'la (yü­ce) olan Rabbinin nzasını talep için harcamış­tır. Zat-ı uluhiyyetime yemin ederim ki Rabbi arzu ettiği nimetleri vermekle yakında onu ra­zı eder. Ve o da Rabbinin verdiği nimetlerden razı olur.»</p>

    <p>Fahri Râzi'nin beyanına göre bu sûre Hz. Ebu Bekir (r.a.) hakkında nazil olmuştur.</p>

    <p>(Hz. Ebû Bekir (r.a.) Sh. 150)</p>

    

---
29 Ocak Pazartesi


    <p>ÇIĞIR AÇMAK</p>

    <p>Cerir b. Abdullah (r.a.) anlatıyor: Gündüzün ortasında Resûlllllah (s.a.v)'ın yanında bu­lunurken birtakım fakir insanlar geldiler. Bu­nun üzerine Resûlullah (s.a.v.) öğle namazını kıldırdıktan sonra bir hutbe irad ettiler.</p>

    <p>Hutbesinde <b>"...(Ey iman edenler! Allah'tan korkunuz. Herkes yarın (Ahiret günü) için ne gönderdiğine baksın! Allah'tan korkunuz! Çün­kü Allah, ne yaparsanız hakkıyla haberdardır."</b> (Haşr 18).» mealindeki Âyetleri okudular</p>

    <p>Sözüne devamla. «İnsan, dinarından, dirhe­minden, elbisesinden, bir sa' buğdayından, bir sa' kuru hurmasından -hatta yarım hurma bi­le olsa- sadaka vermelidir.» buyurdular.</p>

    <p>Derken herkes birşeyler getirmeye başladı. Yiyecek ve elbiselerden iki küme meydana gel­diğini gördüm.</p>

    <p>Resûlullah (s.a.v.)'in yüzünün, altınla yal­dızlanmış gümüş gibi parladığını gördüm.</p>

    <p>Bunun üzerine Resûlullah (s.a.v.): <b>«Her kim, İslam'da güzel bir çığır açarsa, o çığırın ecri ile kendisinden sonra o çığırla amel edenlerin ecirlerinden hiçbir şey eksiltmemek şartı ile se­vapları kendine ait olur.</b></p>

    <p><b>Her kim de İslâm'da kötü bir çığır açarsa, o çığırın vebaliyle kendisinden sonra onunla amel edenlerin vebali, hiçbir eksikleri olmamak üzere ona ait olur.»</b> buyurdular. (İslâm Tarihi, C 17. Sh 104)</p>

    <p>30 Ocak Salı</p>

    <p>EMR-İ BİL-MA'RUF NEHY'İ ANİ'L-MÜNKER</p>

    <p>Allah (c.c.) buyuruyor: "<b>Sizden öyle bir ce­maat bulunmalıdır ki, (onlar herkesi) hayra çağırsınlar, iyiliği emretsinler, kötülükten vaz­geçirmeye çalışsınlar. İşte onlar muradına eren­lerin ta kendileridir."</b> (Âl-i İmran 104)</p>

    <p><b>"Mü'min erkekler de mü'min kadınlar da birbirinin velîleri (dostları ve yardımcılaradır. Bunlar (insanlara) iyiliği emrederler (onları) kötülükten vaz geçirmeye çalışırlar, namazı dos­doğru kılarlar, zekâtı verirler. Allah (c.c.) ve Resulüne (s.a.v.) itâaat ederler, tşte bunlan Al­lah (c.c.) rahmetiyle yarlığayacaktır. Çünkü azizdir, hakimdir."</b> (Tevbe: 71)</p>

    <p><b>«Siz insanlar için çıkarılmış en hayırlı bir ümmetsiniz. İyiliği emreder, kötülükten vazge­çirmeye çalışırsınız.»</b> (Âl-i İmran: 110)</p>

    <p>Peygamberimiz (s.a.v.) buyuruyor: <b>«Bütün ameller, Allah (c.c.) rızası uğrunda «cihad»a nisbetle büyük denizlerin yanında bir damla su i­bi kalır. Allah yolunda cihâd da dâhil olmak üzere, bütün ameller emr-i maruf ve nehy-i münkere nisbetle yine bir damla gibidir.»</b> (İhya, C. 2/763)</p>

    <p>Peygamberimiz (s.a.v.) buyuruyorlar ki; <b>«Nefsim yed-i kudretinde olan Zât'a yemin ederim ki ya ma'rufu emredersiniz münkeri nehyedersiniz yahud Allah-ü Teâla size azab gön­derir. Sonra Allah (c.c.)'a yalvarırsınız da dua­nız kabul olmaz.»</b> (Riyazus-Salihîn, C. l, Sh. 234)</p>

    <p>1 Şubat Perşembe</p>

    <p>DUA</p>

    <p>Cenab-ı Hak: <b>«Ey Resûl-i Ekrem! Benim kul­larım Sana «Rabbimiz uzak mıdır yakın mıdır?» diyerek benden sual ettiklerinde. Sen onlara ce­vap ver ki: Ben onlara çok yakınımdır. Bana dua eden kullarımın duasını ben kabul ederim. Dua ettiklerinde benden dualarının kabulünü istesinler. Ve bana iman etsinler. Me'mul ki on­lar imanları ve duaları sebebiyle doğru yola vâ­sıl olur, ve irşâd olurlar.»</b> (Bakara Sûresi: 186)</p>

    <p>Duanın kabulü üç şeye mütevaffıktır:</p>

    <p>1 - Kazaya muvafık olmak.</p>

    <p>2 - O kimse hakkında duanın kabulü ha­yırlı olmak.</p>

    <p>3 - İstenilen şey muhal olmamaktır.</p>

    <p>Duanın kabulünde âdabına ve şartlarına ria­yet etmek lâzımdır. Bu şeraitin cümlesi mev­cut olduğu halde kabul olunmak ciheti galip ise de fakat kabulü yine Allah (c.c.)'ın iradesiyle il­gilidir. Binâenaleyh dilerse kabul eder. Diler­se kabul etmez. Mamafih dua etmek ayn-ı iba­dettir. (Âhirette sevap ecir vardır.) Duanın ka­bulü ani olmadığından istenilen şeyin bir müd­det sonra verileceği gibi duası miktarı o kim­senin üzerinden bir (şerrin) define sebep ol­mak, veyahut bilmediği bir başka cihedden du­asının eseri hâsıl olmak ihtimaline binâen hiç bir duaya kabul olunmadı nazarı ile bakılmaz.</p>

    <p><b>«Rabbiniz size: Bana dua edin duanızı ka­bul ederim, dedi. Zira o kimseler ki onlar dua­dan kibir ettiler. Yakında zelil ve hakir olduk­ları halde Cehennem'e dahil olurlar.»</b> (Mü'min:60) (Musâhabe 3, Sh. 208)</p>

    <p>2 Şubat Cuma</p>

    <p>İSTİHZA (ALAY ETMEK) VE AYIPLAMAK</p>

    <p>Cenab-ı Hakk Hucurat Sûresi 11. Âyet'inde şöyle buyuruyor:</p>

    <p class="c2">«Ey mü'minler! Sizden bazınız bazınızı is­tihza etmesin (alay etmesin). Zira ki istihza edi­len kimse istihza eden kimseden hayırlı olur. Çünkü indallah (Allah (c.c.) 'indinde) hayırlı olan kimseler azdır ve gizlidir. Zahirde (görünüşte) fakir ve sefil görünen kimseyi, elbisesi ye­ni olanın, zengin ve servet sahibi olanın da servetine ve varlığına gururlanıp da fakir olan kimseyi hakir görerek alay etmesi caiz değildir.»</p>

    <p>Yine bir kimseyi sevmediği bir isimle çağır­mayın. Meselâ: <b>«Yâ fâsık, ey ahmak!»</b> diye çağırmayın. Bir mü'mini zemmedici bir lakabla çağırmaktan Cenab-ı Hakk nehiy buyurmuştur.</p>

    <p>Bu Âyeti Celile insanların birbirlerine iyi muamele ederek, kötü muameleden sakınmak gerektiğini ve bir mü'minin diğer bir mü'mini kendi nefsi gibi görüp, kendisi için lâyık görme­diği bir şeyi mü'min kardeşi için de lâyık gör­memesi gerektiğini belirtmektedir. Yine bir kim­senin huzurunda veya gıyabında sevmiyeceği bir sözü söylemek caiz olmadığına eğer böyle bir şey olur da, tövbe edilmezse söyleyenin zâlim olacağına delalet etmektedir. (Musâhabe, C. 2, Sh. 111)</p>

    <p>***</p>

    <p><b>«Edepsiz bir kimsenin kötülüğü yalnız ken­disine zarar vermez. Belki bütün âlemin ufuklarını ateşe verir.»</b> (Mevlâna C.Rumi)</p>

    <p>3 Şubat Cumartesi</p>

    <p>OSMANLI PADİŞAHLARI, II. MURAD HAN</p>

    <p>Haçlıları 2. Kosova Muharebesi'nde yenerek Osmanlılara Cihan Devleti vasfını kazandırmış­tır.</p>

    <p>Üstün askeri kişiliğinin yanında, halka hiz­met etmeye de dikkat gösterirdi. Edirne'de yap­tırdığı imaretlerin açılışında ziyafetler vermiş ve bizzat kendi eliyle fukaraya yemek dağıtmış­tır. Bu vak'a halkın Osmanlı padişahlarına ne­den en derin bir hürmetle bağlı olduğunu da izah eder. (İslâm Tarihi, Sh. 671)</p>

    <p>SULTAN II. MURADIN VASİYETNAMESİ</p>

    <p class="c2">Vefatımda beni, Bursa'ya oğlum Alaeddin'in yanına gömünüz. Mezarımın üstüne muhteşem türbe yaptırmayınız. Vücudumu doğrudan doğ­ruya toprağa gömünüz ki Cenab-ı Hakk (c c.)'ın rahmeti üstüme yağsın. Mezarımın üstüne dört duvar yapınız ve hafızların oturmaları için de yanına mahaller yapınız. Cenazemi perşembe günü naklediniz ki defin cuma günü yapılabilsin.</p>

    <p class="c2">Bizim vilâyetimizde üç lokma-i helâl vardır ki gayri vilayetlerde yoktur. Biri madenler, bi­ri kâfirden alınan haraç, biri dahi gazadan ha­sıl olan maldır. Bu benim askeri mansurum bu helâl lokma ile zindegânî ederler. Bunlara cebir ile alınan lokma haram olur. İmdi bunlara helâl lokma gerekir.</p>

    <p><b>Şol padişah ki askerine haram lokma yedirir, o asker harami olur. Haraminin had se­batı olmaz, hâli ne idüğü malumdur.»</b> (A.Hilmi, İslâm Tarihi)</p>

    <p>4 Şubat Pazar</p>

    <p>HZ. EBÛ EYYÛB-EL-ENSARÎ (R.A.)'NİN (HZ. PEYGAMBER (S.A.V.)'İN YEDİ AY İÇİNDE KALDIĞI) EVİ</p>

    <p>Medine'de Yahudilerin başında ahlâksız bir hükümdar vardı. Bunun şerrinden kurtulmak için Evs ve Hazrec kabileleri Yemen hükümdar­larından Ebû Kerib Tuban Er'ad'dan yardım is­tediler. Hükümdarın Medine'yi kuşatması sıra­sında Yahudi âlimlerinden: <b>«Son zamanda şu Harem'den ve Kureyş'den çıkacak bir Peygamber hicret edecek, burada oturacak ve yerleşecektir. Siz burada felâkete uğrarsınız.»</b> demeleri üzerine, Hz. Peygamber (s.a.v.) hakkında malumat aldı. Sonra Mekke'ye gitti. Kabe'yi tavaf ve ziyaret etti. Kabe'ye örtü örttürdü.</p>

    <p>İşte yediyüzyıl önce Medine'ye gelen Ye­men Hükümdarlarından Ebû Kerib Er'ad;Peygamberimiz (s.a.v.)'in Mekke'de zuhur ve Medi­ne'ye Hicret edeceğini, Yahudi âlimlerinden öğrenince bu evi o zaman yaptırmıştı. Yazıp altın mühürle mühürlediği bir mektubu da, Peygamberimize takdim edilmek üzere, Medineli âlim­lerin en büyüğüne vererek, kendisi erişemezse, çocuğundan ve çocuğunun çocuğundan erişecek olanın vasıtasıyle takdim edilmesini emretmişti.</p>

    <p>İşte bu ev ve mektup, babadan evlada ge­çe geçe Tuban'ın mektubu ile iman etmiş, Me­dine âlimlerinden birinin soyundan gelen Ebû Eyyûb'un eline geçmişti</p>

    <p>Tuban Ebû Kerib Er'ad, Mü'mindir ve Hz. Peygamberimize (sa.v.) Yediyüz yıl önce iman etmişti. (İslâm Tarihi, C. l, Sh. 29)</p>

    <p>5 Şubat Pazartesi</p>

    <p>ABDEST</p>

    <p>Abdest muayyen (belirli) uzuvları usulü veçhile yıkamaktan, meshetmekten ibaret bir temizlik, ibadet ve taattır.</p>

    <p>Bir Hadis-i Şerifte meâlen: <b>«Her kim emrolunduğu gibi abdest alır ve emrolunduğu veçhi­le namaz kılarsa, geçmiş günahı afv olunur.»</b></p>

    <p>Abdestsiz bir kimse namaz kılamaz, tavaf edemez. Kur'an'a el süremez, (ezberden okuya­bilir), bir Âyetine bile dokunamaz haramdır.</p>

    <p>ABDESTİN FARZLARI</p>

    <p>Abdestin farzları dörttür,</p>

    <p>1- Yüzü bir kere su ile yıkamak,</p>

    <p>2- Elleri dirsekler ile beraber yıkamak,</p>

    <p>3- Başın dörtte birine meshetmek,</p>

    <p>4-Ayakları topuklar ile beraber yıkamak.</p>

    <p class="c2">Abdestin sünnetlerinden başlıcaları:</p>

    <p>1 - Abdeste "Eûzü, besmele" ile başlamak,</p>

    <p>2 - Niyet etmek,</p>

    <p>3 - Ağza ve burna üçer defa su vermek,</p>

    <p>4 - Misvak kullanmak,</p>

    <p>5 - Tertibe riayet etmek,</p>

    <p>6 - Abdeste sağ taraflardan başlamak,</p>

    <p>7 - Abdest uzuvlarını üçer defa yıkamak,</p>

    <p>8 - Elleri ve ayakları yıkamaya parmak uçlarından başlamak,</p>

    <p>9 - Parmakları hilallemek,</p>

    <p>10- Sakalın çeneden aşağıya uzamış kıs­mını meshetmek,</p>

    <p>11- Başın tamamını bir su ile meshetmek,</p>

    <p>12- Kulakları ve boynu meshetmek,</p>

    <p>13- Abdest uzuvlarını üzerine dökülen su ile iyice oğmak. (İslâm ilmihali, Sh. 72)</p>

    <p>6 Şubat Salı</p>

    <p>EHL-İ SUFFA</p>

    <p>Medine'de kavim ve kabileleri, evleri ba­rakaları bulunmayan, mescidin (suffa) gölgelik yerinde yatıp kalkan sahâbilere denirdi. Çok zaman Hz. Peygamber (s.a.v.) cematinde bulu­nurlardı. Peygamberimiz (s.a.v.) daima, Ehl-i Suffa ile sohbet ederdi. Kur'an ve sünnet öğreti­cileri de bunlar arasından seçilirdi. Bu yolda Bir-i Mâûne denilen yerde müşrikleri tarafından şehid edilen 70 kişi Ehl-i Suffa'dandı.</p>

    <p>Açlıktan dermanı kesilen Suffa Esbabından birisi bir gün Peygamber (s.a.v.) Efendimiz'e ge­lip halini arzetti. Peygamber (s.a.v.) de onu zev­celerine gönderdi. Zevceleri: <b>«Yanımızda sudan başka bir şey yok!»</b> dediler. Bunun üzerine, Peygamberimiz (s.a.v.), yanındakilere: <b>«Kim, şu açı yemeğine ortak yapar, yahut konuklar?»</b> dedi. Ensârdan bir kişi ayağa kalkıp: «Ben!» dedi. Misafirle birlikte zevcesinin yanına gitti ve zevcesine: <b>«Haydi, Resûlullah (s.a.v.)'ın mi­safirini ağırla!»</b> dedi. Kadın: <b>«Çocukların yiyece­ğinden başka evimizde bir şey yok!»</b> dedi. Ko­cası: <b>«O yemeği getir, kandili yak, çocukların, da uyut!»</b> dedi. Kadın yemeği hazırladı, ışığını yaktı, çocuklarını da uyuttu. Sonra, kalktı, kan­dili düzeltir gibi yapıp, söndürdü. Misafirlerine sanki kendileri de yemek yiyormuş gibi göster­mek istediler, ikisi de aç olarak gecelediler. Er­tesi günü Peygamberimiz (s.a.v.)'in yanına gitti. Hz. Peygamber (s.a.v.) onu görünce: <b>«Bu gece, Allah, sana güldü. Karı koca ikinizin hareketi­nizden hoşnut oldu!»</b> dedi. (İslâm Tarihi, Cil 1. Sh. 199)</p>

    <p>7 Şubat Çarşamba</p>

    <p>FARZ NAMAZLARIN FAZİLETİ</p>

    <p><b>"Muhakkak namaz mü'minler üzerine vakitlenmiş olarak farzdır."</b> (Nisa:103)</p>

    <p>Peygamberimiz (s.a.v): <b>"Beş vakit namazı Allah, kullarına farz etmiştir. Eksiksiz olarak erkân ve âdâbına riayetle o namazları kılan kimseyi Allah-ü Teâla'nın Cennete koyacağına vaadi vardır. istenildiği gibi o namazları kılmayan kimseye Allah-ü Teâla'nın vaadi yoktur. Dilerse onu ta'zib eder, dilerse de Cennete kor."</b> buyurdu.</p>

    <p><b>"Bizim ile münafıklar arasındaki fark, yatsı ve sabah namazlarını cemaatle kılmaktır. Onlar bunlara güç yetiremez."</b> (H.Şerif)</p>

    <p>Yine Peygamberimiz (s.a.v): <b>"Namazını zâyî ettiği halde Allah (c.c)'a yönelen kimsenin diğer iyiliklerine Allah (c.c) değer vermez."</b> buyurdular. Diğer bir hadiste <b>"Namaz dinin direğidir, onu terk eden şüphesiz dinini yıkmış olur.»</b></p>

    <p><b>«Cennetin anahtarı namazdır.»</b> (H.Ş)</p>

    <p>Peygamberimiz (s.a.v.): <b>"Taharetini ikmâl ve vakitlerine riayet ederek beş vakit namaza devam eden kimseye (o namaz) kıyamet gününde nur hüccet ve delil olur. Kim namazı zaâyi ederse (en fena insanlar olan, Firavun ve Hâmân ile haşrolunur."</b> buyurmuştur.</p>

    <p class="c2">«Muhakkak ki (beş vakit) namaz büyük günahlardan kaçınmak şartıyla aralarındaki (kü­çük) günahlara kefaret olur.» (H.Ş)</p>

    <p><b>«İnsanların en fena hırsızı, namazdan çalandır."</b> (H.Ş)</p>

    <p>(İhyaû Ulumiddin, C. 1. Sh. 397)</p>

    <p>8 Şubat Perşembe</p>

    <p>SULTAN IV. MURAD</p>

    <p>Sultan Murad, ortadan uzun boylu, geniş omuzlu ve harikulade bir kuvvete mâlik idi. Eşine az rastlanan bir sür'at ve maharetle, ok ve yay kullanırdı., Attığı ok ve harbelerle kalkanı böler, 200 okkalık gürzü sallayarak idman ya­pardı.</p>

    <p>Sultan Murad, ilim ve san'at erbabına bü­yük yakınlık gösterir; onları himaye ederdi. Nef'i'yi himaye etmiş ve alâkalanmış; büyük bir şair olan Şeyh-ülislâm Yahya Efendi'yi iki bü­yük seferinde dahi, yanından ayırmamıştır.</p>

    <p>ALLAH (C.C.) YOLUNDA İNFAK</p>

    <p>Rivayet olunur ki; Ebuddehdah (r.a.): <b>«Ya Resûlullah (s.a.v.) Benim iki bahçem var birini tasadduk etsem bana Cennette iki misli var mı­dır?»</b> demiş. «<b>Evet</b>» buyurmuş. <b>«Dehdah'ın ana­sı da beraberinde mi?»</b> demiş. «<b>Evet</b>» buyurmuş. <b>«Sabiyye (hanımı) de beraberinde mi?»</b> demiş. «<b>Evet</b>» buyurmuştur. Bunun üzerine bahçeleri­nin en güzeli olan «<b>Huneyniyye</b>» namındaki bahçesini tasadduk etmiştir.</p>

    <p>Hemen bahçenin kapısına durup zevcesine durumu nakletmiştir. Zevcesi de: <b>«Satmış oldu­ğun bahçeleri Allah (c.c.) mübarek etsin.»</b> demiş bahçeden çıkıp bahçeyi teslim etmişlerdir. Bu olaydan sonra: <b>«Hani kim var Allah (c.c.)'a bir karz-ı hasen arz edecek ki, Allah ona bir çok katlarını katlayıverir. »</b> (Bakara 245) Âyet-i Ke­rimesi nazil olmuştur. (Hak Dini Kur'an Dili)</p>

    <p>9 Şubat Cuma</p>

    <p>NAMAZ VAKİTLERİ</p>

    <p>Farz namazlar ile bunların sünnetleri ve vi­tir namazıyla teravih ve bayram namazları için vakit şarttır. Farz namazlar sabah, öğle, ikin­di, akşam, yatsı namazlarından ibarettir. Cum'a namazı öğle namazı yerine kâimdir.</p>

    <p>Sabah namazının vakti, ikinci fecrin doğ­masından güneşin doğmasına kadar olan müd­dettir. İkinci fecir, sabaha karşı şark ufkundan yayılmaya başlayan beyaz bir aydınlıktır.</p>

    <p>Öğle namazının vakti güneşin zevalinden (tam tepede, ortada iken) başlar her şeyin göl­gesi kendisinin iki misline ulaşıncaya kadar de­vam eder.</p>

    <p>İkindi namazının vakti öğle vaktinin çıkma­sından güneşin batacağı zamana kadardır.</p>

    <p>Öğle namazı vaktindeki ihtilaftan dolayı öğ­le namazını her şeyin gölgesinin bir mislini geçmeden kılmak, ikindi namazını ise gölgenin iki misline ulaşmasından sonra kılmak münasiptir.</p>

    <p>Akşam namazının vakti güneşin batmasın­dan, şafakın gaip olacağı zamana kadardır.</p>

    <p>Yatsı namazının vakti şafakın gaip olma­sından başlar ikinci fecrin tuluuna kadar devam eder.</p>

    <p>Vitir namazının vakti yatsı namazının vak­tidir. Yalnız vitir yatsıdan sonra kılınır.</p>

    <p>Teravih namazının vakti yatsı namazından sonra sabah namazının vaktine kadardır. (İslâm İlmihali, Sh. 115)</p>

    <p>10 Şubat Cumartesi</p>

    <p>SULTAN II. ABDÜLHAMİD</p>

    <p>Sultan Abdülhamid Han İslâm aleminde hüsn-i kabul gördü. Bugün de müslüman dünya­sı onu sevgiyle anmaktadır. Sömürgecilerin bas­kısıyla bunalan İslâm âlemi memnuniyetle Ab­dülhamid Han'ın manevî liderliğinde toplandı. Çok yakın tarihte (1967) başında Afrika'nın ba­zı ülkelerinde hutbenin ulu Hakan adına okun­duğu yazılmıştır.</p>

    <p>İslâm birliğine, bütünlüğüne karşı çok uyanıktı, dikkatliydi ve kesinlikle taviz vermezdi.</p>

    <p>Filistin'de Yahudi göçmenlerinin yerleştiril­mesi kendisinden talep edildiğinde son derece hiddetlenmiş, kesinlikle karşı çıkmıştır. Huzu­rundan kimseyi kovmadığı halde bunu talep edenleri hiddetle huzurundan kovmuştur.</p>

    <p>Kendisi dünyanın en mühim siyasî şahsiyet­lerinden biri sayılmıştır. Avrupa politikasına bi­rinci derecede müessir olmuştur. Saltanatı 32 yıl 7 ay 27 gündür.</p>

    <p>İngiltere'nin İstanbul elçisi Sir Nikola Avrupa'­nın cihan harbini önleyen büyük denge unsurunun Sultan Hamid diplomasisi olduğunu söylemiştir. Bu kehanet Ulu Hakan'ın tahtan indirilmesiyle aynen gerçekleşmiştir. (Osmanlı Devleti Tarihi)</p>

    <p>***</p>

    <p><b>Farz-ı ayn:</b> Mükelleflerden herbirinin yap­ması lâzım gelen farzdır. Beş vakit namaz gibi.</p>

    <p><b>Farz-ı kifaye:</b> Mükelleflerden bazılarının yapmalarıyla, diğerlerinden düşen farzdır. Cenaze namazı gibi.</p>

    <p>11 Şubat Pazar</p>

    <p>KİBİR VE DÜNYA SEVGİSİ</p>

    <p>Peygamber Efendimiz (s.a.v.) <b>"Kalbinde zer­re ağırlığında kibir bulunan kimse Cennet'e giremez."</b> buyuruyor. Bu duruma göre kalb, ki­birden temizlenmedikçe selim olmaz.</p>

    <p>İblis yıllarca ibadet etmiş olduğu halde kib­rinden dolayı Hakk'ın huzurundan kovuldu. Ke­za kalbdeki mal sevgisi de mü'minleri Cenab-ı Hakk'a ibadetten alıkoymaktadır.</p>

    <p>Dünya muhabbeti her günahın basıdır. Dünyaya muhabbet büyük günahların en bü­yüğüdür.</p>

    <p>Dünya insanı Allah (c.c.)'dan gafil edip alı­koyandır. Yoksa ne altın ne gümüş ne de evlad ü iyaldir. Bunlar kalbi Cenab-ı Hakk'ın mu­habbetinden ve ibadetinden alıkoymadıkça dün­ya değildir. Mal para ve servet cepte, evde, ma­ğazada, kasada bulundukça caizdir. Fakat kalpte bulunması kalbin onlarla meşgul olma­sı caiz değildir. Mü'minin kalbi nazargah-ı ila­hidir. Hadis-i Şerifte: <b>«Cenab-ı Hakk -azze ve celle- sizin cisminize, zahirî kalıbınıza ve suretini­ze nazar etmez. Bilakis O kalblerinize ve amel­lerinize nazar eder.»</b></p>

    <p>***</p>

    <p class="c2">«İlim, hazinedir. Anahtarı ise suâldir.»</p>

    <p><b>«Âdemoğlunun iki vadi dolusu altım olsa bir üçüncüsünü ister. Âdemoğlu'nun gözünü an­cak toprak doyurur.»</b> (Keşfü'1-Hafâ 11/210 11/75)</p>

    <p>13 Şubat Salı</p>

    <p>DİNDE SEBAT VE TESLİMİYET</p>

    <p>Cenab-ı Hakk (c.c.)'ı unutup isyan etmek âdeti olan kimselerden bazısı, dininde bir şek üzere Allah (c.c.)'a ibadet eder. Fakat ibadetin­de yakin ve sebat olmaz. Hesabına gelmezse dünyevî bir zarar görecekse öbür tarafa kolay dönebilmek için sıdk ile dinine sarılmaz. Bu gi­bi kimselere bir fitne isabet ederse dinini terkeder küfür cihetine döner.</p>

    <p>Cenab-ı Hakk (c.c.) dinine itimat ve teslimi­yeti olmayan kimselerin halini, harpte askerle­rin bir tarafında bulunup eğer askerde zafer galebe görürse harbe iştirak eden ve eğer hezi­met yenilgi görürse derhal firar eden insanın haline teşbih eder (benzetir). Bu gibilere mü­nafık denilir. Nitekim Uhud Muharebesi'nde üçyüz kadar münafık nazik bir zamanda harpten çekilerek kalblerinde besledikleri nifaklarını iz­har ederek (açığa çıkararak) dine ihanet etmişlerdir. (Musâhabe 6, Sh. 15)</p>

    <p>SİGARA</p>

    <p>Sigaranın akciğerde oluşturduğu hastalıklar şunlardır:</p>

    <p>1 - Bronşit,</p>

    <p>2 - Akciğer kanseri,</p>

    <p>3 - Amfizem (küçük hava keseciklerinin parçalanması).</p>

    <p>Sigara diğer organlarda ve sistemlerde de daha pekçok hastalık meydana getirir. Siz buna rağmen içmeye devam ediyorsanız... Siz bilirsi­niz...</p>

    <p>14 Şubat Çarşamba</p>

    <p>HZ. AMR B. CEMUH'UN MÜSLÜMAN OLUŞU</p>

    <p>Amr b. Cemuh, bir gün Menaf adındaki pu­tunun yanına girdi: <b>«Ey Menaf! Bilirsin ki bu kavim, senden başkasını istemez! Senin katında bir anda helak ve mahvetmek gibi bir şey yok mu?»</b> dedi. Sonra da kılıcını Menafin boynuna asıp dışarı çıktı. Amr b. Cemuh'un ev halkı da kalktılar. Kılıcı Menafin boynundan aldılar.</p>

    <p>Amr b. Cemuh, eve dönünce: <b>«Ey Menaf! Kı­lıç nerede kaldı? Yazık oldu sana!...»</b> dedikten sonra: <b>«Ben gidip servetimi Menaf'a harcamak üzere vasiyet edeceğim!»</b> dedi, gitti.</p>

    <p>Amr b. Cemuh gidince, ev halkı, Menafi al­dılar, kırdılar ve bir köpek leşiyle bağlayıp ku­yuya attılar.</p>

    <p>Amr b. Cemuh, eve geldiği zaman, ev hal­kına <b>«Nasılsınız?»</b> diye sordu. <b>«Ey efendimiz! Biz hayırlı yoldayız. Allah (c.c.), evimizden pis­liği temizledi!»</b> dediler.</p>

    <p><b>«Evet, orası da öyle! Bak, o şu kuyudadır!»</b> dediler.</p>

    <p>Amr b. Cemuh, gidip onu görünce, kavmine haber gönderdi. Geldiler. Onlara: <b>«Siz, benim bulunduğum şey üzerinde değil misiniz?»</b> diye sor­du. <b>«Evet, sen, bizim büyüğümüzsün!»</b> dediler.</p>

    <p>Amr b. Cemuh: <b>«Öyle ise siz şahid olunur ki ben artık, Muhammed (s.a.v.)'e indirilmiş olan­lara iman ettim!»</b> dedi. (İslâm Tarihi C. 2, Sh. 12)</p>

    <p><b>Basireti körleştiren şeyler üçtür:</b> l- Azaların günahlara uzanması, 2- Allah (c.c.)'a ibadetlerde gevşeklik ve gösteriş, 3- Mahlukata karşı tamahkârlık.</p>

    <p>15 Şubat Perşembe</p>

    <p>HZ. EBÛ BEKİR (R.A.)</p>

    <p>Hz. Ebû Bekir (r.a.)'in adı <b>«Abdullah»</b> kün­yesi Ebû Bekir (r.a.)'dir. Lakabı, Sıddık ve Atik'dir. Babası Ebû Kühâfe, Mekke'nin fethinden son­ra Hz. Ebû Bekir (r.a.)'in delaletiyle müslüman olmuştur.</p>

    <p>Hz. Peygamber (s.a.v.)'i ilk tasdik edenler­den olduğu gibi Mi'rac-ı Nebiyi dahi müşrikle­rin inkarına rağmen hiç tereddüt etmeden der­hal tasdik ettiğinden <b>«Sıddîk»</b> namına hak ka­zanmıştır.</p>

    <p>Hz. Peygamber (s.a.v.) hakkında: <b>«Kimi İs­lâm'a davet etti isem ilk lahzada tereddüt ge­çirmiştir. Yalnız Ebû Bekir müstesnadır. O he­men tastik etti.»</b> buyurmuştur.</p>

    <p>Hz. Ebû Bekir (r.a.) müslümanlığı kabul et­tikten sonra Hz. Peygamber (s.a.v.)'in irtihaline kadar yanından ayrılmamış, sohbetlerine iştirak etmiştir, İslâmiyet adına yapamayacağı fedâkâr­lık yoktur. Nesi var ise Allah yolunda harcamış­tır. Müşriklerin işkenceleri altında inleyen müs­lüman esirleri alarak âzâd etmiştir.</p>

    <p>Bedir Muharebesi'nde Hz. Ebû Bekir (r.a.) karşısında henüz müslüman olmayan oğlu Abdurrahman'ı gördü. Abdurrahman da harp için ilerlediğinde babasını bulmuştu. Babasına karşı kılıncını sıyırmış Hz. Ebû Bekir (r.a.)'in din aşkıyla yanan kalbi evlatlık za'fıyla sarsılmamış oğluna karşı yürümek istemiş ise de Efendimiz (s.a.v.): "Dur yâ Ebâ Bekir sen benim görür gö­züm işitir kulağımsın." buyurarak men etmiş­tir. (Hz. M. Sami, Hz. Ebû Bekir Sıddîk r.a.)</p>

    <p>16 Şubat Cuma</p>

    <p>GÜZEL AHLÂK</p>

    <p>Hadîs-i Şeriflerde:</p>

    <p class="c2">«İman-ı kamil sahibi olan mü'mindir ki gü­zel ahlâk sahibi olup ve ehline lutfu ziyade ola.»</p>

    <p class="c2">«Güzel ahlâk hatayı izâle eder. Su, kiri izâ­le eylediği gibi, kötü ahlâk da ameli ifsad eder. Nitekim sirke balı ifsad eylediği; gibi.»</p>

    <p class="c2">«Gazab akabinde hilm eden kimseye Allah-ü Teâlâ'nın muhabbeti vacip oldu.»</p>

    <p class="c2">«Agâh olun ki nâra (ateşe) haram olup ve nâr dahi kendisine haram olan kimseyi size ha­ber vereyim:</p>

    <p class="c2">«- Her şahıs ki heyyin (güçlük göstermeyen) ve leyyin (yumuşak huylu) ola, ona nar haram olur.»</p>

    <p class="c2">«Nâs, (insanlar) Hak Teâlâ Hazretlerinin iyâlidir. Allah-ü Teâlâ ve Tekaddes Hazretlerine halkın en sevgilisi. Hakkın iyâline ihsan üzre olan kimselerdir.»</p>

    <p><b>«Bir kimse mü'min kardeşinin lanetinde (yardımında) oldukça Allah-ü Teâlâ dahi onun avnindedir (yardımındadır.)»</b> (Musahabe 2, Sh. 143)</p>

    <p>***</p>

    <p>Peygamberimiz (s.a.v.) bir Hadîs-i Şerifte şöyle buyuruyor:</p>

    <p><b>«Ben haklı olduğu halde çekişmeyi bırakan kimse için Cennetin avlusunda, şaka da olsa ya­lan söylemeyen kimseye, Cennetin ortasından ve ahlâkını güzelleştiren kimseye de Cennetin yu­karı kısmından bir köşk verileceğine kefilim.»</b> (Riyazü's-Sâlihin, C. 11, Sh. 53)</p>

    <p>17 Şubat Cumartesi</p>

    <p>SEHAVET - CÖMERTLİK</p>

    <p class="c2">Cömertlik:</p>

    <p>Lâyık ve vâcib olan miktarda malı münasib yerlere harcamaktır. Bu kendisine güç gel­meyip kolay yapabilmektir. Meleke halinde ol­mayan kolayca yapılmayan harcamaya cömert­lik denemez.</p>

    <p>Peygamberimiz (s.a.v.) de cömertliğin her türlüsü mevcut idi. Allah (c.c.) yolunda O'nun dinini açıklamak, Allah (c.c.)'ın kullarını doğ­ru yola kılavuzlamak, açları doyurmak, cahille­rini öğütlemek, ihtiyaç sahiplerinin hacetlerini görmek, yararlanacakları her yolla yararlandır­mak ve ağırlıklarına tahammül etmek gibi ilim, mal ve nefs cömertliğinin hepsi kendisinde mevcud idi.</p>

    <p>Kureyş müşriklerinin eşrafından Safvan b. Ümeyye müslüman olmadığı halde Huneyn ve Taif Gazalarında Peygamberimiz (s.a.v.)'in ya­nında bulunmuştu.</p>

    <p>Ci'râne de toplanan ganimet mallarını gezer­ken Safvan'ın bunlara dalgın bakışlarla baktı­ğını görmüş, Efendimiz (s.a.v.) pek mi hoşuna gitti diye Safvan'a sormuş. Evet cevabını alın­ca al hepsi senin olsun demiştir.</p>

    <p>Bunun üzerine, Safvan kendini tutamayarak:</p>

    <p><b>«Peygamber kalbinden hiç bir kalp bu derece cömert olmaz.»</b> diyerek iman etmiş ve şahadet getirmiştir. (İslâm Tarihi, Sh. 474)</p>

    <p><b>«Cenab-ı Allah kerimdir. Kerem sahiplerini sever ve cömert kimseleri de sever.»</b> (H. Şerif)</p>

    <p>18 Şubat Pazar</p>

    <p>İSTİNCA, İSTİBRA, İSTİNKA</p>

    <p>Kan, meni, sidik, gait gibi şeylerin çıktık­ları mahalleri temizlemek lâzımdır ki buna «<b>istinca</b>» denir. Bu temizleme, avret mahalleri­ni namahrem kimselerin yanlarında açmaksızın su ile yapılacağı gibi ufak taşlar ile de yapıla­bilir.</p>

    <p>İstinca mahallini namazın sihhatine mâni olacak miktardaki bir necaseti yıkamak ise farz­dır.</p>

    <p>Erkeklerin bevl ettikten sonra sidik eserinin tamamı ile kesilmesini beklemeleri lâzımdır ki buna da «<b>istibra</b>» denir. Bu insanların tabiatla­rına göre biraz yürümek veya öksürmek veya ayakları kımıldatmak tarzında yapılır. Sidik ta­mamı ile kesildiğine kanaat geldikten sonra is­tinca yapılmalıdır.</p>

    <p>İstincada temizliğe fazla dikkat edip bevil vesaire eseri bırakmamaya «<b>istinka</b>» denir. İstincadan sonra ayağa kalkmadan temiz bir bez parçası ile veya sol el ile kurulanıp bedendeki kullanılmış suyu azaltmalıdır. Çünkü Peygam­ber (s a.v.) Efendimiz: <b>«Sidikten pek korununuz, çünkü kabrin bütün azabı ondandır. »</b> buyurmuş­tur.</p>

    <p>Kadınlara istibra icap etmez bir müddet beklemeleri kafidir.</p>

    <p>Helaya <b>«Ya Rabbi pislikten ve pis olmaktan sana sığınırım.»</b> diye dua ederek sol ayakla girmeli, sağ ayakla çıkıp hamd etmelidir. Helada oturacak, konuşmadan bevl etmeli, önünü ve arkasını kıbleye çevirerek oturmamalıdır.</p>

    <p>(İslâm ilmihali, Sh. 65)</p>

    <p>19 Şubat Pazartesi</p>

    <p>DOSTLUK VE KARDEŞLİK</p>

    <p>Allah (c.c.) için sevişmek ve din uğrunda kardeş olmak, Allah (c.c.)'a yakınlığın en fa­ziletlisi ve ibadetlerin en güzelidir. Fakat bunun bazı şartları vardır. Bu şartlara riâyet sayesin­de arkadaşlar, Allah (c.c.) için sevişmiş sayıla­bilirler. Ayrıca karşılıklı olarak, riâyet edilmesi gereken birçok haklar var ki bu sayede kardeşlik tahakkuk eder. Ancak bu haklara riâyetle Allah (c.c.)'a yaklaşılır. Bunları korumakla yük­sek derecelere erişilir.</p>

    <p>Dostluk güzel huyun meyvesidir. Ayrılık ise, kötü huyun neticesidir. Güzel ahlâk, anlaşıp birleşerek sevişmeyi; kötü ahlâk ise düşmanlığı, çekememezliği ve nihayet birbirine arka çe­virmeyi gerektirir. Güzel ahlâk, sana gelmeyene gitmeyi, kötülük edeni bağışlamayı, vermeyene vermeyi gerektirir. Güzel ağacın meyvesi de güzel olur. Mü'min ünsiyet eder ve kendisiyle ünsüyet edilir. Mü'min hoş geçinir ve kendisiyle hoş geçinilir.</p>

    <p><b>«Allah için kardeşlik edinen kimseye Allah-ü Teâlâ, Cennet'te, hiç bir ameli ile ulaşamayacağı yüksek dereceye kendisini yükseltir.»</b> (İhya, C. 2/394)</p>

    <p>Bütün müslümanlar, Allah (c.c.) için seven, Allah (c.c.) için buluşup oturan ve Allah (c.c.) için birbirini ziyaret edenlerden olma gayreti içinde olmalıdırlar.</p>

    <p>Peygamberimiz (s.a.v.) şöyle buyuruyor: <b>«İmânın en sağlam kulpu, Allah (c.c.) için sev­mek ve Allah (c.c.) için bugzetmektir. »</b> (İhya, C. 2/399)</p>

    <p>20 Şubat Salı</p>

    <p>KOMŞU HAKLARI</p>

    <p>Resûl-i Ekrem (s.a.v.) şöyle buyurmuştur:</p>

    <p><b>«Üç nevi komşu vardır: Bunlardan birinin bir hakkı, diğerinin iki hakkı ve üçüncüsünün de üç hakkı vardır. Üç hakkı olan komşu, müslüman ve akraba olan komşudur. Bunun; kom­şuluk, İslâmiyet, ve mahremiyet olmak üzere üç hakkı vardır. Müslüman olan komşunun da, komşuluk ve İslâmiyet hakkı olmak üzere iki hakkı vardır. Müslüman olmayan komşunun da yalnız komşuluk hakkı vardır.</b> <b>»</b> (İhya, C. 2/535)</p>

    <p class="c2">İslamiyet'in yüceliğine bak ki müşrik olan komşuya bile hak tanımıştır.</p>

    <p>Peygamberimiz (s.a.v.): <b>«Komşu hakkının nelerden ibaret olduğunu bilir misiniz? Muâve­net istese muavenet etmek, yardım dilese yardı­mına koşmak, ödünç istese vermek, muhtaç olur­sa ihtiyacını gidermek, hastalanırsa, geçmiş ol­suna gitmek, ölürse cenazesinde bulunmak, se­vinçli günlerinde göz aydınlığına gitmek ve fe­lâketli günlerinde taziyesine koşmaktır. Müsâdesini almadan, havasını kesecek şekilde evini, onun evinden daha yüksek yapma, komşuna eziyet etme. Satın aldığın meyveden ona da ver; veremeyeceksen gösterme. Çocuğun onun çocuk­larına karşı bu meyveleri sokak ortasında yeme­sin. Tencerende pişen yemeğin râyihası ile onu incitme. (Sonra devamla): Komşu hakkının nedemek olduğunu biliyor musunuz? Varlığımı kudret elinde bulunduran Allah (c.c.)'a and ol­sun ki komşu hakkını Allah-ü Teâlâ'nın rahme­tine mazhar olan kimseler ödeyebilir.»</b> buyur­muştur. (İhya, C. 2/539)</p>

    <p>21 Şubat Çarşamba</p>

    <p>Mİ'RAC-I NEBİ (S.A.V.)</p>

    <p><b>«Cemi eksiklikten tenzih ederim o Zât-ı Ala­yı ki O zât kulunu geceleyin Mescid-i Haram­dan Mescid-i Aksa'ya gönderdi ki Biz o mescidin etrafını mübarek kıldık. Ve biz kulumuza kud­retimize delalet eden bazı âyetlerimizi göster­mek için. Muhakkak ki O iyi işiten ve görendir.»</b> (İsrâ: 1)</p>

    <p>Resûlullah (s.a.v.)'ın mi'racı hicretten bir sene sekiz ay evvel vuku bulmuştur. Ruh cesetle beraber gerçekleşmiştir.</p>

    <p>Mi'racın gece olmasındaki hikmet, gaybe iman cihetinden mü'minlerin tasdik ederek imanlarının ziyadeleşmesine (kuvvetlenmesine) vesile olacağı gibi kâfir ve münkirin de küfrünün artmasına sebep olmuştur.</p>

    <p>Buhârî şerhinde Ebû Seleme (r.a.) der ki: Mi'rac, İsrâ vak'ası üzerine müşrikler fitne buh­ranına düşerek adetâ deli gibi oldular. Ebû Be­kir (r.a.)'in yanına koşarak Resûlullah (s.a.v.)'ın İsraya dair verdiği haberi söylediler. Ebû Be­kir (r.a.):</p>

    <p><b>«- Muhammed (s.a.v.)'in doğru sözlü oldu­ğuna kanaatim vardır. Bu kanaatimi size de bildiririm.»</b> dedi. Müşrikler:</p>

    <p><b>«- Demek Muhammed (sa.v.)'în bir gece­de Mescid-i Aksaya gidip sonra dönüp geldiğini sen de tasdik ediyorsun?»</b> dediler. Ebû Bekir (r.a.) da:</p>

    <p><b>«- Evet tasdik ediyorum. Değil böyle, bun­dan daha ziyade uzaklarına da, meleklerin gök­ten haber getirdiklerine de inanmışımdır.»</b> dedi.</p>

    <p>(Musahabe, C. 3. Sh. 29)</p>

    <p>22 Şubat Perşembe</p>

    <p>PEYGAMBERİMİZ (S.A.V.)'İN HAK TEALÂ'YI GÖRMESİ</p>

    <p>Efendimiz (s.a.v.) buyuruyor ki:</p>

    <p>«<b>Mi'raç gecesi Rabbimi kalb gözüyle gör­düm.»</b> Hak Teâlâ Hazretleri bana:</p>

    <p><b>«Konuş benimle yâ Habîbim!»</b> buyurdu. Ben hayretten dona kaldım. Sonra Allah-ü Teâlâ benim gönlüme ilham etti de ben <b>«Ettehiyyâtu lillâhi vessalavâtu vettayyibâtu»</b> dedim. Bunun üzerine Allah-ü Teâlâ: <b>«Esselâmu aleyke eyyü-hennebiyyu ve rahmetullahi ve berakâtuhu»</b> buyurdu. Ben de mukabeleten <b>«Esselâmu aleynâ ve âlâ ibâdillah's-Sâlihîn»</b> dedim. Allah-ü Teâlâ <b>«Yâ Muhammed, Cebrail'i aramızdan çıkardım. Sen ümmetini aramızdan çıkarmadın»</b> buyurdu. Cenab-ı Hakk'ın bu latifesini duyan Cebra­il aleyhisselam da <b>«Eşhedu enlâilâhe illallah ve eşhedü enne Muhammeden abdühü ve Resûluhu»</b> diyerek şehadette bulundu.</p>

    <p><b>«- Ya Rabbi. Sen geçmiş ümmetleri dünyevî azaba musallat kıldın. Acaba benim ümmetime ne eyleyeceksin.»</b> dedim. Allah-ü Teâlâ buyurdu ki:</p>

    <p class="c2">«- Yâ Habîbim indimdeki kadrinin mah­şerde mahlukata zahir olması için bu gece üm­metinin üçte birini sana bağışladım. Kıyamet gününde üçte ikisini bağışlayacağım.»</p>

    <p><b>«- Yâ Habîbim ümmetine çok mal verme­dim ki kalbleri taş gibi katılaşmasın. Kabirle­rinde fazla kalmamaları için âhir zaman üm­meti kıldım. Cennet sen girinceye kadar diğer pey­gamberlere senin ümmetin girinceye kadar diğer ümmetlere mahremdir.»</b> (Musahabe, C. 3, Sh. 45)</p>

    <p>23 Şubat Cuma</p>

    <p>RESÛLULLAH (S.A.V.)'IN MÜJDESİ</p>

    <p>Hendek Savaşı'nda Muhacirin ve Ensâr çalışırken şu beyti terennüm ederlermiş: <b>«Bizler baki olduğumuz müddetçe ebeden cihad etmek üzere Muhammed (s.a.v.)'e bey'at etmiş kimseleriz.»</b> Rasûl-ü Ekrem (s.a.v.) de hem çalışır hem de Ensâr ve Muhacirine dua ederdi.</p>

    <p>Selmân (r.a.), Huzeyfe (r.a.). Numan İbn-i Mukrîn (r.a.), Amr İbni Avf (r.a.) ve Ensârdan altı zat çalışırlarken bir kaya çıkmış kırama­mışlar, külüngü kırmışlardı, Rasûlullah (s.a.v.)'e bildirdiler. Oraya indi. Selman (r.a.) berabe­rinde idi. Resûlullah (s.a.v.) külüngün aldı bir darbede çatlattı ve ondan bir şimşek çıkmış Me­dine sahasını aydınlatmıştı. Resûlullah (s.a.v.) tekbir aldı. Müslümanlar da aldılar. Sonra ikin­ci, sonra üçüncü kaya parçalanmıştı. Selman (r.a.) gördüğü şimşeği Resûlullah (s.a.v.)'e sor­du. Resûlullah (s.a.v.): <b>«Birincisi Hireyi ve Kisrâ'nın köşklerini gösterdi ve Cibril bana haber verdi ki ümmetin onları alacak. İkincisi Şanı ve Rum'un kırmızı köşklerini gösterdi ve haber verdi ki ümmetin onlan alacak. Üçüncüsü de Yemen'de San'a köşklerini gösterdi ve haber verdi ki ümmetin onları alacak müjde.»</b> buyurdu.</p>

    <p>Bunun üzerine mü'minler sevindiler, münafıklar da: <b>«Şaşmaz mısınız? Size ne boş vaadde bulunuyor. Yerinizden çıkmazken Yesrip'ten tâ Hire'yi ve Kisra'nın medâinini gördüğünü ve onların size fetholunacağım söylüyor.»</b> diyorlardı.</p>

    <p>Ancak neticede Peygamberimiz (s.a.v.)'in dedikleri gerçekleşecekti.</p>

    <p>(Hak Dini Kur'an Dili, Sh. 3878)</p>

    <p>24 Şubat Cumartesi</p>

    <p>SÜNNETE SARILIP BİD'ATLARDAN KAÇINMAK</p>

    <p><b>Bid'at:</b> İkmalinden sonra dinde, başka bir deyişle Peygamber (s.a.v.)'den sonra dinde ih­das edilen şeylere, amellere, Ashâbın ve Tabiinin işlemedikleri sünnete aykırı bulunan şeylere de­nir. (Seyyid, Târifât Sh. 29)</p>

    <p>Ashabdan İrbâz b. Sariye der ki: Resûlullah (s.a.v.) birgün, sabah namazından sonra bize beliğ bir mev'iza îrad buyurdu. Bu mev'izadan, gözler yaşardı, kalpler ürperdi. Bu, bir vedâlaşıcının vâ'zına benziyordu.</p>

    <p><b>«Öyle ise, yâ Resûlallah! Bize. neyi tavsiye buyurursun?»</b> dedik.</p>

    <p>Resûlullah (s.a.v.) <b>«Ben, sizi, gecesi, gündü­zü gibi olan şey üzerinde bırakmış bulunuyo­rum. Benden sonra, onun üzerinden kayan, mu­hakkak helak olur. Allah (c.c. )'tan sakınmanı­zı, başınıza Habeşli bir köle de geçse, onun emirlerini dinlemenizi, kendisine itaat etmenizi Bize tavsiye ederim. Benden sonra, sizlerden ya­şayanlar, bir çok anlaşmazlıklara şâhid olacaklardır.</b></p>

    <p class="c2">O zaman sünnetime, sünnetimden bildiğiniz şeylere hidayet ve doğru yol üzerinde bulunan Halifelerin sünnetine sımsıkı sarılınız! Sonradan sonraya ortaya çıkarılan bir takım şeylerden sakınınız!</p>

    <p class="c2">Çünkü, sonradan sonraya ortaya çıkardan şey, bid'attır.</p>

    <p><b>Her bid'atta, delâletdir, sapkınlıktır!»</b> buyuruldu. (İslam Tarihi, C. 11, Sh. 267)</p>

    <p>25 Şubat Pazar</p>

    <p>FIRKA-İ NACİYE</p>

    <p>Hadis-i Şerifte Peygamberimiz (s.a.v.) şöyle buyurmaktadır:</p>

    <p><b>- «Benim ümmetim yetmişüç fırkaya ayrıla­cak, bunların hepsi cehenneme, ancak bir tanesi cennete girecek.»</b> (Tirmîzî, Câmü's-Sahîh II/107)</p>

    <p>Burada yetmişiki fırkanın Cehenneme gir­mesinden murad azaba duçar olmalarıdır. Yok­sa kâfirler gibi ebedi Cehennemde kalacak de­ğillerdir. Bozuk itikadlarının gerektirdiği kadar orada kalacaklardır.</p>

    <p>Ulemâ buyurmuşlardır ki: <b>«Bir zattan dok­san dokuz veçhile küfür zahir olsa ve bir veç­hile İslâm bulunmuş olsa o adam hakkında uy­gun olan küfr ile hükmetmemektir. Şüphesiz en doğrusunu Allah (c.c.) bilir.»</b> demektir.</p>

    <p>(Musahabe, C. 6, Sh. 13)</p>

    <p>***</p>

    <p>Peygamberimiz (s.a.v.) buyurmuşlardır ki:</p>

    <p class="c2">Dünyanın kıvamı dört şeyledir.</p>

    <p>1 - Ulemânın (âlimlerin) ilmi,</p>

    <p>2 - Ümerânın (idarecilerin) adaleti,</p>

    <p>3 - Zenginlerin sehaveti (cömertliği),</p>

    <p>4 - Fakirlerin duası.</p>

    <p class="c2">Üç şey kalbin kötülüğünün alametidir.</p>

    <p>1 - Allah (c.c.)'a itâattan tad almamak,</p>

    <p>2 - Günâha düşmekten korkmamak,</p>

    <p>3 - Başkasının ölümünden ibret almayıp aksine hergün dünyaya daha çok bağlanmak. (Musâhebe. C. 4, Sh. 122)</p>

    <p>26 Şubat Pazartesi</p>

    <p>BENÎ KURAYZA YAHUDİLERİNİN MÜŞRİKLERLE İŞBİRLİĞİ YAPMALARI</p>

    <p>Benî Nadir Yahudilerinin reisi Huyey b. Ahtap, Medine'ye doğru gelen Ebû Sufyan'la diğer Kureyş müşriklerine Benî Kurayza Yahudileri­nin kendilerine yardımda bulunacağını söyledi. Ebû Sufyan da o'na: <b>«Kavmine git, Muham­met (s.a.v.)'le aralarındaki duâhedeyi bozsun­lar.»</b> dedi.</p>

    <p>Peygamberimiz. Medine'ye geldiği zaman, Müslümanlarla, Müslüman olmayanlar ara­sında bir muahede yapmıştı. Bu muahedeye göre: Yahudilerin, Mü'minlerle bir topluluk teş­kil ettikleri kabul olunmakta. Peygamberimiz (s.a.v.) izni ve müsaadesi olmadıkça, kendileri­nin herhangi bir askerî harekatta bulunmaya­cakları, Medine'ye bir taarruz vukuunda elbir­liği ile müdafaa da bulunulacağı ve Kureyşlilere de hiç bir şekilde yardım edilmeyeceği hük­mü yer almakta idi.</p>

    <p>Huyey b. Ahtap, Peygamberimizle (s.a.v.) muahedeyi yapan Ka'b b. Esed'i kandırarak, muahedeyi bozmak istememesine rağmen, O'nu muahedeyi bozmaya ikna etti. Peygamberimiz (s.a.v.)'le aralarındaki muahedeyi bozdu ve Pey­gamberimizin (s.a.v.) muahede hakkında yaz­dığı yazıyı getirip yırttı.</p>

    <p>Bu haberi Peygamberimize (s.a.v.) Hz. Ömer (r.a.) verdi. Bu haber üzerine Peygamberimiz (s.a.v.): <b>«Hasbunallahu ve ni'mel'Vekil = Allah (c.c.), bize yeter! O, ne güzel Vekil'dir.»</b> buyurdu. (İslâm Tarihi, C. 6, Sh. 226)</p>

    <p>27 Şubat Salı</p>

    <p>GUSLÜN FARZLARI VE SÜNNETLERİ</p>

    <p><b>Guslün farzları üçtür</b>. Ağzı, burnu ve bü­tün vücudu kuru yer kalmayıncaya kadar yı­kamaktır.</p>

    <p class="c2">Sünnetleri:</p>

    <p>1 - Gusle; niyet ile, besmele ile, misvak ile başlamak,</p>

    <p>2 - Gusülde evvela elleri, oyluk yerlerini yıkamak, bedende meni vesaire eseri varsa gi­dermek,</p>

    <p>3 - Gusülden evvel sünnet veçhile abdest almak,</p>

    <p>4 - Abdestten sonra evvela üç defa başa sonra üç defa sağ omuza, üç defa da sol omu­za su dökmek, her defasında vücudu oğmak,</p>

    <p>5 - Gusül suyunda israftan ve taktirden yani pek fazla veya eksik olmasından kaçınmak,</p>

    <p>6 - Kimsenin görmeyeceği bir mahalde yı­kanmak,</p>

    <p>7 - Tenha bir yerde yıkanıldığı halde av­ret yerini açık bırakmamak, şayet açık bırakı­lırsa kıble tarafına yönelmemek,</p>

    <p>8 - Gusül ederken söz söylememek,</p>

    <p>9 - Gusülden sonra elbiseyi giyerken ça­bukça teşebbüs edivermek,</p>

    <p>10 - Gusülden sonra bedeni bir havlu ve­ya bir mendille silmek.</p>

    <p>Gusül esnasında dua okumak da mekruhtur, (İslâm İlmihali, Sh. 93)</p>

    <p>28 Şubat Çarşamba</p>

    <p>HZ. EBÛ BEKİR (R.A.)'DE ALLAH (C.C.) SEVGİSİ</p>

    <p>İbn-i Ömer (r.a.) anlatıyor:</p>

    <p>«- Biz Resûlullah (s.a.v.)'ın yanında oturu­yorduk. Hz. Ebû Bekir (r.a.) de orada idi ve yırtık bir abaya bürünmüştü. O sırada Hz. Ceb­rail -aleyhisselam- nazil oldu. Resûlullah (s.av.)'e selâm verdi ve O'na şöyle dedi:</p>

    <p>«- Yâ Resûlullah (s.a.v.) Ebû Bekr'i niçin yırtık bir abaya bürünmüş görüyorum?»</p>

    <p>Resûlullah (s.a.v.) buyurdu:</p>

    <p>«- Fetihten önce malını bana getirdi.»</p>

    <p>Hz. Cebrail -aleyhisselam- Resûlullah (s.a.v.) şöyle dedi.</p>

    <p>«- O'na Allah (c.c.)'ın selâmını tebliğ et ve de ki Allah Teâlâ sana şöyle buyuruyor»:</p>

    <p>«- Sen bu fakirliğinden dolayı benden ra­zı mısın? Yoksa dargın mısın?»</p>

    <p>Bunun üzerine Efendimiz (s.a.v.) Ebû Be­kir (r.a.)'e döndü ve buyurdu ki:</p>

    <p>«- Yâ Ebâ Bekir! İşte Cibril sana Allah (c.c.)'ın selâmını söylüyor ve diyor ki»:</p>

    <p>- «Sen bu fakirliğinden dolayı Benden razı mısın değil misin?»</p>

    <p>Bunun üzerine Hz. Ebû Bekir (r.a.) ağladı ve şöyle dedi:</p>

    <p>«- Hayır ben Allah (c.c.)'ımdan razıyım! Ben Allah (c.c.)'ımdan razıyım! Ben Allah (c.c.)'ımdan razıyım.» (Hz. Ebû Bekir (r.a.), Sh. 122)</p>

    <p class="c2">Ne varlığa sevinirim ne yokluğa yerinirim</p>

    <p class="c2">Aşkın ile avunurum bana seni gerek seni</p>

    <p>(Yunus Emre)</p>

    <p>1 Mart Perşembe</p>

    <p>ALLAH (C.C.)'A YAKLAŞMAK İÇİN VESİLE ARAMAK</p>

    <p class="c2">«Ey o bütün iman edenler! Allah (c.c.)'dan korkun ve ona yaklaşmak için Vesile arayın ve O'nun yolunda mücadele edin, umulur ki felaha erersiniz.»</p>

    <p>Seyyiattan kaçınmakla yetinmeyin tam ma­nası ile ittika ediniz de Allah (c.c.)'ın vikayesi­ne korumasına girmek ve mağfiret ü rahmetine ermek için Allah (c.c.)'a vesile de talep ediniz.</p>

    <p>Boş durmayıp müccerret iman ve havf ile iktifa etmeyip Allah (c.c.)'a yakınlık için vesi­le de teharri (tercih) ediniz. En münasip sebep­lere teşebbüs ile mahabbeti ilahiyyeye şayan gü­zel ameller yapmağa iradenizi sarfeyleyiniz. Her fırsattan bil istifade kendi gönlünüz ve hüsnü arzunuzla feraiz (farzlar) ve vacipler dışında güzel güzel işler, rızayı ilâhiye muvafık amel­ler yaparak kendi tarafınızdan da kendinizi Al­lah (c.c.)'a sevdirmek isteyiniz. Yalvararak ça­lışınız, uğraşınız demek olur.</p>

    <p>İman ittika (Allah (c.c.) korkusu) ile, ittika ibtigai vesile (Hakka ulaşmak için araz.) ile, ibtigai vesile mücahede ile tekamül eder. (Hak Dini Kur'an Dili, Cilt 3, Sh. 1670)</p>

    <p>***</p>

    <p>Arayu arayu bulsam izini</p>

    <p>İzinin tozuna sürsem yüzümü</p>

    <p>Mevlâm nasip etse görsem yüzünü</p>

    <p>Ya Muhammed (s.a.v.) canım arzular seni.</p>

    <p>(Yunus Emre)</p>

    <p>2 Mart Cuma</p>

    <p>SEVDİĞİNLE BERABERSİN</p>

    <p>Bedevi bir arap:</p>

    <p><b>«- Ya Resûlullah (s.a.v.)! Kıyamet ne za­man kopacak?»</b> diye sormuştu.</p>

    <p>Peygamberimiz (s.a.v.) bedeviye:</p>

    <p><b>«- Ahiret için ne hazırlandın?»</b> diye sor­muştu.</p>

    <p>Enes (r.a.) rivayetinde bedevi:</p>

    <p><b>«- Ya Resûlullah (s.a.v.)! Benim Allah (c.c)'a ve O'nun Peygamberine muhabbetinden başka Ahiret için bir hazırlığım yoktur.»</b> diye cevap vermesi üzerine;Peygamberimiz (s.a.v.) bedeviye:</p>

    <p><b>«- Sen sevdiğin kimse ile berabersin.»</b> bu­yurmuştur. (Musâhabe l, Sh. 31)</p>

    <p>Enes (r.a.) şöyle demiştir.</p>

    <p>Nebiyyi mükerrem (s.a.v.) buyurdular: <b>«Kim­de üç haslet bulunursa imanın lezzetini tatmış olur.</b></p>

    <p><b>1</b> <b>- Allah (c.c.) ile Resûlullah (s.a.v.), ken­disine diğer şeylerden daha sevgili olmak,</b></p>

    <p><b>2</b> <b>- Bir kimseyi ancak Allah (c.c.) için sev­mek,</b></p>

    <p><b>3</b> <b>- Allah (c.c.) onu küfürden kurtardıktan sonra küfre dönmekten ateşe atılacakmışcasına hoşlanmamak.»</b></p>

    <p>***</p>

    <p class="c2">Mahşerde Nebiler bile senden medet ister</p>

    <p class="c2">Rahmet diyen âlemlere Rahman'dır Efendim!</p>

    <p class="c2">Tâ Arş'a çıkar her gece âşıkların ahı,</p>

    <p class="c2">Medheyleyen ahlâkın Kur'an'dır Efendim.</p>

    <p>(Ali Ulvi Kurucu)</p>

    <p>3 Mart Cumartesi</p>

    <p>KALB-İ SELİM</p>

    <p><b>«Ölülerin kabirlerinden kalktıkları o günde mal ve evlâd menfaat vermez; ancak Cenâb-ı Allah (c.c.)'a selâmet-i kalb ile gelen kimse menfaat görür.»</b> (Eş-Şuârâ 77)</p>

    <p>Kalb-i selim; kibir based, hubb-i mal, hubb-i can gibi ahlâk-ı zemimeden temizlenmiş bir kalbdir. Bir kimsenin kalbinde zerre kadar kibir oldukça Cehennem narıyla yanıp temizlenme­dikçe Cennet'e giremeyeceğini Aleyhisselâtü ves­selam Efendimiz: <b>«Kalbinde zerre ağırlığınca kibir bulunan kimse Cennet'e giremez.»</b> buyura­rak haber veriyor. Bu duruma göre kalb, kibir­den tathir olmadıkça selim olmaz.</p>

    <p>İblis de yıllarca ibadet etmiş olduğu halde kibrinden dolayı Hakk'ın huzurundan kovuldu. Keza kalbdeki hubb-i mal da mü'minleri Cenâb-ı Hakka ibadetten alıkoymaktadır.</p>

    <p><b>«- Ey mü'minler! Mallarınız ve evlâdınız sizi Cenâb-ı Allah (c.c.) 'm zikrinden ve farz olan ibadetinizi edadan alıkoympsın Efeer bir kim­senin mallan ve evladı feraiz-i ilahiyyeyi eda­dan zikrullahdan ahkor, meşgul ederse anlar hâsirîndendirler.»</b> (El-Münafikûn, 8)</p>

    <p><b>«- Dünya muhabbetiyle kalbinizi işgal edip de Cenab-ı Hak'ın ibadetinden zikir ve muhabbetinden ta'til etmeyiniz.» Yine, «- Bir kimse uykudan uyanır uyanmaz seherde hesaptan evvel dünyayı düşünürse, Cenâb-ı Allah (c.c.) onun işini perişan edip rahatını selbeyler.»</b> (El-Münâvî) (Musâhabe, C. 6, Sh. 29)</p>

    <p>4 Mart Pazar</p>

    <p>MÜ'MİNLER KARDEŞTİR</p>

    <p>Rabbimiz, Hucûrat Sûresinde:</p>

    <p><b>«Mü'minler ancak kardeştirler. Onun için (hergangi bir anlaşmazlıkta) kardeşlerinizin arasını düzeltiniz ve Allah (c.c.)'tan korkun ki rahmete şayan olasınız.»</b> buyurmaktadır.</p>

    <p>Hadis-i Şerifte de:</p>

    <p class="c2">«Allah (c.c.) için sevmek ve Allah (c.c.) için bugzetmek imandan bir cüzdür.»</p>

    <p class="c2">«Mü'minler tek şahıs gibidirler. Bir uzuv muztarip olduğu vakit vücudun diğer kısımları da uykusunu kaybedip ateşler içinde onun ızdırabını duyarlar »</p>

    <p class="c2">«Nefsimi yed-i kudretinde tutan Cenab-ı Al­lah (c.c.)'a yemin ederim ki iman etmedikçe Cennet'e giremezsiniz. Ve birbirlerinizi sevme­dikçe de (kâmil) mü'min olamazsınız. Size bir şey söyliyeyim; onu yaptığınız takdirde sevişirsi­niz! Aranızda selâmı yayınız.»</p>

    <p><b>«Mü'min kardeşiyle çok, kendi başına az­dır.»</b> (Musâhabe C. 1, Sh. 11)</p>

    <p>YAPAY TATLANDIRICILAR</p>

    <p>Şeker hastalarının ve zayıflama rejimi ya­panların yakından tanıdıkları siklamat ve sa­karin uzun süre ve yüksek dozlarda kullanılır­sa mesane kanseri yapabilir. Günlük alınan 1-2 fincan çaya bunları koymak zararlı sayılamaz. Ancak bunlarla tatlı, muhallebi vb. yapmamalıdır. Az kalorili olsun diye bu tatlandırıcılarla yapılan meşrubat ve yiyecekler tercih edilme­melidir. (Beslenme ve Diyet)</p>

    <p>5 Mart Pazartesi</p>

    <p>NAMAZ İLE ZEKÂT AYRILIR MI?</p>

    <p>Sahîh-i Buhari'nin rivayetine göre Resûl-i Ekrem (s.a,v.) Efendimiz irtihal edince Arap­lar içerisinde küfredenler ve zekât vermeyi ka­bul etmeyenler ortaya çıktığı zaman:</p>

    <p>Hz. Ebû Bekir (r.a.): <b>«Resûl-i Ekrem (s.a.v.) verilenlerden bana bir deve yuları eksik verseler ben onlarla muharebe ederim.»</b> demişti.</p>

    <p>Hz. Ömer (r.a.): <b>«Nas ile niçin muharebe edi­yorsun?</b></p>

    <p>Resûl-i Ekrem (s.a.v.): <b>«Ben Lâilahe illallah deyinceye kadar harp ile memurum. Onu diyen malını çanını kurtarır. Ancak onun Allah (c.c.) ile hesabı, başkadır.» buyuruyor»</b> dedi.</p>

    <p>Hz. Ebu Bekir (r.a.) de cevaben:</p>

    <p><b>«- Salat ile zekâtı birbirinden ayıranlarla vallahi harp ederim. Çünkü zekât malın hak­kıdır. Bunlar Resûl-i Ekrem (s.a.v.)'e verdikle­ri dişi bir keçiyi bile vermekten imtina etseler (kaçınsalar) bile onun için onlarla harp ederim.»</b> cevabını vermiştir.</p>

    <p>Hz. Ömer (r.a.) diyor ki:</p>

    <p>«- Meğer Cenab-ı Hak Hz. Ebû Bekir (r.a.)'ın göğsünü açmış, ona doğruyu göstermiş. Çün­kü ben de doğrunun bu olduğunu sonradan an­ladım. <b>»</b> (Hz. Ebû Bekir-i Sıddîk (r.a), Sh, 100)</p>

    <p>***</p>

    <p>Nimet insana gaflet verir.</p>

    <p>Şükür ise uyanıklık getirir.</p>

    <p>Allah Teâlâ'nın ni'metini</p>

    <p>Şükür tuzağıyla avla!...</p>

    <p>(Mevlâna C. Rumi)</p>

    <p>6 Mart Salı</p>

    <p>MÜSLÜMANIN EBEVEYNİNE KARŞI EDEBİ</p>

    <p>Mü'minin saygılı, merhametli ye ince kalpli davranmakta en çok dikkat edeceği kimseler, şüphesiz ki ana ve babasıdır. Muhammed bin El-Münkedir (Rahmetullahi Aleyh), geceleri hep ibadetle geçirirdi. Fakat anası çağırdığı zaman, sabaha kadar onun ayaklarının şişini oğar ve bunu namaz kılmaktan daha faziletli sayardı. Kehmes bin Hasan (r.a.) söyle diyor: <b>«Anam hastalandığı zaman ona hizmet eder, hatta altı­nı temizlerdim. Süleyman bin Ali, bir hizmetçi tutmam için bana bir kese akçe göndermişti. Ben kabul etmedim. Ben küçükken validem, ken­disinden başkasının bana hizmet etmesine razı olmazdı. Şimdi de ben, kendimden başkasının valideme hizmet etmesine razı olmam.»</b></p>

    <p>Hasan Basri (r.a.) Kur'an-ı Kerim'in:</p>

    <p><b>«Ana ve baban için «öf» deme.»</b> (İsrâ: 23) mealindeki Âyet-i Celîlesi üzerinde şöyle derdi: <b>«Anan baban senin yanında ihtiyarlık ve derman­sızlık devresine ererler de lâzımlık tutunursa, onu alıp atarken "öf" deme. Elinle burnunu tu­tarak onları incitme. Nasıl ki onlar, aynı şeyle­ri senin küçüklüğünde sana seve seve yapmış­lardı.»</b></p>

    <p>Yolda giderken ebeveyninin önünde gitmek de bir saygısızlıktır. (Tenbîhül-Muğterrin, Sh. 101)</p>

    <p><b>«Ana, babaya ihsan ömrü ziyadeleştirir, ar­tırır. İhsan ve itaat etmemek, yalan söylemek; rızkı noksanlaştırır. Hayır dua da kazaları gi­derir.»</b> (Câmiü's-Sagîr)</p>

    <p>7 Mart Çarşamba</p>

    <p>SILA-I RAHM</p>

    <p><b>«Kim ki rızkının bereketlenmesi, bakıyye-i ömrünün uzaması kendisini sevindirirse, o kim­se sıla-ı rahm etsin. »</b> (Buhari)</p>

    <p>Abdullah İbn-i Mesûd (r.a.)'den:</p>

    <p><b>«-Bir kere ben hangi amel ve ibadet hayır­lıdır?»</b> diye sordum. Resûlullah (s.a.v.):</p>

    <p><b>«-Vaktinde kuman namaz.»</b> buyurdular.</p>

    <p>Sonra hangi ibadet hayırlıdır? diye sordum. Resûlullah (s.a.v.):</p>

    <p><b>«- Ana babaya iyilik...»</b> buyurdu. Tekrar sordum, Resûlullah (s.a.v.):</p>

    <p><b>«- Allah (c.c.) yolunda cihad etmek.»</b> diye cevap verdi.</p>

    <p>Câmiü's-Sagîr Hadislerinden:</p>

    <p><b>«Valideyne ihsan ömrü tezyid eder. Yalan söylemek rızkı tenkis, duâ-yı hayr da kazayı rededer.»</b> buyrulmuştur.</p>

    <p class="c2">«Müslim kimsenin sadakası ömrü ziyâdeleştirmeğe sebep olduğu gibi, kötü ölümden de muhafaza eder.»</p>

    <p><b>«Sakınmak kaderi def edemez. Lakin sulehânın duası nüzul etmiş ve edecek olan be­la musibetleri def ve kaldırmaya sebep olur. Öyle olunca ey Allah (c.c.)'ın kulları dua ediniz.»</b> <b>«Anaya babaya hizmet itaat ve ihsan sebebiyle Cenab-ı Allah (c.c.) Hazretleri ömrü muzdad buyurur (uzatır).»</b></p>

    <p><b> </b>(Hz. M. Sami, C. l, Sh. 146)</p>

    <p>8 Mart Perşembe</p>

    <p>HZ. EBÛ BEKİR (R.A.) BULUNDUĞU MERTEBEYE NASIL ULAŞTI</p>

    <p>Hz. Ali (r.a,) diyor ki:</p>

    <p>«- Resûlullah (s.a.v.) Efendimizin halifesi Ebû Bekir Sıddik (r.a.)'a bu makama varıp bi­zi geçmeye muvaffak olduğun dereceyi ne ile kazandın?» diye sordum.</p>

    <p>Hz. Ebu Bekir (r.a.) dedi ki:</p>

    <p>- Beş şey ile:</p>

    <p>«1- insanları iki kısım gördüm; kimisi dün­yayı ister, kimisi âhireti ister. Ben ise Mevlâyı tercih ettim.</p>

    <p>2 - Ben İslama dahil olduğumdan itibaren doyasıya dünya taamı yemedim. Zira Marifetullah (c.c.) lezzeti ile meşguliyet beni dünya taamı lezzetlerine meylettirmedi.</p>

    <p>3 - İslâmiyete dahil olduğumdan itibaren dünya meşrubatından kanmadım. Zira Halikı­mın muhabbeti dünya içeceklerinden fazla gel­di ve beni muhabbetullah meşgul etti.</p>

    <p>4 - İslâmiyete dâhil olduğumda beni iki amel karşıladı. Dünya ameli ve âhiret ameli. Ben âhiret amelini dünya ameline tercih ettim.</p>

    <p>5 - Resûlullah (s.a.v.)'den bir saat bile ay­rılmazdım ki mağaraya girerken beraber idim.»</p>

    <p>Hz. Ömer (r.a.) anlatıyor:</p>

    <p><b>«- Medine'nin kenarında ihtiyar ve a'ma bir kadın vardı. İhtiyacını görmek için birgün uğradığımda benden evvel birinin bu işi yap­tığını görürdüm Merakımı gidermek için bir gün erkenden yanma gittim. Meğer bu sevabı kazanmakta olan Hz. Ebû Bekir (r.a.)'miş.»</b> (Hz. Ebû Bekir Sıddîk (r.a Sh. 120)</p>

    <p>9 Mart Cuma</p>

    <p>CUMA ÂDÂBI</p>

    <p>1 - Bu mübarek günde hergün olduğu gibigünahtan sakınmak ve hayırlı işler görmek,</p>

    <p>2 - Cuma vakti gelmeden evvel gusül veya abdest almak,</p>

    <p>3 - Temiz ve yeni elbiselerini giyinmek</p>

    <p>4 - Zikrullaha devam etmek,</p>

    <p>5 - Hutbeyi huzurla dinleyip o esnada ko­nuşmamak,</p>

    <p>6 - Duyduğu şer'i mes'elelerle amel etmek,</p>

    <p>7 - İbadetinin kabulüne inanmak,</p>

    <p>8 - Allah'dan affını içinden dilemek.</p>

    <p>(İbrahim Eken, Kulluk, Sh. 50)</p>

    <p>VİTAMİN C</p>

    <p>Vücudumuz için oldukça gerekli bir vita­mindir. Eksikliğinde skorbüt hastalığı oluşur Karafrenk üzümü, yeşil biber, maydonoz, limon, portakal, greyfurt suyu, tere ve diğer taze mey­ve ve sebzelerde bol miktarda C vitamini bulu­nur.</p>

    <p>Ancak dikkat edilecek hususlar vardır. Pi­şirirken, bayatlayan besinlerde, kesilip doğran­dıktan sonra bekletilince, besinleri doğradıktan sonra yıkayınca önemli miktarda C vitamini kay­bı olur. Bu davranışlardan kaçınmak gerekir Taze sebze iyice kaynamış suya birden atılarak haşlanırsa C vitaminin % 50'si korunabilir. Patates kızartılırken birden kızgın yağa atılır­sa kayıp nisbeten az olur. (Beslenme ve Diyet)</p>

    

---
10 Mart Cumartesi


    <p>PEYGAMBERİMİZ (S.A.V.)'İN BERAAT GECESİ İBADETİ</p>

    <p>Hz. Aişe validemiz (r.anha), yüce Peygam­berimiz (s.a.v.)'in bu geceki hallerini şöyle nak­lediyor:</p>

    <p>«Peygamber (s.a.v.) namaza kalktı. Secdeye kapanıp uzun müddet kaldı. Süre o kadar uza­dı ki ruhunu teslim etti zannettim. Elimle par­mağına dokundum, kımıldadı, ben de sevindim. Secdede şöyle dua ediyordu: <b>«Allah'ım azabın­dan affına, gazabından rızana sığınırım. Sen­den yine sana iltica ederim. Şânın yücedir. Seni, lâyık olduğun şekilde medh ü sena edemem. Sen, kendini sena ettiğin gibisin.»</b> Sabah olunca bun­ları Resûlullah (s.a.v.)'a söyledim O da: «- Ya Aişe bunları öğrendin mi?» buyurdu. «- Evet Ya Resûlallah.» dedim. Resûlullah (s.a.v.) da: <b>«- Bunları hem öğren hem de başkalarına öğret. Çünkü bunları bana Cebrail öğretti ve secdede öyle dua etmemi istedi.»</b> buyurdu. (Et-Tergib ve't-Tergib)</p>

    <p>İşte bu suretle Resûlullah (s.a.v.) sabaha ka­dar ibadet ve taattan ayrılmadı. Ben Resûlullah (s.a.v.)'in ayaklarını oğuştururken:</p>

    <p><b>«Anam babam sana feda olsun; Allah-ü Te­âlâ evvel ve âhir günahlarım mağfiret etmedi mi? Seni geçmişte ve gelecekte günah işlemek­ten muhafaza etmedi mi? Öyle değil mi? Öy­le olmadı mı?»</b> derdim. Resûlullah (s.a.v.):</p>

    <p><b>«Ya Aişe ben Rabbimin (c.c.) bunca nimeti­ne şükreden bir kul olmayayım mı? Hem sen bu gecede ne olduğunu biliyor musun.»</b> dedi...</p>

    <p>(Üç aylar ve Faziletleri)</p>

    

---
12 Mart Pazartesi


    <p>BAŞKALARININ EVİNE VE ODALARINA İZİNSİZ GİRİLMEZ</p>

    <p>Resûlullah (s.a.v.)'e Ensardan bir kadın ge­lip <b>«Ya Resûlallah (s.a.v.) ben evimde bir hal­de bulunurum ki, o halde hiç kimsenin beni gör­mesini istemem. Fakat ehlimden bir adamın üze­rime gelip giriverdiği eksik olmaz.»</b> demişti ki <b>«Ey o bütün iman edenler kendi evlerinizden başka evlere, odalarınızdan başka odalara izin isteyip, selâm vermeden girmeyiniz.»</b> (Nur: 27) Âyet-i Kerîmesi nazil olmuştur.</p>

    <p>Başkasının mülküne izinsiz girmek hukuken ve kazaen haram olduğu gibi, kendi mülkü olan dinen girmeye hakkı olan, hâne içerisinde da­hi olsa kendinden başkasına mahsus olan odala­ra habersiz ve selâmsız girivermek de edeben ve diyaneten yasaklanmıştır.</p>

    <p>Resûlullah (s.a.v.) bir kadının hatalı izin is­temesi üzerine Revza namında bir kadına: <b>«Kalk şuna öğret, istiyzanı güzel yapmıyor. Söy­le Esselâmü aleyküm gireyim mi? desin.»</b> diye buyurmuştur.</p>

    <p>İstiyzan (izin istemek) kaça kadar olmalı­dır. Resûlullah (s.a.v.)'den rivayet olunduğuna göre İstiyzan üçtür: Birincisinde kulak verirler, ikincisinde hazırlanırlar, üçüncüsünde izin ve­rirler veya reddederler. Bu üç İstiyzan birbiri ardısıra acele yapılmayıp aralarında fasıla ol­malıdır. Üçüncüsünde cevap verilmezse dönme­lidir. Şiddetle kapı çalmak, hâne sahibine bağır­mak ise haramdır.</p>

    <p>(Hak Dini Kur'an Dili, Cilt 5, Sh. 3497)</p>

    <p>13 Mart Salı</p>

    <p>HUDEYBİYE MUSÂLAHAS1</p>

    <p>Ömer İbn'ül-Hattab (r.a.)'in rivaıyet ettiği bir Hadîs, Buhari Şerhi'nde Tecrid'de beyan ol­duğu üzere:</p>

    <p>Müslümanların mukadderatı, müstakbel ha­yatı, Hudeybiye Sulhu ile açılmış ve inkişafa başlamıştır. Hudeybive Sulhu ile İslâm camiası­nın siyasî varlığı hall ü akde muktedir bir dev­let olduğu düşmanları tarafından kabul ve tas­dik edilmiş bulunuyordu.</p>

    <p>Resûlullah (s.a.v.)'in Kureyş'i hiçe sayarak silahsız 1400 kişi ile Mekke'nin kapısına gelmiş ve neticede Kureyş'i bir sulh akdine ve bunu muâhedenâme ile tevsika mecbur etmesi Kur'an-ı Hakim'in beyanı veçhile bir Feth-i Mübîn (en parlak bir zafer) idi.</p>

    <p>Her ne kadar yapılan muhâdenâme mad­delerinde şartlar müslümanlara çok ağır gelmiş­se de umûmî mahiyeti itibariyle Arap kabileleri arasında Resûlullah (s.a.v.)'in Kureyş üzerinde müessir olduğunun siyasî bir vesikası telâkki olunmuştur. Bu tarihten itibaren Arap kabileleri heyetler göndererek küme küme İslâm dininin adalet ve medeniyet camiasına girmeğe başla­mışlardır.</p>

    <p>Bu musâlaha tarihinden Mekke'nin fethine kadar geçen iki sene zarfında müslümanların sayısı, İslâm Dininin zuhuru zamanından Hudey­biye musâlahasına kadar geçen 19 veya 20 yıl içinde İslâm'a girenlerden birkaç misli kadar çoktur.</p>

    <p>(Hz. Osman ve Ali (r.a.). Sh. 53)</p>

    <p>14 Mart Çarşamba</p>

    <p>ZEKÂTIN FARZİYETİNİN ŞARTLARI</p>

    <p>1 - Zekat verecek kimse müslüman, hür, âkil ve baliğ olmalıdır. Bir gayri müslim zekât ile mükellef değildir.</p>

    <p>2 - Zekât verecek kimse, havaici asliyesin­den (zarurî ihtiyaç) ve borcundan başka nisap miktarı (80.14 gr. altın) veya daha ziyâde bir mala sahip olmalıdır.</p>

    <p>3 - Zekâtın lüzumu için mal hakikaten ve­ya hükmen artıcı bulunmalıdır.</p>

    <p>4 - Zekâtın lüzumu için tam bir mülk bu­lunmalı yani mal elde olmalıdır.</p>

    <p>5 - Zekâtın lüzumu için bir mal üzerinde tam bir sene geçmiş olmalıdır. Bu şart ilk de­fa zengin olan içindir. Zengin olan kimsenin yıl ortalarında kazandığı malın bir yıl beklemesi gerekmez. Zekât vereceği zamanki durumuna göre verir.</p>

    <p>ZEKÂTIN SIHHATİNİN ŞARTLARI</p>

    <p>1 - Zekâtı fakire verirken veya zekât için bir mal ayırırken zekât olduğuna kalben niyet edilmesi.</p>

    <p>2 - Zekâtta vekilin değil müvekkilin (ze­kât verenin) niyeti muteberdir.</p>

    <p>3 - Bir kimse fakirlere bir müddet tasadduktan sonra <b>"Şu müddet içerisinde tasadduk ettiğim şeylerin zekâtından olmasına niyet et­tim."</b> demesi kifayet etmez.</p>

    <p>4 - Bir kimse, zekâtı icap eden bir malın bir miktarını bir fakire hibe etse bu miktara isa­bet eden zekât sâkit olur (İslâm ilmihali, Sh. 334)</p>

    <p>15 Mart Perşembe</p>

    <p>TİCARET MALLARININ ZEKÂTLARI</p>

    <p>Her nev'i ticaret mallan zekâta tâbidir. Ti­caret malları, uruz denilen meta, kumaş gibi her çeşit eşyadan olabileceği gibi buğday, arpa, pirinç gibi hububattan, demir, bakır, kalay gibi mevzunattan, koyun, deve, at gibi hayvanattan, hane, han, dükkan gibi akarattan da olabilir.</p>

    <p>Sene başlangıcında nisab'a (80.14 gr. altın değeri) ulaşan ticaret mallarının zekâtı için se­ne nihayetindeki kıymetlerine itibar olunur. Se­ne sonu değerine göre zekât verilir. Sene sonu değeri bulunduğu yerdeki piyasaya göre tak­dir edilir.</p>

    <p>Başlangıçta ticaret niyetiyle satın alınma­mış olan bir mal, ileride satılmak üzere sakla­nırsa bu bir ticaret malı sayılmaz.</p>

    <p>Ticaret için; yani alıp satmak için olan akar­ların kira bedelleri de ticaret malı sayılır.</p>

    <p>Ölçülür, tartılır veya sayılır şeylerden olan bir ticaret malının kıymeti sene nihayetinden sonra artacak veya eksilecek olsa buna bakıl­maz. Sene sonundaki kıymetine göre zekât veri­lir. (İslâm İlmihali, Sh. 344)</p>

    <p>ZEKÂTI NE ZAMAN VERMELİYİZ?</p>

    <p>Her müslüman, malının nisap miktarının ne zaman geçtiğini bilemeyebilir. Bu münasebetle senenin belirli bir zamanını zekât için tayin et­melidir. Bu davranış sünnettir. Resûl-i Ekrem (s.a.v.) Şaban ayını tayin etmiştir. Böylece müslümanların Ramazana daha kuvvetli ve huzur içerisinde girmesi sağlanmıştır.</p>

    

---
16 Mart Cuma


    <p>ZEKÂT KİMLERE VERİLİR</p>

    <p>Zekât, müslüman fakirlere, miskinlere, borç­lulara, yolculara, mükâteplere, mücâhidlere, âmillere verilir.</p>

    <p><b>Fakir</b>: Nisap miktarı fazla bir mala sahip olmayan kimsedir. Haceti asliyye (zarurî ihti­yaç) sinden olmak üzere evi, eşyası, borcuna karşılık parası olsa bile fakirdir.</p>

    <p><b>Miskin</b>: Hiçbir şeye malik olmayıp yiyeceği ve giyeceği şeyler için dilenmeye muhtaç olan yoksul kimsedir.</p>

    <p><b>Borçlu</b>: Borcundan fazla nisap miktarı ma­la mâlik olmayan kimse.</p>

    <p><b>Yolcu</b>: Malı beldesinde kalıp elinde bir şey bulunmayan kimse.</p>

    <p><b>Mükâtep</b>: Bedel mukabilinde âzâd edilmek üzere efendisiyle bir mukavele yapmış olan kö­le veya câriye demektir.</p>

    <p><b>Mücâhid</b> Allah Teâlâ (c.c.) yolunda gönül­lü olarak cihâda iştirak etmek istediği halde na­fakadan silah ve saireden mahrum olan gazi demektir.</p>

    <p><b>Âmil</b>: Veliyy'ül emir tarafından emvali za­hirenin zekâtını toplamaya memur edilen kim­sedir.</p>

    <p>Bir kimse kendi zekâtını fakir bulunan zev­cesine, usul ve furûuna yani, babasına, dedesi­ne, anasına, ninesine, oğullarına, kızlarına, bun­ların çocuklarına, torunlarına veremez. (İslâm ilmihali, Sh. 358)</p>

    

---
17 Mart Cumartesi


    <p>ALLAH (C.C.) BAŞKA BİR KAVİM GETİRİR</p>

    <p class="c2">«Ey o bütün iman edenler! İçinizden kim dininden dönerse duysun! Allah (c.c.) onun yerine öyle bir kavim getirecek ki Allah (c.c.) on­ları sever onlar Allah (c.c.)'ı severler, mü'minlere karşı başları aşağıda, kâfirlere karşı başları yukarıdadır. Allah (c.c.) yolunda mücâhede ederler, dil uzatanların levminden korkmazlar. İşte o Allah (c.c.)'ın fazlıdır. Onu dilediğine ve­rir ve Allah (c.c.) vâsidir, alimdir. Ve herkim Allah (c.c.) ve Resulü (s.a.v.)'ne yâr olursa şüp­he yok ki o Allah (c.c.) hizbi (taraftarı) dir. An­cak galip olanlar onlardır.»</p>

    <p>(Mâide/54)</p>

    <p>Binaenaleyh, hiçbiriniz ümitsizliğe düşmeyi­niz, düşüp de fakirler peşinden koşmayınız. Al­lah (c.c.)'dan bu vasıflara sahip bir kavim ol­mayı dileyiniz. Fakat bunu cebren alınır bir is­tihkak da zannetmeyiniz.</p>

    <p>Bu şereflere, bu hürriyete bu izzetü istiklâ­le ermek isteyenler başkalarının değil ancak Al­lah (c.c.)'ın velayetine koşmalı, Allah (c.c.)'in peygamberlerine, mü'minlere baş tutmamalı mu­habbet ve nusret etmelidir.</p>

    <p>Buna da yalnız irtidadı itikadı değil, irtidadı amelîde mevzu bahistir.</p>

    <p>Türkler de yukarıda geçen Âyetin tebşirine dahil olmuşlardır. Demek ki onlarda bu ni'metin kadr ü kıyametini bilmez, küfrü küfrana doğru giderlerse mevkilerini Allah (c.c.)'in göndereceği başka bir kavme terk etmeğe mecbur olacaktır. (Hak Dini Kur'ân Dili, C. 3, Sh. 1719)</p>

    

---
18 Mart Pazar


    <p>ÇANAKKALE ZAFERİ</p>

    <p>Çanakkale Savaşları 8,5 ay sürdü. Memle­ketin en hassas yerine yöneltilen taarruz kırıl­dı. Osmanlı müdafasiyle Çanakkale, Irak ve Filistin cephelerinde bir milyona yakın ingiliz ve Fransız askeri, müttefik devletlerin ana cep­helerinden uzak tutuldu. Muharebeler iki taraf için ağır kayıplara sebep oldu.</p>

    <p>Çanakkale Muharebeleri Osmanlı Devleti'nin dört sene harbe dayanmasına, bu yüzden Çarlık Rusya'sının yıkılmasına sebep oldu. Bu basan yalnız Osmanlı kuvvetlerinindir.</p>

    <p>İlk bombardımandan itibaren 324 gün ve çıkarma gününe göre de tam 259 gün devam ederek neticesinde Osmanlı ordusunun ölümsüz bir zaferiyle kapanan I. Dünya Savaşının bu en kanlı sahnesine ordumuzun en kıymetli ve en büyük kısmı iştirak etmiş ve ecdattan miras harp kabiliyetimizin en beliğ ve en şümullü eser ve semereleri burada inkişaf eylemiştir.</p>

    <p>Türklerin resmî kayıtlara göre kayıp mik­tarı 251.000, müttefiklerin ki ise 252.000 idi.</p>

    <p>I. Abdülhamid Hân'ın açmış olduğu yüksek mekteplerden mezun olan imanlı ve kültürlü binlerce genç Çanakkale'de sehid olmuşlardır. (Millî Gençlik Mecmuası, Çanakkale Özel Sayısı)</p>

    <p>«Müşriklerle;yeryüzünde fitne kalmayın yalnız Allah'ın dini kalana kadar savaşın. Eğer vazgeçerlerse bilsinler ki Allah onların isledik­lerini görür.» (Enfal: 39)</p>

    

---
19 Mart Pazartesi


    <p>NEFS HAKKINDA</p>

    <p>Peygamberimiz Hz. Muhammed (s.a.v.) buyuruyorki: <b>«Nefsin senin bineğindir. Ona rıfk ile muamele et»</b> Burada nefs itaatkar olduğun­da o zaman ona rıfk (yumuşaklıkla) ile muame­le etmek lâzım geldiğine işaret edilmektedir. Vü­cudu hareket ettiren nefstir. O da buhar-ı zulmânîdir. Bu Hadis-i Şerif mucize gibidir. Çünkü vapur ve trenleri hareket ettiren de buhardır. İnsanı yürüten de buhar-ı zulmânî olan nefstir. Vapurun buharı tükenince nasıl yürümezse, nefs de gıdasını alamazsa;ateş ve sudan meydana gelen buhar-ı zülmâni meydana gelmiyeceğinden yürümez. Bu niyetle itaatkar olan nefse rıfk ile muamele edip gıdasını vermek lâzımdır.</p>

    <p>Nefs eğer mutî (itaatkar) değilse ona da adavet (düşmanlık) edip öldürmek lâzımdır. Çünkü nefs terbiye olmazdan önce kendisine rıfk ile muamele edilirse o düşmanlığına devam eder.</p>

    <p>Usûlünce nefsi mutî oluncaya kadar terbi­ye etmeye devam etmelidir. Ancak o zaman in­san kulluk vazifelerini derin bir zevk ve neş'e içerisinde seve seve îfâ eder. (Musahabe, C. 6, Sh. 21)</p>

    <p class="c2">Dört şey şekavet (itaatsizlik) alametidir:</p>

    <p>1 - Ağlamayan göz,</p>

    <p>2 - Kasvetli ürpermeyen kalb,</p>

    <p>3 - Tûl-i emel (uzun emel),</p>

    <p>4 - Dünyaya aşırı düşkünlük (hırs).</p>

    <p>20 Mart Salı</p>

    <p>KİMLER NÂMAHREMDİR</p>

    <p><b>«Mü'min kadınlara söyle helâl olmayan er­keklere bakmaktan sakınsınlar, furuclarını (namuslarını) muhafaza etsinler, zinetlerini izhar etmesinler, ancak zahir olanı</b> <b>başka»</b> Bunlar ör­ünün dış tarafıyla el ve yüz zinetidir. Müşnedi Ebî Dâvud (rh'.a)'da rivayet edilen bir Hadiste Efendimiz (s.a.v.) Hz. Esma (r.a.)'ya: <b>«Ya Esma kadın bulûğa erince ondan görülebilecek olan ancak şudur.»</b> buyurmuş ve kendi mübarek yü­zünü ve ellerini işaret etmiştir.</p>

    <p><b>«Baş örtülerini yakalarının üzerine vursun­lar, başlarını, saçlarını kulaklarını, boyunlarını, gerdanlarını, sinelerini açık tutmayıp bu emri ifa edebilecek başörtüsü kullansınlar. Zinetle­rini izhâr etmesinler. Ancak kocalarına veya kendi atalarına (yani babasına, dedelerine am­ca ve dayılarına) veya kocalarının</b> <b>atalarına ve­ya kendi oğullarına veya kendi biraderlerine ve­ya biraderlerinin oğullarına veya hemşirelerinin oğullarına veya kendi kadınlarına (yani mü'minâtın kadınları) veya mâlik olduğu cariyelerin» veya şehveti kesilmiş kadına ihtiyaç duymayan ihtiyarlara, veya kadınların avret mahallerine vakıf olmayan çocuklar müstesnadır. Baştan aşağa örtündükten başka yürürken de edep ü vekar ile yürüsünler. Çapkın yürüyüşle nazarı dikka­ti celbetmesinler. Ey mü'minler Allah (c.c.)'a tevbe ediniz ki felah bulabilesiniz.»</b> (Nur: 31) Demekki bozuk bir cemiyetle felah ümidi olmaz. Cemiyetin bozukluğu da kadınlardan evvel er­keklerin kusurundandır. (Hak Dini Kur'ân Dili, C. 5, Sh. 3599)</p>

    <p>21 Mart Çarşamba</p>

    <p>YAVUZ SULTAN SELİM HAN'IN MISIR SEFERİ</p>

    <p class="c2">«Tarihte hiçbir cihangirin cebren geçmeye teşebbüs edemediği, Moğolların, Timur'un ka­çındığı Tih çölünü büyük bir ordu ile aşmak te­şebbüsünü Sultan Selim 13 günde (9-22 Ocak) gerçekleştirdi. Yalnız Katıyye-Kantara arasını bir günde geçtiği meşhurdur ki 50 km.dir.»</p>

    <p>Bu meşhur geçiş nedir? kısaca anlatalım: Ordunun önünde atıyla Sultan Selim Hz.'leri vardır. Tam bu çöle gelince durur, arkasın­da ordu da durmuştur. Hemen attan iner. Ordu da iner. Zira gözler sultandadır. Bu defa kendi­ni yere atar, arkasından ordu da şaşkın şaşkın yüzü koyun yatmıştır. Sürünmeye başlarlar. Ta ki çölü geçinceye kadar. Sonra kalkıp ata bi­nerler, arkasından da ordu...</p>

    <p>Millet şaşkındır. O Sultan'a sual ederler hik­metini, ısrarlara dayanamayıp izah eder:</p>

    <p><b>- Çölün başında,</b> <b>(s.a.v.) Efendimiz yanın­da Halifeleri ile bizi karşıladılar. Onlar at üs­tündeydi. Onların at üstünde olduğu yerde biz yaya olabiliriz. Attan indim. Onlar da indiler. Onların yaya olduğu yerde ise biz ancak sürü­nürüz. Böylece onların arkasında çölü geçtik...»</b></p>

    <p>Avrupalı tarihçi diyor ki: <b>«Bugünkü Ameri­kan ordusu en gelişmiş alet ve teçhizatla aynı çölü ancak Yavuz'un geçtiği zamanda geçebi­lir....»</b></p>

    <p>(Osmanlı Devleti Tarihi)</p>

    <p>22 Mart Perşembe</p>

    <p>İLAHÎ KUDRETİ TEFEKKÜR</p>

    <p>Abdullah İbni Ömer (r.a.) Hazretleri demiş­tir ki: <b>«Hz, Aişe'ye Resûlullah (s.a.v.)'dan gördü­ğün şeylerin en ilginç olanını bana haber ver.»</b> dedim. Binaenaleyh ağladı ve uzun bir müd­det ağladı da sonra dedi ki: <b>«O'nun her işi acâibattan idi.»</b></p>

    <p><b>«Bir gece yanıma geldi sonra «Ya Âişe bu gece bana Rabbıma ibadet etmek için izin ve­rir misin?» Ben de «Ya Resûlullah ben senin yakınlığını severim muradını da severim, me'zunsunuz.»</b> dedim<b>.</b></p>

    <p>Kalktı, odadaki su kırbasına vardı, abdest aldı suyu çokça dökmedi, sonra namaza dur­du. Kur'ân okudu ve ağlıyordu. Sonra iki elini kaldırdı yine ağlıyordu. Hatta göz yaşlarının ye­ri ıslattığını gördüm. Müteakiben Bilâl (r.a.) geldi. Kendisine sabah namazını i'zan ediyordu. Baktı ki ağlıyor: <b>«Ya Resûlullah Allah Teâlâ se­nin mütekaddem ve müteahhar günahını mağ­firet etmiş olduğu halde ağlıyor musun?»</b> Re­sûlullah (s.a.v.): <b>«Ya Bilal Allah (c.c.)'a şükreden bir kul olmayayım mı?»</b> ve sonra şöyle devam etti: <b>«Nasıl ağlamayayım, Allah-ü Teâlâ bu gece «Muhakkak ki yerin ve göğün yaratılışında, ge­cenin ve gündüzün birbirini takip edişinde akıl sahipleri için ibretler vardır.» (Al-i İmran 190) Ayet-i Kerîmesi'ni inzal e.tti.» dedi ve sonra da: «Yazıklar olsun o kimseye ki bu Ayeti okur da üzerinde düşünmez.»</b> buyurdu. (Hak Dini Kur'ân Dili, Cilt II. Sh. 1253)</p>

    

---
23 Mart Cuma


    <p>YEMEĞİN EVVELİ VE ADABI</p>

    <p>1 - Yemek, helal, temiz ve tayyib olmalıdır.</p>

    <p>2 - Elleri yıkamalıdır.</p>

    <p>3 - Yemeği, yere serilen yaygı üzerine koy­malıdır.</p>

    <p>4 - Sofraya edebli bir şekilde oturmalı ve bu edebi sonuna kadar muhafaza etmelidir.</p>

    <p>5 - Yemeği zevk için değil, Allah (c.c.)'a kulluk ve ibâdete güç yetirmek için yemelidir.</p>

    <p>6 - Hazırda bulunan yemeğe kanaat etme­li ve çeşitli yemekler istememelidir.</p>

    <p>7 - Çoluk çocuğu toplayıp bir kaptan ye­melidir. (İhya, C. 2)</p>

    <p class="c2">«Davete icabet etmeyen, Allah (c.c.)'a ve Resulü (s.a.v.)'ne isyan etmiştir.»</p>

    <p>(İhyâ, C. 2, Sh. 39, Buharî - Müslim)</p>

    <p>DAVETTEN DÖNMENİN ADABI ÜÇTÜR</p>

    <p>1 - Ev sahibi, misafirleri ile beraber kapı­ya kadar çıkmalıdır. Bu, misafire ikramdır.</p>

    <p>2 - Misafir, (hernekadar kendisine gereği gibi ikram yapılamamışsa bile) gönül hoşluğu ile ve memnuniyetini ifâde edecek şekilde ayrıl­malıdır.</p>

    <p>3 - Ev sahibinin müsaadesini almadan çık­mamalı, gönlünü alıncaya kadar oturmalıdır,<br />
    (üç günden fazla kalmamalıdır).</p>

    <p><b>«Misafirlik üç gündür. Bundan fazlası sadakadar.»</b> (İhya C. 2, Buharî - Müslim)</p>

    

---
24 Mart Cumartesi


    <p>YAVUZ SULTAN'DA TEVAZU</p>

    <p>2 yıl 2 ay süren Mısır seferinden mukaddes beldelerin hadimi olarak İstanbul'a döndü. Şeh­re gelirken kendisine büyük bir karşılama töre­ni yapılacağını öğrendi. Böyle bir kalabalığın karşısına çıkıp alkışlanmaktan utandı. Geceyi bekledi. Gizlice kayıkla Topkapı Sarayı'na geçti.</p>

    <p>Bu hadise Yavuz'un karekteri kadar, yüksel­me devri mizacına da çok güzel bir örnektir.</p>

    <p>AĞIZDAN ALINAN DOĞUM KONTROL HAPLARI (DKH)</p>

    <p>*    Süt verme döneminde DKH kullanan an­nelerde sütü azaltır, sütün içerisindeki protein ve yağ miktarını azaltır.</p>

    <p>*    DKH kullanan kadınlarda derin ven tromboflebit'i (damar duvarı iltihabı ve damarın tıkanması) ve tromboembolizm (damar tıkacı oluş­ması) sıklığı bu hapları kullanmayan kadınlar­dan 3-4 misli daha fazladır.</p>

    <p>*    Her yıl DKH kullanan her 20.000-30.000 kadının birinde beyin damarı tıkanması veya kanaması nedeniyle felç görülmektedir.</p>

    <p>*    DKH kullanan kadınların % 5 kadar da beş yıllık bir uygulamadan sonra hipertansiyon şeker hastalığına yatkınlığı artırır. DKH vücutta su tutulmasına ve iştah artışı yaparak şişmanlamaya yol açabilirler. (The Merck Manual)</p>

    

---
25 Mart Pazar


    <p>AMR B. UKAYŞ'IN MÜSLÜMAN OLUŞU VE UHUD'A GELİŞİ</p>

    <p>Amr b. Ukayş'ı kavim ve kabilesi. İslâmiyete davet ve teşvik ederler, o da: <b>«Eğer, söylediklerinizin doğru olduğunu bilsem, ondan uzak kalmam, Müslüman olurum.»</b> derdi.</p>

    <p>Amr, faizcilik ederdi. Faiz aldığı müddetçe, Müslüman olmak istemedi ve Müslümanlıktan kaçındı.</p>

    <p>Uhud Savaşı sırasında, zırhını giyip atına binerek Uhud'a Müslümanların yanına vardı.</p>

    <p><b>«Ey Amr! Sana, bizden ne erişti de yanımı­za geldin?»</b> dediler.</p>

    <p>Amr:<b>«İman ettim, Müslüman oldum!»</b> de­di.</p>

    <p>Ashabdan Berâ'ın rivayetine göre: Amr, zırhlı gömlek giymiş, yüzünü de örtmüş olarak Peygamberimizin (s.a.v.) yanına geldi:</p>

    <p><b>«Yâ Resûlallah! Önce, savaşayım mı, yok­sa, Müslüman mı olayım?»</b> diye sordu.</p>

    <p>Peygamberimiz (s.a.v.): <b>«Önce Müslüman ol! Sonra, savaş!»</b> dedi.</p>

    <p>Amr, Müslüman oldu. Sonra da savaşıp şehid düştü.</p>

    <p>Bunun üzerine, Peygamberimiz (s.a.v.): <b>«Az işledi, çok ecre erdi, çok mükâfatlandırıldı!»</b> buyurdu. (İslâm Tarihi, C 10, Sh. 109)</p>

    <p>***</p>

    <p>Varlık çün sefer kıldı dost ondan bize geldi</p>

    <p>Viran gönül nur oldu cihanım yağma olsun</p>

    <p>Yunus Emre</p>

    

---
26 Mart Pazartesi


    <p>PEYGAMBERİMİZ (S.A.V.) İ İHTİYARLATAN SÛRE</p>

    <p>Hz. Ebû Bekir, Peygamberimizin saç ve sa­kalının ağarmağa başladığını görünce, gözleri dolarak: <b>«Babam, anam, Sana feda olsun yâ Resûlallâh! Vallahi, Sende saç sakal ağarması hızlandı!?»</b> dedi.</p>

    <p>Peygamberimiz:<b>«Evet! Beni, Hûd Sûresi ile onun kardeşleri olan sûreler ağarttı, kocalttı!»</b> buyurdu.</p>

    <p>Hz. Ebû Bekir: <b>«Babam, anam Sana feda ol­sun! Hûd sûresinin kardeşleri ne demektir?»</b> diye sordu.</p>

    <p>Peygamberimiz <b>«Vakıa, Karia, Seele Sâllün, Amme yetesâelûn ve İzeşşemsü küvvirat sûreleridir!»</b> buyurdu.</p>

    <p>Abdullah b. Abbas: <b>«Resûlullâh Aleyhisselâm'a, bütün Kur'an âyetleri içinde şu (Festakım kemâ ümirte = Emr olunduğun gibi, istikâ­met et!)</b> (Hûd: 112) Âyetinden daha şiddetli, da­ha güç bir âyet inmemiştir.</p>

    <p><b>Bunun için (Hûd, Vakıa sûreleri ile kardeş­leri olan sûreler, beni, ağarttı, kocalttı!) buyur­du.»</b> demiştir.</p>

    <p class="c2">İstikâmetin Mânâları ve Dereceleri:</p>

    <p>İstikamet, tâatla mâsiyetlerden sakınmayı birleştirmektir.</p>

    <p>Hakikat ehline göre: İstikamet; bütün kul­luk ahdlerini yerine getirmek,</p>

    <p>Her şeyde: Yemede, içmede, giyinmede ku­şanmada, dinî, dünyevî her işte itidal haddini gözeterek Sırât-ı müstakimde yürümeğe devam etmektir.</p>

    <p>(M. A. Köksal, C. 11, Sh. 432)</p>

    <p>27 Mart Salı</p>

    <p>ORUCUN MEŞRÛ'İYYETİNDEKİ HİKMET</p>

    <p>Şüphesiz Allah-ü Teâlâ hazretleri bir hâkimi mutlaktır. O'nun kullarına emrettiği şeylerde bir çok fâideler vardır, velevki biz bunları hak­kı ile tayin ve taktir edemiyelim.</p>

    <p>Orucun dinî, uhrevî fâidelerinden başka sıh­hi, içtimaî ve ahlâkî birçok fâidelerini takdir edebilmekteyiz.</p>

    <p>Sevgili Peygamberimiz (s.a.v.): <b>«Her şey için bir zekât vardır, cesedin zekâtı da oruçtur. Oruç sabrın yarısıdır.»</b> buyurmuştur (İbni Mace)</p>

    <p>İnsan oruç sayesinde behimî duygularım azaltır, ruhunu tasfiye eder, melekiyet sıfatıyla vasıflanmaya başlamış olur.</p>

    <p>Oruç sayesinde cemiyetin içtimaî, ahlâki ha­yatından başka bir inkişaf, başka bir fazilet te­celli eder.</p>

    <p>Oruç tutan kimse nefsini bir kısım şiddetli arzuların savletine karşı mukavemete alıştırır.</p>

    <p>Oruç tutan zat bir müddet mahrumiyete katlanır. Bu mahrumiyet sayesinde yoksulların mahrumların hallerine tecrübeli bir vukuf sahi­bi olur, kendisi de merhamet, şefkat, yardımlaş­ma duyguları artar.</p>

    <p>Mabudunun mukaddes emrine imtisal ede­rek kendisinin meşru nimetlerinden bir müd­det mahrumiyyete katlanan bir insan artık baş­kalarının nimetlerine göz dikemez.</p>

    <p>Oruçtaki hürmetleri takdir edememek için insanın düşünce hassasından büsbütün mahrum olması lazım gelir. (İslâm ilmihali, Sh. 275)</p>

    <p>28 Mart Çarşamba</p>

    <p>ORUCUN ŞARTLARI</p>

    <p>Oruç ile mükellef olabilmek için İslâm, akıl ve bulûğ şarttır. Şu kadar var ki âkil ve mümeyyi olan bir İslâm çocuğunun orucu bir nafi­le olarak sahih; olur.</p>

    <p>Orucun edasının farz olabilmesi için sıhhat ve ikamet şarttır. Hasta ve misafir olan kimse­ler tutamadıkları oruçları daha sonra kaza eder­ler.</p>

    <p>Tutulan bir orucun sahih olabilmesi için ni­yet, kadınların da hayiz ile nifastan tahareti şarttır. Hayız veya nifas halinde bulunan bir kadının oruç tutması sahih olmaz. Ramazan orucunu bilahare kaza etmeleri lâzım gelir.</p>

    <p class="c2">Orucun vakti:</p>

    <p>Orucun vakti, ikinci fecirden güneşin bat­masına kadar olan müddettir. Bu vakit takvim­lerde imsak saati olarak gösterilmektedir.</p>

    <p>(Ö. N. Bilmen, İslam İlmihali, Sh. 277)</p>

    <p class="c2">Fıkh'ul-Ekber'den:</p>

    <p>Biz Allâh-ü Teâlâyı kitabında (Kur'an'da) kendisini bütün sıfatlarıyla vasf ettiği gibi ger­çekten tanırız. Hiç bir kul Cenâb-ı Hakk'a, O'na lâyık olduğu tam bir surette, ibâdet etmeye muktedir olmaz. Şu kadar ki o, (Allah'a) -ki­tabında ve peygamberinin sünnetinde nasıl emrolunduysa- o emir(ler)e göre ibâdet eder.</p>

    <p>Amellerden (ya'ni ibâdetlerden) her hangi bir amelin içine rivâ girerse bu, o (amelin) ec­rini iptal eder (yok eder). Ucub (kendini beğen­me) de böyledir.</p>

    <p>29 Mart Perşembe</p>

    <p>ORUCU BOZAN ŞEYLER</p>

    <p>1 - Bilerek yeyip içilen ve oruca münafi oldukları halde yapılan şeyler, orucu bozar. Ve bunların bir kısmı kaza bir kısmı keffâreti icâb ettirir.</p>

    <p>2 - Uyku halinde bir şeyi yemek içmek.</p>

    <p>3 - Oruçlu olduğu halde sehven yemek, yi­yene oruçlu olduğu söylenince yemek yemeye<br />
    devam etmek.</p>

    <p>4 - Diş arasında kalmış taam nohut tanesi kadar varsa ve yutulursa oruç bozulur. Nohut­tan küçükse bozulmaz.</p>

    <p>5 - Susam ya da buğday tanesi kadar bi­le olsa böyle bir şey dışarıdan alınıp yutulursa.</p>

    <p>6 - Zorla kusmak.</p>

    <p>7 - Kendi kendine gelen kusmuk ağız do­lusundan çoksa.</p>

    <p>8 - İki yoldan başka herhangi bir uzva mukarenet sonucu meni gelmesi orucu bozar.</p>

    <p>9 - Zevcesini elbisesi üstünden tutmakla menisi gelen kimse, zevcesinin cildinin harare­tini hissetmişse orucu bozulur. Aksi halde bo­zulmaz.</p>

    <p>10- İhtikar ve burna akıtılan ilâç, kulağa damlatılan yağ orucu bozar.</p>

    <p>11- İçeri nüfuz eden ilaç orucu bozar. (Büyük İslâm İlmihâli, Sh. 270-275)</p>

    <p>***</p>

    <p><b>«Kim oruçlu iken yer; yahut içerse orucunu bozmayıp tamamlasın. Çünkü Allah (c.c.) ona yedirmiş ve içilmiştir.»</b> (Buhari - Müslim)</p>

    

---
30 Mart Cuma


    <p>FÂTİH SULTAN MEHMED HAN TRABZON FETHİNDE</p>

    <p>Fâtih, devrinde Sırbistan, Mora, Bosna ve Hersek ile Arnavutluğu Osmanlı ülkesine kattı. İsfandiyar ve Karaman Beylikleri'ni tamamen tasfiye etti. Trabzon'daki Pontus Rum İmparatorluğunu da temizledi. Trabzon seferinde Uzun Hasan'm annesi Sare Hatun da bulunuyordu. Fatih Sultan Mehmed Han Trabzon'u çeviren sarp dağları aşarken yaya yürümüş. Sane Hatur: <b>«Bu Trabzon'a bu kadar zahmet nedendir?»</b> diye sormuş; Fatih Hazretleri cevaben: <b>"Hey ana, bu zahmet din yolundadır; zira bizim eli­mizde İslâm'ın kılıncı vardır. Eğer bu zahmeti etmezsek bize gâzî demek yalan olur. Bugün, yahut yarın huzur-ı İlahiye çıkınca mahcub olu­rum.»</b> Bu cevap yüce hükümdarın ne büyük bir mesuliyet hissi ile dolu olduğuna işaret etmek­tedir. İmparatorluk siyasetini de kısaca da olsa belirlemektedir.</p>

    <p>(İslâm Tarihi, Sh. 675)</p>

    <p>***</p>

    <p>Musa Aleyhisselâm bir münacâtınca şöyle demiştir:</p>

    <p class="c2">«- Ya Rabb Sen semadasın, biz arzdayız. Senin gazabını hoşnutluğundan ayıran alamet nedir?»</p>

    <p>Hak sübhânehü ve Teâlâ vahy etdi ki:</p>

    <p class="c2">«- İnsanların başına hayırlılarını getirdiğim zaman bu hoşnutluğumun alâmetidir. Şerlileri­ni getirdiğim zaman bu da gazabımın alâmeti­dir.»</p>

    <p>(Ashâb-ı Kiram, Sh. 133)</p>

    

---
31 Mart Cumartesi


    <p>ORUCU BOZMAYAN ŞEYLER</p>

    <p>1 - Unutularak bir şeyi yemekle, içmekle ve­ya cinsi yakınlaşmayla,</p>

    <p>2 - Mazmazadan sonra ağızda kalan yaşlı­ğın tükürük ile beraber yutulması,</p>

    <p>3 - Dişten gelen kan tükürüğe galip olma­dan yutulursa bozulmaz. Tükürüğe gâlibse bo­zulur.</p>

    <p>4 - Tükürük ile ıslanmış dudakları sahibi­nin emmesi orucu bozmaz.</p>

    <p>5 - Gözyaşı veya yüz teri ağıza gittiğinde bir katre ise bozulmaz. Fazla ise bozulur.</p>

    <p>6 - Yenilmesi kasdedilmeyen ve kendisin­den kaçınmak mümkün bulunmayan bir şeyin içeriye gitmesi.</p>

    <p>7 - İp parçasını ağıza (defalarca) almak orucu bozmaz.</p>

    <p>8 - Bir kusuntu (kendibaşına geldiğinde) bir ağız dolusundan azsa orucu bozmaz.</p>

    <p>9 - Yalnız tutmakla, öpmekle, oynamakla oruç bozulmayacağı gibi mücerret bakmak ve düşünmek neticesi olarak meni akmakla da bo­zulmaz.</p>

    <p>10- İçeri nüfuz etmeyen ilâç orucu boz­maz.</p>

    <p>11- Baştaki veya karındaki bir yaraya ko­nulup yaranın rutubetiyle ıslatarak dimağa ve­ya içeriye gitmeyen bir ilâçtan dolayı oruç bo­zulmaz.</p>

    <p>(İslâm ilmihali, Sh. 270-275)</p>

    <p class="c2">"Oruç kulun cehennem ateşinden korunaca­ğı bir kalkan bir siperdir."</p>

    <p>(H. Kudsi, Ahmed b. Hanbel)</p>

    <p>1 Nisan Pazar</p>

    <p>BATI TEMİZLİĞİ BİZDEN ÖĞRENDİ</p>

    <p>Batıda parfüm (güzel koku) sanayii neden ilerlemiştir? Avrupalı çeşitli güzel kokuları ih­raç etmek için mi îmal etmiştir, yoksa bu koku sanayii kendi ihtiyaçlarından mı doğmuştur?..</p>

    <p>Gerçek tarih hiçbir zaman inkâr edemez ki Batıda parfüm sanayii Avrupalının kendi pisliğinden doğmuştur. Büyük Rönesans'ta da­hi temizliği öğrenemeyen Avrupa 17 yy.'daki pis­liğini yine bir Avrupalı olan Dr. Cabbanes'ten dinleyelim...</p>

    <p>Dr. Cabbanes'ten yapılan bir tercümede Fransa'nın 17. yy.'da ne derece pislik içinde ya­şadığı şöyle anlatılıyor: <b>«Ortaçağ sonlarına doğ­ru yalnız evlerde değil, asilzadelerin yaşadığı saraylarda da tuvalet yoktu. İhtiyaçlarım gider­mek isteyenler, bir çeşit iskemle üzerine oturarak rahatlarlar. Bu iskemleyi de odaları­nın bir bölümünde gizlerlerdi.</b></p>

    <p class="c2">Bununla beraber sıkışanların ihtiyaçlarını, koridorda, merdiven diplerinde, orada, burada gidermeleri gayet normaldi. Bu 17. y.y.'da dünyanın en büyük saraylarından olan ünlü Versailles Sarayı'nda dâhi bir tuvalet yoktur.»</p>

    <p>Durum Avrupa'da böyleyken... Kendilerini taklitte pek hassas davrandığımız Avrupalı'nın hayran kaldığı ve bizi taklitle ulaştığı bu me­deniyet asrında, biz kendi tarihimizden haber­siz bir şekilde O'nu alkışlıyoruz... Kendi ben­liğimizi onlarda arayarak bulacağımıza inanarak… (Yalan Söyleyen Tarih Utansın, C. 7, Sh. 27)</p>

    <p>2 Nisan Pazartesi</p>

    <p>ORUÇLU İÇİN MÜSTEHAB OLAN ŞEYLER</p>

    <p>Oruç tutacak kimsenin sahur yemeği yeme­si müstehabdır. Bunun vakti gecenin sonu (im­sak saati) na kadardır.</p>

    <p>İftarı ta'cil (acele) yani akşam namazından evvel oruç açmak müstehabdır. Ta ki oruç hali namazda kalbin huzuruna mâni olmasın.</p>

    <p>İftar esnasında: <b>«Ey Allah (c.c.)'ım senin rı­zan için oruç tuttum, sana iman ettim, sana tevekkülde bulundum, senin rızkınla orucumu aç­tım, Ramazan-ı şerif ayının yarınki günü orucu­na da niyet ettim. Artık benim geçmiş ve ge­lecek günahlarımı yarlığa.»</b> diye dua etmesi sün­nettir.</p>

    <p>Orucu hurma gibi tatlı bir şey ile açmak mendubdur.</p>

    <p>Oruçlunun yakınlarına, fakirlere fazla ihsanda bulunması müstehabdır.</p>

    <p>Oruçlunun mümkün olduğu kadar gece ve gündüz Kurân-ı Kerîm'i tilavetle, zikir ile, Resûl-i Ekrem (s.a.v.) Efendimize salât ü selâm ile, ilim ile iştigal etmesi müstehapdır.</p>

    <p>Oruçlunun lüzumsuz fazla lakırdılardan di­lini tutması müstehabdır. Gıybetten, nemimeden kaçınmak her zaman bir vecibedir.</p>

    <p>Oruçlu için itikaf da müstehastır. (İslâm İlmihali, Sh. 276)</p>

    <p><b>MÜSTEHAB:</b> Lügatte sevilmiş şey demektir. Istılahta <b>«Resûl-ü Ekrem (s.a.v.) Efendimizin bazen yapıp bazen terk buyurmuş oldukları şey­dir.»</b></p>

    <p>3 Nisan Salı</p>

    <p>MESCİDLER</p>

    <p><b>«Allah (c.c.)'ın mescidlerini ancak Allah(c.c.)'a ve âhiret gününe îman eden, namazı dos­doğru kılan, zekâtı veren ve Allah (c.c.)'dan baş­kasından korkmayan kimseler imar eder. İşte doğru yola ermişlerden olmalan umulanlar bun­lardır.»</b> (Tevbe, 18)</p>

    <p>Mescidin tamiri ile murad, binasına, döşe­mesine, tanzifatına ve içlinde ibadet etmeye ve zikrullah ile tenvirine ve tedris-i ulûma ve sair ibadetlere şâmil olduğu gibi mescide münasib olmayan şeylerden mescidi himaye etmeğe da­hi şâmildir. O halde 5 vakit namazda mescide devam mescidi tamir anlamına gelir. Hatta Resûlullah (s a.v.): <b>«</b>Bir kimse sabah ve akşam mescide giderse Allah Teâlâ cennette onun için bir konak hazırlar.» diye buyurmuştur.</p>

    <p>Âyet-i Kerîme'de (Bakara 114): <b>«Allah (c.c.)'ın mescidini ve mescidlerde Allah (c.c.)'ın ismi zikrolunmaktan men edip mescidlerin harab ol­masına çalışan kimseden daha zalim kim ola­bilir. İşte şu mescidin harab olmasına çalışan (sa'y eden) zâlimler mescidlere ancak korku ve endişe ile girerler. Onlar için dünyada rüsvaylık ve zillet, âhirette de azâb-ı azîm vardır.»</b> diye buyurulmuştur ki insanlar için mescidlere hür­met ve ta'zim'in vacib olduğuna delalet etmek­tedir.</p>

    <p>(Musahabe 6, Sh. 93)</p>

    <p><b>«Cennetin vustunda (ortasında) oturmak isteyen kimse cemaatle namazdan ayrılmasın.»</b> (Hadis-i Şerif)</p>

    <p>4 Nisan Çarşamba</p>

    <p>HARAMDAN SAKINMAK</p>

    <p>Bir Hadis-i Şerifte: <b>«Nas üzerine bir zaman gelecektir ki bir kimse helâlden mi haramdan mı kazandığına ehemmiyet vermeyecek olacak­tır.»</b> buyurulmuştur. Bu Hadis-i Şerif Peygamberimizin (s.a.v.) mucizelerindendir. Zira Hadiste söylenenler aynen olmuştur.</p>

    <p>Yine başka bir Hadis-i Şerifte: <b>«</b>Haram lok­ma yiyen kimsenin kırk gece namazı kabul olun­maz, kırk gün de duasına icabet olunmaz.»</p>

    <p>*  Bir zaman gelecek ki, insanlardan riba (faiz) yemeyen kalmayacaktır. Riba yemese bi­le onun tozu toprağı ona isabet edecek.</p>

    <p>* İki dirheme sahip olanın hesabı bir dir­heme sahip olan kimsenin hesabından daha zor­dur.</p>

    <p>* Haram lokmadan beslenen, büyüyen vucûd insana nâr-ı cahim daha evlâdır.</p>

    <p>İmam-ı Azam Ebû Hanife'nin bir kimsede alacağı vardı. Bir cenaze namazına vardı. O alacaklı olduğu borçlunun duvarı gölgesinde durmaktan sakındı. <b>«Eğer alacağım olan bu kim­senin evinin gölgesinde oturursam faizdir. Faiz ise haramdır.»</b> buyurdular.</p>

    <p>* Abdullah bin Mübarek (r.a.), Bağdat şeh­rine geldi. Pek pahalı bir atı vardı. Bir yerde namaza durdu. Atını da salıverdi. Namazda iken at bir ekine girdi. Haram olan ekini yediğinden o ata binmedi, orada bıraktı, yoluna devam etti.</p>

    <p>Yusuf-ı Esbat'a anasından 70.000 kızıl altın miras kalmıştı, o para tayyib olmadığından bir akçesini kabul etmedi. (Musahabe 6, Sh. 61)</p>

    <p>5 Nisan Perşembe</p>

    <p>DÜNYA HAYATI</p>

    <p class="c2">"Dünya hayâtının hâli gökten indirdiğimiz bir su gibidir, ki onunla yeryüzünün - insanla­rın ve hayvanların yediği- nebatı birbirine ka­rışmıştır. Yeryüzü tam zinet ve ihtişamını ta­kınıp süslendiği, sahipleri de onların mahsulle­rini toplamağa kadir olduklarını zannettikleri bir sırada geceleyin veya gündüzün ona -don, kasırga ve sel gibi- emrimiz gelivermiştir ki sanki dün de yerinde yokmuş gibi onu da kö­künden koparılıp biçilmiş bir hale getirmişizdir. İşte biz iyi tefekkür eden bir kavim için Ayetleri böyle açıklarız."</p>

    <p>(Yunus Sûresi 24-25)</p>

    <p>FOBİ NEDİR?</p>

    <p>Fobinin kaynağı, çocuklukta geçirilmiş bir korkudur. Hatta eski korku unutulsa bile fobi devam eder. Doktorlar, fobili kimseleri, korku kaynağı ile hadiseyi hatırlamalarına yardımcı olarak tedavi edebiliyorlar.</p>

    <p>Böyle bir hastalık halinde elbette doktora gidilebilir. Fakat Allah (c.c.)'a kuvvetli bir iman ve İslâmiyeti yaşamak, bu tip hastalıkları eri­tir. Allah (c.c.)'a güven duygusu ve İslâmiyeti yaşayarak kazanılan çelik gibi bir irade, yersiz korku hislerini kontrol eder. Rabb-ül Âlemin'e olan inanç sisteminde fobi yok olur.</p>

    <p>Ey insan, cemiyetin tesiri altında kalma, in­sanlardan korkma! Onlar sana yar olmaz, ihti­yacını gidermez. Sâlihlerin, âlimlerin, âbidlerin yolu olan Sırat-ı müstakimden ayrılmaktan kork! (Vücudumuzdaki Harikalar Sh. 154)</p>

    <p>6 Nisan Cuma</p>

    <p>ZENGİNLİĞİN ÂDABI</p>

    <p>Allah (c.c.)'ın hazineleri karşısında kim olursa olsun her insan fakirdir. Resûl-i Ekrem (sav) Efendimiz:</p>

    <p><b>"Fakirlik benim iftiharımdır."</b> buyuruyor Bu iftihar Allah (c.c.)'a iftiharının, Cenâb-ı Hakk'ın huzurunda O'na karşı ihtiyacının duygusudur Onun içindir ki eğer Cenâb-ı Hak dünya metalarından bazılarına bir kısım fazlalıklar ihsan et­mişse:</p>

    <p>1 - Tekebbür (kibir) ve gururdan sakın­mak,</p>

    <p>2 - Mütevazi ve mahviyyetli bulunmak,</p>

    <p>3 - Servet ve nimetin Allah (c.c.)'tan gel­diğini ve istediğinde bir anda yok olacağını bil­mek,</p>

    <p>4 - Bol bol hayır ve hasene yapmak,</p>

    <p>5 - Vârislere mal bırakacağım diye gayri meşru ticarete - kazançlara tevessül etmemek,</p>

    <p>Kul hakkına riayet edip kimsenin mal ve na­musuna halel getirmemek.</p>

    <p>6   - Hak'kın ihsan ettiği nimetlere şükret­mek,</p>

    <p>Allah (c.c.)'ın ihsan ettiği nimeti hangi mak­satla verilmişse o maksatta kullanmak şükürden bir cüzdür.</p>

    <p>7 - Güzel amellere devam etmek,</p>

    <p>8 - Açları doyurmak, çıplakları giydirmek</p>

    <p>9 - Zekâtına tam ve vaktinde vermek,</p>

    <p>10- Kurbanını kesip, fıtrasını vermek,</p>

    <p>11- Fukaraya hürmet ve merhametle mu­amele etmek,</p>

    <p>(İbrahim EKEN, Kulluk, Sh. 51)</p>

    <p>7 Nisan Cumartesi</p>

    <p>EDA İLE KAZANIN MAHİYYETİ</p>

    <p>Bir namazı vaktinde kılmaya "<b>EDA</b>" vak­tinden sonra kumaya da "<b>KAZA</b>" denir.</p>

    <p>Vaktinde kılınmamış olan beş vakit farz namazların kazası farzdır. Vitir namazının ka­zası da vaciptir. Sünnetlere gelince sabah na­mazının farzıyla beraber sünneti fevtedilmiş (ge­çirilmiş) olunca güneşin doğuşundan istiva (gü­neşin tam tepede olma vakti) zamanına kadar sünnetle beraber kaza edilir. Ondan sonra sün­net kaza edilmez.</p>

    <p>Kazaya kalan namazı yerine getirmekle mü­kellefiz. Aksi halde azaba müstehak oluruz.</p>

    <p>Kazaya kalan namazlar müteaddit (çeşitli) olunca <b>«İlk sabah namazını, son ikindi namazını veya ilk yatsı namazını kılmaya»</b> diye niyet edilir. Bir kimse ne kadar namazı kazaya kaldığını bilmese, kalmadığına kanaat edinceye kadar ka­za namazı kılar.</p>

    <p>Kaza namazlarının evde kılınması evlâdır. Çünkü günahları örtüp teşhir etmemek lâzımdır. Böyle bir teşhir hakka karşı bir cür'et sayılır ve başkaları için kötü bir numune teşkil edebilir. Kaza namazlanyla iştigal nafile namazlar ile iştigalden evlâdır. Fakat farz namazlarının müekkede olsun olmasın sünnetleri bundan müs­tesnadır. Bu sünnetleri terk ederek bunların ye­rine kazaya niyet edilmesi evlâ değildir. Çünkü bu sünnetler farz namazlarını ikmal eder, bun­ların telafisi mümkün değildir. Kaza namazları­nın muayyen vakitleri olmadığı için telafisi mümkündür.</p>

    <p>(İslâm İlmihali, Sh. 182)</p>

    <p>8 Nisan Pazar</p>

    <p>KAZA VE KEFFARET</p>

    <p><b>Kaza</b>, bozulan bir oruca karşılık olarak yal­nızca birgün oruç tutulması veya tutulmamış bir oruca karşılık olarak yalnızca bir gün oruç tutulmasıdır.</p>

    <p><b>Keffâret</b> ise bozulan bir oruçtan dolayı ka­za ile beraber iki ay daha oruç tutulmasıdır. Şu hallerde kaza icabeder:</p>

    <p>Bozulan nafile orucun kazası icap etmekte­dir.</p>

    <p>Ramazanın başından sonuna dek baygın olan kişi sonradan sıhhat bulursa bu oruçlarını kaza eder.</p>

    <p><b>Mecnûn</b>, ifakat bulmadan önceki oruçları (Ramazan içinde iyileşti) ise kaza eder.</p>

    <p>Ramazan orucundan başka hiçbir orucun bozulması keffâret gerektirmez.</p>

    <p>Ramazan'da oruca niyet etmeyip, iftarda da etmeyip imsak etmiş bulunan kimseye kaza lazım gelir.</p>

    <p>Oruca niyet etmeden gündüzün oruç anında buzulursa kaza icabeder.</p>

    <p>Yutulan taş, çekirdek, pamuk, toprak v.s kazayı icabettirir.</p>

    <p>Başkasının tükürüğünü, lokmasını yutan, güneş doğmuşken, tulü etmedi diye bilerek yiyen kaza eder.</p>

    <p>Bazı hareketler (ihtilâm olma, bilmeden ye­me... gibi) sonucu orucu bozuldu zannıyla iftar eden keffâret etmez, ama oruç bozulmadı zan­nedene keffâret gerekir.</p>

    <p>Sefere çıktıktan sonra orucu bozmak yal­nız kazayı mucip olur.</p>

    <p>(İslâm İlmihali, Sh. 275)</p>

    <p>9 Nisan Pazartesi</p>

    <p>MEDİNELİ BİR KADININ RESÛL-İ EKREM (S.A.V.'E OLAN SAYGI VE SEVGİSİ</p>

    <p>Uhud günü Resûlullah (s.a.v.)'ın öldüğü söylentisi yayıldı. Bunun üzerine Medineli ka­dınlar yüksek sesle ağlamaya başladılar. Gerçe­ği öğrenmek isteyen kadınlardan biri savaştan dönenleri karşılamaya çıktı. Savaşta kadının babası, kocası, kardeşi ve oğlu şehid olmuştu. Kadın sırasıyla babasının, kardeşinin, kocasının ve oğlunun cesedleriyle karşılaştı. Bunlardan hangisinin cesediyle karşılaşsa <b>«Bu kimdir»</b> di­ye soruyor. <b>«Babandır, oğlundur, kardeşindir, kocandır»</b> cevabını alıyordu. Ama o bunlara al­dırmıyor. Babasından, kocasından, hatta oğlun­dan daha çok sevdiği Resûlullah (s.a.v.) nere­de?» diye soruyordu.</p>

    <p>Nihayet Resûl-i Ekrem (s.a.v.)'in geldiğini görünce cübbesinin eteklerine sarılarak:</p>

    <p><b>«Ey Allah (c.c.) Resulü (s.av.) Ananı ba­bam sana feda olsun! Sen kurtulduktan sonra kim ölürse ölsün umurumda değil.»</b> dedi. (İstanbul'daki Sahabe Kabirleri)</p>

    <p class="c2">Kimde şu üç şey bulunursa imanın lezzetini tatmış olur:</p>

    <p>1 - Allah (c.c.) ve Resûlullah (s.a.v.) ken­disine her şeyden sevgili olmak,</p>

    <p>2 - Bir kimseyi yalnız Allah (c.c.) için sev­mek,</p>

    <p>3 - Alah (c.c.) onu küfürden kurtardıktan sonra tekrar küfre dönmekten ateşe atılacakmışçasına korkmak. (Musâhabe, C. l, Sh. 32)</p>

    <p>10 Nisan Salı</p>

    <p>HZ. ÖMER (R.A.)'İN ADALETİ</p>

    <p>Hz. Ömer (r.a.)'in devr-i hükümetini temyiz eden başlıca sıfatlardan başta geleni:</p>

    <p>O'nun karşısında şah ile fakir, asîl ile adî, akraba ile yabancı insanların aynı muameleyi görmeleridir.</p>

    <p>Cebele bin El-Eyhem (r.a.) Suriye'de nüfuz sahibi rüesâdandı. Tavaf esnasında Mekke'de ete­ğine nasılsa adamın biri bastığından Cebele bir tokat atmış, O adam da kendisine mukabelede bu­lunmakla Cebele, Hz. Ömer (r.a.)'e şikayet et­miş, Hz. Ömer (r.a.)'de:</p>

    <p><b>- «Ektiğinizi biçmişsiniz»</b> cevabını vermişti.</p>

    <p>Cebele de mevki icâbı bu adamın idam ile cezalandırılması lâzım geldiğini söyleyince şu cevabı almıştı:</p>

    <p class="c2">«- Cahiliyet zamanında vaziyet dediğiniz gibi idi. Fakat İslâmiyet insanlar arasında bu gibi farkları izâle etti.»</p>

    <p>Cebele de:</p>

    <p><b>«- Müslümanlık haseb ve neseb farkım na­zarı itibara almayan bir din ise ben bu dinden vazgeçtim.»</b> demişti ve gizlice İstanbul'a kaçmış­tı. Fakat Hz. Ömer (r.a.) O'nun hatırı için ada­leti tezlîl etmemişti.</p>

    <p><b>«- Resûlullah (s.a.v.): Yakında (öyle fena­lıklar meydana gelecek ki) bir müslümanın, ken­di dinini fitnelerden selâmete kaçırmak için, dağ başlarında gezdirir, yağmur sularının düştüğü yerlerde (yani vadiler ve sahralarda) güdeceği davarları, en hayırlı malı olacaktır.»</b> buyuruyor­lar.   </p>

    <p>(Sahîh-i Buhârî, C. l, Sh. 174)</p>

    <p>11 Nisan Çarşamba</p>

    <p>CAHİLİYE DEVRİ ÂDETLERİ</p>

    <p>1 - <b>Putlara tapmak:</b> Mekke'de umumî put­lardan başka, her ailenin kendi evinde tapındı­ğı özel bir putu da vardı. Bir kimse yola çıka­cağı zaman puta el yüz sürer. Bu onun yapaca­ğı ilk iş olurdu. Kabe'nin çevresinde tapılmak üzere dikilmiş üçyüz altmış put bulunurdu.</p>

    <p>2 - <b>Kan davası:</b> Kan davaları ve hatta en önemsiz hâdiseler bile aile ve kabileleri birbiri­ne düşürür, yıllarca birbirleri ile boğuşurlardı.</p>

    <p>3 - <b>Çocukların öldürülüşü:</b> Açlık ve geçindirememek bahanesi ile, çocuklar öldürülürdü.<br />
    Adam, köpeğini besleyip büyütür, çocuğunu ise öldürürdü. Kız çocuğu doğurmak yüz karası sa­yılır, kız çocukları toprağa diri diri gömülürdü.</p>

    <p>4 - <b>Zina yaygınlığı:</b> Cahiliye devrinde para kazanmak için, Efendileri cariyelerini fuhşa zorlarlardı. Bu devirde öyle erkekler vardı ki, kalarlardı. Bu devirde öyle erkekler vardı ki ka­mın dölünü almak maksadı ile karısına git fa­lanca adamla yat derdi. Yine o devirde, on ki­şiden az sayıda erkekler, bir kadınla düşer kal­karlar; kadın gebe kaldığı ve doğurduğu zaman, erkeklerden hoşuna gidene <b>«Ey filan bu senin çocuğundur.»</b> der, adam da ister istemez o çocu­ğu kabul ederdi. Fahişelerin kapısında bayrak asılırdı.</p>

    <p>5 - <b>İçki ve kumar:</b> içkinin her çeşidi içi­lirdi, içki içmek hususunda birbirleri ile yarı­şırlardı.</p>

    <p>6 - <b>Tavla, satranç ve benzeri kumar oyun­ları</b> da çok yaygındı. Ok çekmek gibi bir ovunları da vardı, (İslâm Tarihi, Cilt 3-4, Sh. 78-84)</p>

    <p>12 Nisan Perşembe</p>

    <p>BEDİR GAZASI</p>

    <p>Bedir Gazası, Hicret'in ikinci senesinin Ramazân'ında vuku buldu.</p>

    <p>Cenâb-ı Hakk'ın muradı, İslâm'ın şevketini ve dîni'ni i'lâ etmek olduğu cihetle zaferin se­beplerini hazırladı ve Bedir Gazası'nda Ehl-i İs­lâm'ın azlığına ve ehl-i küfrün çokluğuna rağ­men şu hatır ve hayâle gelmeyen hârik'ul-âde ilâhî yardımı ile zafer verdi.</p>

    <p>Kâfirlerin;ehl-i îmanı muharebeye başla­madan evvel az gördükleri halde harp esnasın­da kendilerinin iki üç misli gördükleri rivayet olunmaktadır.</p>

    <p>Bedir Savaşı'nda müslüman askerlerin sayı­sı 313 kişi kadardı. Bunların 64'ü Muhâcirîn'den diğerleri Ensâr'dandı.</p>

    <p>Meydan muharebesinde müşrikler öldü­rülmüş, savaş başlamış ve muharebe kızışmış­tı...</p>

    <p>O esnada Resûl-i Ekrem (s.a.v.) çadırında:</p>

    <p><b>"- Yâ Rabb! Peygamberlerine yardım ede­ceğin hakkındaki ahdini ve zafer va'dini yeri­ne getirmeni senden isterim. Allah'ım! Eğer mü'minlerin helakini diliyor isen bugünden son­ra sana ibâdet eden bulunmayacaktır."</b> diye duâ'ya başladı.</p>

    <p>Bu dua esnasında hafifçe uyku geldi ve hemen tebessümle uyanarak.</p>

    <p><b>«- Müjde yâ Ebâ Bekir! işte Melâike-i Kiram ile Cebrail (a.s.) imdada geldi!»</b> diye buyurdu. Başta bu ümmetin Firavnı olan Ebû Cehil olmak üzere müşriklerin ileri gelenleri öldürüldü. (R. M. Sami, Bedir Gazvesi, Sh. 19)</p>

    

---
13 Nisan Cuma


    <p>II. ABDÜLHAMİD HAN</p>

    <p>II. Abdülhamid Han'ın gölgesi bile gerek it­tihatçıları gerekse yabancı devletleri ürkütüyor­du. O tahtta kaldıkça birçok karanlık projenin tahakkuk etmesi imkanı olamazdı. Nihayet bü­tün şer güçler, devlet yönetme sanatının en tec­rübeli üstadı olan bu büyük hükümdarı devir­mek hususunda anlaştılar.</p>

    <p>Bu maksatla tertip edilen 31 Mart Vak'ası it­tihatçıların Sultan Hamid'den kurtulmak için tertip ettikleri çok çirkin ve devlete çok büyük zararlar vermiş bir olaydır. İşte bu hadisede 33 yıl gibi uzun bir süre milletin selamet ve saadeti için çalışan, kendini bu yola feda eden Ulu Ha­kan tahtından indirilmiş ve Selânik'e sürülmüş­tür.</p>

    <p>Sultan Abdülhamid'in hal'ini kendisine teb­liğ tarzı Türkiye tarihinin asla silinmeyecek lekelerinden biri olarak kalacaktır.</p>

    <p>Hal'i tebliğ eden 4 kişi:</p>

    <p>1 - İtalyan ajanı Yahudi Selanik Milletveki­li Korasso,</p>

    <p>2 - Ermeni Aram,</p>

    <p>3 - Arnavut Toptanî Paşa,</p>

    <p>4 - Gürcü Arif Hikmet Paşa.</p>

    <p>Siyasî dehası, fevkalade zekâsı, nâdir, hafı­zası, tecrübesi, politik kurnazlığı, insanlara mü­essir olabilme kabiliyeti, tevazuu, vekarı, yaşa­yışı ve takvasıyla bize örnek teşkil eden büyük zatı hayırla yad ederiz. (Osmanlı Devleti Tarihi)</p>

    

---
14 Nisan Cumartesi


    <p>RİBA (FAİZ)</p>

    <p>Resûlullah (s.a.v.) bir Hadis-i Şeriflerinde:</p>

    <p><b>"Kan satışını ve tecâvüzle mal elde etmeyi yasakladı ve faiz yiyene yedirene, faiz sözleşmesini yapana, sözleşmeye şâhidlik yapana, cildlerine dövme yapanlara ve yaptıranlara tasvir ya­panlara lanet etti."</b> Diğer Hadis-i Şerifde:</p>

    <p class="c2">«Faiz yetmiş şu kadar çeşittir. En aşağı derecesi kişinin validesiyle zina etmesi gibidir.»</p>

    <p>Fahri Razi'ye göre ribânın haram olmasının sebebi üçtür:</p>

    <p>1 - Ribâ başkasının malını bedelsiz almak­tır. Binaenaleyh kaybolmaktan korunması lâzım iken bedelsiz almak onun haramlığını kaldırmak ve zayi etmek olduğu cihetle haram kılınmıştır.</p>

    <p>2 - Halkın menfaatine hizmet eden ticare­te kesâd ve darlık vermesi, çalışma ve gayreti ibtal etmesi cihetiyle haramdır.</p>

    <p>3 - Halk arasında maruf olan karz-ı hasen denilen ödünç para alıp vermek suretiyle vâki olan yardımlaşmanın kesilmesine sebep olması cihetiyle haramdır.</p>

    <p><b>«Riba haram olunca bir kimse, Rabbinden haram olduğuna dair meviza geldiğinde faizden vazgeçerse, o Âyet gelmezden evvel ribadan al­mış olduğu şey onun malıdır; geri vermez. Ve o kimsenin işi Allah Teâlâ'ya aiddir. Binaenaleyh faizden vazgeçip emre itaat ettiğinize mukabil Allah Teâlâ ona ecir verir. Eğer faizin haram olduğuna dair Âyet geldikten sonra da ribaya tekrar dönerse işte o avdet edenler Cehennemin ebedî yaranlarıdır.»</b> (Bakara: 275)</p>

    <p>(Musâhabe, C. 6)</p>

    

---
15 Nisan Pazar


    <p>FARK</p>

    <p>Bizanslıların bir mevkii terki konusundaki barış teklifini Muaz (r.a.) reddetmişti.</p>

    <p>Bundan ümidini kesen Bizanslılar başku­mandan Hz. Ebû Ubeyde (r.a.) ile görüşmeye te­şebbüs ettiler. Bizans murahhası Hz. Ebû Ubeyde (r.a.)'yi başkumandan sıfatıyla büyük bir ihtişam ve lüks içinde göreceğini tahmin ediyor­du. İçeri girdiğinde onu yere oturmuş başku­mandan değil normal ve sıradan bir er gibi ok­ları muayene ederken gördü. Bu hali hayretle karşılayan ve şaşıran Bizanslı, başkumandanın kim olduğunu sormak zorunda kaldı. Kendisine Hz. Ebû Ubeyde (r.a.) gösterilince Bizanslı inan­madı. Bu sefer Hz. Ubeyde (r.a.)'a: <b>«Başkuman­dan olup olmadığını sordu.»</b> Hz. Ubeyde (r.a.).</p>

    <p><b>«- Evet başkumandan benim.»</b> dedi.</p>

    <p>Bizanslı:</p>

    <p><b>«Müslümanlar avdet etmeyi kabul ederler­se adambaşına ikişer altın vereceklerini beyan etti. Hz. Ubeyde (r.a.) bunu kabul etmedi ve or­dusuna taarruz emrini verdi. Sonuçta müslü­manlar muzaffer oldular.»</b> (Hz. Ömer'ül-Fâruk (r.a.) Sh. 61)</p>

    <p class="c2">HZ. MEVLANA'DAN</p>

    <p>Ben, sağ olduğum müddetçe Kur'an'ın kölesi bendesiyim.</p>

    <p>Ben Muhammed Mustafa'nın yolunun tozuyum.</p>

    <p>Benim sözümden, bundan başkasını bir kimse naklederse,</p>

    <p>Ben ondan da bizarım, o sözlerden de bizarım!... (Anadolu Evliyaları, Sh. 252)</p>

    <p>17 Nisan Salı</p>

    <p>HZ. OSMAN B. AFFAN (RA.)</p>

    <p>Hz. Osman b. Affân Fil Vak'asından 6 sene evvel doğmuştur. Künyesi Ebû Âmir'dir.</p>

    <p>«Zînûreeyn» lakabıyla meşhur olmuşdur ki «iki nur sahibi» demektir. Resûlullah (s.a.v.) Efendimizin kerîmesi Rukiyye (r.anha) ve onun vefatı üzerine diğer kerîmesi Ümm-i Gülsüm (r.anha)'ü tezevvüç etmesi bu unvan ile meş­hur olmasına vesile olmuştur.</p>

    <p>Hz. Ebû Bekir (r.a.), Hz. Osman (r.a.)'a İslamiyetten bahsetmiş, Resûlullah (s.a.v.)'a gö­türmek üzereyken Resûl-i Ekrem (s.a.v.) Hz. Ebû Bekir (r.a.)'i ziyarete geldi. Orada Hz. Os­man (r.a.)'a: <b>«Allah'ın ihsan ettiği cennete rağ­bet et Ben sana ve bütün insanlara hidayet rehberi olmak üzere gönderildim.»</b> dedi.</p>

    <p>Hz. Osman (r.a.) diyor ki:</p>

    <p class="c2">«- Resûl-i Ekrem (s.a.v.)'in lisanından duy­duğum sözler o kadar saf ve sade, o kadar i'câzkâr bir te'sîri hâizdi ki kelime-i şahadet kendi kendine ağzımdan döküldü. Elimi Resûl-i Ekrem (s.a.v.)'e vererek müslüman oldum.»</p>

    <p>Hz. Osman (r.a) bir çok harplere iştirak et­miş Tebük Gazasında İslâm Ordusunun üçte bi­rini yalnız kendisi teçhiz etmiştir. Bu yüzden Resûl-i Ekrem (s.a.v.) bir hutbe î'rad ederek:</p>

    <p><b>«- Yâ Rabbi ben Osman'dan razıyım. Sen de Ondan razı ol!»</b> diye dua buyurmuştur. (R. M. Sami, Hz. Osman (r.a.) Sh 7)</p>

    <p>18 Nisan Çarşamba</p>

    <p>CEMÂATİN FAZİLETİ</p>

    <p>Peygamber Efendimiz (s.a.v.) buyuruyor: <b>«Cemaatle kılınan namaz, münferit kılınan na­mazdan yirmiyedi derece faziletlidir.»</b> (Buhari)</p>

    <p>Ebû Hureyre (r.a) anlatıyor: <b>"Aleyhi's salatü vesselâm Efendimiz bazı kimseleri namaz­da göremeyince, buyurdu ki (kendi kendime söyle) düşündüm: bir kişiye namaz kıldırmayı emredeyim, sonra cemaate iştirak etmeyenin evini yakayım."</b></p>

    <p>Osman (r.a.)'ın rivayet ettiği bir Hadisde:</p>

    <p><b>"Yatsı namazı (cemaat ile) kılan yarı geceye kadar ibadet etmiş, sabah namazını cemaatle kılan ise gecenin tamamını ibadetle geçirmiş sayılır."</b> deniliyor</p>

    <p>İbn Abbas (r.a.) der ki: <b>«Ezanı duyduğu halde icabet etmeyen, kendisi hayrı düşünmedi­ği gibi onun için de iyilik düşünülmemiştir.»</b></p>

    <p>Ebû Hüreyre (r.a.): <b>"Kulağına erimiş kalay dökülmesi, ezanı işitip namaza icabet etmemekten daha hayırlıdır."</b> demiştir.</p>

    <p>İmam Gazali şöyle anlatır <b>«Denildi ki kıyamette bir kavim, yüzleri parlak yıldız gibi haşrolacaktır. Melekler: «Sizin ameliniz ne idi ki yüzünüz böyle parlaktır?»</b> diye sorarlar. Onlar: <b>«Ezanı duyunca başka hiçbir şeye bakmaz hemen abdest alır, (namaza gider)dik derler. Bir taife daha haşrolacak ki bunların yüzleri ay gi­bi. Bunlara da aynı sual sorulunca: «Biz vak­tinden evvel abdest alırdık.» derler. Sonra yüz­leri güneş gibi olan taife görülecek. Bunlar da bir ezanı mescidlerde dinlerdik diyeceklerdir.»</b> (İhyâu Ulumi'd-ün, C. l, Sh. 404)</p>

    <p>19 Nisan Perşembe</p>

    <p>SELÂM</p>

    <p>Ebû Umame (r.a.)'nin Peygamberimiz'den (s.a.v.) rivayet ettiği bir Hadise göre üç kişiye Allah (c.c) kefil olmuştur. Yaşarsa, ona Allah (c.c.) yeter, ölürse o, Cennet'e girer.</p>

    <p>1 - Evine selâm veren kişiye Allah (c.c.), kefil olmuştur.</p>

    <p>2 - Mescide giden kişiye Allah (c.c.). kefil olmuştur.</p>

    <p>3 - Allah (c.c.) yolunda cihada çıkan kişi­ye Allah (c.c.) kefil olmuştur.</p>

    <p>(Buharî-Ebû Davud Sünen, C. 2. Sh. 7)</p>

    <p>MÜSLÜMANLARIN BİRBİRLERİNDEKİ HAKLARI</p>

    <p>Peygamberimiz (s.a.v.): <b>«Müslümanın müslüman üzerinde beş hakkı vardır.»</b> dediği zaman, <b>"Nedir onlar?"</b> diye soruldu.</p>

    <p><b>1</b> <b>- Karşılaştığında ona selam ver!</b></p>

    <p><b>2</b> <b>- Seni davet ettiği zaman, davetine ica­bet et!</b></p>

    <p><b>3</b> <b>- Öğütlemeni isteyince, öğütle!</b></p>

    <p><b>4</b> <b>- Aksırdığı ve hamd ettiği zaman (Yerhamükâllah!) de!</b></p>

    <p class="c2">5 - Hastalanınca, onu yokla ve öldüğü za­man da ona sahip çık!» dedi.</p>

    <p>(İslâm Tarihi, C. l, Sh. 42)</p>

    <p>***</p>

    <p><b>"Din kardeşi hakkında gıyabî olarak edilen dua dergâh-ı icabetten reddolunmaz."</b> (H. Şerif)</p>

    

---
20 Nisan Cuma


    <p>KUR'AN-I KERÎM OKUMA ADABI</p>

    <p>1 - Abdestli okumak</p>

    <p>2 - Kelâm-ı İlahi'yi en yüksek tazim ile tazim etmek.</p>

    <p>3 - İmkân oldukça kıbleye karşı oturmak.</p>

    <p>4 - Varlıktan soyunup, Kur'ân'ın nurundan yok olmaya çalışmak.</p>

    <p>5 - Tecvit ve tertile dikkat etmek.</p>

    <p>6 - Allah (c.c.) rızası için okumak, Kelâmullahı dünya ve rızka âlet etmemek.</p>

    <p>7 - Okurken mânâsını tefekkür ve tedebbür eylemek.</p>

    <p>8 - Tebşirat Âyetlerinde sevinmek, azap Ayetlerinde korku ile Hakka sığınmak ve ilahi kıssalardan ibret almak.</p>

    <p>9 - İlim sahibi değilse okuduğu kitabın yü­celiğini unutmamak.</p>

    <p>10- Mushaf-ı Şerifi yüksek bir yer koy­mak.</p>

    <p>11- Sayfalarının yırtılması ve kaybolma­sından sakınmak.</p>

    <p>12- Elini tükrükle ıslatarak açmamak.</p>

    <p>13- Senede hiç olmazsa iki hatim yapmak.</p>

    <p>14- Ezberlediği bir Âyet ve Sûreyi unut­mamak.</p>

    <p>15- Ehl-i Kur'âna yakışan hürmeti yapmak.</p>

    <p>16 - Kur'ân-ı Kerim hükümleriyle amel et­meye en son gayretini sarf etmek. (Kulluk, Sh. 49)</p>

    <p><b>«Hiçbir şey hariç değil, hepsi O'nu hamdederek tesbih eder. Fakat siz onların tesbihini anlamazsınız.»</b> (El-İsra: 44)</p>

    

---
22 Nisan Pazar


    <p>KADİR GECESİNİ İDRAK EDERKEN</p>

    <p><b>«Gerçek, biz onu (Kur'an'ı) Kadir Gecesi'nde indirdik. Kadir Gecesi'nin (o büyük fazl u şerefini) sana bildiren nedir? Kadir Gecesi, bin aydan hayırlıdır. Ondan melekler ve ruh, Rablerinin izniyle, her bir iş için iner de iner. O (gece) tan yeri ağarıncaya kadar bir selâmdır."</b> (El-Kadr Süresi)</p>

    <p><b>"Kadir Gecesi" ne kadar ulvî ne kadar ru­hani bir gecedir ki o gece melekler de yeryü­züne iner de inerler. Peygamberimiz (s.a.v.) de bir Hadîs-i Şeriflerinde: «Kadir Gecesi olduğu zaman Allah-ü Teâlâ, Cibril (a.s.)'a «yeryüzüne in» der. Cibril (a.s.) Sidre-i Münteha sakinlerinden yetmiş bin melek ile ellerinde nurdan sancaklarla yeryüzüne inerler. Melekler sancak­larını Kabe-i Muazzama'ya, Nebi (s.a.v.)'nin kabrine, «Beytül Mukaddes» Mescidine ve Mescid-i Tûri Sînâ civarına dikerler.»</b> buyurmuşlar­dır. (İbn-i Abbas (r.a.)'dan)</p>

    <p>Leyle-i Kadir'de emr-i ilâhî neticesinde yer­yüzüne inen melekler de bu gecenin feyzinden istifade ederler. Gecenin faziletine nail olurlar. Mü'minleri tebrik eder onlara selâm verirler. Yine mü'minlerin hal ve ibâdetine, itaatine va­kıf olurlar. Mü'minleri bağışlaması için Allah (c.c.)'a niyaz ederler. Bu da beşeriyet için, müslümanlar için büyük bir lütuftur.</p>

    <p><b>«Sofranızda oruçlular iftar etsin, yemekleri­nizi iyi kimseler yesin, melekler de size dua etsin.»</b> (Riyâzü's-Sâlihîn, C. 2, Sh. 517)</p>

    

---
23 Nisan Pazartesi


    <p>İLK HESAP</p>

    <p>«Bir kulun Kıyamet Günü'nde, hesabı ilk evvel sorulacak ameli namazdır. Eğer namazı dürüst çıkarsa, felah bulmuş ve kazanmıştır. Eğer namazı düzgün çıkmazsa kaybetmiştir. Farz namazları eksik çıktığında Aziz ve Celîl olan Allah: <b>«Bakınız, kulumun nafile namazı var mıdır?»</b> der. Namazın eksikleri nafile na­mazlarla tamamlanır. Diğer amelleri de bu tarzda muhasebe edilir.»</p>

    <p>(Riyazü's-Salihîn, C. 2, Sh. 399)</p>

    <p>24 Nisan Salı</p>

    <p>SADAKA-İ FITIR</p>

    <p>Fıtır sadakası Ramazan-ı şerifin sonuna ye­tişen ve zaruri ihtiyacından başka en az nisap miktarı bir mala malik bulunan her hür müslüman için verilmesi vacip olan bir sadakadır. Sevap için verilen yaratılış atıyyesi demektir. Bu sadaka, bir muavenet (yardımlaşma)dir. Orucun kabulüne, ölünün sekaratından ve kab­rin azabından kurtuluşa bir vesiledir.</p>

    <p>Yoksulların ihtiyaçlarını gidermeye bayram gününün neşvesinden onların da istifade etme­lerine bir yardımdır.</p>

    <p>Fıtır sadakası Ramazan bayramının birinci günü fecrin doğmasından itibaren vacip olur­sa da bundan önce de sonra da verilebilir.</p>

    <p>Fıtır sadakası nisap miktarı mala mâlik olan her hür müslüman için vaciptir velevki çocuk veya mecnun bulunsun. Bunların velileri bunla­rın mallarından bu sadakayı vermezlerse bunu kendileri baliğ olduktan veya sıhhat bulduktan sonra ödemekle mükellef bulunurlar.</p>

    <p>Ramazan ayında bir özürden dolayı oruç tutmakla mükellef olmayan kimseye de fıtır sa­dakası vaciptir.</p>

    <p>Bir kimse kendi malından zevcesinin veya büyük evlâdının fitrelerini izinleriyle verecek olsa kifayet eder.</p>

    <p>Bir kimse fıtrasını bir fakire verebileceği gi­bi bir kaç fakire de verebilir.</p>

    <p>Fıtır sadakası mükellefin bulunduğu yerde­ki fakirlere verilmelidir. Başka yerlere gönderil­mesi mekruhtur. (İslam İlmihali Sh. 363)</p>

    <p>26 Nisan Perşembe</p>

    <p>HENDEK SAVAŞINDA MÜŞRİKLERİ PERİŞAN VE TEDİRGİN EDEN RÜZGÂR</p>

    <p>Cebrail (a..s.)'in Allah (c.c.) tarafından müş'rikler üzerine salınacağını ve onları perişan ve tedirgin edeceğini Peygamberimiz (s.a.v.)'e ha­ber vermiş olduğu rüzgar, (cumartesi) gecesi gürlemeğe başladı.</p>

    <p>Bu en soğuk kış gecelerinde esen soğuk, dondurucu bir rüzgârdır.</p>

    <p>Peygamberimiz (s.a.v.) bu rüzgâr hakkın­da: <b>"Ben, Allah (c.c.) tarafından Sabâ, yani gün doğusu yeli ile yardım olundum.</b></p>

    <p><b>Ad kavmi ise. batı yeli ile yok oldular!"</b> buyurmuştur. Bu rüzgâr: tozları, toprakları müşriklerin gözlerine dol duruyordu. Onlar, ken­di başları derdine düşülmüş, ordugâhlarına çe­kilmek sinmek zorunda bırakmıştır.</p>

    <p>Rüzgâr, çadırların bezlerini, derilerini yır­tıyor, direklerini söküyor, koparıyor, sergileri kumlara gömüyor hiç kimse, hiç kimsenin ya­nına gidemiyordu.</p>

    <p>Yakılan ateşler, ışıldar sönüyor, develer at­lar birbirine karışıyordu. Müşrikler, ordugâhla­rında Tekbirler ve silah şakırtıları da işitiyor­lardı.</p>

    <p>Kur'ân-ı Kerim'de şöyle buyruluyor:</p>

    <p><b>«Ey iman edenler! Allah (c.c.)'ın üzerinizde­ki nimetini hatırlayınız. O zamanki size ordu­lar saldırmışlardı da biz onlara karşı bir rüz­gâr ve sizin görmediğiniziniz ordular (melekler) salmıştık. Allah (c.c.) ne işlerseniz, hepsini hak­kıyla görendir.»</b> (Ahzâb: 9)</p>

    

---
27 Nisan Cuma


    <p>BAYRAMLAŞALIM</p>

    <p>Ramazan Bayramı, Allah (c.c.)'ın (oruç tu­tan kullarına) bir ziyafetidir. Hevâ ve nefsiyle mücâhede edip muzaffer olan Müslümanın bu ilahî ziyafetle sevinmesi, bayram etmesi hakkı­dır. Allah (c.c.)'ın yasaklarından tövbe edip te­mizlenmiş Müslüman, kendisi gibi bayram hak­kı olan kardeşini ziyaret eder; ana, baba ve bü­yüklerinin elini öper. dualarını alır. Küsmüşü varsa, gider barışır, gönlünü alır; yoksulları yetimleri, muhtaçları gözetir. Komşuları ile, ak­rabaları ile, cami kardeşleri ile ve kendisini ziyârete gelenlerle bayramlaşır. Kabirleri ve öl­müşlerini unutmaz, temiz bir kalble onlar için mağfiret diler, ruhlarını sevindirir. Bu bayram; oruç tutarak felaha kavuşanların bayramıdır. Yüce Allah (c.c.) buyuruyor ki:</p>

    <p><b>"Mü'minler muhakkak felah bulmuştur ki onlar namazlarını huşu (içinde) kılarlar, boş ve faidesiz şeyden yüz çeviricidir onlar, (öyle mü'­minler) ki onlar zekat (vazifeilerini yapanlardır."</b> (Mü'minûn: 1-4)</p>

    <p><b>«Benim için sevişenlere, benim için ziyaretleşenlere. benim için birbirlerine ikramda bulunanlara ve benim için dost olanlara benim de muhabbetim tahakkuk etmiştir.»</b> (Hadis-i Kudsî)</p>

    <p class="c2">Fıkh'ul-Ekber'den:</p>

    <p>Allah (ın cemâli) âhirette görülecekdir (Evet) mü'minler -Cennette olduktan halde kafataslarındaki gözleriyle- bir şeye benzetmeyerek, keyfiyeti bilinmeyerek ve kendisiyle yarattıkları arasında bir mesafe de bulunmayarak O'nu göreceklerdir.</p>

    

---
28 Nisan Cumartesi


    <p>CENNETİN BAZI VASIFLARI</p>

    <p>Muttaki olan mü'minlere va'd olunan Cen­netin sıfatları şunlardır:</p>

    <p>1- O Cennette tadı, râyihası, rengi asla bozulmaz sudan nehirler vardır. 2- Tadı bozulmadık sütten nehirler var­dır. 3- O Cennetin içinde gayet tatlı ve lez­zetli içecek nehirler vardır. 4- Safi baldan nehirler vardır.</p>

    <p><b>"Ehl-i Cennet için Cennet de her nevi mey­veler, Rablerinden kusurlarının affına dâir mağfiret de vardır. Cennette çeşitli ni'metlere nail olan mü'minler Cehennem ateşinde yanıp sıcak suları içmekle karınları bağırsakları dö­külenler gibi olur mu? Elbette olmaz."</b> (Muhammed Sûresi: 15)</p>

    <p><b>"Ey iman edenler! Ben size çok elemli bir azaptan kurtaran bir kazanç yolu göstereyim mi? Siz Allah (c.c.)'a ve onun Peygamberine (s.a.v.) iman ediniz? Ve Allah (c.c.) yolunda mallarınızla, mücâhede ediniz ki sizin bu cihad ve imanınız sizin için çok hayırlıdır. Ta ki Al­lah (c.c.) sizin hesabınızı yarlığar ve sizi için­den ırmaklar akan Cennetlere kor.»</b> (Saf Sûresi: 10-12)</p>

    <p class="c2">Fıkh'ul-Ekber'den:</p>

    <p>Bir müslümana günâhlardan her hangi bir günâhı (işlemesi) sebebiyle, velev ki o günâh büyük olsun, onu helâl tanımadıkça kâfir deme­yiz, iman adını ondan uzaklaştırıp gidermeyiz. Ona hakıykaten mü'min ismini veririz. (Yalnız onun kafir olmayan, fâsık bir mü'min olması caiz olur.)</p>

    

---
29 Nisan Pazar


    <p>ABDULLAH BİN ÖMER (RA.) DİYOR Kİ</p>

    <p>Düğün yemeğinde Hz. Eyyüb el Ensarî (r.a.)'nin gözü yeşil perdeye ilişince:</p>

    <p>-  <b>"Ey âdil ve kerim olan kardeşim Hz. Ömer (r.a.)'in oğlu Abdullah! Siz ki Ashâb-ı Kiram'ın ileri gelenlerisiniz. Böyle Peygamber Efen­dimiz (s.a.v.) zamanında olmayan - Duvarları lüzumsuz yere örtmek - bid'atlarını ve israfları­nı yapmanız Peygamber Efendimizin (s.a.v.) sün­netine muhalif ve dünya ziynetine fazlaca meyil ve rağbet etmek değil midir?" deyince ben de mahcub olarak şöyle cevap verdim.</b></p>

    <p>-  <b>"Haklısınız ya Ebu Eyyüb! Ancak bu me­selede her ne kadar benim rızâm yok ise de, kadınların ısrarı ve mubah olan şeylerin isti'mâli kadınlara mubah ve caiz olması üzerine bu âdetde bid'at sayılmadığı için müsaade ettim."</b> diye­rek özür diledim.</p>

    <p>Bunun üzerine Hz. Eyyüb el-Ensarî (r.a.) benim özrümü kabul etmiyerek söyle cevap ver­di:</p>

    <p><b>«- Ey Abdullah! Sen Hz. Ömer (r.a.) gibi zat-ı muhteremin evlâdısın. Siz nasıl uygulayıcısı olacaksınız. Evet isteyenler mağlup olsun­lar. Halbuki senin kadınlara mağlup olmanı hiç münasip görmüyorum. Öyle ise bana müsâde et ben sünneti Muhammediyeye'ye aykırı münker ve bid'at olan yerlerde oturmam.»</b> diyerek kalktı ve hiç durmadan ve düğün yemeği yeme­den avdet buyurdu.</p>

    

---
30 Nisan Pazartesi


    <p>MEKKE'NİN FETHİ'NDEN</p>

    <p>Mekke'nin Fethi günü kanları heder edilip öldürülmeleri emredilenler arasında İbn-i Hatal'ın şarkıcı iki kadın kölesi de bulunuyordu.</p>

    <p>İbn-i Hatal, kafayı çeker, Peygamberimizi (s.a.v.) hicv ve tahkir eden şiirler söyler, onları, bunlara okuttururdu.</p>

    <p>Bu şarkıcı kadınların işleri güçleri, Peygam­berimiz (s.a.v.) için söylenen hiciv şiirlerini okumaktı. (İslâm Tarihi, C. 15, Sh. 258)</p>

    <p>***</p>

    <p>Peygamberimiz (s.a.v.) Mekke'nin Fethi son­rası Mekke'de şarapları döktürdü. Şarap küple­rini kırdırdı. Şarap ve put alımı satımını; şarap, put, domuz, ölü hayvan eti bedellerini yemeyi, kâhinlere ücret vermeyi yasakladı.</p>

    <p>(İslam Tarihi, C. 15. Sh. 310)</p>

    <p>***</p>

    <p>Ebu Cehl'in oğlu İkrime (r.a.) Müslüman olduktan sonra Mekke'de Kureyşilerin evlerinden hangi evde put bulunduğunu işitirse, hemen gi­der, onu kırardı. Halbuki kendisi, daha önce Cahiliye çağında Mekke'de ticaret için put ya­pıp satanların başı idi. İyi bir Müslümandı. Eli­ne Mushaf'ı alır, yüzüne sürer <b>«Rabbımın Ke­lâmı! Rabbımın Kitabı!»</b> diyerek ağlardı. Savaş­larda olanca gücüyle savaşmış ve sonunda şehid düşmüştür. (İslam Tarihi. C. 15. Sh. 322)</p>

    <p>1 Mayıs Salı</p>

    <p>İSLAM ÂLİMLERİNİN İLME VERDİĞİ EHEMMİYET</p>

    <p>İslâm büyüklerinin (r.a.) güzel ahlâkların­dan biri de, kendilerinden ilim ve marifet tah­sil edenlerin ihlâslı olmalarını arzu etmeleridir. Birtakım alâmet ve emarelerle ihlâssız olduğunu anladıkları bir talebeyi okutmaya yine devam ederler bir taraftan da onun niyetini düzelt­mesi için Allah (c.c.)'a dua ve niyazda bulunurlardı. Bu suretle hem kendileri sevap kazanır hem de talebeleri. Alimler, dine hizmet olsun diye talim ve tedrisi asla elden bırakmazlardı.</p>

    <p>Çünkü ilim iki şey için öğrenilir:</p>

    <p>1 - Onunla amel etmek için</p>

    <p>2 - Dine hizmet için.</p>

    <p>İlim tahsil eden de bunların her ikisi de bu unursa sevabı tam olur. Yalnız biri bulunura noksan olur. Fakat her iki halde de ecir ve sevap kazanılır.</p>

    <p>Aliyyül-Havvâs (r.a.) derdi ki: <b>«Hiç bir ilim sahibi yoktur ki onunla amel etmemiş olsun. İsterse onun ameli sadece kendisi için olsun. İlim sahibi bir günah işlediği zaman muhakkak nadim ve tevbekâr olur. Eğer, o, bunun bir gü­nah olduğunu bilmemiş olsaydı, nadim ve tevbekâr olmayacaktı; belki günahı ile iftihar ede­cekti. Demek ki hidayet bulması ilmi sebebi ile olmuştur. Bu itibarla o, bilgisi ile amel etmiş olur. Öyleyse ilim herhalde faydalıdır. Ve her asırda, her insanın bilgisi amelini artırmasına vesile olur.»</b></p>

    <p>(Tenbihül-Muğterrin Sh. 116)</p>

    <p>2 Mayıs Çarşamba</p>

    <p>RESÛLULLAH (S.A.V.) EFENDİMİZİN BİLDİRDİĞİ BAZI GERÇEKLER</p>

    <p>Peygamberimiz (s.a.v.), kendisinden asırlar­ca sonra keşfedilecek veya keşfine çalışılacak bazı ilmî, fennî hakikatlan Ayet-i kerîmelerle kı­yamete kadar gelecek herkese haber vermişlerdir. Meselâ:</p>

    <p>*    Arzın semavi cisimlerle bitişik iken bir­birlerinden ayrılmış olduklarını; güneş, ay gi­bi semavi cisimlerden her birinin birer Felek'te yüzdüğünü; (Enbiyâ: 30, 33)</p>

    <p>*    Güneşin kararlaşacağı yere doğru seyr ve cereyan eylediğini (Yasin: 38)</p>

    <p>*    Göklere muvazene (denge) kanununun vaz'edildiğini (Rahman: 7)</p>

    <p>*    Semanın ilk halinin gaz olduğunu (Fussilet: 11)</p>

    <p>*    Bütün insan neslinin Hz. Adem'de zerreler (Gen) halinde bulunduğunu</p>

    <p>(Â'raf:173)</p>

    <p>*    Ruhun mahiyetini kavramağa, insan ilminin yetmeyeceğini (İsrâ: 85)</p>

    <p>*    Göklerde de insanlar gibi yaratıklar bulunduğunu ve Allah'ın onlan bir zaman insanlarla bir araya getireceğini (Şûrâ: 29)</p>

    <p>*    Aşıcı, bastırıcı, kuvvetli bir araç olmadıkça göklerin sınırlarını (Fezayı) aşmak müm­kün olmayacağını (Rahman: 33)</p>

    <p>*    İnsanların bütün tutum ve davranışları­nın kayıda alındığını (Casiye: 29)</p>

    <p>*    Cansız, dilsiz sanılan şeylerin dahi, insan­ların kolay kolay anlayamayacakları hususi bir dile sahip olduklarını (İsra: 44) ve daha bir çoklarını.</p>

    <p>(İslâm Tarihi-Mekke Devri Sh. 132)</p>

    <p>3 Mayıs Perşembe</p>

    <p>ABDULLAH BİN HUZÂFE (R.A.)</p>

    <p>Hazret-i Ömer (r.a.), Şam taraflarında Rum­lar üzerine bir ordu göndermişti. Rumlar onu esir ettiler ve krallarına götürdüler: <b>"Bu Muhammed (s.a.v.)'in ashabındandır."</b> dediler.</p>

    <p>Hz. Ömer (r.a.), Abdullah b. Huzâfe (r.a.)'nin serbest bırakılması için Kostantin'e mektup yazdı. Kral, onun bazı işkencelerle denenme­sini emretti. Kendisini bir yere kapatıp günler­ce aç bıraktılar. Sonra da kendisine yemesi için domuz eti ve şarap verdiler. Üç gün boyunca ye­mediğini görünce oradan çıkardılar. Bu defa kral ona: <b>«Sen hristiyanlığa dönsen de mülkü­mün yansını sana versem, seni mülk ve salta­natıma ortak yapsam ve kızımı seninle evlendirsem olmaz mı?»</b> dedi. Abdullah bin Huzâfe (r.a.) de: <b>«Sen bana Muhammed Aleyhisselam'ın Din'inden göz açıp kapanıncaya kadar dönmek üzere, bütün kendi mülkünü ve bütün Arapların mülklerini versen, yine dönmem.»</b> dedi. Kral, Abdullah (r.a.)'ın çarmıha gerilmesini em­retti. O'na hristiyanlığı tekrar teklif etti. Ab­dullah b. Huzâfe (r.a.) yine yanaşmadı. Bu de­fa kral ona, ya sen hristiyan olursun, ya da kaynar yağ kazanında yanarsın dedi. Kazanın yanına götürdüler. Kazanın içine atılacağı sıra ağladı. Abdullah (r.a.) krala: <b>«Zannetme ki kor­kumdan ağladım, kendi kendime sen, şimdi tek cansın, şu kazana atılıp Allah (c.c.) yolunda ölüp gideceksin, halbuki ben vücudumdaki kıllar sa­yısınca canım olsa da herbiri için bu işkencenin yapılmasını arzu ederdim.»</b> dedi. (İ.T. C. 3-4,)</p>

    <p>4 Mayıs Cuma</p>

    <p>ÇELEBİ SULTAN MEHMED'İN ÖLÜMÜ</p>

    <p>Çelebi Sultan Mehmed, 32 yaşlarında Edir­ne'de vefat etti.</p>

    <p>Ölüm döşeğinde söylediği şu sözler bulun­duğu yerin istikbalinden başka bir şey düşün­mediğini gösteriyor: <b>«Tiz, ulu oğlum Murad'ı getirin. Ben bu döşekten kurtulmazım. Murad gelmeden ben ölürüm. Memleket birbirine toku­şur. Tedarük edin benim vefatım duyulmaya.»</b></p>

    <p>Orduda Sultan Mehmed'in durumu dediko­duya mucip olmuştu. Asker vezirleri çevirip: <b>«Efendimiz ne oldu, Divan'a çıkmaz?»</b> diye sor­dular. Vezirler, hekimlerin yatağından çıkma­sına izin vermediklerini söylüyorlardı. Dukas'a göre Padişah'ın ölümünü 2-3 vezirle 2 hekimden başka kimse bilmiyordu. Tam 41 gün, bunlar padişahın yatak odasına gidip, gelmişler, güya ilaç taşımışlar, emirler almışlardır. İki Hekim, padişahın iç organlarını çıkarıp yatak odasının zeminini kazıp gömdüler. Cesedi de kokmayacak şekilde ilaçladılar. Bütün endişe Mustafa Çelebi'nin, Sultan Murad'dan önce yetişip tahta çık­ması idi. Edirne'deki Bizans elçisi Leontarius da Padişah'ın ölümünü öğrenememişti, ölümün du­yulmasından sonra elçi, birçok vasıta ile impara­tora durumu bildirmeye teşebbüs etti ise de bütün bu vasıtalar İstanbul'a varamadan tevkif edildi.</p>

    <p>Çelebi Sultan Mehmed'in babadan mirası dehası, oğlu II Murad'a geçmiş ve II. Murad devrinin sonlarında imparatorluk dünyanın en büyük ve güçlü devleti olmuştur.</p>

    <p>(Türkiye Tarihi: C. III. Sh. 139 -140)</p>

    <p>5 Mayıs Cumartesi</p>

    <p>CUMA NAMAZININ VÜCUBUNUN VE EDASININ ŞARTLARI</p>

    <p class="c2">Vücubunun Şartları</p>

    <p>1 - Erkek olmak.</p>

    <p>2 - Hürriyet.</p>

    <p>3 - İkamet.</p>

    <p>4 - Sıhhat. Cuma namazına çıktığında has­talığın uzamasından veya artmasından korkan kimseye farz değildir.</p>

    <p>5 - Gözlerin selametidir. Âmâ olanlara farz değildir.</p>

    <p>Bununla beraber bu beş şartı cami olma­yan bir kimse, meselâ bir kadın veya bir ama her ne kadar kendisine Cuma namazı farz değil­se de camiye gidip Cuma namazını kılacak ol­sa vaktin farzını eda etmiş olur.</p>

    <p class="c2">Edasının Şartları:</p>

    <p>1- Cuma namazını veliy-ül-emrin veya na­ibinin kıldırmasıdır.</p>

    <p>2- İnziamdır. Yani muayyen bir yerde, bir mabedde müslümanların toplanıp namaz kılmaları için müsade edilmiş yer olmalıdır.</p>

    <p>3- Vaktin devamıdır, öğle vakti henüz de­vam etmekte olmalıdır,</p>

    <p>4 - Cemaat bulunmasıdır. Cuma namazı için cemaatin en az miktarı imamdan başka üç kişidir, İmam Ebû Yusuf'a göre iki kişidir.</p>

    <p>5 - Cumanın farz olan namazından evvel hutbe okunmasıdır.</p>

    <p>6 - Cuma namazının bir beldede veya bel­de hükmünde bulunan bir yerde eda edilmesi­dir. (İslâm İlmihali. Sh. 163)</p>

    <p>6 Mayıs Pazar</p>

    <p>ALIM VE SATIMDA YAPILAN TAVSİYELER</p>

    <p>* Hz. Peygamber (s.a.v.) bir gün, çarşıda bir hububat yığınına rastladı. Elini yığının içine soktu. Parmakları ıslandı. <b>«- Ey buğday sahibi! Bu ne?»</b> dedi.</p>

    <p>Adam:<b>«- Ya Rasûlallah (s.a.v.) Ona yağ­mur değdi!»</b> dedi.</p>

    <p>Hz. Peygamberimiz (s.a.v.): <b>«- Sen ne diye o ıslanmış olanları, halkın göreceği şekilde buğdayın üzerine çıkarmadın?! Aldatan kimse, biz­den değildir!»</b> dedi.</p>

    <p>* Hz. Peygamberimiz (s.a.v.) çarşı ve pazar­da satılacak şeylerin çarşı ve pazara getirilmeyerek, rastgele satılmasını hoş görmediği gibi bir şeyin götürü ve toptan pazarlık edilip teslim alınmadan, başka birisine devrini de yasaklamıştı.</p>

    <p>* Şehirlinin, satıcı bir bedeviye <b>«-Sen, malım satmak için acele etme! Onu, bana bırak. Ben senin hisabına onu daha yüksek bir fiyatla ya­vaş yavaş satarım!»</b> diyerek simsarlık etmesini, piyasayı yükseltmesini de hoş görmezdi.</p>

    <p>* Bir alıcının, pazarlık ettiği meta üzerinde, başka bir alıcının pazarlık etmeğe kalkması da, yasaklanmıştı.</p>

    <p>* Hz. Peygamberimiz (s.a.v.): <b>«Satarken, alırken, alacağını ister veya borcunu öderken nâ­zik ve yumuşak davranan, kolaylık gösteren bir kula Allah rahmet etsin!»</b> buyurdu.</p>

    <p>* Hz. Peygamber (s.a.v.): <b>«Doğru ve emniyetli tacir; Peygamberler, sıddıklar ye şehidlerle birlik­tedir.»</b> buyurmuşlardır. (1. T. C. 1, Sh. 162, 163)</p>

    <p>7 Mayıs Pazartesi</p>

    <p>PEYGAMBERİMİZ (S.A.V.) İÇİN TERTİPLENEN SÛ-İ KASD</p>

    <p>Kureyş müşriklerinin lideri Ebû Süfyan b. Harp Kureyş'ten bir topluluğa çarşıda gezerken: <b>«Muhammed (s.a.v.)'i öldürecek bir kimse yok mu?»</b> diye sordu. Bedevi Araplarından bir adam Ebû Süfyan'ın yanına vanp: <b>«Ben adamların kal­bi en katı, tutuş ve yakalayışı en sert, saldırış, en çabuk ve en hızlı olanıyım! Eğer sen, benim yiyeceğimi sağlarsan gidip onu öldüreyim.»</b> dedi.</p>

    <p>Bedevi, Peygamberimiz (s.a.v.)'e yönelip gi­derken Useyd b. Hudayr onu izarının eteğinden tutup hızla çekti. Bedevinin elbisesi içinde giz­lediği hançeri göründü. Bedevinin boğazını şid­detle sıkıp kuvvetini kesti. Peygamberimiz (s.a.v.) bedevinin sorgulanmasında canının emniyette olduğunu ve ne için geldiğini sordu. Bedevi hep­sini birer birer anlattı.</p>

    <p>Peygamberimiz (s.a.v.) bedevinin Useyd b. Hudayr'ın yanına hapsedilmesini emretti. Ertesi günü sabahleyin onu çağırttı: <b>«Ben sana emân vermiştim. Haydi nereye gitmek istersen git! Yahut istersen senin için daha hayırlı olanı ter­cih et»</b> buyurdu. Bedevi: <b>«Nedir o daha hayırlı olan?»</b> diye sordu. Peygamberimiz (s.a.v.):<b>«Al­lah (c.c.)'dan başka ilah olmadığına ve benim de Resûlullah olduğuma şehâdet etmendir.»</b> buyurdu. Bedevi: <b>«Şehâdet ederim ki, Allah (c.c.)'tan başka ilah yoktur sen de muhakkak Allah (c.c.)'ın Resûlüsün... Anladım ki; Sen Allah (c.c.) tarafından korunmaktasın ve hiç şüphesiz, hal üzerindesindir! Ebû Süfyan'ın cemaatı ise şeytan cemaatidir.»</b> dedi. (İ. Tarihi C. 11, Sh. 58)</p>

    <p class="StiltarihCharArial">8 Mayıs Salı</p>

    <p class="StilBalk1CharArial">EBÛ ZERR EL-GIFÂRİ (R.A.)</p>

    <p>İlk müslüman olanlardan beşincisidir. Pey­gamberimiz (s.a.v.) kendisi için, Dünyaya Ebû Zerr (r.a.)'den ziyade lehçesi sadık adam gel­medi diye buyurmuştur.</p>

    <p>Vefatı yakin olduğunda kızına: <b>«Çık bak kimse görünüyor mu?»</b> demiş; kızı çıkıp bak­mış: <b>«Kimse yok.»</b> Ebû Zerr: <b>«Henüz vakit ve saatim gelmemiş.»</b> dedikten sonra: <b>«Bir koyun kes ve pişir, beni defnedecek salih kimseler ge­lince onlara de ki, Ebû Zerr (r.a.) yemek yemeden gitmeyiniz diye and verdi.»</b> Bunun üzerine kızı ko­yunu kesip tencereye koymuş. Ebû Zerr (r.a.) yine: <b>«çık bak gelen var mı?»</b> demiş. Kızı da bir cemaatin geldiğini haber vermiş. Ebû Zerr (r.a.) <b>«Gel beni kıbleye çevir.»</b> demiş. Kızı kendisini kıbleye çevirmiş o halde teslim-i ruh eylemiştir.</p>

    <p>(Hz. M. Sami, Hz. Osman (r.a.) Sh. 105)</p>

    <p>Peygamberimiz (s.a.v.)'in irtihalinden sonra Şam'da, ikamet etmiş idi. Hz. Muaviye (r.a.)'in idaresini tenkid etmesi üzerine Hz. Osman (r.a.) O'nu Medine'ye almış, fetvadan da men etmiş­ti.</p>

    <p>Ebû Zer (r.a.)'in bir soruya cevap verdiği esnada bir genç başucuna dikilerek:</p>

    <p><b>«- Ey Ebû Zerr! Sen fetvadan men edilme­din mi?»</b> demesi üzerine:</p>

    <p><b>«- Hayatım yed-i kudretinde olan Allah (c.c.)'a yemin ederim ki, kılınçı boğazıma dayasanız ben de siz kılınçı çekmeden önce Resûlullah (s.a.v.)'dan işittiğim bir kelimeyi söyleyebileceğimi sansam onu söylerdim»</b> diye ce­vap vermiştir.</p>

    <p>9 Mayıs Çarşamba</p>

    <p>OSMAN GAZİ</p>

    <p>Ertuğrul Bey'in üç oğlunun en küçüğüdür. İktidar, şecaat, rey ü tedbir ve liyakatça büyüktü. Babasının sağlığında vekil olarak birkaç defa Konya'ya gitmiştir. Konya erkanı kendisine Osmancık derlerdi.</p>

    <p>Harblerde askerlerce ve devlet dairelerinde de tanınmıştı.</p>

    <p>Az askerle çok düşmanı yenmek şecaati, adaleti, güzel ahlakı, siyaseti, şerefi, asaletine ilave olarak kendisini silah arkadaşlarına sevdirmiştir.</p>

    <p>Âlimler ve sâlihlere itibar ile teveccüh ve muhabbetlerini almaya itina göstermesi halk arasında kendisine büyük şöhret kazandırmış­tı.</p>

    <p>Babası Ertuğrul Gazi'nin vefatından sonra da kabilenin ileri gelenleri Gazi Osman Bey'i emirliğe oybirliği ile getirdiler.</p>

    <p><b>«Kim Allah (c.c.) yolunda savaşan bir mü­cahide, yahut sıkıntıda bulunan bir borçluya, yahut hürriyete kavuşması hususunda bir mükatep köleye yardım ederse hiçbir gölge bulun­mayan kıyamet gününde Allah (c.c.) onu arşı­nın gölgesi altında gölgelendirir.»</b> (Kısâs-ı Enbiyâ, Ahmed b. Hanbel)</p>

    <p class="c2">***</p>

    <p><b>«Kendiniz için sevip arzuladığınız şeyi mü'min kardeşleriniz için de sevip arzulamadıkça tam mü'min olamazsınız.»</b> (Hadis-i Şerif (Buharî)</p>

    <p>10 Mayıs Perşembe</p>

    <p>HZ. PEYGAMBER (S.A.V.)'İN MUAZ B. CEBEL (R.A.)'I YEMEN'E  GÖNDERİRKEN DENEMESİ</p>

    <p>Muaz b. Cebel (r.a.) der ki: Resûlullah (s.a.v.) beni yemen'e gönderirken:</p>

    <p><b>«- Sana, bir dâva geldiği zaman, neye göre hüküm verirsin?»</b> diye sordu.</p>

    <p><b>«- Allah (c.c.)'ın kitabına göre hüküm veririm!»</b> dedim.</p>

    <p><b>«- Allah (c.c.)'ın Kitabında bir dayanak bulunmazsa, neye göre hüküm verirsin?»</b> dedi.</p>

    <p><b>«- Resûlullah (s.a.v.)'in sünnetine, hükümlerine göre hüküm veririm! »</b> dedim.</p>

    <p><b>«</b><b>-</b> <b>Resûlullah (s.a.v.)'ın sünnetinde ve hükümlerinde bir dayanak bulunmazsa, neve göre hüküm verirsin? »</b> diye sordu.</p>

    <p><b>«- Kendi rey ve içtihadıma göre hüküm ve­ririm!»</b> dedim.</p>

    <p>Bunun üzerine, Resûlullah (s.a.v.), eli ile göğsüme vurarak: <b>«Hamd olsun Allah'a ki, Resûlullah'ın hoşnut olacağı şeye, Resûlullah'ın el­çisini muvaffak kıldı!»</b> dedi. (İslâm Tarihi, C. 1, Sh. 189)</p>

    <p>***</p>

    <p><b>«Allah (c.c.) yolunda savaşan kimse Allah (c.c.)'ın teminatı altındadır ki onu ya şehid ola­rak süratle mağfiret ve rahmetine kavuşturur, yahut gazi olarak sevap ve ganimetle memleke­tine döndürür. Allah (c.c.) yolunda, harbe gi­den kimse savaştan dönünceye kadar usanma­dan gündüzleri oruç tutan geceleri durmayıp ibadet eden gibidir.</b> <b>»</b> (İbni Mâce)</p>

    <p>11 Mayıs Cuma</p>

    <p>YAVUZ'UN SİNA ÇÖLÜNÜ GEÇİŞİ</p>

    <p>Tarihte ancak İran (Pers) imparatoru Kambiz ve ondan 193 yıl sonra Makedonyalı Büyük İskender, Sina yarımadasını cebren geçip Mı­sır'ı fethetmişlerdir. Moğollar ve Timur, yani dünyayı aşan cihangirler bile bu geçişi göze ala­mamışlardır. Ancak 1915'de Birinci Cihan Harbi'nde Cemal Paşa, yarımadayı cebren geçip Süveyş Berzahı'na varmışsa da, bu hareket tek­niğin muazzam inkişafına rağmen, Yavuz'un geçişi ile mukayese edilemez. Çünkü muvaffak olamamış. Süveyş'i atlayamamış, Mısır'ı fethedememiştir. Esasen Cemal Paşa'nın kolordusu, Yavuz'un geçirdiği kuvvetlerin yanında pek kü­çük bir birlik mahiyetinde kalmaktadır.</p>

    <p>Bu çölde hayat yoktur. Akrep, yılan, bit ve sivrisinekler, hayvanlar alemini teşkil eder ki insanı asla rahat bırakmazlar. Gündüz hararet 40°, bazan daha fazla olduğu gibi geceleri kışın (Yani Yavuz'un geçtiği) mevsimde sıfıra düşer.</p>

    <p>Ayakkabı çölü geçerken kavrulur. Kuma gö­mülen bir yumurta, bir kaç dakika içinde lop yumurta haline gelir.</p>

    <p>Yavuz, Akdeniz kıyılarından fazla uzaklaşmayarak kuzeyden Sina'yı geçmiştir. Donanmayı Hümayun, Doğu Akdeniz'de idi ve bu sulara yakındı. Katıyye-Kantara arasında 50 km'lik yo­lu Yavuz bir günde geçmiştir. Yavuz'un 13 gün­de geçtiği çölü, I. Cihan Harbi'nde Türk Ordusu, tekniğin büyük gelişmesine rağmen 11 günde ge­çebilmiştir. (Türkiye Tarihi, Cilt 5. Sh. 42-43)</p>

    <p>12 Mayıs Cumartesi</p>

    <p>HASTA DUASI</p>

    <p><b>(Allah (c.c.)'ım! Senden âcil şifâ veya ver­diğin belâya sabır veya dünyadan rahmetine göçetmeği isterim! de. Emin ol bunlardan biri sana verilecektir.)</b> (H. Şerif, İhya C. 2/527)</p>

    <p>Hastanın şöyle demesi de müstehâbdır:</p>

    <p><b>"Çektiğim şu acıdan ve korktuklarımdan Allah (c.c.)'ın kudretine iltica eder O'na sığınırım"</b> (a.g.e)</p>

    <p class="c2">Kabir Ziyareti:</p>

    <p>Müslüman haklarından birisi kabir ziyareti­dir. Kabir ziyaretinden maksad ölüye dua, ibret almak ve gönlü yumuşatmaktır.</p>

    <p>Resûl-i Ekrem (sa.v.) Efendimiz: <b>«Mezar­dan daha korkunç bir manzara görmedim; gör­düğüm manzaraların en korkuncu mezardır»</b> buyurdu. (Tirmizî, İhya C. 2/531)</p>

    <p>Hz. Ömer (r.a.) şöyle demiştir:</p>

    <p class="c2">«Birgün Resûl-i Ekrem (s.a.v.) ile gidiyor­duk. Bir kabristana uğradık. Resûl-i Ekrem (s.av.) ağladı, bizler de ağladık. Sonra Resûl-i Ekrem (s.a,v.), bize dönerek:</p>

    <p>-   <b>Niçin ağlıyorsunuz? buyurdu. Biz:</b></p>

    <p>-   <b>Sizi ağlar gördüğümüz için ağlıyoruz de­dik Bunun üzerine Resûl-i Ekrem (s.a.v.):</b></p>

    <p>-   <b>Bu kabir, annem Vehbin kızı Amine'nin kabridir. Ziyaret etmek için Rabbimden izin is­tedim, izin verdi. Kendisine dua edip istiğfar et­mem için izin istedim, fakat buna müsâde et­medi. Bundan dolayı bir evlâd rikkati ile ağla­dım.»</b> buyurdu. (İhya C 2, Sh. 531)</p>

    <p>13 Mayıs Pazar</p>

    <p>Hz. YÛSUF (A.S.)IN DUASI</p>

    <p>Ehl-i Kitap indinde Yakub (a.s.) Mısır'a var­dığında 130 yaşında idi. 17 sene Mısır'da ika­met etti. Yakub (a.s.) 147 yaşında vefat etti.</p>

    <p>Yûsuf, ehline babalarını güzel koku ile koklamalarını emretti. 40 gün kaldıktan sonra Halilürrahman'a nakl ile dedesi İbrahim'ül-Halil (a.s.) türbesine defnedildi.</p>

    <p>Yûsuf (a.s.) da babasının vefatından sonra 23 sene yaşadı ve 120 yaşında vefat eyledi.</p>

    <p>Vefat etmeden önce şu duayı yaptı:</p>

    <p><b>«Ya Rabbi sen bana mülk ve sözlerin tev'ilinden bir ilim verdin. Ey gökleri ve yeri yara­tan, dünyada da ahirette de benim yârim sen­sin. Benim canımı müslüman olarak al, beni sâlihlere kat»</b> (Yûsuf Süresi 101)</p>

    <p>Yûsuf (a.s.) ehli, evlâdı, kardeşleri kendine îman edenlerle beraber Mısır'dan çıktı. Cebrail nazil oldu. Nil nehrinden Füyum şehrine kadar açıldı. Füyum'da Nil'in iki tarafında binalar ya­pılarak burada iki şehir oldu.</p>

    <p>Yûsuf (a.s.) vefatına kadar burada yaşadı. Vefatında Mısır'lılar Yûsuf (a.s.)'un Nil'i<br />
    kendi tarafına defni için muhasama ettiler. Hatta kabrin kendi taraflarında olması için savaşa bile karar verdiler. Sonra, bir sene bir tarafa, diğer sene öbür tarafa defnedilmek üzere sulh oldular. Yûsuf (a.s.)'in cesedinin defnedildiği ta­rafta otlar çiçekler açıyor, diğer tarafta hiç ot bitmiyordu. Nihayet mermerden bir sanduka ya­pıp Nil nehrinin üzerine defnettiler. Uzun yıl­lar böyle kaldı. (Hz. M. Sami, Yûsuf a.s.)</p>

    <p>14 Mayıs Pazartesi</p>

    <p>KALBİN MEŞGULİYETİ</p>

    <p>Muhammed Pârsâ Hazretleri Hicaz'a gider­ken yolda bir şehirde sarraf dükkânına rastla­mış. Dükkân sahibi genç, müşteri çok, alışve­riş altun para üzerinedir. Üç cihetten dünyevi durumu gören Muhammed Pârsâ dükkân sahibi gencin kalbine teveccüh etmiş. Keşfen, kalbinin Hakk ile meşgul olduğunu müşahade etmiş.</p>

    <p>Tahsin buyurmuş:</p>

    <p>- «El kârda, gönül yârda» demiş.</p>

    <p>Sonra Hicaz'a vardığında Beytullah'ı tavaf esnasında bir ak sakallı pir-i faninin Kabe'nin örtüsüne sarılarak ağladığını, göz yaşlarının ora­yı ıslattığını görmüş. Gıbta etmiş. Keşke bende böyle iltica etsem, ağlasam demiş, ihtiyarın kalbine teveccüh etmiş. Keşfen onun kalbinden, tamamen dünyalık istediğini müşahede eylemiş müteessir olmuştur.</p>

    <p>***</p>

    <p class="c2">«Sizin hayırlınız, en üstününüz Kur'an'ı öğ­renen ve onu öğretendir».</p>

    <p class="c2">«Ehl-i Kur'an olanların şu âyeti unuttum! demeleri ne fenadır! Belki unutuldu denilebilir.»</p>

    <p class="c2">«Kur'an'ı daima müzâkere ve muhafaza edi­niz. Varlığım, kudret elinde bulunan Allah (c.c.)'a yemin ederim ki Kur'an'ın hafızadan, gönüllerden çıkıp kaçması, bağlı devenin boşanıp kaçmasından daha hızlıdır!»</p>

    <p class="c2">«Kur'an okuyan ve gereğince hareket eden mü'min tadı güzel ve kokusu güzel olan turun­ca benzer.»</p>

    <p>15 Mayıs Salı</p>

    <p>AİLE HAYATI VE NİKAH</p>

    <p>Nikâh;ahlâkı düzenlemek, soydaşlarla ge­çinmeye tahammül göstermek suretiyle iç ale­mini olgunlaştırmak, çocuk terbiyesi ve kendi işlerini görmekten aciz müslümanların işini gör­mek, yakınlarına, biçârelere nafaka vermek, kendisinin ve ailesinin namusunu korumak, fit­neleri defetmek, nefsini terbiye ederek kulluğa yaraşır bir hale getirmek ve şâire gibi bir çok vazifelere şamil bulunmaktadır.</p>

    <p>Nikâh ibadet olduğu içindir ki, cami içinde kıyılması ve Cuma gününe rastlatılması müstehaptır. İtidal halinde (normal bir durumda) ev­lenmek, müekked bir sünnettir. Şiddet ve şehe­vi bir taşkınlık halinde vâcibdir. Harama düş­me korkusu halinde evlenmek (gücü yeten için) farzdır. Eziyet ve zulüm etmek korkusu (kadın haklarını gözetmemek) halinde ise, evlenmek mekruhtur.</p>

    <p>Nikâh, îcab ve kabul ile meydana gelir.</p>

    <p>Mut'a nikâhı câiz değildir, (muta nikâhının ebediyyen) neshedildiğine İcma-i sahabe vardır. Bir erkeğin bir kadın için, maldan şu kadar şey­le şu kadar müddette ben senden faydalanayım demesidir.</p>

    <p>Hür erkek için, hür kadınlardan ancak dört kadının nikâhı sahîhdir. Yani hür erkeğin dört­ten fazla kadını nikâhında bulundurması caiz ol­maz. Çünkü Allah-u Teâlâ (c.c.):</p>

    <p><b>"Hoşunuza giden kadınlarla iki, üç ve dört kadar evlenebilirsiniz"</b> buyuruyor.</p>

    <p>(Nisa sûresi ayet, 3)</p>

    <p>16 Mayıs Çarşamba</p>

    <p>CİHAD</p>

    <p>- Hak Yolunda Uyumayan Gözler:</p>

    <p><b>«Allah yolunda nöbet beklemekte ve sair din ve vatan hizmetlerinde uyumayan göze cehennem haram kılınmıştır.»</b> (Nesaî)</p>

    <p class="c2">«Müslümanlığın en yüce amel ve ibadeti Al­lah (c.c.) yolunda muharebe etmektir. Buna müslümanların çok faziletli olanlarından başkası na­il olamaz.»</p>

    <p class="c2">«Kişinin, savaş halinde kılıncım yani si­lahını kuşanarak kıldığı namazın sevabı kılıncı kuşanmadan kıldığı namazın sevabından yediyüz kattan fazladır.»</p>

    <p><b>«Kim Allah (c.c.) yolunda savaşan bir müca­hide yahut sıkıntıda bulunan bir borçluya ya­hut hürriyete kavuşması hususunda bir mükâtem köleye yardım ederse, hiç bir gölge bulun­mayan kıyamet gününde Allah (c.c.) onu Arşı'nın gölgesinde gölgelendirir.»</b> (Ahmed bin Hanbel)</p>

    <p><b>«Gerideki müslümanların topluluğunu üç gece nöbetçi olarak muhafaza etmekliğim bana göre iki mescidden birinde yani Medine veya Beyt-i Mukaddes mescidlerinin birinde Kadir Gecesi'nin bana nasib olmasından daha sevgi­lidir.»</b> (Beyhakî)</p>

    <p class="c2">«Kim, savaşta bir menzili tazyik ederse; ya­hut yol keserse yahut bir mü'mine eza verirse onun için hiçbir cihad sevabı yoktur.»</p>

    <p>Hazreti Ömer (r.a.) Şam ümerasına gön­derdiği bir ta'mimde askeri yürüyüşlere ve atış­lara çok ehemmiyet verilmesini emretmiştir. (Musâhabe)</p>

    <p>17 Mayıs Perşembe</p>

    <p>KULLUĞUN İFASI İÇİN DÖRT SIFAT</p>

    <p>Bu sıfatlar terbiye edilirse insan ancak o za­man insanlığını anlar. Bu duygular azgınlaşırsa insan tuğyana düşer, günah işler. Bunlar sıra­sıyla</p>

    <p class="c2">1 - RUBUBİYET SIFATI:</p>

    <p>Sahip olma, gayra tahakküm etme ve işleri tedvir edip hükmetme vasfıdır. Her insanın yaratılışında vardır. Bu sıfatın terbiyesi ile insan bütün mükevvenatın, yer ve göklerin bir sahibi olduğunu anlayabilir. Ancak bu sıfatı ile Allah (c.c.)'a inanabilir ve tevhide erebilir. Bu sıfat azgınlaşırsa, o zaman küfür, şirk, kibir, ucub ve benzeri günahların kaynağı olur. O kadar ki her şeyin sahibinin kendisi olduğunu zanneder.</p>

    <p class="c2">2 - BEHİMİYYET SIFATI:</p>

    <p>Bu sıfatta hakim olan şehvettir. Bunun ter­biyesi ile hayatın idamesi, neslin bekası müm­kündür. İnsanda aile mefhumu hasıl olur. Bu sı­fatın azgınlığından zina, livata, oburluk gibi günahlar işlenir.</p>

    <p class="c2">3  - SEBU'İYET (Yırtıcılık) SIFATI:</p>

    <p>Bu sıfatın terbiyesi ile insanda cesaret ha­sıl olur. Din ve vatanı müdafaa ve muhafaza edecek gaziler ve'ilai kelimetillah için canını vermekten çekinmeyen mücahidler meydana ge­lir. Azgınlaşırsa, anarşistler ve eşkiyalar türer.</p>

    <p><b>4 </b> <b>-</b> <b>ŞEYTANİYET SIFATI:</b></p>

    <p>Bu sıfatın terbiyesi ile insan iyiyi kötüdenayırma meziyetine ulaşır. Kendisinde bir feraset hasıl olur. Hilekarların hile ve desiselerini kav­rar. Ya azgınlaşırsa, o zaman hiç düşünmeden hile, based, yalan, gıybet ve benzeri günahları işler.</p>

    <p>(İbrahim Eken Kulluk Sh. 16)</p>

    <p>18 Mayıs Cuma</p>

    <p>TESETTÜR</p>

    <p><b>«Ey Peygamberi Zevcelerine, kızlarına ve mü'minlerin kadınlarına söyle dış elbiseleriyle üzerlerini sımsıkı örtsünler. Bu (tesettür) onla­rın tanınmalarına (perişan cariyelerden ve adî kadınlardan vakar ve heybetleri ile seçilerek hürmet edilmelerine) binaenaleyh eza ve cefa edilmemelerine daha uygundur. Allah (c.c.) gafûr'dur, rahim'dir.»</b> (Ahzab Sûresi)</p>

    <p><b>«CİLBAB»</b>; baştan aşağıya kadar vücudun tamamını örten çarşaf, ferace ve çar gibi dış elbiseleri demektir.</p>

    <p>Bu Âyeti kerime şu büyük hakikatlere irşad etmektedir:</p>

    <p>1 - Örtünmek ve yabancılardan ziynetleri­ni saklamak bilumum mü'mine kadınlar üzerine<br />
    kat'iyyetle farzdır.</p>

    <p>2 - Peygamber (s.a-v.)'in muhtereme keri­meleri ve zevcât-ı tâhiratı, diğer ehl-i iman ka­dınların örneği ve numune-i imtisalleridir.</p>

    <p>3 - Şer'an cilbab (dış elbise), zinetleri, iç elbiseleri ve bedenin tamamını örtecek derece­de geniş, bol ve kalın olmalıdır.</p>

    <p>4 - Tesettür, kadınları darlığa, sıkıntıya düşürmek için değil, onların şereflerini artırıp hürmete layık hale getirmek için farz kılınmıştır.</p>

    <p>5 - Şer'î örtüye bürünmekle, hem kadının izzeti, haysiyyeti siyanet (korunmuş) edilmiş olur, hem de toplum fitne fesadın şüyu bulma­sından fuhşiyatın yayılmasında kurtarılmış olur.</p>

    <p>6 - Müslüman kadınlar Allah (c.c.)'ın emirlerine teslim olmalı ve İslâm âdabı ile muttasıf bulunmalıdır. (E. Doğanay, Tesettür, Sh. 251)</p>

    <p>19 Mayıs Cumartesi</p>

    <p>NİÇİN GÖZYAŞI DÖKERİZ?</p>

    <p>Haberimiz olmadan hatta ağlamasak da, gö­zümüz devamlı yaş çıkarır. Gözümüzdeki bez­ler tarafından salınan bu sıvı gözümüzü yıkar</p>

    <p>Ağlamak her insanın tabii bir hakkıdır. Hat­ta bir ihtiyaçtır. Her insan ağlar. Yüreği taş kesilenlerin de bir gün kalpleri erir, boncuk bon­cuk göz yaşları şeklinde akar. Çünkü bu dün­yada beşerin mayası gülmekten ziyade ağlamak için yoğrulmuştur.</p>

    <p>Hayvanlar da gözyaşı dökerler. Cenab-ı Hak onların da gözlerini yıkar. Fakat ağlamak yal­nız insana mahsustur.</p>

    <p>Ağlayan insandaki gözyaşları, şefkatin mer­hametin bir sembolüdür. Bazen de içteki bo­zukluğun, tahammülsüzlüğün bir işaretidir.</p>

    <p>En makul ve en kutsi gözyaşı, Allah (c.c.) için akandır. Hak yolcularının Cenab-ı Allah (c.c.)'a yaklaşabilmeleri için yegane sığınak gözyaşıdır. Allah (c.c.)'a bir nevi tevbedir. Arifin kalbinin tercümanıdır. Hakkın rahmetini tahrik ve merhametini celbeder. Vuslata erenlerin yegâne istinadgahıdır.</p>

    <p><b>"Yerde yürüyen hiç bir canlı hariç olma­mak üzere rızıkları Allah'ın üstünedir. Onların duracak yerlerini de, emanet edilen yerlerini de O bilir. (Bunların) hepsi (ve bütün halleri) o apaçık kitapdadır."</b> (Hûd: 6)</p>

    <p>20 Mayıs Pazar</p>

    <p>ŞEHİDLERDE YEDİ HASLET</p>

    <p>Peygamberimiz (s.a.v.) şehidler için yedi haslet, fazilet vardır, buyurmuştur:</p>

    <p>1 - İlk kanının aktığında mağfiret olunur.</p>

    <p>2 - Cennette makamını görür.</p>

    <p>3 - Cennetde hür-i îynden yetmişikisi ile nihaklanır.</p>

    <p>4 - Kabir azabından kurtulur.</p>

    <p>5 - Korkunç hesap gününde emin olur.</p>

    <p>6 - Başına yakuttan vekar tacı konur.</p>

    <p>7 - Ehli beytinden yetmiş kişiye şefaat eder. (Uhud Gazvesi, Sh. 52)</p>

    <p>BİR ARAŞTIRMA - BİR SONUÇ</p>

    <p>İnsana şaşırtıcı gelebilir, ama bütün hayvan deneyleri kısıtlı ve kötü beslenen hayvanların daha uzun ömürlü olduğunu göstermektedir. Bir araştırmada gruplara ayrılan farelerden serbest seçimle istedikleri yerden, istedikleri kadar yiyebilen fare grubunda, sık olarak tümörler (ur) gelişti, ömürleri kısaldı, öldükleri zaman, böb­rek, kalp ve prostat ile ilgili birden fazla has­talıkları vardı.</p>

    <p>Öyleyse beslenmemize dikkat edelim, çok fazla yemekten kaçınalım. (Beslenme ve Diyet)</p>

    <p>***</p>

    <p><b>«Her kim beni rüyasında görürse Gerçek surette görmüş gibidir. Çünkü şeytan bana ben­zer bir surete giremez.»</b> Hadis-i Şerif (Buhari)</p>

    <p>21 Mayıs Pazartesi</p>

    <p>OSMANLI'NIN MANEVİ TEBŞİRATLARI</p>

    <p>Ertuğrul Gazi bir gece köy imamının evinde misafir kalır, imamın mushafı yüksek bir raf üzerinde imiş. Ertuğrul bey abdest alıp namaz kıldıktan sonra; el bağlayıp mushafa karşı dur­muş ve sabaha kadar bu şekilde kalmış. Seher vaktinde ise yastığa yaslanıp uyumuş bu esnada kendisine tarafı hakdan alem-i manada: <b>«Çün­kü sen benim kelamıma bu kadar ihtiram ve tâzim ettin, ben de senin evladını kıyamete dek daim olacak bir saltanat ile tekrim ettim.»</b> di­ye bir hitap gelmiştir.</p>

    <p>Bir de Ertuğrul Bey, Sultan Alaaddin ile gö­rüşmek üzere Konya'ya gitmiş. Rüyasında ha­nesinin ocağından lezzetli bir su çıkıp akarak her tarafı kapladığını görmüş. Rüyasını Alaaddin'in reisülküttabı Abdülaziz Efendi'ye söyle­miş, o da;senin bir oğlun doğacak ki, saltanatı âlemi kaplıyacak, diyerek rüyayı tabir ve tebşir eylemiş. Çok geçmeyip Osman Bey dünyaya gelmiştir.</p>

    <p>Bunun gibi daha birçok manevî müjdeler vuku bulmuştur.</p>

    <p>Muhiddin-i Arabî (k.s.) Âl-i Osman'dan ve birinci Halife Yavuz Sultan Selün'den, Osman­lının zuhurundan 70 sene evvel Ed-Dairet'un Nu'maniye Fi'd Devleti'l Osmaniye adlı eserinde bahs etmiştir. (Kısası Enbiya)</p>

    <p class="c2">«Aklını başına al da bir gönül arkadaşının sohbetiyle kalbe gıda ver.»</p>

    <p>(M.C. Rumi - Mesnevi, C. l, Sh. 430)</p>

    <p>22 Mayıs Salı</p>

    <p>İSLAM BÜYÜKLERİNDEN HİKMETLİ SÖZLER</p>

    <p>Süfyan-ı Sevri (r.a.) derdi ki: <b>«Din ve imam hakkında hiçbir korku ve endişesi olmayan kimsenin, akıbeti oldukça tehlikelidir.»</b> Rabî bin Haysem (r.a.) diyordu ki: <b>«Kulun, ölüm zamanından önceki düşkün olduğu hali ne ise, ruhu­nu o hal üzere teslim eder. Ben. ihtiraslı ve insanları çok çekiştiren bir adamı hastalandı­ğında ziyaret etmiştim. Yanında otururken ona «Lailahe illallah» tevhidini okudum. O ise her defasında para saymakla meşgul olu­yordu.»</b> Yahya bin Muaz (r.a.) diyor ki: <b>«Ruhta tefekkür ufkunun genişlemesi ve ibret nazarının derinleşmesi, kalbde öyle hikmetler husule getirir ki bu hikmetler dile geldiği za­man hakimler onları sevgi ile karşılar, âlimler ona boyun eğer, fakr ve zühd mesleğini seçen­ler ondan taacüb ederler, edibler onları ezber etmeye koyulurlar!»</b></p>

    <p>Süfyan-ı Sevri (r.a.) derdi ki: <b>«Mü'minin hü­zün ve korkusu kalbindeki basiret nurunun miktarıncadır!»</b></p>

    <p>Birgün Bişr el-Hâfi'ye: <b>«Gecenin bir saatinde olsun istirahat etseniz.»</b> demişler. O da şu karşılığı vermiştir: <b>«Allah geçmiş ve gelecek bütün günahlarını bağışladığı halde Resûlullah (s.a.v.), ayakları şişinceye kadar ibadette bulunurlarsa, ben nasıl uyuyabilirim? Çünkü ben, bir tek gü­nahımın bile Allah (c.c.) tarafından bağışlanmış olduğunu bilmiyorum.»</b></p>

    <p>(Tenbih-ul Muğterrin, Sh. 106)</p>

    <p>23 Mayıs Çarşamba</p>

    <p>NEMRUD NASIL HELAK OLDU</p>

    <p>Cenab-ı Hak, Nemrud isimli hükümdara Al­lah (c.c.) 'a iman etmesi için bir melek gönder­di. Fakat o iman etmedi. Melek onu ikinci ola­rak imana davet eyledi, o yine kabul etmedi. Nemrud üçüncü olarak imana davet edildi, yi­ne kabul etmedi ve meleğe şöyle dedi:</p>

    <p class="c2">« - Sen tarafdarlarını topla, bende adam­larımı toplayayım da savaşalım.»</p>

    <p>Nemrud, güneş doğarken ordusunu ve as­kerlerini yığdı. Cenab-ı Hak ona sivrisinek sü­rüleri gönderdi ki, gökyüzü sinekden görülmü­yordu. Böylece Cenab-ı Hak onlara sinekleri mu­sallat kıldı. Öyle ki, sinekler onların etlerini ye­diler, kanlarını emdiler ve onları kupkuru ke­mik bırakdılar. Sineklerden biri de Nemrud'un burnundan beynine girdi. Onun dimağında tam dörtyüz sene kaldı. Bu suretle de Cenab-ı Hak onu ta'zib etti. Nemrud bu müddet içinde ba­şını tokmakla daima dövdürmüştür ve nihayet Cenab-ı Hak onu böylece helak etti.</p>

    <p>(Hz. İbrahim (a.s.) - Hz. M. Sami)</p>

    <p>***</p>

    <p><b>«Rıza ile bakan bir göz, hiç bir ayıp görmez. Nitekim garazla bakan bir göz de olanca kötülükleri meydana çıkarır.»</b> (M.C. Rumi)</p>

    <p class="c2">***</p>

    <p><b>«Üç dua vardır ki onlar kabul olunurlar: Mazlumun duası, misafirin duası, babanın ço­cuğuna duası...»</b> Hadis-i Şerif (İbni Mace)</p>

    <p>24 Mayıs Perşembe</p>

    <p>YERYÜZÜNDE İLK MA'BED</p>

    <p class="c2">«Nâsın ibadet için, yeryüzüne evvela temeli atılan ve yapılan Beyt o beyt'dir ki. o Beyt çok hayrı ihtiva eder ve âlemlere hidâyet olup Mek­ke şehrinde kurulan Beyt'dir. Zira O Beyt'de Vahdaniyete delâlet eden açık ve zahir ayetler ve Makâm-ı İbrahim vardır. Eğer bir kimse o Beyt'e giderse katı ve soygunculuk gibi şeyler­den emin olur. Cümle-i alametlerinden birisi de İbrahim (a.s.)'in o beyt'i bina ederken ayağını bastığı makamı olduğu gibi o Beyt'e dahil olan kimsenin de dünya âfetlerinin bir çoğundan emin olması ve ihlas üzere o Beyti ziyaret eden­lerin âhiret azabından kurtulmasıdır.</p>

    <p><b>Beyt-i Şerifi ziyaret için gidip gelecek ka­dar azığa ve binite muktedir olan nas üzerine Allah Teâlâ'nın rızası için «Hacc» farz oldu. Eğer bir kimse kudreti olduğu halde hacc et­mezse, küfran-ı nimet ederse zararı kendine âid olur. Zira Allah Teâlâ âlemlerden ganidir, hiçkimsenin haccına ve sair ibadetine ihtiyacı yok­tur.»</b> (Âl-i İmran Sûresi/96-97)</p>

    <p>Makâm-ı İbrahim ile murad: Beyt'i bina ederken duvar yukarı kalkıp boyu ulaşamaya­cak bir hale geldiğinde iskele kurmak üzere ko­nulan taşa İbrahim (a.s.) ayağını bastığında ta­şın yumuşayıp ayaklarının taşa batmasıyla hu­sule gelen eserdir ki, el'an o taşda mevcuddur. (Hz. İbrahim (a.s.), Hz. M. Sami)</p>

    <p class="c2">***</p>

    <p class="c2">«Mü'min saf, iyi kimsedir; münafık (kafir) ise hilekâr kötü kimsedir.»</p>

    <p>(Hadis-i Şerif (Ebû Dâvud)</p>

    <p>25 Mayıs Cuma</p>

    <p>SELMAN-I FÂRİSİ (R.A.)</p>

    <p>İranlı ateşe tapan bir kariyye beyinin oğlu idi. Çok din değişti, Hak dinini aradı. İslam olunca: İslâmın oğlu Selmânım! diye öğünür ve sevinirdi.</p>

    <p>Peygamberimiz (s.a.v.) <b>«Selmân ehli beyttendir.»</b> buyururlardı.</p>

    <p>Bir gün Rasûlullah (s.a.v), Selmân'ın omuzuna ellerini koyarak:</p>

    <p><b>«- Bunlardan öyle erler vardır ki, iman Sü­reyya yıldızında olsa, muhakkak ona yetişirler, bulurlar.»</b> buyurdu.</p>

    <p class="c2">«- Selmân'a doyasıya ilim verilmiştir.»</p>

    <p><b>«- Herkes Cennet'e aşık. Cennet de Ali, Ammar ve Selmân'a aşıktır.»</b> Hadisleri meşhurdur.</p>

    <p>NİYETİN VASIFLARI</p>

    <p>1 - Dilinden ve gönlünden dünya eksik de­ğilse niyeti ve ameli kötü kimsedir.</p>

    <p>2 - Dilinden âhiret eksik olmaz, gönlü de­vamlı dünya ile meşgul ise niyeti ve ameli kö­tüdür.</p>

    <p>3 - Dilinden ve gönlünden âhiret eksik ol­mazsa niyeti ve ameli güzeldir.</p>

    <p>4 - Dilinden ve gönlünden Allah (c.c.)'ın rızası eksik olmazsa ameli ve niyeti en güzel olandır.</p>

    <p>Birincisi kafirlerin, ikincisi münafıkların, üçüncüsü iyilerin, dördüncüsü mukarrebin (ya­kın kılınanlar) halidir. (Hz. M. Sami, Yunus Hud. tefsiri Sh. 77)</p>

    <p>26 Mayıs Cumartesi</p>

    <p>KALBİN ULVİ SIFATLARDAN MAHRUMİYETİ</p>

    <p>Kalbin ulvî sıfatlardan ebediyyen mahrum kılınmasının alâmetleri üçtür:</p>

    <p>1 - İbâdetin lezzetini almaz,</p>

    <p>2 - Ma'siyyetten korkmaz,</p>

    <p>3 - Kimsenin ölümünden ibret almaz. Gün geçtikçe dünyaya rağbeti ve teveccühü artar.</p>

    <p>Avf bin Abdullah demiştir ki: Bazı ehl-i ha­yır birbirlerine yazdıkları mektuplarda üç şeyi yazarlardı:</p>

    <p>1 - Âhirete çalışanın dünyâ işlerini Allah (c.c.) kefili olarak kolaylaştırır.</p>

    <p>2 - Kendisiyle Allah (c.c.) arasındaki mu­amelâtını düzgün yapanın insanlarla olan mu­amelâtını Allah (c.c.) düzeltir.</p>

    <p>3 - İçini ıslah edenin dışını Allah (c.c.) ıs­lâh eder. (Bakara Sûresi Tefsiri Sh. 139)</p>

    <p>KALBİNİZİ KİM ÇALIŞTIRIYOR?</p>

    <p>Kalp yumruk büyüklüğünde bir tulumbadır. İnsanın hayatı boyunca kanını pompalar durur. Saat gibi intizamlı çalışır ve dakikada 70 defa atar. Fakat onun işi saatinki gibi hafif değildir. Bu yumruk kadar pompanın her gün yaptığı iş 1500 metre yüksekliğe çıkmak için sarfedilen güce eşittir. Bir ömür boyu yaptığı iş ise, sahi­binin 15 bin km.'lik bir yüksekliğe çıkmasına yeterlidir.</p>

    <p>Bu güçlü makinayı vücudumuza kim yerleş­tirdi? Onu hücre tuğlasından kim inşa etti?</p>

    <p>Bu kadar derin ve hikmet eseri bir alet, ken­di kendine veya elementlerin keyfi akışıyla mey­dana gelir mi? Kalp gibi bir harika cihazın ya­ratıcısı ancak Allah (c.c.)'tır.</p>

    <p>27 Mayıs Pazar</p>

    <p>HZ. İBRAHİM (A.S.)'İN PUTPERESTLİKLE MÜCADELESİ</p>

    <p><b>«Habibim! Zâtıma yemin ederim ki, Biz Mu­ta (a.s.)'dan evvel İbrahim (a.s.)'a salâh ve hi­dayet verdik ve akl-ı kamil ihsan ettik. Halbuki biz İbrahim (a.s.)'in rüşde ve salaha ehil oldu­ğunu bilirdik. O zamanda ki İbrahim (a.s.) ba­basına ve kendi kavmine dedi ki: Nedir su su­retler ki o suretlere siz kemâl-i tevazu ile ibâ­det ederek etrafında ikamet ve onlara ta'zim edersiniz? İbrahim (a.s.)'in pederi ve kavmi de­diler ki: Biz babalarımızı bu suretle ibadet eder bulduk»</b> (Enbiyâ Sûresi/51-53)</p>

    <p>Fahr-i Râzî'nin beyânı veçhile İbrahim (a.s.) putları tahkir etmişdir. Zira «<b>temsil</b>», ruhdan hâli, şuur ve idrakden beri olan sûretdir. Yani nedir bu hakir şeyler ki siz onlara kemal-i te­vazu ile ibadet edersiniz? demekdir.</p>

    <p>İbrahim (a.s.) onların bu cevaplarını reddetmek üzere dedi ki:</p>

    <p><b>«Allah (c.c.)'a yemin ederim ki, siz ve baba­larınız açık bir dalâlet içindesiniz.»</b> (Enbiyâ Süresi/54)</p>

    <p>Kavmi:<b>«Ey İbrahim! Sen bize açık bir hak mı getirdin? Yoksa sen bizimle oyun oynayanlar­dan mısın? Bizi bu kadar techîl (cehalet) ve tahmîk (ahmaklık) a cesareti nereden aldın?»</b> (Enbiya Sûresi/55) demekle İbrahim (a.s.)'in sö­zünü istihzaya hamletdiler. (Hz. ibrahim a.s.)</p>

    <p>***</p>

    <p class="c2">"Yumuşaklıktan mahrum olan kimse hayır­dan mahrum olur."</p>

    <p>Hadis-i Şerif (Müslim)</p>

    <p>28 Mayıs Pazartesi</p>

    <p>FETH'İN İSLAM DÜNYASINDAKİ AKİSLERİ</p>

    <p>İstanbul'un fethinin ve Doğu Roma'nın düş­mesinin tesiri, bütün dünya sathında muazzam olmuştur. Avrupa'da korkunç bir felaket ola­rak üzüntü yaratan bu hadise, İslâm âleminde sevinçle karşılanmıştır. I. Memlûk Sultanı, Fa­tih'e elçi göndererek kendisini tebrik etmiştir. İslâm âleminde ve bilhassa Türk Memlûk İmparatorluğu'nun büyük şehirlerinde Fâtih'in bundan sonra birbirini takip eden zaferleri de şenliklere vesile olmuş ve kullanmışsa da, <b>«Feth-i Mübin»</b> dolayısıyla yapılan merasimler ve izhar edilen sevinç, diğerlerini gölgede bırak­mıştır. Kahire'deki Abbasi Halifesi'nin emriyle camilerde, Türk şehidlerinin ruhlarına minnet­le dualar edilmiştir. Bütün İslâm âlemi bu sevinci göstermiştir.</p>

    <p>İslâm âleminin bu derece sevince boğulma­sının dinî sebepleri çok derinlerde idi. İstanbul, müslümanlar için bir ideal olmuş, fakat Emevîler ve Abbasîler zamanında alınamamıştı. Peygamberimiz, İstanbul Fâtihini ve fethi başara­cak orduyu, saadetle tebşir etmişti. Kur'an'da geçen <b>«Belde-i Tayyibe»</b> tabiri bile, ebced hesa­bıyla, Fedh-i Mübin'in hicri tarihini gösteriyordu.</p>

    <p>Gerçekten İstanbul'un fethi bütün Türk ta­rihinin en mühim hadisesini teşkil etmekte, Malazgirt'i bile geride bırakmakta ve tarihte Türk milletine nasip olmuş en şerefli hadise sayılmak­tadır. Ortaçağ'ı kapatıp Yeniçağ'ı açmanın hiçbir şeyle ölcülemiyecek derecede muazzam olan şerefi, Feth'e ebedî bir mâna kazandırmıştır. (Türkiye Tarihi, C. III, Sh. 211-212)</p>

    <p>30 Mayıs Çarşamba</p>

    <p>İSTANBUL'UN FETHİ VE FÂTİH SULTAN MEHMED HAN</p>

    <p>Bizans'ı (İSTANBUL) Osmanlı Ordusu 6 Ni­san 1453 günü muhasaraya almış 53 gün sonra da fetih nasib olmuştur.</p>

    <p>Bu kuşatmada bir çok askeri yeniliklerin bizzat padişah tarafından icad ve tatbik edildi­ği bildirilmektedir. Tarihçiler Padişahın harp tarihinde ilk defa bu kadar büyük bir topçu bir­liği kurduğunu yazmaktadırlar. «Şahi» adı ve­rilen topun hesaplarını bizzat kendisi yapmış ve denemelerinde bulunmuştur. Tahminen 3 m. eninde 10 m. boyunda olan bu top 600 kg.'lık mermiyi bir mil mesafeye atabilmektedir.</p>

    <p>Bu şekildeki toplarla Avrupa'deki derebey­likler yıkılıp feodaliteye son verilmiş ve yeni çağlar açmıştır.</p>

    <p>Nihayet Osmanlı Ordusu 29 Mayıs Salı sa­bahı ezan ve namazdan sonra son büyük hü­cumuyla bu büyük topun açtığı deliklerden İs­tanbul surlarına girmeye başlamıştır. O gün Os­manlı İstanbul'u alıyor. Fâtih Sultan Mehmed Han da Peygamberimizin tebşiratına nail olu­yordu. (A. Hilmi, İslâm Tarihi: 674)</p>

    <p>ESMAÜN NEBİ</p>

    <p><b>Aziz (s.a.v.):</b> Cömertlikte, iyilik yapmada, kerem, ihsan buyurmada benzersiz olduğu için bu isim O'na verilmiştir.</p>

    <p>31 Mayıs Perşembe</p>

    <p>İBRET ALALIM     </p>

    <p>Bir kere Kureyş rüesâsı Hz. Ömer (r.a.)'i zi­yaret etmişti. Mecliste azâd edilmiş köleler de vardı. Kureyş beklediği halde Hz. Ömer (r.a.) bunlarla konuşmakta devam etmişti. Ebü Süfyan (r.a.) bu muameleden kızarak:</p>

    <p class="c2">"- Hâle bakınız. Bu gün köleler bize tercihan kabul olunuyorlar."</p>

    <p>Fakat bu söz, adalet ve hak muhibbi olan­lar üzerinde hiç bir te'sir icra etmemiş ve ken­disine şu cevap verilmişti:</p>

    <p>- Hz. Ömer (r.a.)'den şikayet hakkımız yoktur. Biz kendi hâlimize küselim. Müslüman­lık herkesi birden davet etti; biz davete icabette geciktik. Binaenaleyh, bizden evvel İslâmiyeti kabul edenler, bize tekaddüm etmek hakkını ka­zanmışlardır. (Hz. Ömer (r.a.), Sh. 103)</p>

    <p>ARI SOKMASI</p>

    <p>Daha çok yaban arıları olmak üzere, arı sok­ması aşırı duyarlılık ile anaflaktit şoka ve ölü­me sebep olabilir. Bu nedenle arının soktuğu yerde şiddetli ağrı, kaşınma, kızarma ve şişlik olmasının yanısıra, çarpıntı, nefes darlığı, bu­lantı, baş dönmesi ve bayılma durumu sözkonusu ise şu yolu takip edin:</p>

    <p>- İğneyi cımbızla çıkarın.</p>

    <p>- Arının soktuğu yere amonyak, tentürdi­yot vd. uygulayın.</p>

    <p>- En yakın doktora başvurun.</p>

    <p>Arı sokmasına karşı aşırı duyarlılığı olanlar doktorlarının da tavsiyesiyle yanlarında her za­man bir enjektör ile adrenalin amp l:1000 ve dekort flakon bulundurmalıdırlar.</p>

    <p>1 Haziran Cuma</p>

    <p>AKİKA KURBANI</p>

    <p class="c2">«Biz Aziym'uş-şan nida etdik ki: Yâ İbra­him! Muhakkak sen rüyayı tasdik ve rüyanın mukaddematına başlamadan emrimize imtisal etdin. Ve bizim rızamızı tahsil için gözünün nu­ru oğlunu kurban etmeğe razı oldun. Biz seni dostluk mertebesinde sâbit-kadem bulduk. Bizim emrimizi yerine getirmeye ihlas üzere çalışın­ca sana ihsan ettik. Biz, sana ihsan ettiğimiz gi­bi cümle ihsan ehlini böylece mükafatlandırı­rız. Şu emrolunan kurban, meydan da bir ibtilâdır. Ve biz Aziym'uş-şan İsmail (a.s.)'in bede­linde büyük bir kurbanı feda ettik»</p>

    <p>(Saffat sûresi/104-105)</p>

    <p>İşte Akîka kurbanın sünnet olması bu hik­met üzerinedir. İsmail (a.s.)'in neslinden Hatem'ul Enbiya geleceğinden dolayı koçun sa­nını ta'ziym için <b>«bizibhin Azîm»</b> buyrulmuştur.</p>

    <p>Buharî'nin Kitab-ul-Akîka namıyla açtığı bir babında beyan olunduğu üzere, yeni doğan ço­cuğun başındaki saç kesildiği sırada kesilen ko­yuna <b>AKİKA KURBANI</b> denir. Yeni doğan ço­cuğun başındaki saça da akıyka denir.</p>

    <p>İmam Mâlik, Şafiî ve Ahmet bin Hanbel'e göre Akıyka kurbanı kesmek sünnettir. İmam-ı Ebu Hanife'ye göre ise müekked sünnet değil­dir. Hali vakti yerinde olanlara akîka kur­banı kesmek lâzımdır. Eğer akîka kurbanı ke­silecek ise, çocuğun doğumunun yedinci günü kesilir.</p>

    <p>(Hz. M. Sami, Hz. İbrahim (a.s.) Sh. 119)</p>

    <p>***</p>

    <p><b>«Her «sarhoşluk» veren şey haramdır.»</b> Hadis-i Şerif (Buhari)</p>

    <p>2 Haziran Cumartesi</p>

    <p>BEŞ ŞEYİ ANCAK ALLAH (C.C.) BİLİR</p>

    <p>1 - Kıyametin ne zaman kopacağını,</p>

    <p>2 - Yağmurun ne zaman yağacağını,</p>

    <p>3 - Rahimlerdekinin erkek mi dişi mi, be­yaz mı kırmızı mı, tam mı eksik mi olduğunu.</p>

    <p>4 - Yarın kimin ne kazanacağını,</p>

    <p>5 - Kimin nerede öleceğini.</p>

    <p>Gaybı ancak Allah (c.c.) bilir. Geleceği bi­lirim iddiası doğru değildir. Yalnız ilim ve tec­rübeye dayanan tahminlere mugayyebâtı bilme hükmü verilemez. Günümüzdeki hava raporla­rı birer tahmindir. (Müslim C. 1/1281)</p>

    <p>HAFIZA KAYBI</p>

    <p>İnsan beyni, milyonlarca hatıraları teyp gibi kaydettiği bir hafıza merkezine sahiptir. Teyp yalnızca ses alır. İnsan beyni ise daha mükem­mel bir cihazdır. Gördüklerimiz, işittiklerimiz, kokladıklarımız hafıza merkezine depo edilir.</p>

    <p>İlim adamları kendi üzerlerinde tecrübe ya­pılmasını isteyen gönüllü kişilerin beyinlerine acı vermeden elektrotlar yerleştirmişler. Bu ki­şiler tam şuurlu iken elektrotlardan akım geçi­rilmiş. Elektrik akımı onlara bir acı vermemiş. Fakat garip bir hadise olmuş. Elektrik akımı ile onlar maziyi, hatırlamışlar, akım kesilince ha­tıralarının akışı da kesilmiş.</p>

    <p>Beynimiz gibi eşsiz bir eserin yaratıcısı Cenab-ı Hak, insanlann çeşitli kazalara, hastalık­lara duçar olabileceğini önceden bildiğinden onu özel bir şekilde tanzim ederek hafızanın bir bö­lümü zedelenirken, diğer bölümlerin sağlam kal­masını temin etmiştir.</p>

    <p>3 Haziran Pazar</p>

    <p>DIRAR İBN-İ EZVER (R.A.)</p>

    <p>Pek cesur ve meşhur bir İslâm kumanda­nıdır. Şam civarında muharebe esnasında düş­man eline esir düşmüştür.</p>

    <p>Düşman kumandanı Hirakl'in huzuruna ge­tirildiğinde Hirakl'in sorularına cesur cevaplar vermiştir. Düşman kumandanının hiddetlenmesi üzerine:</p>

    <p><b>«- Her nerede olsam, din düşmanlarına göğsümü gere gere cevap vermekten çekinmem. Sen beni korkak mı sanıyorsun?»</b> diyerek cevap vermiş, daha çok hiddetlenmesi üzerine:</p>

    <p><b>«- Huzûr-u Muhammedi'de bulunan bir müslüman yetmiş tane Hirakl olsa hiçe saydığı gibi onun bir takım tehditlerini de ehemmiyete almaz. Se­nin son mücazatın öldürmek değil mi? Gideceğimiz yer Huzur-ı Resûlullah (s.a.v.)'tır. Din-i Celil uğrunda canımızı vermek bize her şeyden lezzetlidir.»</b> cevabını vermişti.</p>

    <p>Hirakl:<b>«- Siz aç Arablar, büyük saraylar­da oturmak ve kahramanlık göstermek sizin ne­nize gerek.»</b> dediğinde:</p>

    <p><b>«- Senin aç zannettiğin Araplar bugün Din-i Celil ve Peygamber-i Zişan sayesinde her türlü nimete nail oldular. Mücâhidane bir naraları dağları sarsar. Güç kaynakları İslâmiyettir. Mer dane sözleri seni tiril tiril titretir. Bak karşısında nasıl söylüyorum, hiç korkuyor muyum?»</b> diye­rek imanın cesaretini gözler önüne sermiştir.</p>

    <p>Dırar bin Ezver (r.a.)'i gizlice müslüman olan General Mika, Hirakl'in meşgul olduğu bir sırada arkadaşları ile beraber İslâm tarafına ka­çırmıştır. (Hz. M. Sâmî, Ashab-ı Kiram, Sh. 389)</p>

    <p>4 Haziran Pazartesi</p>

    <p>PEYGAMBERİMİZ (S.A.V.)'İN OĞLU İBRAHİM İÇİN AĞLAMASI</p>

    <p>Peygamberimiz (s.a,v.)'in Hz. Mâriye'den doğmuş olan oğlu Hz. İbrahim hicretin onun­cu yılında onaltı aylık iken vefat etti.</p>

    <p>Peygamberimiz (s.a.v.) Abdurrahman b. Avf (r.a.) ile birlikte Hz. İbrahim'in bulunduğu ye­re gitti. Hz. İbrahim'i kucağına aldı. O sırada (s.a.v.)'in gözlerinden yaş dökülmeye başladı.</p>

    <p>Abdurrahman b. Avf (r.a.): <b>«- Sen de mi ağlıyorsun yâ Resûlellah? Böyle ağlamaktan halkı sen men etmemiş miydin?»</b> dedi.</p>

    <p>Peygamberimiz (s.a.v.): <b>«- Ey İbn-i Avf!; bu, ancak bir acımadan ibarettir. Ben ancak kendisinde bulunmayan hasletleri sayıp dökerek, ölü üzerine bağıra bağıra ağlamaktan men et­tim. Ben sizi günah ve hamakat olan iki bağı­rıştan: nimete kavuşulduğu sıradaki eğlence, oyun bağırışıyla, şeytan kavalından, bir de mu­sibet ve felâket sırasındaki bağınşıyla yüz, göz tırmalamak, üst baş yırtmaktan ve şeytan şa­matasından men ettim. Benim bu ağlamam ise, bir acıdan ibarettir. Acımayana acınmaz.»</b> bu­yurdu, (İslâm Tarihi M. Asım Köksal C. 17, Sh. 16)</p>

    <p>Peygamberimiz (s.a.v.) buyuruyor ki: <b>«İn­san dünyada nasıl sevinebilir ki, sûr sahibi (İs­rafil) boruyu ağzına koymuş ne zaman üfüreceğine dair emir beklemektedir. Emri alır al­maz üfürecektir.»</b></p>

    <p>Kıyametin yaklaştığı haberinden ashab mü­teessir oldu da Resûl-i Ekrem (s.a.v.) onlara:</p>

    <p><b>«- Hasbunallahi ve ni'mel vekil deyiniz»</b> buyurmuştur. (Riyâzü's-Salihin C. I, Sh. 442)</p>

    <p>5 Haziran Salı</p>

    <p>NİKAH İÇİN KADINLARDA ARANAN VASIFLAR</p>

    <p>1- Dindar ve sâliha olmak: Bu esâstır.</p>

    <p><b>«Kadın, malı, güzelliği, asaleti ve dindarlığı yüzünden nikah edilir. Sen dindar olanı seç ki elin toprak tutsun.»</b> (İhya 2 - Sh. 200 - Buhari - Müslim)</p>

    <p>2 - Güzel huy, güzel ahlâktır. Bu huzurun te'mini ve dini vecibelerin muntazaman ifası için mühimdir.</p>

    <p>3 - Yüz güzelliği.</p>

    <p>4 - Nikâh parasının (mehirin) az olması.</p>

    <p>5 - Kadın döl getiren cinsten olmalı, kısır olmamalıdır.</p>

    <p>6 - Bakireyi tercih etmek,</p>

    <p>7 - Soylu olmak; nikâh edilecek kadın, dindâr, iffet ve şeref sahibi bir ailenin kızı olmalı ve böyle bir terbiye almış bulunmalıdır.</p>

    <p>8- Çok yakın akrabadan olmamak. (İhya C. 2, Sh. 108)</p>

    <p>LİFLİ BESİNLER</p>

    <p>Besinlerin aşırı rafine edilerek alınması, bir­çok mide barsak sistemi ve metabolik hastalık­ların belirmesini kolaylaştırmaktadır. Bol seb­ze yemek, meyva suyu içmek yerine, meyvanın kendisini yeme alışkanlığını sürdürmek, ekmeği daha yüksek randımanlı undan yapmak ve ge­rekirse hekim öğüdü ile günde 30 gram kadar ek kepek almak yararlı olsa gerektir.</p>

    <p>Kara ekmek, kepek, kuru fasulye, haşlan­mış körpe havuç liften zengin besinlerdir.</p>

    <p>(Beslenme ve Diyet)</p>

    <p>6 Haziran Çarşamba</p>

    <p>SEFERİN MAHİYETİ, MÜDDETİ</p>

    <p>Şer'i şerif bakımından, sefer; muayyen bir mesafeye gitmektir ki mu'tedil bir yürüyüş ile üç günlük yani 18 saatlik bir mesafeden iba­rettir. Mu'tedil yürüyüş, yaya yürüyüşüdür.</p>

    <p>Vatanında veya o hükümdeki bir yerde otu­ran kimseye «mukim», burada çıkıp en az onsekiz saatlik mesafeye gitmeye başlamış olan kimseye de seran «müsafir-yolcu» adı verilir.</p>

    <p>Gidilecek bir yerin hem karadan hem de denizden yolu bulunsa yolcunun gideceği yola itibar olunur.</p>

    <p>Dinimizde yolcular hakkında bir kısım ko­laylıklar, ruhsatlar gösterilmiştir. Mesela; Ra­mazanda müsaferette bulunan için orucunu te­hire bırakmak mubahtır. Müsafirlerin mesh müd­deti üç gün üç gecedir. Müsafir dört rekatlı farz namazlarını ikişer rekat olarak kılar.</p>

    <p>Müsafir olarak gittiği yerde onbeş günden fazla kalacaksa müsafirlik çıkar mukim sayılır. Eğer müsafir bulunduğu yerde onbeş günden fazla kalmaya niyet etmeyecek olursa bugün, yarın diye onbeş günden fazla da kalsa müsafirlikten çıkmaz.</p>

    <p>Bir kimse içinde doğup büyüdüğü veya ev­lendiği yeri terkedip başka bir beldeyi vatan edinip ikamete başlasa artık, evvelki vatanı ika­met hususunda vatanı olmaktan çıkar. İkamet ettiği yerden oraya gidecek olsa ve onbeş gün­den az kalacaksa müsafirdir, dört rekattı namaz­ları ikişer rekat olarak kılar.</p>

    <p>(Ö.N. BİLMEN, Büyük İslâm İlmihali Sh, 177)</p>

    <p>7 Haziran Perşembe</p>

    <p>EBUSSUUD EFENDİ</p>

    <p>Nesli zamanımıza kadar gelen Ebussuud Efendi, Kanuni'nin son Şeyh'ul-İslamı olmuştur. Ölümünde 84 yaşına yaklaşan Ebussuud Efendi, Kanunî deıvrinde, Hanefi Hukuku ile Türk örfî-sültânî hukukunu bağdaştıran ve ortaya, zama­nının ihtiyaçlarına göre en iyi şekilde tekabbül eden kanunlar koyan hukukçudur.</p>

    <p>Şeyh'ul-İslamlar bu çağda azledilemezlerdi. Tayin edildiler mi, hayatlarının sonuna kadar mevkilerini korurlardı. İstifa edebilirlerdi. Şim­diki anlayışımıza göre hem adalet, hem eğitim, hem evkaf bakanı ve diyanet işlerinin başı olan Şeyh'ul-İslam, kabineye dahil değildi. Divân-ı Hü­mayun toplantılarına katılmazdı. Kendisi, görev­li bulunduğu konular için ayrıca bir divan top­lardı. Şeyh'ul-İslam, protokolde daima sadrazam­dan sonra gelmiş, onu 2. vezir olan zat takip etmiştir. Şeyh'ul-İslamların diğer bir imtiyazları ilmiye sınıfından en küçük ferde dahi tatbik edilmediği gibi idamla cezalandırılmamaları idi. Haklarında tatbik edilen en ağır cezalar sür­gün, mal müsaderesi ve azil olabilirdi, ilmiyeden idam edilenler, bütün Osmanlı tarihinde belirli birkaç kişiden ibarettir.</p>

    <p>(Türkiye Tarihi C. 6, Sh. 188-189)</p>

    <p>***</p>

    <p><b>"Merhamet edenlere Allah (c.c.) de merhameder. Yerdekilere merhamet ediniz ki göktekiler de size merhamet etsin."</b> Hadis-i Şerif (Buhari)</p>

    <p>8 Haziran Cuma</p>

    <p>PEYGAMBERİMİZ (S.A.V.)lN RIZASI  ALINMADAN AĞZINA İLAÇ AKITILMASI</p>

    <p>Hz. Aişe (r.anha) der ki: «Resûlullah (s.a.v.) baygın bir hâlde hasta iken ağzına ilaç koymağa başlamıştık. O da bize (Bana ilaç vermeyiniz) diye işaret etmiş durmuştu.</p>

    <p>Biz ise (Resûlullah (s.a.v.)'ın ağzına ilaç, akıtılmasını istememesi, hastalar ilaçtan hoşlan­madığı içindir) demiş ve ilaç vermeğe devam et­miştik. O sırada Şam seferine hazırlanan ordu­nun başkumandanı Üsame b. Zeyd (r.a.) gelip Resûlullah (s.a.v.)'ın yanına girdi. Eğilip Resû­lullah (s.a.v.)'ı öptü. Resûlullah (s.a.v.) konuşamıyordu. Ellerini semaya kaldırdıktan sonra Üsa­me (r.a.)'nin üzerine indirdi. Üsame (r.a.) bun­dan, Resûlullah'ın kendisi için dua ettiğini anladı.</p>

    <p>Resûlullah (s.a.v.) ayıldığı zaman (Ben si­zi bana ilaç vermekten men etmedim mi idi? di­ye hitap etti. Biz yine kendi kendimize (hasta ilaçtan hoşlanmaz) dedik.»</p>

    <p>Esma bint-i Ümeysin (r.a.) bildirdiğine gö­re: Peygamberimiz (s.a.v.): <b>«Bunu kim yaptı ba­na?»</b> diye sordu. Peygamberimizin zevceleri de Habeş ülkesi tarafına işaret ederek «<b>Oradan ge­len şu kadın yaptı!»</b> diye Esma bint-i Ümeysi gösterdiler. O da: <b>«Ya Resûlallah (s.a.v.)! biz sendeki hastalığın zatülcenb olmasından kork­muştuk.»</b> dedi. Peygamberimiz (s.a.v.) <b>«Bu şey­tandan gelen bir şeydir. Yüce Allah (c.c.) bana o hastalığı bulaştırmış değildir. Ben Allah (c.c.) katında zatülcenb ile mübtelâ kılınmaktan üs­tün tutulmuşumdur. Allah (c.c.) onu bana mu­sallat kılmamıştır.»</b> buyurdular. (İslâm Tarihi A. Köksal)</p>

    <p>9 Haziran Cumartesi</p>

    <p>EBÛ BEKİR-İ SIDDÎK (R.A.)</p>

    <p>Uzunca boylu, beyaz yüzlü, ak sakallı (iki tarafı seyrekçe) çukurca gözlü idi. Elleri geniş­çe ve bedenleri zayıfça idi. Dudakları hüzünlü ve kalbleri aşk'ullah, haşyet'ullah ve muhabbet-i Resûlullah (s.a.v.) ile dolu idi. Enbiyadan son­ra insanların efdalıydı.</p>

    <p>Hicrette Peygamberimiz (s.a.v.) Efendimiz'e arkadaşlık eden ve gizlendikleri (sevr) mağa­rasında darlandıkları zaman, meâlen, «ikinin ikincisi» diye Cenab-ı Hak tarafından tavsif edi­len yârigâr-ı Resûlullah (s.a.v.)'dır. Orada Resül-û Ekrem'e bir ziyan olur diye korkduğunda meâlen <b>«Mahzun olma, Allah (c.c.) bizimledir»</b> Âyet-i kerimesi onun için nazil olmuştur.</p>

    <p>Resûlullah (s.a.v.)'a malıyla, canıyla bütün varıyla hizmet etmiş ve ondan hiç ayrılmamış­tır, ilk örnek halife O'dur. Sâdâtın seyyididir. (Tezkiret-ül Evliya Sh. 280)</p>

    <p>ANNE SÜTÜ</p>

    <p>Şüphesiz ki bebeği anne sütü ile beslemek esastır. İnsan sütü, insan yavrusunu beslemek için gerekli besin maddelerini uygun oranlar­da ihtiva eden doğal kaynaktır.</p>

    <p>Anne sütünde bulunan immunglobulin A'nın, bebeğin, savunması henüz gelişmemiş barsaklarını infeksiyondan koruyabileceği kabul edi­lir. İnsan sütünde başka bazı antibakteriel mad­deler de bulunur. Şüphesiz inek sütü proteinine allerjiler de sözkonusudur. Emzirmenin anne ile yavrusu arasındaki duygusal ilişkileri güçlendir­mesi de beklenen bir etkidir. (Beslenme ve Diyet)</p>

    

---
10 Haziran Pazar


    <p>PEYGAMBER (S.A.V.)'İN MUCİZESİ</p>

    <p>Tebük Gazvesinde idi. Ashab-ı Kiram, bir gün susuz bir yere indiler. İnsanlar ve binekler susuzluktan telef olmak durumuna gelmişti. Resûlullah (s.a.v.):</p>

    <p><b>«- Su kovasını taşıyan nerede?»</b> diye sordu­lar.</p>

    <p><b>«- İşte ya Resûlallah (s.a.v.), orada!»</b> diye gösterildi. Resûlullah (s.a.v.) o adamı çağırdı, ve "kovayı getir" dedi. Onda çok az miktar su vardı. Mübarek parmaklarını onun üzerine koy­du. On parmağından da su akmağa başladı. İn­sanlar geldiler, kanasıya içtiler, bütün binekle­rini de suladılar. Askerlerin onikibin kısrağı ve onbeşbin devesi var idi. İnsanlar ise otuzbin kadardı.</p>

    <p>***</p>

    <p><b>«Allah (c.c.) yolunda muharebe edip de ga­nimete ulaşan hiç bir topluluk yoktur ki onlar, ahiretten olan sevaplarının muhakkak üçte iki­sini dünyada elde etmeğe acele etmesinler. On­lara yalnız üçte bir kalmıştır. Eğer ganimete ka­vuşmazlarsa, onların ecirleri eksiksiz olur. Âhirette alacakları üç mükafata karşı dünyada ace­le ettikleri iki şey harpten selamete çıkmaları ve ganimete kavuşmalarıdır.»</b> (Hadis-i Şerif-Müslim)     </p>

    <p>(Tebük Seferi Hz. Mahmud Sâmî)</p>

    <p>***</p>

    <p><b>"Haya imandandır. İmanı olan kimsede el­bette haya bulunur."</b> Hadis-i Şerif (Buhari)</p>

    

---
11 Haziran Pazartesi


    <p>NAMAZIN VACİPLERİ</p>

    <p>1. İlk iki rekatın herbirinde fatiha okumak,</p>

    <p>2. Namazda farz olan Kur'an kıraatinin ilk iki rek'ate tahsis edilmesi,</p>

    <p>3. İlk iki rek'atte fatihayı birer kere oku­mak, tekrar etmemek,</p>

    <p>4. Fatihayı zammı sûreden önce okumak,</p>

    <p>5. ilk iki rek'atte zammı sûre okumak,</p>

    <p>6. Cehren, yani açıktan okunması gereken namazlarda, Kur'an'ı açıktan okumak,</p>

    <p>7. İhfâ ile, yani gizli okunması gereken na­mazlarda, Kur'an'ı gizli okumak,</p>

    <p>8. Vitir namazında kunut okumak,</p>

    <p>9. Her iki ka'dede de teşehhüdde bulunmak, yani et-tahiyyat'ı okumak,</p>

    <p>10. Secde Âyeti namaz içinde okunduğu za­man, tilâvet secdesi yapmak.</p>

    <p>11. Namazda meydana gelen hataları dü­zeltmek için sehiv secdesi yapmak.</p>

    <p>12. Bayram namazlarının tekbirleri,</p>

    <p>13. Namaz kılan kimsenin, namaz içinde bir farzı tamamlayınca ondan sonraki farza ge­çerek, tertibe riayet etmesi,</p>

    <p>14. Namazın tamamında veya rek'atlerin herbirinde mükerrer olarak meşru kılınmış olan fiillerde tertibe riayet etmek,</p>

    <p>15. Namazı kılan kimsenin namazdan se­lam lafzı ile çıkması vaciptir. (Halebî-i Sağir, Sh. 225)</p>

    <p>***</p>

    <p class="c2">«Her kim bir mü'mine küfür isnad ederse, bu onu öldürmek gibi (günah) dır.»</p>

    <p>H. Şerif (Buhari)</p>

    <p>12 Haziran Salı</p>

    <p>ÜFTADE MÜHYİDDİN (K.S.)</p>

    <p>Bursa'da mukim bir zat, her yıl hacca ni­yetlenir, bir türlü gitmek nasib olmazmış. Bu za­ta Hz. Üftade'yi tavsiye etmişler. Gider duru­mu Hazret'e arz eder.</p>

    <p>Üftade Hz.leri buyurur ki: «Bizim eskici Muhammed Dede'ye bizden selâm söyle, seni Hi­caz'a götürsün.» Hacı namzedi eskici dedeyi bu­lur. Üstadın selâmını söyler, durumu arzeder, O da «gir içeri» diyerek dükkâna alır ve tayyımekan yoluyle Hicaz'a götürür. Hac vazifesini yapar. Bursa hacıları ile de görüşür gelirler. Hanımı durumu kabullenemez ve Hacı babayı eve almaz. Durumu Bursa kadısı Hüdayi Efen­diye arzeder. O da Hacıların gelmesini bekleyelim der. Hacılar geldiğinde durumun sahih ol­duğu anlaşılır. Kadı Hüdayi Efendi nikahlarının sahih olduğuna hükmederek taraflara tebliğ eder. Kendisi de Üftade Hz.lerine giderek ka­bul olunmasını rica eder. Huzura kabul olunur, üç sene hizmet ettikten sonra hilafet verilmiş­tir.</p>

    <p>Hakka âşık olanlar zikrullahtan kaçar mı?</p>

    <p>Alim olan gevherin yok yerlere saçar mı?</p>

    <p>Gelsun marifet olan, yoktur gözümde yalan</p>

    <p>Emmareye kul olan hayrı, şerri seçer mi?</p>

    <p>Keramete erenler gizli sırrın açar mı?</p>

    <p>Gerçek bu söz yârenler, gördüm demez, gö­renler</p>

    <p>Üftade yanıp tüter, bülbüller gibi öter.</p>

    <p>Dervişlere taş atan iman ile göçer mi?</p>

    <p>(Faridüddin Attar - Tezkire-tül Evliya Sh. 201)</p>

    <p>13 Haziran Çarşamba</p>

    <p>CÂFER-Î SÂDIK (Vf. - 148)</p>

    <p>Çok güzel bir yüze sahip olan Cafer-i Sâdık Hz. Ali (r.a.)'nin torunu idi. İlmi, zühdü ve tak­vası yüksekti. Hakikat ehliydi. Fukahâ'yı Seb'adandı. Cümle ulûma âşinâ tarikat, halakat ve ma'rifet içinde kemal sahibiydi. Kavmine ve akrabalarına daima birliği, karşılıklı sevgiyi ve saygıyı tavsiye ederdi. <b>«Yalancıdan, ahmaktan, câhilden, mürüvvetsiz ve fâsıktan kaçının.»</b> bu­yururlardı.</p>

    <p>Bir gün bir ırmak kenarında bulunurlarken kendisine sâfıyane teslimiyeti olan bir zat ırma­ğa düşer.</p>

    <p>«-Cafer! Cafer!» diye bağırarak imdat ister ve suyun dibini bulur. Boğulurken birden kur­tulur. Cafer sorar: «- Ne oldu!» der. Adam:</p>

    <p>«- Cafer dedim battım, Allah (c.c.) dedim kurtuldum.» deyince Cafer:</p>

    <p>«- Bu hali muhafaza et, gerçek istiane bu­dur.» buyurur.</p>

    <p>***</p>

    <p>Hz Peygamber (s.a.v.) birgün, Hz. Ebû Be­kir (r.a.)'le Hz. Ömer (r.a.)'i biri öbürünün eli­ni tutmuş oldukları halde, gelirlerken görünce: «Peygamberler ve Resûller'den başka, bütün önceki ve sonrakilerden Cennetlik olanların olgun­luk çağına erenlerinden iki büyüğüne bakmak isteyen, şu gelenlere baksın!» demiş, sonra da, onları, birbirlerine kardeş yapmıştır. (İslâm Tarihi C. l, Sh. 91)</p>

    <p>14 Haziran Perşembe</p>

    <p>SELÂM</p>

    <p>(Esselâmu Aleyküm) demek, müslümanlar üzerine; (Her kaza ve beladan selâmet üze­rinize olsun) diye selametle dua ve temennidir.</p>

    <p>Resûlullah (s.a.v.) Efendimiz:</p>

    <p><b>«Selâm Allah (c.c.)'ın isimlerinden bir isim­dir. Aranızda yayınız.»</b> buyurmuştur.</p>

    <p>Sahih kavle göre selâm vermek sünnet, al­mak ise vaciptir.</p>

    <p class="c2">«Üç hasleti nefsinde toplayan imanını da toplamış olur:</p>

    <p><b>1</b> <b>- Nefsine karşı bir menfaat hakkında da olsa insaf ve adaleti bırakmamak.</b></p>

    <p><b>2</b> <b>- Selâmı yaymak.</b></p>

    <p class="c2">3- Kendi muhtaç olduğu halde infâk.»</p>

    <p class="c2">«Tanıdığın ve tanımadığına selâm vermekliğin ahlak-ı İslâmiyedendir.»</p>

    <p>Resûl-i Ekrem (s.a.v.) Efendimiz: <b>«Mü'min mü'mine mülaki olup ona selâm vererek elini sıktığı zaman her ikisinin günah­ları ağaç yapraklarının döküldüğü gibi dökülür.»</b> Ebû Hureyre (r.a.) demiştir ki: Resûlullah (s.a.v.) şöyle buyurdu:</p>

    <p class="c2">"Birbirinize hased etmeyiniz, birbirinize bugzetmeyiniz, birbirinize dargın durmayınız. Ey Allah (c.c.)'ın kulları kardeş olunuz. Müslüman müslümanın kardeşidir, ona zulmetmez, onu al­datmaz, ona hor bakmaz.</p>

    <p><b>Üç Kere (sadr-ı şerifine işaret buyurarak) takva işte buradadır. Bir kimse müslüman kardeşine hor baktı mı, işte şerr. Bu kadarı ona yeter.»</b> (Musâhebe - Hz. M. Sami)</p>

    

---
15 Haziran Cuma


    <p>SALİH ÂLİMLERLE SOHBET</p>

    <p>Hadis-i Şerifte:</p>

    <p><b>«Âlim-i âmilin (bilen ve tatbik eden) yü­züne bakmak ibadet makamına kaim olur. Ha­ram olan şeylerden sakın ki, halkın en âbidi ola­sın.»</b> buyrulmuştur.</p>

    <p>Binaenaleyh, bir âlim-i âmil ve mürşid hu­zurunda üç cihetten ibadet vardır;</p>

    <p>1- Âlimin yüzüne bakmak ibâdettir.</p>

    <p>2- Orada ikametle masiyet etmemeye gay­ret ve haramdan el çekmek vardır. Bu da iba­dettir.</p>

    <p>3- Rızaullah maksadıyla gelip zikir ve fi­kir hizmetinde bulunmak da bir nevi ibadettir.</p>

    <p>Şah-ı Nakşibend Hazretleri: «Bizim Tarîki­miz sohbetledir.» buyurmuştur ki Ebû Bekir Sıddık (r.a.) tarikidir (yoludur.)</p>

    <p>Hadis-i Şerifte: <b>«Hayra delalet eden, o hay­rı işleyen gibidir.»</b> buyurulmuştur.</p>

    <p>Gerek Hz. Sıddîk (r.a.) ve gerekse bil'cümle Ashâb-ı Kiram (r.a.) sohbet ile yetişmişler­dir. Sohbetin, insanın yükselmesi ve kötü huy­lardan arınması hususunda pek çok faydaları vardır: Sahabe-i Kiramın cümlesi âlimdi. Ken­dileri muhabbeti Nebeviyye ve Hz. Peygamber (s.a.v.)'in teveccühü ile Cenab-ı Hakk'a vasıl olurlardı. Sahabe-i Kiramın her birisi Resûlullah (s.a.v.)'ın şerefli sohbetlerine nail olduklarından tabiinden hayırlı olduğuna dair hadis rivayet edilmiştir.</p>

    <p>(Musahabe, Hz. M. Sami, C. 6, Sh. 124)</p>

    

---
16 Haziran Cumartesi


    <p>YILDIRIM BAYEZİD HAN (vf: 1403)</p>

    <p>Yıldırım Bayezid, Anadolu'da durumun ka­rıştığını anlayınca Balkan Devletleri ile acele anlaşmalar yapıp Anadolu'ya geçti.</p>

    <p>Eflak prensi Mirca'nın isyanını bastırıp yıl­lık vergiye bağladı. 1394 de Selanik ve çevresi­ni Osmanlı mülküne kattı.</p>

    <p>1396 da Niğbolu'da yapılan savaşta 50.000 kişilik orduyla haçlılar feci bir mağlubiyete uğ­ratıldı. Haçlıların aldığı yerler geri alındı. Vidin Bulgar kırallığı ortadan kaldırıldı.</p>

    <p>Konya muhasarasında, hasat mevsimi idi. Meydanlar ekinle dolu idi. <b>«Askerden her kim ahalinin bir hububat tanesine dokunursa öldü­rülecektir»</b> emrini verdi. Askerin disiplin ve kontrolü fevkalade idi. Kimse bir taneye el sü­remedi, bir yaprağa el uzatamadı. Bu halde as­ker sıkıntı çeker durumda idi. İçlerinden ileri gelenleri kaleye yaklaşıp; mahsullerinizi vahşi hayvanlar telef ediyor. Bize parasıyla satınız diye seslendiler. Kaledekilere bu durum garip geldi, içlerinden bazı yaşlılar kalenin dışına çı­karak istedikleri fiata mahsullerini verip, pa­ralarını aldılar ve kaleye döndüler. Konya aha­lisi bu durumu görünce; Bayezid Hân'ın adale­tine hayran oldular. Kapılarını açıp Konya ka­lesini teslim ediverdiler. (Kısas-ı Enbiya C. 2, Sh. 598)</p>

    

---
17 Haziran Pazar


    <p>HZ. OSMAN (R.A.)'IN ŞEHÂDETİ</p>

    <p>Mervan'ın bir hilesi ile Hz. Osman (r.a.) aleyhine tahrik olunan âsiler galeyana gelip Hz. Osman (r.a.)'ın ya hal'i (görevden alınması), ya katli, diyerek azmeylediler. Hz. Osman (r.a.)'ı hanesinde sıkı bir şekilde muhasara edip içeri­ye su girmesine bile müsaade etmediler.</p>

    <p>Hz. Osman (r.a.) kendisini öldürmek iste­yenlere Resûl-ü Ekrem (s.a.v.)'in dilinden şun­ları söylemişti:</p>

    <p class="c2">«- Bir müslümanın kanı ancak üç şeyden biri ile mubah olur, Müslüman olduktan sonra tekrar küfre dönmek, evli olduğu halde zina etmek veya bir kimseyi öldürmek. Ben ise müslüman olduktan önce ve sonra zina etmedim, di­nimden fedakarlıkda bulunmadım ve bir kimse­yi de öldürmedim, o halde beni nasıl öldürüyor­sunuz?»</p>

    <p>Şehadeti esnasında orada bulunan Ebû Hureyre (r.a.), işgalciler Hz. Osman (r.a.)'in muhafızlarından birini öldürünce:</p>

    <p><b>«- Yâ Emir'el-mü'minîn, savaşma sırası gel­di, bizden birini şehid ettiler.»</b> demiş, Hz. Osman da:</p>

    <p><b>«- Yâ Ebâ Hureyre (r.a.) elindeki kılıcı at! Bunların hedefi sadece benim. Ben kendimi fe­da ederek mü'minleri koruyacağım.»</b> dedi ve şe­hid oldu. (Hz. Osman Zinnureyn (r.a.) Sh. 126)</p>

    <p>***</p>

    <p class="c2">«Aralarında akrabası ile ilgisini kesen kim­seler bulunan topluma rahmet nazil olmaz.»</p>

    <p>(Hadis-i Şerif (Buharî)</p>

    

---
18 Haziran Pazartesi


    <p>MESCİDDE AĞLAYAN KÜTÜK</p>

    <p>Hz. Peygamber (s.a.v.)'e minber yapılmadan önce, mescidde bir hurma kütüğü vardı ki Peygamberimiz (s.a.v.), hutbe esnasında ona da­yanırdı. Kendisi için yapılan minberin üzerine çıktığı zaman, bu kütükten, gebe veya yavru­sundan ayrılan devenin, inlemesine benzer ses­ler gelmeye başladı. Hz. Peygamberimiz (s.a.v.) minberden inip elini onun üzerine koyunca, se­si kesildi.</p>

    <p>Bu hadise mescidde bulunan bütün cema­atın gözünün önünde cereyan etti.</p>

    <p>Seni b. Sa'd (r.a.)'a göre cemâat, kütüğün başına üşüşmüşler, rikkat ve heyacanlandıran ağlamışlardır.</p>

    <p>Rivayete göre kütük çatlayıp parçalanıncaya kadar inildemiş bozulamıştır.</p>

    <p>Kütüğün öküz gibi böğürüp bozulamasından mescidin içi çalkalanmıştı.</p>

    <p>Câbir b. Abdullah (r.a.)'a göre: Hz. Pey­gamberimiz (s.a.v.) minberden inip kütüğü ku­caklayınca, kütük bir çocuk gibi hıçkıra hıçkıra susmuş. Peygamberimiz (s.a.v.) de: <b>«O, ya­nında yapılan zikrullâhı dinlemekten uzak kal­dığı için ağlamıştı»</b> demiştir.</p>

    <p>Peygamberimiz (s.a.v.), bir çukur kazılıp kütüğün oraya gömülmesini emretmiş, bunun üzerine kütük minberin altına gömülmüştür.</p>

    <p>***</p>

    <p><b>«İhsan, sen Allah (c.c.)'ı görüyormuş gibi ibadet etmendir. Sen onu görmüyorsun ama, O seni görüyor mutlak.»</b> Hadis-i Şerif (Buhari)</p>

    <p>19 Haziran Salı</p>

    <p>MEDİNE'DE AY TUTULMASI</p>

    <p>Hicretin besinci yılı cümâd-el-âhir ayında ay tutuldu. Ay tutulduğu zaman, Yahudiler <b>"ay büyülendi!"</b> diyerek taş çalmağa başladılar!</p>

    <p>İbn-i Hıbbân (r.a.)'ın Sahih'inde rivayetine göre: Ay'ın tutukluğu geçinceye kadar, Peygamberimiz (s.a.v.), Müslümanlara Av tutulma na­mazı kıldırmıştır,</p>

    <p>Cahiliye çağının insanları <b>«Güneş ve ay an­cak yeryüzü halkının büyüklerinden bir büyük için tutulur.»</b> derler ve bu inancı taşırlardı.</p>

    <p>Peygamberimiz (s.a.v.), güneş tutulması mü­nasebetiyle irâd ettiği bir hutbesinde:</p>

    <p><b>«(Şu Güneşin tutulması, şu Ayın tutulması ve şu yıldızların doğdukları yerden batmaları, yeryüzü büyüklerinin ölümünden dolayıdır) derlerse yalan söylemiş olurlar»</b> buyurmuştur.</p>

    <p><b>«Şüphesiz ki Güneş ve Ay, hiçbir kimsenin ne ölümü ne de hayata gelişi için tutulmazlar! Fakat bunlar, Allah (c.c.)'ın varlığını kudret ve yüceliğini belirten âyetlerden iki âyettir­ler. Siz onların tutulduklarını gördüğünüz za­man namaza durunuz!»</b> buyurarak bu hususdaki cahiliye çağı inançlarını değiştirmiş ve gü­neş ve ay tutulma zamanlarının, Allah (c c.)'a birer ibadet zamanı olup bu zamanlara mahsus birer namazda mesnun bulunduğu, bu zaman­ların boş ve manasız şeylerle değil, Allah (c.c.)'a ibadetle, dua ve niyazlarla değerlendirilecek za­manlardan olduğunu öğretmiştir.</p>

    <p>Güneş ve Ay tutulma namazı sünnettir. İki rekâttır. (İslâm Tarihi Sh. 195)</p>

    <p>20 Haziran Çarşamba</p>

    <p>SULTAN MURAD HÜDÂVENDİGÂR</p>

    <p>Sultan Murad şehid olduğu zaman, 63 yaşında idi ve 27 senedir tahtta bulunuyordu. Fütu­hatta ve siyasette vücud verdiği icraat, tamamen bir plân dairesinde yapılmış hesaplı hareket­ler olarak nazara çarpmaktadır. 37 muharebeye bizzat iştirak etmiş;nâmağlûb bir kumandan olarak nâm salmıştır. Teşkilâtçılığı, adam kul­lanması, idareciliği ve adaleti her türlü takdirin ötesindedir. Osmanlı mukadderatının değişmez temellerini atmış; onu, istikbâlin Devlet-i Muazzaması haline ifrağ için çalışmıştır. Rum ve Bal­kan siyasetinde derin bir nüfuz göstermiş ve da­ima anında hareket ederek, kat'î neticeyi almış­tır. İslâm Dini'ne en derin bir samimiyetle rabt-ü kalb etmiş; hükümlerinin icrasında herkese takaddüm etmiş; adaletini, onun ezelî ve ebedî prensiplerine istinad ettirmiştir. Hıristiyan tebaasına, derin bir şefkat ve adaletle muamele etmiş; onları bir isevî hükümdardan daha faz­la memnun etmiştir, ilmi, daima himaye etmiş; âlimleri gözetmiş, memleketinde ilim eserleri ve hayır müesseseleri bina etmekte yekta davran­mış bir hükümdardı.</p>

    <p>Hammer, onun için: «Büyük bir ahlâkî ve iradî gücü vardır; kat'î netice verecek vaziyet­lerde, umumiyetle dâhice bir davranışa sahip­tir; şer'î kanunları büyük bir dikkatle tatbik etmiş, geliştirmiş ve kuvvetlendirmiştir.» demektedir. Devrinde, Osmanlı toprakları, Asya ve Av­rupa'da dâima dikkat edilen bir muvâzene ile gelişmiştir. (Dünya Tarihi)</p>

    <p>21 Haziran Perşembe</p>

    <p>HESABA ÇEKİLMEDEN ÖNCE KENDİMİZİ HESABA ÇEKELİM: (NEFS MUHASEBESİ)</p>

    <p>İslâm büyükleri, günah ve masiyete düş­mek korkularından fazla olarak, tâat ve ibadet­teki kusurları sebebiyle de helak olacaklarını sanırlardı. Onlar derlerdi ki: <b>«Allah Teâlâ'nın bizi affedeceğini ummak, hâsılın tahsili olur.»</b> Onların düşünme tarzı şu idi: Cenab-ı Hak zer­re kadarcık bir şey yüzünden bize kulunu mu­aheze eder, hesaba çeker. Binaenaleyh kul, kıya­met gününde yaptıklarından hesap vermek üze­re fazla beklememek için, şimdiden kendisini hesaba çekmelidir. Zira bu hayatta nefsini mu­hasebe etmeyenlerin öbür hayattaki muhasebe­leri uzun sürecektir. Allah (c.c.)'tan hakkımız­da lütufla muamele buyurmasını dilemeliyiz.</p>

    <p>Alimler şöyle buyurmuşlardır: Nefislerini­zi kendi aleyhinize olan kabahatlar hakkında dikkatle kontrol ediniz. Hesab gününde herkes kendi sınıfı ile haşrolunacaktır. Başka başka günahlar işlemiş olanlar, her günaha ait sınıf­ların herbiriyle ayrı ayrı haşrolmak (toplan­mak) zorunda kalacaktır.</p>

    <p>(Tenbihül-Mugterrin Sh. 45)</p>

    <p>ŞAH-I BAHAADDİN-İ NAKŞİBEND (K. Srh.)</p>

    <p>Bir şahıs Nakşibend Hazretleri'ne sordu:</p>

    <p>«- Sizin tarikatınızda ben açıktan ibâdet ve zikir, âyin ve merasim görmüyorum. Ne işlersi­niz?» dedikte. Hazret:</p>

    <p>«- Zahirimiz halk ve bâtınımız Hak iledir.» buyurdular.</p>

    

---
22 Haziran Cuma


    <p>HZ. İBRAHİM (A.S.) VE PUTPEREST KAVMİ</p>

    <p>«Habibim! Kureyş kavmi üzerine, Cedd-i a'lanız İbrahim (a.s.)'in şu zamandaki haberini ti­lavet et ki o zamanda İbrahim (as.), pederine ve kavmine hitab ederek:</p>

    <p class="c2">«- Sizin ibadet ettiğiniz şey nedir ve nere­ye ibadet edersiniz?» dedi. Pederi ve kavmi:</p>

    <p class="c2">«- Biz putlara ibadet ederiz, binaenaleyh onlara ibadete devam ederiz.» dediler. İbrahim (a.s.) onlara:</p>

    <p class="c2">«- Siz çağırdığınızda o putlar sizin sözünü­zü işitirler mi? Yahut onlar size menfaat ve ma­zarrat ederler mi?» dedi. Cevablarında:</p>

    <p class="c2">«- Belki biz babalarımızı böyle işler bulduk, onların yollarını terk edemeyiz.» dediler.»</p>

    <p>(Şuarâ Sûresi/69-70)</p>

    <p>İbrahim (a.s.) kavmine hitaben dedi ki:</p>

    <p><b>«Sizden evvel babalarınızın ibadet ettiği şeyleri siz ibadet edip de bakdınız gördünüz mü? O ibadet ettiğiniz ma'budlarınız benim için düşman­lardır. Ancak alemlerin Rabbi benim dostumdur.»</b> (Şuarâ Sûresi/75 - 77)</p>

    <p><b>«Alemlerin Rabbi O zat dır ki O zat beni halk etti, yine O beni hidayet de kılar. Ve Rabb Teâlâ O zat-ı Ecell ü A'lâ'dır ki, bana taam yedirir, su içirir, ben hasta olduğum da Rabbim bana şifa verir. Rabbim Teâlâ O zat'dır ki, O zat'ın yevm-i ceza'dan benim günahlarımı mağ­firet edeceğini umut ederim!»</b> dedi. (Şuarâ Sûresi/78-82)</p>

    <p>(Hz. M. Sami, Hz. İbrahim (a.s.).. Sh. 159-160)</p>

    

---
23 Haziran Cumartesi


    <p>BEDİR GAZASINDA PEYGAMBERİMİZ (S.A.V.)'İN ÜKKAŞE (R,A.)'YE VERDİĞİ SOPANIN KILIÇ OLUŞU</p>

    <p>Ükkaşe b. Mıhsan (r.a.), müşriklerle çarpı­şırken, kılıcı elinde kırılınca, Peygamberimiz (s.a.v.)'in yanına geldi. Peygamberimiz (s.a.v.) ona bir sopa uzattı: <b>«Bununla vuruş ey Ükka­şe!»</b> dedi. Ükkaşe, onu Peygamberimiz (s.a.v.)'den aldı. Sopa, Ükkaşe (r.a)'nin elinde kımıldayarak, uzun boylu, sırtının ortası kuvvetli, parlak keskin bir kılıç haline geldi. Allah (c.c.) <b>«Müs­lümanlara, zafer ihsan edinceye kadar, Ükkaşe, o kılıçla harp etti.»</b></p>

    <p>Ükkaşe (r.a.), El'Avn ismi verilen bu kılıcı, Peygamberimiz (s.a.v.)'le bulunduğu bütün gazvelerde kullandı. (M.A. Koksal İ. Tarihi C. 2, Sh. 118)</p>

    <p>HÂCE ALAADDİN ATTAR HAZRETLERİNİN SÖZLERİ</p>

    <p>«- Bu yola giremiyenlerin yolunu kesen yi­ne kendileridir. Kendilerindeki benlikleridir.»</p>

    <p>«- İnsanların külli ilme ulaşamayışları; ken­di cüz'i ilimlerinden geçemeyişlerindendir.»</p>

    <p>«- İradesini hakkın iradesinde, kudretini hakkın kudretinde yok etmeyen HAKK'a vara­maz.»</p>

    <p>«Bunun için yol: Şeriat sahibinin emirlerini yerine getirip HAKK'IN muradını nefsin muradından önce tutmaktır.»</p>

    

---
24 Haziran Pazar


    <p>TEVBE</p>

    <p><b>«Rabbimiz kendi üzerine (şu) rahmeti yaz­dı: İçinizden kim bilmeyerek bir fenalık yapıp da sonra arkasından tevbe etmiş ve düzeltmiş ise şüphesiz ki, O (Allah c.c.) Gafur ve Rahimdir.»</b> (Affedici ve merhametlidir.) (En'am, 12)</p>

    <p>Hadis-i Şerifte de:</p>

    <p><b>«Günahlarından halis olarak tevbe eden ki­şi hiç günah işlememiş gibidir.»</b> buyurulmaktadır.</p>

    <p><b>«Gerek itaat ve gerekse isyanın zerresi, gâib olmaz. İtaat eden mükafat bulur, isyan eden mücazat görür.»</b> (Zilzal, 7-8) Şu halde itaat da­iresinden çıkmayarak kendimizi Cenab-ı Hakk'a sevdirmeliyiz.</p>

    <p><b>«Şirkten tevbe edip iyi amel (ve hare­kette) bulunan kimselerin kötülüklerini Allah (c.c.) iyiliklere çevirir. Allah (c.c.) çok yarlığayıcı çok esirgeyicidir»</b> Âyet-i celilesinde önce tevbeyi beyan buyurmuştur, iman ve amelin mak­bul ve tam olması için, evvela tevbe lâzım ge­liyor.</p>

    <p>(Hz. M. Sami, Musahabe, C. 6, Sh. 169)</p>

    <p>MUHAMMED BÂKİ HAZRETLERİ</p>

    <p>Her gece akşam namazından teheccüd namazına kadar Kur'an-ı azimüşşanı hatmeyler sonra teheccüd namazını kılar, fecri sadıktan sonra sabah namazını eda eder, güneş doğun­caya kadar da 21 yasini şerif okurdu. Gün do­ğunca:</p>

    <p>« - Yarabbi geceler ne kadar süratle geçi­yor.» buyururlardı.</p>

    <p>(Âdâb Risalesi, Sh. 112)</p>

    <p class="StiltarihCharArial">25 Haziran Pazartesi</p>

    <p class="StilBalk1CharArial">ABDULLAH İBNİ REVAHA (R.A.)</p>

    <p>Abdullah İbni Revaha (r.a.) Hazreç Kabile­sinden ve Akabe Bey'at'ında bulunanlardan yük­sek bir simadır. Bu denli yüksek olan Abdullah İbni Revaha (r.a.), Hassan bin Sabit (r.a.)'le be­raber Resûlullah (s.a.v.)'la ilgili kasideler söy­lemişti.</p>

    <p>Mescid-i Küba'nın inşaatında hem bedava ça­lışıyor hem de söylediği şiirlerle çalışanların yorgunluğunu hafifletiyordu. Bu Şâir-i Nebevi, Bedir, Uhud, Hendek, Hayber gazalarında bu­lunmuş ve sonunda Mute Harbi'nde şehid olmuş­tu. Muhacirlerle Ensar arasında kardeşlik ilan edildiğinde, Resûlullah (s.a.v.) Efendimiz Abdul­lah b. Revaha (r.a.)'yı Mıkdâd b. Esved ile bir­birine kardeş etmişti.</p>

    <p>Abdullah bin Revaha (r.a.) Mute harbine çıkışdan şehadetine kadar şiirler söylemişti. Bu şiirlerinin hepsinde şehadete can attığı açıkça görülmektedir.</p>

    <p>Mute harbinde kanının son damlasına ka­dar savaşmış ve şehadet şerbetini içmişti.</p>

    <p>(Hz. M. Sami, Ashab-ı Kiram Sh. 353)</p>

    <p>***</p>

    <p>Peygamberimiz (s.a.v.) buyuruyor:</p>

    <p><b>«- Ben kıyamet gününde bu mübarek şehidlerin Allah (c.c.) yolunda bezl-i hayat ettiklerine şahadet edeceğim. Bunları kanları ile sa­rıp defn ediniz. Hak yolunda can veren şehidler mahşer gününde kalkarken, kanları aka aka kal­kacaktır. Rengi kan rengidir. Fakat kokusu misk kokusudur.»</b> (Ramuzul Ehadis)</p>

    <p class="StiltarihCharArial">26 Haziran Salı</p>

    <p class="StilBalk1CharArial">HAC</p>

    <p><b>Rükünleri:</b> Arafat'ta bir müddet durmak ve Kâbe-i muazzamayı tavaf-ı ziyarette bulunmak­tır.</p>

    <p>Farziyyetinin şartları: (Bir kimseye haccın farz olabilmesi içiri gerekli şartlar):</p>

    <p>1 - Müslüman olmalıdır, gayr-ı Müslimler hac ile mükellef değildirler,</p>

    <p>2 - Baliğ olmalıdır.</p>

    <p>3 - Âkil olmalıdır.</p>

    <p>4 - Hür olmalıdır,</p>

    <p>5 - Haccın farziyetine vakıf olmalıdır. Gayr-ı müslim bir ülkede müslüman olan kim­se için geçerlidir. İslâm ülkesinde böyle bir mazeret geçerli değildir,</p>

    <p>6 - Hac vazifesini meşekkatsiz bir surette gidip ifa edebilmeye kafi bir vakit bulunmalıdır.</p>

    <p>7 - Hicaza gidip gelinceye kadar kendisi­nin ve ailesi efradının mutat veçhile nafakaları bulunmalıdır.</p>

    <p>8 - Kendi haline münasip nakil vasıtası ve yolda yapacağı masraflara mukabil parası bulunmalıdır, (İslâm İlmihali Sh. 371)</p>

    <p>***</p>

    <p><b>ZEMZEM</b>: <b>«Zemzem suyu içildiği niyyet içindir.» (</b>H. Şerif A. b. Hanbel)</p>

    <p>Yani hangi niyyetle içilirse o niyyete uyan faydayı sağlar.</p>

    <p>Diğer bazı Hadis-i Şeriflerde de, mesela: «Şifa için içene Allah (c.c.) şifa verir. Bir korku­dan selamet için içene Allah (c.c.) korur. Doy­mak için içenin karnı doyar.» buyurulmuştur.</p>

    <p>(Hz. M. Samî, Musâhabe, C. 5. Sh. 107)</p>

    <p class="StiltarihCharArial">27 Haziran Çarşamba</p>

    <p class="StilBalk1CharArial">YA'KUP (A.S.)'UN GÖZLERİNİN AÇILMASI</p>

    <p class="c2">«Şu benim gömleğimi götürün de babamın yüzüne koyun o artık rahatlıkla görmeye baş­lar. Sonra bütün ailemizi de bana getirin.»</p>

    <p>Yehuda dedi ki: Kanlı gömleği ben götürüp de babamı mahzun etmiştim. Şimdi de bunu ben götüreyim de ona bedel olarak ferahlandırayım, ve gömleği aldı, yalınayak yola düştü. Yanında yedi tane çörek vardı. Yiyemeden o mesafeyi kateyledi.</p>

    <p>Allah (c.c.) indinde hükmedilen mihnet ta­mamlanınca Ya'kub (a.s.)'a Yûsuf (a.s.)'un ko­kusunu o kadar uzak mesafeden duyurdu.</p>

    <p>Sabâ rüzgarı; daha Yakub (a.s.)'a müjdeci haberi ulaştırmadan evvel Yûsuf (a.s.)'un koku­sunu ulaştırmak için Allah (c.c.)'dan izin iste­di, Allah (c.c.)'da müsaade etti ve ulaştırdı.</p>

    <p><b>«Vakta ki kafile (Mısır'dan) ayrıldı, baba­ları (Ya'kub (a.s.) dedi ki: «Bana bunak demez­seniz inanın ki şimdi Yusuf (a.s.)'un kokusunu duyuyorum.»</b> <b>«(Yanındakiler) dediler ki, Allah (c.c.)'a yemin olsun ki, sen hâlâ eski yanlışlığın­da ber devamsın. Fakat müjdeci gelip de onu (Ya'kub (a.s.)'un) yüzüne koyduğu, o da derhal eskisi gibi görmeğe başladığı zaman dedi ki: «Ben size sizin bilmeyeceğiniz şeyleri Allah (c.c.) tarafından biliyorum demedim mi?» Dediler:«Ey babamız, bizim için günahlarımıza istiğfar ediver. Biz hakikatte suçlu idik. Ya'kub (a.s.) da: «Sizin için Rabbime sonra istiğfar ederim. Hakikat şudur ki çok günah örtücü, çok merhamet edici ancak O'dur.»</b></p>

    <p>(Hz. M. Sami, Yusuf (a.s.), Sh. 166)</p>

    <p class="StiltarihCharArial">28 Haziran Perşembe</p>

    <p class="StilBalk1CharArial">VAKTİNDEN SONRA PİŞMAN OLMAK FAYDA VERMEZ</p>

    <p><b>«Kendine veya başkasına zulmeden her bir kimse, eğer yeryüzünde bulunan bütün eşyaya malik olsa idi, âzabdan kurtulmak için onu be­hemehal feda ederdi. Onlar azabı görünce piş­manlıklarını gizlerler. Fakat aralarında kendile­rine haksızlık yapılmaksızın adaletle hükmolunmuştur bile.»</b> Akıl sahibine gerekir ki eski ah­valini iyice düşünüp hata ve günahlarından tevbe etsin ve başına musibet gelmeden evvel te­darikli bulunsun ve Cenab-ı Hak (c.c.)'dan ir­tibatını kesmesin.</p>

    <p>Bütün ulemâ şu üç hasletin her müslümanda bulunması gerektiğinde ittifak etmişlerdir:Bunlar hepsi beraber bulunduğunda tamam olur. Biri olmasa diğerleri noksan olur.</p>

    <p>1 - Zulümden, Allah (c.c.) 'in ve Rasûlü (s.a.v.)'nün razı olmayacağı şeylerden arındırıl­mış bir müslümanlık.</p>

    <p>2 - Temiz gıda, helal lokma.</p>

    <p>3 - Amellerde sıdka sadakat.</p>

    <p>(Hz. M. Sâmî, Yunus ve Hud S. Tefsiri Sh. 341)</p>

    <p class="StilBalk1CharArial">BÂYEZID-I BESTAMÎ</p>

    <p>Bâyezid bir gün bir köpeğe rasladı. Etekle­rini köpeğe değmesin diye topladı. Köpek hâl dili ile:</p>

    <p>«- Ey Bâyezid! Eğer tüylerim pis ise, etek­lerin bir tas su ile yıkanır temizlenir. Fakat etek toplayışında gönlündeki gururu yedi derya temizleyemez.» dedi.</p>

    <p class="StiltarihCharArial">29 Haziran Cuma</p>

    <p class="StilBalk1CharArial">HESAP GÜNÜ</p>

    <p>Resûlullah (s.a.v.) bir gün: <b>«İnsanlar, yalın ayak, çırıl çıplak, ilk yaratılışları gibi diriltilip haşr olunacaklar!»</b> demişti.</p>

    <p>(Ya Resûlallah (s.a.v.). O zaman erkek ve kadın bir arada bulunacaklarına göre, birbirle­rine bakmazlar mı?) diye sordum.</p>

    <p>Resûlullah (s.a.v.): <b>«O, öyle çetin, öyle deh­şetli bir hadisedir ki insanlar, o zaman, böyle şeylerin farkında bile olamayacaklardır!»</b> dedi.</p>

    <p><b>«Ya Resûlallah! Kıyamet günü, dost, dostu­nu hatırlar mı?»</b> diye sordum.</p>

    <p>Resûlullah (s.a.v.): <b>«Ey Aişe! üç yerde, dost dostunu hatırlayamaz:</b></p>

    <p class="c2">1- Mizan kurulduğu sırada, Mizanı ağır veya hafif gelinceye kadar!</p>

    <p><b>2</b> <b>- Amel kitapları sahiplerine uçurulduğu sırada; kendilerine kitapları sağ yanlarından ve­ya sol yanlarından verilinceye kadar!</b></p>

    <p><b>3</b> <b>- Cehennemden bir boyun uzanarak Mah­şer halkına, öfkeyle: (Bana, üç zümre verildi! Bana, üç zümre verildi! Bana üç zümre verildi. Bana, Allah (c.c.)'a şerik koşanlar verildi! Ba­na, Hesap gününe inanmayanlar verildi! Bana, bütün inatçı cabbar ve gaddarlar verildi!...) di­yerek haykırmaya başladığı zaman dost, dostu­nu hatırlayamaz!...»</b> dedi.</p>

    <p>(M. A. Köksal, İslâm Tarihi C. l, Sh 171)</p>

    <p>***</p>

    <p class="c2">«Bir müslümanın din kardeşine üç günden fazla küs durması helal değildir.»</p>

    <p>Hadis-i Şerif (Buharî)</p>

    

---
30 Haziran Cumartesi


    <p>HACCIN EDASININ ŞARTLARI</p>

    <p>Bir kimseye haccın edası (yerine getirilme­si) farz olmak için beş şart vardır:</p>

    <p>1 - Vücut sihhatte bulunmalıdır.</p>

    <p>2 - Haccın edası hissi manidardan hâli bu­lunmalıdır. (Bir kimse mahpus veya cevren<br />
    memnu bulundukça hacla mükellef olmaz.)</p>

    <p>3 - Yolda emniyet bulunmalıdır.</p>

    <p>4.- Hac için en az onsekiz saatlik bir yol­culukta bulunacak kadının yanında kocası ve­ya müebbeden mahremi olan bir erkek bulun­malıdır. Böyle bir refakatçisi bulunmayan ka­dına farz olmaz.</p>

    <p>5 - Hacca gidecek kadın, kocasından bo­şanmış veya kocası ölmüş ise iddeti bitmiş ol­malıdır.</p>

    <p class="c2">Bir hac vazifesinin sahih bir surette yeri­ne getirilmiş olması için dört şart vardır:</p>

    <p>1 - İslâm: Müslüman olmak.</p>

    <p>2 - Mekan-ı mahsus:Arafatta durmak. Kâ'beyi tavaf etmek.</p>

    <p>3 - Vakti mahsus: Arafe gününün zeval vaktinden kurban bayramının tulu-i fecrine ka­dar devam eden müddettir.</p>

    <p>4 - Hac niyetiyle ihram: Haccı veya umreyi veya her ikisini eda için mubah olan şeylerden bazılarını nefsine muvakkaten haram kıl­mak. (İslâm ilmihali Sh. 250)</p>

    <p><b>«Kim Allah (c.c.) için haccederse refes (in­citici söz) ve de fıska sapmazsa (memleketine) anasından doğduğu günde olduğu gibi tertemiz ve günahsız olarak döner.»</b> (Buhari)</p>

    <p>1 Temmuz Pazar</p>

    <p>«HACC» IN FARZ KILINIŞI</p>

    <p>Hac, Hicretin beşinci yılında farz kılınmıştır:</p>

    <p>«Hacc»ın farz kılınışı Kitap ve Sünnetledir. Kur'an-ı Kerim'de şöyle buyrulur: <b>"Doğrusu, vaz'olunan ilk Beyt (Mâbed), elbette Mekke deki o çok mübarek ve bütün ölenlere hidâyet olan Beyt'tir. O'nda açık âyetler var, Hz. İbrahim (a s.)'in Makam'ı var. O'na giren emân bulur. Yoluna gücü yeten herkesin, O Beyfi hacc et­mesi de, insanlar üzerinde Allah (c.c.)'ın bir hakkıdır Kim, bu hakkı tanımazsa, her halde Allah (c.c.)'ın ihtiyacı yoktur. O, bütün âlemlerden müstağnidir."</b></p>

    <p>(Al-i İmran 96-97)</p>

    <p>Bu âyetler indiği zaman, Peygamberimiz (sav), Müslümanlara bir hutbe irad ederek:</p>

    <p><b>"</b><b>-</b> <b>Ey insanlar! Hac, sizin üzerinize farz kılındı. O halde, Hacc ediniz."</b> buyurdular.</p>

    <p>Yâ Resûlallah! Her yıl mı? diye sordular. Peygamberimiz (s.a.v.) de: Hac farz olarak bir kerredir! Hacc'ı birden fazla yapan, nafile olarak yapmış olur.» buyurdular</p>

    <p><b>«Yoluna gücü yeten herkesin, O Beyti etmesi insanlar üzerinde Allah (c.c.)'ın hakkıdır.»</b> buyruğu hakkında:</p>

    <p><b>«Yâ Resûlallah (s.a.v.)! Beyt'in yoluna güç yetme ne demektir?» diye soruldu. Peygamberimiz:"Azık ve binit bulabilmedir."</b> diye buyurdular.</p>

    <p><b>«Hacc, ne ile gerçekleşir?»</b> diye soruldu.</p>

    <p>Peygamberimiz (s.a.v.): <b>"Azık ve binekle!"</b> buyurdu. (M. Asım Köksal İ. Tarihi, C. 6, Sh. 90)</p>

    <p>1 Temmuz Pazartesi</p>

    <p>NİMETE ERENE, GÜNAHI ÇOĞALANA VE RIZKI GECİKENE TAVSİYE</p>

    <p>Peygamberimiz:<b>«Allah (c.c.)'ın, nimete bürüdüğü kimse, Allah (c.c.)'a hamd etmeyi ço­ğaltsın!</b></p>

    <p class="c2">Günahı çoğalan kimse, Allah (c.c.)'a istiğfa­rı çoğaltsın!</p>

    <p class="c2">Rızkı, geciken, kimse de La havle velâ kuv­vete illâ billâh sözünü söylemeyi çoğaltsın!»</p>

    <p><b>«Cennet'e, ilk davet edilecek kimseler, ge­nişlikte ve darlıkta, Allah (c.c.)'a hamd edip durmuş olan hamd edicilerdir!»</b> buyurmuştur.</p>

    <p>(Tabarani - M.A. Köksal İ. Tarihi)</p>

    <p>***</p>

    <p>Hz. Ömer (r.a.)'in, Ebû Mûsa'El-Eş'ari (r.a.)'e gönderdiği bir fermanında deniliyor ki:</p>

    <p class="c2">«- Kaza (icrâ-yı adalet veya dâvaları hall ü fasl etmek) muhkem bir farizadır. Mütteba bir Sünnet'tir. Herkes senin karşında, meclisinde ve adalet huzurunda müsavi olsun. Zayıflar adaletten me'yûs olmasın. Kaviler senden tarafgirlik beklemesin. Dün bir hüküm verdikten sonra onu tekrar teemmül neticesinde hakka rucû'dan te­reddüt etme. Kitâb ve Sünnet'te bulamadığın husûsatta idrâkine müracaat et... Müddet (davacı) beyyine (delil) göstermeğe mecburdur.»</p>

    <p>3 Temmuz Salı</p>

    <p>HACER-İ ESVED</p>

    <p>Ömer İbn'ul-Hattab (r.a.), bir haccı esna­sında Hacer-i Esved'e yaklaştı ve dudaklarını koyarak öptü ve dedi ki:</p>

    <p class="c2">- Çok iyi bilirim ki sen zarar ve menfaati olmayan bir taş parçasısın. Eğer Resûlullah (s.a.v.)'ın seni takbil ettiğini (öptüğünü) gör­meseydim seni takbil etmezdim, yani seni öpmezdim.»</p>

    <p>Hacer-i Esved'i öpmekten ve el sürmekden gaye bu taş parçasına ibadet değil, bil'akis doğrudan doğruya Allah Teâlâ hazretlerine ta'zîm ve Peygamber-i Zişan (s.a.v.) Efendimiz'in söz ve fi'l-i nebevisine tereddütsüz ittibâ'dan ibarettir.</p>

    <p>Allah Teâlâ hazretleri bu taşa ta'ziymi em­retmiş ve bunu haccın menasikinden addeylemiştir.</p>

    <p>İbn-i Huzeyme (r.a.)'nin rivayetinde ise: Hacer-i Esved gökden indirilip Ebû Kubeys dağına konulduğu zaman beyaz billur gi­biydi. Orada kırk sene bekledi. Sonra İbrahim (a.s.) Kâ'beyi yapınca yerine koydu.</p>

    <p>İbn-i Huzeyme (r.a)'nin rivayetinde ise: Rasûlullah (s.a.v.) buyurmuşlardır ki:</p>

    <p class="c2">«Hacer-i Esved cennet yakutlarından beyaz bir yakuttur. Fakat onu müşriklerin günahları karartmıştır. Kıyamet gününde Uhud dağı bü­yüklüğünde o da ba'solunacak, arz ehlinden onu kim istilam edip öptüyse onun hakkında şehadet edecektir.»</p>

    <p>(Hz. M. Sâmî. Hz. İbrahim (a.s.), Sh. 137-138)</p>

    <p>4 Temmuz Çarşamba</p>

    <p>ORUÇ REİS, (HAYRETTİN) HIZIR REİS</p>

    <p>Cezayir 1962 de istiklâline kavuştuğunda; li­derleri Albay Muhand'ul-Hacc şöyle demiştir: Her şeyi hatta bir millet oluşumuzu Türkler'e borçluyuz. Osmanlılar geldiği zaman bizler bi­rer korsandık. Yüzlerce kabileden mükeşekkildik. Osmanlılar başımıza bir paşa getirdiler. Dağınık aşiretleri bir araya topladılar. Onları bir kavim haline koydular. Bu kavim 300 yıl merkezî Türk idaresinde kaldı. Birliğin kud­retini öğrendi. Türklerin yardımıyla millet ha­line geldik. (Basından 3.8.1962)</p>

    <p>OSMANLI'DA MERHAMET</p>

    <p>Osmanlılarda merhametsiz ve müsamahasız adam sevilmez. Merhamet hisleri çok gelişmiş­tir. Bu hissin temelinde Allah (cc) korkusu ya­tar. Zekat, fitre ve hayratlarını ihmal etmezler. Kendilerine hizmet edenlere ve bayrakları al­tında bulunanlara en iyi muamele yapan Os­manlılardır.</p>

    <p>Osmanlıların en övülmeğe değer tarafları, sosyal sınıfları, insan olarak birbirinden ayırmamalarıdır. (Amicrs 1883)</p>

    <p>(Y. Öztuna Osmanlı D. Tarihi, Sh. 212)</p>

    <p>***</p>

    <p><b>«Sizin biriniz Allah (c.c.)'ı şahid tutarak hiç bir kimseyi temize çıkarmasın ve medhetmesin.»</b> Hadis-i Şerif (Buhari)</p>

    <p>5 Temmuz Perşembe</p>

    <p>BEYTULLAH'IN İNŞÂSI</p>

    <p>İlk olarak Âdem (a.s.) bina etmiş, bu bina Nûh (a.s.) tûfanında kaybolmuşdur.</p>

    <p>İkinci olarak İbrahim (a.s.) bina etmiştir.</p>

    <p>Üçüncü olarak zaman-ı câhiliyyede İslâm'ın zuhurundan evvel Kureyş tarafından bina, edilmiştir.</p>

    <p>Dördüncü defa Abdullah İbn-i Zübeyr.</p>

    <p>Beşinci defa Haccâc-ı Zâlim tarafından bi­na edilmiştir.</p>

    <p>Zübdet'ül-Buharî'de zikredilen Hadis-i Şerif gereğince, yeryüzünde en evvel konulan ve bina edilen mescid, Ka'be-i Muazzama'dır.</p>

    <p>Bu ma'bed onbir kerre bina ve tecdici (ye­nileme) edilmişdir. Ki bunlar:</p>

    <p>1 - Evvelâ Melaike-i Kiram; «Nurdan bir bina olarak inşa etmişlerdir.»</p>

    <p>2 - Hazreti Âdem Aleyhisselâm.</p>

    <p>3 - Şit Aleyhisselâm.</p>

    <p>4 - Hz. İbrahim Aleyhisselâm.</p>

    <p>5 - Amâlika,</p>

    <p>6 - Cürhüm kabilesi.</p>

    <p>7 - Kusayy.</p>

    <p>8 - Kureyş.</p>

    <p>9 - Abdullah bin Zübeyr.</p>

    <p>10- Haccâc-ı Zâlim.</p>

    <p>11- Bağdat Fatihi Sultan IV. Murad'dır.</p>

    <p>      <b>«Allah (c.c.)'ın mescidlerini ancak Allah (c.c.)'a ve âhiret gününe iman eden, namazı dosdoğru kılan, zekatı veren ve Allah (c.c.)'dan baş­kasından korkmayan kimseler imar eder.»</b></p>

    <p>(Hz. M. Sâmî, Hz, İbrahim (a.s.), Sh. 117-118)</p>

    <p>6 Temmuz Cuma</p>

    <p>HZ. İBRAHİM (A.S.) VE OĞLU</p>

    <p class="c2">«Vaktaki İbrahim (a.s.)'in oğlu kendisiyle beraber maiyset işlerinde sa'y edip pederine yardım eder oldu, İbrahim (as.) şefkatle oğlu­na rüyasını anlatmaya başladı:</p>

    <p class="c2">«- Ey oğulcuğum, ben rüyada görüyorum ki Allah Teâlâ'ya kurban için ben seni kesiyo­rum. Sen şu rüya hakkında ne düşünüyorsun? Cenab-ı Allah (c.c.)'ın şu ibtilasına sabır eder misin, yoksa etmez misin?»</p>

    <p class="c2">İbrahim (a.s.) oğlunu kurban etmekle me­mur olduğunu beyan edince oğlu:</p>

    <p class="c2">«- Ey babacığım! Emrolunduğun şeyi yap. İnşâallah sen beni sabredici kimselerden bu­lursun» inkiyadda ittifak ettiler. (Katade'ye gö­re İbrahim (as.) oğlunu, İsmail (a.s.)) de nefsi­ni Allah (c.c.)'a teslim etti), İbrahim (a.s.) oğ­lunu sağ tarafına yatırınca alnının bir tarafı ye­re dayandı. İşte o vakit her ikisi de seâdet-i uzmaya eriştiler.» İbrahim (a.s.)'a oğlu şöyle dedi: «- Ey babacığım, seni hareketimle rahatsız etmemem için ipimi iyi bağla, kanımdan üzeri­ne sıçramaması, kanımı görüp annemin mahzun olmaması ve bu sebeple ecrimin noksanlaşmaması için üzerimden elbisemi çıkar. Bana da­ha kolay olması için de bıçağı boğazıma çabuk sür. Eğer münasip görür isen gömleğimi anne­me ver. Olabilir ki annem bununla teselli bu­lur.» Bunun üzerine İbrahim (a.s) oğluna:</p>

    <p class="c2">«- Sen Allah (c.c.)'ın emrini yerine getirmekte ne iyi yardımcısın evladım!»</p>

    <p>(Hz. M. Sami, Hz. İbrahim (a.s.). Sh. 171)</p>

    <p>7 Temmuz Cumartesi</p>

    <p>KÜLTÜRDEN GAYE</p>

    <p><b>Kültür, sahibinde fikir bünyesi haline gel­miş bilgidir.</b> Gıdanın döne dolaşa damarlarımız­da kan haline gelişi gibi. Kimse bize kilerinde­ki erzakı gösterip o miktarda kan sahibi olduğu­nu iddia edemez. Kimse ansiklopedi ezberle­mekle kültürlü olmaz. Kültür, bilgi sahibi ol­mak değil, bilme hassasına ermektir. Bilme has­sasına eren bilmediği şeylerin de bir nevi âlimi­dir. Nasıl ki parası olan, satın alamadığı şeyle­rin de bir nevi maliki... Bütün bilgilerin kay­nağı idrak çilesini çekmiş ve bir dünya görüsü­ne varmış, her insan kültürlüdür. Bunun için­dir ki üniversitelerde ve bilhassa ilim fakülte­lerinde talebe, bir şey öğrenmekten ziyade nasıl öğrenileceğini öğrenir. Üniversite öğrenme metodlarını öğreten ocak...</p>

    <p>Bir şey bilmek hüneriyle elmas takma sa­natı arasında ince bir yakınlık var. Elmas, mah­fazasını zengin etmez. Onunla çizgilerini ifa­de eden vücudu kıymetlendirir. Bu yüzden Ka­ramanlı bakkalın pırlantaya boğulmuş parmak­ları gibi kültüre sadece ve kabaca mahfazalık etmek, üstelik servet cakası yapmak hakiki kül­türsüzlüktür. <b>Kültürden gaye en sade ve en za­rif kılık içinde bizzat mücevher olmaktır.</b> (N.F.K. Çerçeve l, Sh. 134)</p>

    <p class="c2">Osmanlı, sokak satıcısı olsun, vezir olsun, ağırbaşlı, vakur, adeta muhteşemdir. Terbiyele­ri o derece aynidir ki, ancak kıyafetinden paşa mı, ayak takımı mı olduğu anlaşılır.</p>

    <p>(Amicis -1883)</p>

    <p>8 Temmuz Pazar</p>

    <p>ANA BABA İLE SOHBET VE ÜLFETİN EDEP VE ŞARTLARI</p>

    <p>1 - Sözlerini dinlemek,</p>

    <p>2 - Emir ve isteklerini yerine getirmek,</p>

    <p>3 - Onlardan izinsiz oturmamak,</p>

    <p>4 - Onlar içeri girince ayağa kalkmak,</p>

    <p>5 - Yolda onların önünden yürümemek,</p>

    <p>6 - Sesini onların sesinden yüksek yapma­mak,</p>

    <p>7 - İsimleri ile çağırmamak,</p>

    <p>8 - Çağırıldıklarında huzurlarına gidip bu­yurun demek,</p>

    <p>9 - Hizmetlerini çabuk görmek,</p>

    <p>10- Rızalarını almada gayretli ve haris olmak,</p>

    <p>11- Hürmet etmek,</p>

    <p>12- Onlara yaptığı iyilikleri söylememek ve başlarına kakmamak,</p>

    <p>13- Onlara hiddetle bakmamak,</p>

    <p>14- Güler yüzlü ve tatlı sözle gönüllerini almak,</p>

    <p>15- Emir ve izinlerini almadıkça gurbete ve sefere gitmeyip yanlarında kalmaktır.</p>

    <p>(İ. H. Erzurumî, Marifetnâme. Sn. 858)</p>

    <p>OSMANLI AİLESİ</p>

    <p>Sokaklarda, çocuğunu omuzuna kucağına alarak yürüyen çok babalar görülür. Ama bü­yüyen çocuk, babasına büyük saygı gösterir. Emretmedikçe oturmaz. Yalnız baba değil, babası­nın unvanı neyse «Efendi baba», «Paşa baba» diye hitap eder. Baba ise oğlunu sadrazam dahi olsa ismiyle çağırır. (Ibucini -1885)</p>

    <p>9 Temmuz Pazartesi</p>

    <p>OSMANLI DEVLETİ'NİN KARAKTERLERİ HAKKINDA BİRKAÇ SÖZ</p>

    <p class="c2">«Osmanlı İmparatorluğu, geniş bir impara­torluktur. Ve tarih nokta-i nazarından, sonsuz ehemmiyet arz eder... Bir devdir ki, güçlü kol­ları aynı zamanda üç kıt'ayı kavrar. Bütün imparatorluklar gibi bir gün düşerse, Asya, Afri­ka ve Avrupa kıt'alarında bırakacağı enkaz, bu üç kıt'ayı kapayacaktır... Osmanlı İmparatorlu­ğu, bugün bile (1835), Bizans'ın şevketinin zir­vesinde iken hâiz olduğu genişlikten daha geniş ülkeleri elinde tutmaktadır.»</p>

    <p>(Von Hammer. Osmanlı Tarihi)</p>

    <p><b>«Bütün tarih boyunca Yakın (Orta) Doğu'yu hakimiyetinde birleştiren tek devlet Osmanlı İmparatorluğu'dur. Buna ne Pers, ne Roma, ne Arap imparatorlukları muvaffak olmuşlar­dır. Gene Osmanlı İmparatorluğu, bütün Arap kavmini, Arapça, konuşan milletleri, idaresinde birleştirmiştir. Osmanlılar'ın Yakın Dogu'da yer­lerine geçen Avrupalı veya yerli hiç bir devlet bu bölgeyi, Osmanlılar kadar iyi idare edeme­mişlerdir. Eski ve günümüzdeki başka hiçbir devletin idaresi, Yakın ve Güneydoğu Avrupa milletleri için Osmanlı yönetimi derecesinde ha­yırlı olamamıştır.»</b> (A.J. Toynbee)</p>

    <p><b>«Osmanlı başarısının sırrı, Türkler'in şahsi meziyet ve liyâketten başka hiç bir şeye ehem­miyet vermemeleridir. Ne para, ne soyluluk, Türk toplumunda imtiyaz sağlayamamaktadır.»</b> (Baron von Busbeca)</p>

    <p>10 Temmuz Salı</p>

    <p>ZULMEDENİ AFFETMEK ONA İYİLİK ETMEK</p>

    <p>Resûlullah. (s.a.v.) Mecit tarafına bir Akıncı kafilesi yolladı. Bunlar Hanife Oğulları Reisi Sümame'yi esir alıp Medine'ye getirdiler. Rasûlullah (s.a.v.) Sümame'yi görünce O'na:</p>

    <p><b>«Nasılsın, ne var, ne yok?»</b> diye sordu.</p>

    <p class="c2">«Öldürmek kan davası demektir. Eğer in'amda ve ihsanda bulunursan karşılığı şükür­dür. Şayet mal istersen istediğin kadar var.»</p>

    <p>Bunu birkaç kere tekrarladı. Sonra Pey­gamber (s.a.v.): <b>«Sümameyi serbest bırakın.»</b> dedi. Ashab da serbest bıraktılar.</p>

    <p>Sümame yakındaki hurmalığa gitti. Orada yıkanıp Resûlullah (s.av.)'ın huzuruna geldi ve Müslüman oldu. Ardından Resûlullah (s.a.v.)'a şöyle dedi:</p>

    <p><b>«Yemin olsun ki, senden daha önce hoşlan­mazdım. Şimdi Senin yüzün bana en sevgili yüz geliyor. Senin dininden hoşlanmazdım. Şimdi Senin dinin bana en sevgili dindir.»</b> dedi.</p>

    <p>Kabe'ye müslüman olduğu halde gitti. Kureyşliler Sümame'yi görünce:</p>

    <p><b>«Dinini mi değiştirdin Sümame»</b> dediler.</p>

    <p><b>«Evet»</b> dedi. <b>«Ben müslüman oldum Re­sûlullah müsaade etmedikçe size YEMAME'den buğday göndermeyeceğim.»</b> dedi.</p>

    <p>Yemame, Mekke'nin anbarı sayılırdı. Süma­me Yemame'ye dönünce Mekke'ye kervan git­mesini yasakladı. Bu durum Kureyş'in başına be­lâ oldu. Kureyş Resûlullah (s.a.v.)'tan aman di­ledi. Peygamberimiz (s.a.v.) de Sümame'ye Mek­ke'ye buğday göndermesini söyledi.</p>

    <p>(Es - Siretun Nebevi 186)</p>

    <p>11 Temmuz Çarşamba</p>

    <p>İNSANLARLA İYİ GEÇİNMEKLE İLGİLİ SÖZLER</p>

    <p>Cömertlik insanın süsüdür. Tevazu ilmin semeresidir. İlim hilmin esasıdır. Sıdk (doğruluk) keramettir. Kurtuluş doğruluktadır Yalan aşa­ğılıktır. Tekebbür (kibirlenmek) telefin esasıdır. Kanaat kolaylığın özü, tamah fakirin felaketidir. Söz vermek öyle bir hastalıktır ki şifası, verilen sözü yerine getirmektir. Ahmağa cevap verme­mek, en güzel cevaptır. Dil insanın terazisidir. Alim ile cahili ayırır. Mü'min uysal ve yumu­şak olur. Emin ve emniyetli olur.</p>

    <p>Hakka yaklaşmak yalvarmakladır. İnsanla­ra yaklaşmak ise onlardan istememektir.</p>

    <p>Öyle elbise ile süslen ki onunla ne şöhret bulasın, ne de hakir olasın.</p>

    <p>Halkın seninle nasıl konuşmasını istiyorsan onlarla öyle konuş ki, onlar senden emniyet bu­lup sen de onlardan emin olasın.</p>

    <p>Güzel ahlâkın en güzeli sana gelmeyene se­nin gitmendir. Seni mahrum edene senin ikram etmendir. Sana zulmedeni senin afv etmendir. (Marifetname'den)</p>

    <p>***</p>

    <p><b>"Cenab-ı Hakk (c.c.), İzzetim ve celâlim için eninde sonunda zâlimden mazlumun intikamını alırım. Yine böyle bir mazlumun uğradığını görüp de mazluma yardım etmeye gücü yettiği halde, yardımını esirgeyen katı yürekli kimseden de mazlumun intikamını alı­rım."</b> buyuruyor. (Kudsi Hadis)</p>

    <p>12 Temmuz Perşembe</p>

    <p>ON ZÜMRE ALDANMIŞTIR</p>

    <p>1 - Hâlıkının Allah (c.c.) olduğunu bilip de O'na kulluk etmeyen,</p>

    <p>2 - Râzıkının Allah (c.c.) olduğunu bilip de huzur ve itminan içinde bulunmayan.</p>

    <p>3 - Dünyanın zâi olduğunu bildiği halde ona i'timad eden. Yani, her türlü işinde onu esas kabul eden,</p>

    <p>4 - Vârislerinin, kendinin düşmanı olduk­larını bildiği halde onlar için mal biriktiren,</p>

    <p>5 - Ölümün bir gün muhakkak geleceğini bildiği halde ona hazırlanmayan,</p>

    <p>6 - Kabrin menzili olduğunu bilip de orası için tedarikli bulunmayan,</p>

    <p>7 - Kendisini hesaba çekecek olanın Al­lah (c.c.) olduğunu ve O'nu aldatmanın imkâ­nı bulunmadığını bildiği halde sahih bir hüccete dayanmayan,</p>

    <p>8 - Cennete ulaşmak için sıratdan geçile­ceğini bildiği halde oradan düşmekten korkma­yan,</p>

    <p>9  - Ateşin fâcirlere me'vâ (yuva) olduğu­nu bildiği halde ondan ürpermeyen,</p>

    <p>10 - Cennetin ebrârın yurdu olduğunu bil­diği halde oraya girmek için amel etmeyen kimse aldanmıştır. (Hz M. Sami, Bakara Sûresi Sh. 34)</p>

    <p>***</p>

    <p><b>«Elini boynuna bağlayıp cimri kesilme, büsbütün de açıp tutumsuz olma; yoksa pişman olur, açıkta kalırsın.»</b> (İsra: 29)</p>

    

---
13 Temmuz Cuma


    <p>İLK TOP NE ZAMAN YAPILDI?</p>

    <p>İlk ve çok ilkel toplar 1320'ye doğru Avru­pa'da yapıldı. 1360'da Mısır Memlükleri'nde de, Osmanlıda da top vardı. Sesiyle muharebe mey­danında düşman süvarisinin atlarını ürkütüyor­lardı. Kale sûrlarını yıkmakta aciz kalıyordu. 1453'e kadar Osmanlı dahil hiç bir millet, topun ne müdafaa, ne taarruz, ne muhasara savaşın­dan ciddi bir silâh olduğunu kabul etmiş değil­di. Fatih hesaplarını yapıp 1453'de Edirne'de gö­rülmemiş çapta ve teknikte topların dökümünü isteyince, mühendis ve ustalar itiraz etmişler, bu kadar geniş çaplı topların dökülemeyeceğini, dökümden sonra çatlıyacağını, ilk atışta parça­lanacağını iddia etmişlerdi. Ama bu toplar dö­küldü, ne çatladı, ne de ilk atış tecrübelerinde parçalandı. Maden terkipleri bronz olsun, de­mir olsun, fevkalade iyi hesaplanmıştır. Fatih'in döktürdüğü bir topun madeninin terkibini 1868'de İngiliz kimyageri F.A. Abel tahlil etmiş ve bronzun terkibinin hayrete değer derecede yük­sek kaliteli ve iyi hesaplanmış olduğunu, bu­gün de daha iyi terkip yapılamayacağını ortaya çıkarmıştır.</p>

    <p>1453'te Fatih'in topları yalnız Bizans sûrla­rını değil bin yıllık bizans medeniyetini yıka­rak, İslâmın yüceliğini gözler önüne sermiştir. (Osmanlı Devleti Tarihi C 2. Sh 100)</p>

    <p>***</p>

    <p><b>«Başkalarını ıslah etmeniz için önce kendi­nizi ıslah etmeniz icab eder.»</b> (Hz. Ömer (r.a.)</p>

    

---
14 Temmuz Cumartesi


    <p>ERKEĞİN HANIMIYLE SOHBET VE ÜLFETİNİN EDEPLERİ</p>

    <p>1 - Evine girince selâm verip halini sor­malıdır.</p>

    <p>2 - Hatırını sormalı, saçlarını okşayıp sev­diğini söylemelidir.</p>

    <p>3 - Çocuklarının terbiyesinde yardımcı ol­malıdır.</p>

    <p>4 - Kendi giydiği kumaştan giydirmeli, kendi yediğinden yedirmelidir.</p>

    <p>5 - Rıfk ile idare etmelidir.</p>

    <p>6 - Hanımı kızınca susmalıdır. Erkek su­sunca hanımı pişman olup özür diler. Çünkü zaif yaradılışlıdır. Susunca mağlup olur.</p>

    <p>7 - Hanımı güzel huylu olup hizmetini se­ve seve yapıyorsa Cenab-ı Hakk'a şükretmelidir. Erkeğe uygun bir hanım, şükrü edilemeyen bir nimettir.</p>

    <p>8 - Ona öyle davranmalıdır ki hanımı, ko­cam beni her şeyden ve herkesten çok seviyor bilmelidir.</p>

    <p>9 - Evinin idaresi ve geçimi hususunda ona danışman, diğer büyük işlerini ona anlatıp üzmemelidir.</p>

    <p>10- Onu kalabalık insanların bulunduğu yerlerde oturtmamalı. Böylece namahrem görüp onlara meyletmesin.</p>

    <p>11- Kur'an-ı Kerim okumasını, farzları ve edeplerini öğretmelidir.</p>

    <p>12- Çok süslü ve değerli elbise giydirmemeli, ta ki böylece süslerini göstermek için dı­şarı çıkıp caka satmasın ve evinin hanımı olsun. (Marifetname Sh. 863)</p>

    

---
15 Temmuz Pazar


    <p>MÜCÂHİDİN DEĞERİNİ BİLMELİ</p>

    <p>Resûl-i Ekrem (s.a.v.) buyuruyor:</p>

    <p class="c2">«Altun, gümüş ve libasın kulu olan kişiler sürünsün, kahrolsun. Böyle menfaat düşkünü kişiye işlediği hayrın bedeli Allah (c.c.) tarafın­dan verilirse memnun olur, verilmezse Allah (c.c.)'ın takdirine de kızar. Böyle menfaat düş­künü sürünsün. Hüsrana yuvarlansın! Vücûdu­na diken batsın da cınbız ile çıkaran bulunma­sın!»</p>

    <p>Bunun için Cennet, her hayır ve saadet o kula lâyıkdır ki o, Allah (c.c.) yolunda cihâd için atının dizginine sarılmıştır, o mücahidin başının saçı perişandır, iki ayağı toz içindedir. Eğer o gâzî olarak ileri karakolda düşman bek­lemekte ise o daima orada düşmanı bekler, as­kerin gerisinde sağ olarak vazifede ise orada en metin nöbetçilik eder. Onun her dilediğini Al­lah (c.c.) kabul eder.</p>

    <p>(Musahabe, Hz. M. Sami, 3/171)</p>

    <p>HAYIRDA TERTİB</p>

    <p>Ebû Hüreyre (r.a.)'den: Resûlullah (s.a.v.)'a</p>

    <p><b>«- Hangi amel daha efdaldir? »</b> diye soruldu:</p>

    <p><b>«- Allah (c.c.)'a ve peygambere iman etmektir.»</b> dedi.</p>

    <p><b>«- Sonra hangisi efdaldir?»</b> denildi.</p>

    <p><b>«</b><b>-</b><b>Allah (c.c.) yolunda cihâddır.»</b> cevâbını verdi.</p>

    <p><b>«- Sonra hangisidir?»</b> suâline karşı:</p>

    <p><b>«- Makbul olan hac'tır.»</b> buyurdu. (Buhâri, Müslim. C. 2/530)</p>

    

---
16 Temmuz Pazartesi


    <p>HADİSLERE GÖRE MÜ'MİNLERİN KABİR HAYATI</p>

    <p>Mü'min dünyadan ilişiği keserek âhirete yöneldiğinde -ölüm anında- mü'mine doğru gök­ten yüzleri bembeyaz güneş gibi parlak melek­ler inerler. Beraberlerinde Cennet kefenlerinden bir kefen ve Cennet kokularından bir koku olan bu melekler görüş alanını dolduracak şekilde ölüm anındaki mü'mine yaklaşıp oturarak onu kuşatırlar. Bir süre sonra da ölüm meleği gele­rek mü'minin baş ucuna oturur ve:</p>

    <p><b>«- Ey temiz ve güzel nefis! Allah (c.c.)'ın rızasına ve mağfiretine yönelerek bedenden çık!»</b> der. Su kabının ağzından damlanın sıyrıl­dığı gibi ruh bedenden sıyrılarak çıkar, ölüm meleği ruhu alır. Fakat semadan gelen melek­ler, bir lahza dahi ruhu ölüm meleğine bırak­mazlar. Ruhu alırlar, getirdikleri Cennet kefeni­ne sarar ve Cennet kokusuna daldırırlar. Mü'­minin ruhundan, yeryüzündeki misk kokuları­nın en nefisi gibi hoş bir koku çıkar ve çevreye dağılır.</p>

    <p>Uğradıkları her bir melek topluluğu, bu gü­zel ruh, kimin ruhudur diye sorarlar:</p>

    <p>Refakatçi melekler falan oğlu filandır diye­rek insanların onu dünyada isimlendirdiği ad­ların en güzeli ile onu tanıtırlar. Burada daha önce ölen mü'minlerin ruhları onun yanına ge­lirler. Onlar bu ruhla karşılaşmaktan ötürü siz­den birinizin uzun süredir görüşmediği dostu ile karşılaşmaktan duyduğu sevincin daha faz­lasını duyarlar.</p>

    <p>(Allah (c.c.)'ın Resulü (s.a.v.) den Hayat Düsturları Sh. 652)</p>

    <p>17 Temmuz Salı</p>

    <p>CİZYE</p>

    <p>Fıkıh ıstılahında müslûman olmayan ehl-i kitapdan bir muahede ile nüfus başına vermeği kabul ettikleri vergidir. Ki bu vergi bir ba­kımdan ehl-i kitabın İslâm diyarında ikametle­ri, hayat ve hürriyetlerinin muhafazası muka­bilinde zimmetlerine karşılık bir vazifedir. Bu cihetle kendilerine zımmî denir.</p>

    <p>Diğer bakımdan da müslümanlıktan imtinâ'larının cezasıdır. (Hz. M Sami, Musâhabe, 3/179)</p>

    <p>ANTİBİYOTİKLER</p>

    <p><b>«Antibiyotik Çağı»</b> olarak da adlandırılan çağımızda antibiyotikler sıkça başvurduğumuz ilaçlardan. Muhakkak bu ilaçlardan çok büyük faydalar elde edilmiştir. Ancak günümüzde çok istismar edilerek kullanıldığına şahid oluyoruz. En ufak bir ateşlenme, öksürük gibi rahatsız­lıkta eş dost, komşu tavsiyesiyle veya ken­di kendine bir eczaneye giderek antibiyotik alı­nıyor. Oysa her antibiyotik her rahatsızlıkta kul­lanılmadığı gibi, bir de bunların yan etkileri gözönüne alınınca olayın korkunçluğu gözönüne çıkar.</p>

    <p>Antibiyotikler, uzmanlarca özel ortamlarda, bazı incelemeler yapılarak her hastanın ayrı ay­rı değerlendirilmesi sonucunda titizlikle kulla­nılması gereken ilaçlardır.</p>

    <p>Atalar:<b>«Zararın neresinden dönerseniz kârdır.»</b> demişler.</p>

    <p>18 Temmuz Çarşamba</p>

    <p>«MÜSLÜMAN»IN HAKLARI</p>

    <p>Müslümanın belli başlı hakları şunlardır:</p>

    <p>*  Karşılaştığın zaman selâm vermek,</p>

    <p>*  Dâvetine icabet etmek,</p>

    <p>*  Aksırdığı ve «Elhamdülillah» dediği za­man, «Yerhamükellah» demek,</p>

    <p>*  Hastalığında ziyaretine gitmek,</p>

    <p>*  Öldüğü zaman cenazesine katılmak,</p>

    <p>*  Kendisine verilen sözde durmak,</p>

    <p>*  Akıl danıştığı zaman, doğruyu söylemek</p>

    <p>*  Gıyabında kendisini korumak,</p>

    <p>*  Kendin için sevdiğini onun için de sevmek,</p>

    <p>* Kendin için hoşlanmadığını onun için de hoşlanmamak.</p>

    <p>Peygamberimiz (s.a.v.):</p>

    <p><b>«Müslümanların sende dört hakkı vardır: İyilik yapanlara yardımcı olman, günahkârlar için mağfiret dilemem, gıyâblarından onlara dua etmen ve tövbekar olanlarını sevmendir.»</b> buyurmuştur. (İhya C. 2, Sh. 477)</p>

    <p>KALBİN NURLANMASI İÇİN BEŞ ŞEY LÂZIMDIR:</p>

    <p>1 - Az yemek, az uyumak,</p>

    <p>2 - Zikrde devamlı olmak,</p>

    <p>3 - Seher vakti kalkmak, teheccüde devam etmek,</p>

    <p>4 - Namazlarda huşu üzere bulunmak,</p>

    <p>5 - Sâdıklarla beraber olmak.</p>

    <p>19 Temmuz Perşembe</p>

    <p>HZ. İBRAHİM (AS.) VE NEMRUD</p>

    <p class="c2">«Habib-i Zişan'ım: Sen bilmedin mi, sana haber gelmedi mi o kimseden ki, Allah Teâlâ ona mülk ve saltanat verdiği için İbrahim (a.s.)'in Babb'i hakkında mücadele etti. Ki o zamanda «Benim Rabbim diriltir ve öldürür.» dedi. İb­rahim (a.s.): «Allah Teâlâ güneşi maşrıkdan getirir, sen de kadir isen güneşi mağribden ge­tir.» dedi. Kafir mebhut oldu zira Allah Teâlâ zâlim olan kavmi hidayetde kılmaz.»</p>

    <p>Nemrud'un uluhiyyet davasına cür'et ve te­kebbürünün sebebinin, Allah Teâlâ hazretlerinin kendisine vermiş olduğu mülk ve saltanat oldu­ğunu Cenab-ı Hâk, bu Ayeti celile'de beyan buyurmuştur.</p>

    <p>Nemrud, İbrahim (a.s.)'a:</p>

    <p>«- Rabbin kimdir?» dedi. İbrahim (a.s.) da:</p>

    <p>«- Benim Rabbim O'dur ki, diriltmeye ve öldürmeye kadirdir.»dedi. Nemrud İbrahim (a.s.)'a cevaben:</p>

    <p>«- Ben de diriltir ve öldürürüm.» dedi. Ki bundan maksadı kısaca müstehak olanı öldür­mek ve öbürünü de afvetmekdi. İbrahim (a.s.): <b>«Benim muradım hakiki diriltme ve öldürme­dir.»</b> diyerek ısrar etmeyip:</p>

    <p><b>«- Benim Rabbim güneşi meşrıkdan getiri­yor, sen de kudretin varsa mağribden getir.»</b> deyince Nemrud cevabdan âciz kalıp aleme rüsvay oldu. Bu karşılıklı konuşma İbrahim (a.s.) ile Nemrud arasında Hz. İbrahim (a.s.)'in ateşten çıktığı gün olmuştu. Bundan önce İbrahim (a s) Nemrud ile görüşmemişti.</p>

    <p>(Hz. M. Sami, Bakara Sûresi Tefsiri, Sh. 258)</p>

    

---
20 Temmuz Cuma


    <p>HİCAB ÂYETİ</p>

    <p>Hz. Zeyneb için yapılan düğün ziyafetinden sonra, davetlilerden üç kişilik bir topluluk evde konuşmaya dalmış, oturup kalmıştı.</p>

    <p>Peygamberimiz (s.a.v.) kalkıp Hz. Âişe'nin odasına kadar gitti. Daha sonra bir biri ardın­ca zevcelerinin hepsinin odalarına uğramış, tek­rar dönüp geldiği halde, o üç kişilik topluluk hâla evde oturmakta devam ediyorlardı. Pey­gamber (s.a.v.), son derece utangaçtı. Onlara bir şey diyemeyerek, tekrar Hz. Âişe'nin oda­sına doğru gider gibi yaptı. Nihayet Onların gittiklerini haber alınca hemen geri döndü. Bu­nun üzerine Hicâb âyeti indi.</p>

    <p><b>«Ey iman edenler! Bundan sonra, siz, yeme­ğe çağrılmadıkça ve yemek zamanını bekleme­den Peygamber (s.a.v.)'in evlerine girmeyiniz. Fakat, çağrıldığınız zaman giriniz. Yemek yeyince de hemen dağıtınız. Söze, sohbete dalıp kal­mayınız. Çünkü bu hareketleriniz Peygamber (s.a.v.)'e eza veriyor. O, (Girmeyiniz, veya kal­kıp gidiniz!) demekten sıkılıyordur. Allah (c.c.) ise, hakkı açıklamaktan çekinmez. Bir de, O'nun zevcelerinden, gerekli bir şey isteyeceğiniz za­man, perde ardından isteyiniz. Bu şekilde hare­ket etmek hem sizin kalpleriniz, hem de onların kalpleri için, daha temiz ve temizliktir.. Al­lah (c.c.)'ın Resulüne eza vermeniz, hakkınızda doğru olmadığı gibi, kendisinden sonra zevce­lerini nikahlamanız ebedî caiz değildir. Bu, Al­lah katında çok büyük günahdır.»</b> (Ahzab: 53)</p>

    <p>(M.A. Koksal, İslâm Tarihi C, 6, Sh. 22)</p>

    

---
21 Temmuz Cumartesi


    <p>HZ EBÛ BEKİR (R.A.)'İN YEZİD B. EBÛ SÜFYAN'A YAPTIĞI TENBİHLER</p>

    <p>«- Sana tecrübe ve imtihan için bu vazifeyi veriyorum, iyi hareket ettiğini görür isem seni memuriyette ibka ve terfi ederim. Allah (c.c)'dan sakın. Cahiliyet gururundan kaçın. Cenab-ı Hak onu ve onunla gururlananları sev­mez. Askerlerle arakdaşlığın iyi olmasına dikkat et. Onlara hayırdan bahs ve hayrı vaad ey­le Askerlere nasihat ettin mi nasihatların veciz olsun.</p>

    <p>Kendini ıslah et ki insanlar sana karşı sa­lah bulsun. Düşman elçileri nezdine gelir ise onları ağırla ve onları fazla tutma ki askerlerin halini anlamadan gitsinler. Onlara askerlerini gösterecek olursan zaif noktalarını gösterme. Bilakis onları en muhteşem askerlerin arasında kabul et. Senden başka kimsenin onlarla görüşmesine müsaade etme! Maksatlarını iyi anla» buyurmuştur.</p>

    <p>Mücahidlere şu nasihatlarda bulunmuştur:</p>

    <p><b>«Gideceğiniz memlekette zinhar (sakın) zu­lüm ve teaddi (düşmanlık) etmeyiniz. Çok yaş­lı olanı katletmeyiniz. Hayvanatı da helak etme­yiniz. Düşman ile ahid ve karar ettikde ahdini­zi bozupta sözünden dönmeyiniz vo manastırlar­da birtakım ruhbanlar vardır ki onların kavli bâtılları iktizası nefislerini hapsetmişlerdir. Onları sakın katletmeyiniz. Mabedlerini yıkmayınız ve fevkalade zaruret olmadıkça hayvanatı kesmeyiniz ve ağaçları da yakmayınız.»</b> buyurmuştur.</p>

    <p>(Hz M.Sami, Hz.Ebû Bekir-iSıddik (r.a.) Sh. 105)</p>

    

---
22 Temmuz Pazar


    <p>HİCRET</p>

    <p><b>«O kimseler ki, onlar iman ettiler ve iman­larını ef'alleriyle isbat ederek vatanlarını terk ve civarı Resûlullah (s.a.v.)'a iltica etmek su­retiyle hicret ettiler ve Allah (c.c.) yolunda mal­ları ve canları ile cihad ettiler. Onlar için Al­lah (c.c.) katında büyük dereceler vardır. Ve ancak onlar korktuklarından kurtulup umdukla­rına nail olmak suretiyle fevzi necat bulurlar.»</b> (Tevbe:20)</p>

    <p><b>Hicret</b>: Din uğrunda beldesini, hanesini, ak­raba ve tallukatını, mallarını ve kafirlerin komşuluğunu terk ederek diyarı İslama nakletmek­tir.</p>

    <p>İslâmiyetin başlangıcında Resûlullah (s.a.v.) Efendimizin Medine'yi teşrifiyle Mekke'nin fethinden evvel hicret farz idi. Fakat Mekke'nin fethinden sonra farziyeti nesh olunup sünnet olarak baki kalmıştır.</p>

    <p>Bir hadis-i şerifte <b>«Fetihten sonra hicrete lüzum yoktur.»</b> buyurulmaktadır.</p>

    <p>Çünkü hicrete sebep dine hizmet ve İslâmın şevketini artırmak gayesidir. Bu sebep her ne­rede ve her ne zaman mevcud olursa hicret lâ­zımdır, ihtiyaç hasıl olduğu müddetçe hicret kıyamete dek bakîdir.</p>

    <p>Resûlullah (s.a.v.) Efendimiz: <b>«Bir kimse dini sebebiyle bir arza hicret ederse, velevki hicret ettiği yer eski beldesine bir karış olsun, o kimse için Cennet vacib olur. Refiki İbrahim ve Muhammed (a.s.) olur.»</b> buyurmuştur. (Hz. M. Sami, Musâhabe C. 3, Sh. 33)</p>

    

---
23 Temmuz Pazartesi


    <p>DARLIKTA VE BOLLUKTA İTAATTEN AYRILMAMALI</p>

    <p>Cenab-ı Hakk (c.c.) bir Âyeti kerimede şöyle buyuruyor: <b>«İnsanlara, kendilerine doku­nan kıtlık ve hastalık gibi sıkıntılardan sonra bir rahmet, bir bolluk zevkini tattırdığımız za­man bir de bakarsın ki Âyetlerimiz hakkında onların yine kötü bir fikri vardır. De ki Allah (c.c.)'ın onlara mukabelesi daha süratlidir. Elçi­lerimiz sizin sahip olduğunuz o kötü fikirleri şüphesiz yazıyorlar.»</b></p>

    <p>Tefsirin beyanına nazaran Cenab-ı Hakk (c.c.) Mekkelilere yedi yıl yağmur vermemiştir, insanlar ve hayvanlardan, kıtlık sebebiyle sa­yısız ölenler olmuştu. Cenab-ı Hakk (c.c.) bol yağmur verince refaha kavuştular. Fakat müş­rikler bu yağmurun bir rahmeti ilahiye olduğu­nu inkar etmişlerdir.</p>

    <p>Diğer bir Âyet-i kerimede de Cenab-ı Al­lah (c.c.) şöyle buyurmuştur:</p>

    <p><b>«Allah (c.c.) onları selamete erdirince bir de bakarsın ki yeryüzünde yine haksız yere taşkınlıklarda bulunuyorlar. Ey insanlar sizin taş­kınlığınız kendi aleyhinizedir. Nihayet dönüşü­nüz ancak bizedir.»</b> (Hz. M. Sami, Yunus ve Hud, S. Tefsiri, Sh. 21)</p>

    <p>CENAB-I HAKK (C.C.) BUYURUYOR Kİ:</p>

    <p><b>«Oku ismiyle o Rabbinin ki yarattı o insa­nı, bir alaktan yarattı O. Oku, o keremine niha­yet olmayan Rabbındır. Kalem ile öğreten de. O insana bilmediği şeyleri öğretti. Sakın okuma­mak etme, çünkü insan muhakkak tuğyan eder.»</b> (Alak 1-6)</p>

    <p>24 Temmuz Salı</p>

    <p>İHTİKAR</p>

    <p>Gıda maddesi satan kimse bunları depo ede­rek fiatın artmasını beklerse, bu zarar umu­ma şâmil olan bir zulümdür. Nitekim Resûlullah (s.a.v.): <b>«Bir kimse yiyecek maddesini kırk gün hapsettikten sonra, onu tasattuk etse, yine de ihtikarının günahına kefaret olmaz.»</b> buyurmuştur.</p>

    <p>Hz. Ali (r.a.): <b>«Yiyecek maddesini kırk gün ihtikar edenin kalbi katılaşır.»</b> demiştir.</p>

    <p>Bir diğer Hadis-i Şerif ise ihtikardan sa­kınanların faziletini belirtiyor: <b>«Hariçten yiye­cek maddesi getirip, onun günün rayicine göre satışa arz eden tamamını tasadduk etmiş gibi­dir.»</b> <b>«Diğer bir ifade ile bir köle azad etmiş gi­bidir.»</b> buyurulmuştur.</p>

    <p>Görüldüğü gibi bu emirler bizler için mut­lak bir hü'küm niteliği taşıyor. Bu hususta cins ve zaman olmak üzere iki şeye dikkat etmek lâzımdır:</p>

    <p><b>Cins</b>: Cins itibariyle ihtikar bütün yiyecek maddelerine şâmildir. Ulemâdan bazıları yağ, bal, şıra, peynir, zeytinyağı v.b. maddelerde de ihtikarın olabileceğini söylemişlerdir.</p>

    <p><b>Zaman</b>: ihtikarın zamanında da ihtilaf var­dır. Yiyecek maddesi az ve halkın ihtiyacı ol­duğu esnada daha pahalı satmak için, malı pi­yasaya çıkarmamak, muhitindeki insanları zorlandırmaktır. Kesatlık zamanında bal, yağ, pey­nir v.b. maddeleri tutmakta ammeye zarar ol­duğu için ihtikar vardır. (İhya C. 2, Sh. 190)</p>

    <p>25 Temmuz Çarşamba</p>

    <p>KÜLTÜR İÇİNDE KÖK MESELE</p>

    <p>Kültür davalarımız yığın yığın... Mektep, talebe, disiplin, ahlâk, terbiye, bilgi, kitap, usul, yabancı profesör, yerli muallim ve saire ve sa­ire... Bu karma karışık kesret (çokluk) ifadesi bence tam bir vahdet arz ediyor. Mesele bir çok değil bir tane...</p>

    <p>Herhangi bir dalın yaprağında küçük bir baygınlık alameti sezilir sezilmez hatıra derhal kök gelmeli... Bir ağacın köküyle en uzak yap­rağı arasındaki sıkı münasebet kadar, binlerce kültür meselesinin de onlara can, biçim, hız ve istikamet veren ana görüş manzumesiyle alaka­sı vardır.</p>

    <p class="c2">Kök meselenin en mahrem şubeleri:</p>

    <p>1 - Dünya ilim ve fikir cereyanları karşı­sında durumumuz ne?</p>

    <p>2 - Kafamız iktibasçı mı, telifçi mi?</p>

    <p>3 - Ahlâk ölçümüz nerede ve nasıl?</p>

    <p>4 - Ne vasıflarda bir gençlik istiyoruz?</p>

    <p>5 - Bu gençliği ne vasıfta muallimler ye­tiştirir ve nasıl yetişir?</p>

    <p>6 - Milletler arası bir müessese olan ilim bu hassasına rağmen milli bir kaseyle mühürlü değil midir?</p>

    <p>7 - İlim tevzî (dağıtma) içinde, onu en yu­karda dağıtan en üst elden, en aşağıda toplayan en küçük avuca hâkim prensipler ve metodlar?</p>

    <p>Kök telâkkiyi, bütün çizgilerin merkezde toplandığı bir mimarî motif halinde meydana getirilmedikçe kültür tatbik sahalarında zaaf, daima göze çarpacaktır. (N.F.K. - Çerçeve l, Sh. 143)</p>

    <p>26 Temmuz Perşembe</p>

    <p>KARDEŞLİK VE ARKADAŞLIĞIN EDEPLERİ</p>

    <p>1 - Arkadaşının ihtiyacını imkanı varsa gi­dermelidir.</p>

    <p>2 - Sırlarını saklamalıdır.</p>

    <p>3 - Ayıplarını örtmelidir.</p>

    <p>4 - Halkın onu kötülemesinden üzüleceği sözü ondan saklamalıdır.</p>

    <p>5 - Halkın onu medhinden sevineceği sö­zü ona söylemektir.</p>

    <p>6 - Sözünü can kulağı ile dinlemelidir.</p>

    <p>7 - Seveceği lakabıyla, çağırmalıdır.</p>

    <p>8 - Nasihat gerekirse lutf ve rıfk ile na­sihat eylemelidir.</p>

    <p>9 - İyilikleri için onu medh etmeli, gıybeti yapılınca himaye etmelidir.</p>

    <p>10- Kusurlarını görmezlikten gelmeli, kız­mayıp afv etmelidir.</p>

    <p>11- Sağlığında ve ölümünden sonra her namazdan sonra onun için dua etmelidir.</p>

    <p>12- Üzüntülü ise üzülmeli, sevinçli ise se­vinmelidir.</p>

    <p>13- Hal hatırını, çocuklarını, yakınlarını sormalıdır.</p>

    <p>14- Kendisi için yapılmasını istediğini ar­kadaşına yapmalıdır.</p>

    <p>15- Ölümünden sonra, ehli, çocukları, sev­diği akrabasını aramalı, hatırlarını sormalıdır.</p>

    <p>(H. Erzurumî, Marifetname, Sh. 574)</p>

    <p>***</p>

    <p class="c2">«Sizden biriniz mü'min kardeşinden öğüt almak istediği zaman onu irşad etsin.»</p>

    <p>H. Şerif (Buhari)</p>

    

---
27 Temmuz Cuma


    <p>PEYGAMBERİMİZ (S.A.V.)'İN BEREKET MUCİZESİ</p>

    <p>Ensardan Câbir'in babası Abdullah b. Amr b. Haram (r.a.) Uhud Savaşı'nda şehid düşmüş, altı kız çocuğunu yetim ve bir hayli de borç bırakmıştı.</p>

    <p>Abdullah b. Amr (r.a.)'ın hurma ağaçları bulunan iki bahçesi bulunmakla beraber, bun­ların mahsulü bıraktığı borçları karşılayacak derecede değildi. Hatta sadece bir yahudiye otuz deve yükü hurma borcu vardı.</p>

    <p>Alacaklılar hurma bahçelerinin bütün mah­sulünü teklif ettiği halde kabul etmeyip Cabir (r.a.)'i sıkıştırmaya başladılar.</p>

    <p>Cabir (r.a.), durumu Peygamberimiz (s.a.v.)'e iletti. Peygamberimiz (s.a.v.) ne kadar uğraştıysa da alacaklılar borçlarında ısrar ettiler bir türlü anlaşmaya yanaşmadılar.</p>

    <p>Peygamberimiz (s.a.v.) bunun üzerine Ebu Bekir (r.a.) ve Ömer (r.a.)'le beraber Cabir (r.a.)'in hurma bahçesini gezdi. Cabir (r.a.)'a de: «Git hurmanı toplayıp iyi ve ergin cinslerini ay­rı ayrı tasnif et bana bundan sonra haber ver.» buyurdu. Cabir (r.a.) de buyurdukları gibi yap­tı. Peygamberimiz (s.a.v.) kalkıp hurma bahçe­sine gitti. Cabir (r.a.) de alacaklıları çağırdı onlar da geldiler.</p>

    <p>Peygamberimiz (s.a.v.) hurma öbeklerinden büyüğünün çevresini üç kere dolaştıktan son­ra oturdu. Alacaklılara ölçülüp ölçülüp verilme­sini buyurdu. Dediği gibi yapıldı borçlar tamamıyla ödendi. (İslâm Tarihi C. 4, Sh. 70)</p>

    

---
28 Temmuz Cumartesi


    <p>ŞEYH HASAN BASRİ (K.S.)</p>

    <p>Peygamberimiz (s.a.v.)'in mübarek zevcele­rinden Ümmü Seleme (r.a.) Hazretleri'nin kardeşinden doğmuş ve Ümmü Seleme (r.a.)'den süt emmiştir.</p>

    <p>Bir gün Peygamberimiz (s.a.v.)'in bardağındaki suyu içmiş Efendimiz (s.a.v.) de kendisi için, Hasan ne kadar su içti ise hepsi ilim ol­sun buyurmuşlardır.</p>

    <p>Rivayettir:Hasan Basri Hz.lerinin yetmiş yaşında ateşperest bir kölesi vardı. Hastalığı ağırlaşınca Hasan Basri hazretlerine geldiler komşuluk hakkı için din telkin edilmesini söy­lediler.</p>

    <p>Hazret hastaya gidip, Bunca senedir taptı­ğın bu ateşi terk eyle, Allah-û Teâlâ'ya iman getir dedi. Şem'un cevaben:</p>

    <p>«- Ya Hasan ateş seni yakmaz mı?» dedi. Hasan Basri hazretleri elini ateşe soktu.</p>

    <p>Kafir dedi ki:</p>

    <p>«- Cenab-ı Hakk'ın beni Cennete koyacağı­na kâğıt ver.» Hasan Basri kâğıt yazdı verdi. Şem'un iman edip teslimi can eyledi. Fakat hazretin gözünü uyku tutmaz oldu. Kendimi kur­tardım mı ki başkasına senet verdim diye ağladı. Rüyasında gördü ki Şem'un başına taç giymiş Cennet nimetleri içinde geziyor. «Elhamdülil­lah, Allah c.c.)'ım bana rahmet eyledi verdiğini senedi geri al dedi. Hasan Basri hazretleri uyandığında kâğıdı elinde buldu. (F. Attar - Tezkiretül Evliya, Sh. 19)</p>

    

---
29 Temmuz Pazar


    <p>DÖRT SINIF İNSAN DÖRT YERE YAKIŞIR</p>

    <p>1 - Çocuklar kitabullah tedris olunan yer­lere,</p>

    <p>2 - Yol kesiciler zindanlara,</p>

    <p>3 - Kadınlar evlere,</p>

    <p>4   - İhtiyarlar mescidlere yakışırlar.</p>

    <p class="c2">Dört Şey Şekavet Alâmetlerindendir:</p>

    <p>1 - Gözü yaşarmamak,</p>

    <p>2 - Kalbi katı olmak,</p>

    <p>3 - Tûl-i emel (uzun emel) sahibi olmak,</p>

    <p>4 - Dünyaya haris olmak.</p>

    <p>Nice kalbler vardır ki taş gibi katıdırlar. Kur'an te'sir etmez. Hadîs te'sir etmez. Hikmet ve öğüd bir fâide vermez. Bunlar kâfir ve mü­nafıkların kalbleridir ki mühürlenmişlerdir.</p>

    <p>Allah (c.c.) hiç bir kulunun amelinden ha­bersiz değildir. Onları gerek anında, gerekse bir müddet sonra mücâzat veya mükâfatlandı­rır. (Hz. M. Sami, Bakara S. Tefsiri, Sh. 140-148)</p>

    <p>İNSANIN YARATILIŞ SAFHALARI</p>

    <p><b>«Şanım hakkı için biz insanı çamurdan, bir sûlâleden yarattık. Sonra onu oturaklı bir ka­rargâhta bir nutfe yaptık. Sonra o nutfeyi bir alaka (kan) yaptık derken o alakayı bir mudga (et parçası) yarattık, derken o mudgayı bir takım kemik yarattık, derken o kemiklere bir et giydirdik sonra ona diğer bir hilkat neş'eti verdik. Bak ne şanlı o Allah (c.c.) yaratanların en güzeli.»</b> (Mü'minûn Sûresi: 12 -14)</p>

    

---
30 Temmuz Pazartesi


    <p>İMAN VE İSLAM</p>

    <p>İman lügatta bir şeye inanmak, bir şeyi tas­dik etmek <b>«Bu şey böyledir, şöyledir.»</b> diye hü­küm vermektir.</p>

    <p>Istılahta;«Allah (c.c.) katından bildirdiği şeyleri, bir mâni yok ise dil ile ikrar etmek, bunların hakkında şehadette bulunmaktır.</p>

    <p>İman asıl bu tasdikten ibarettir. Fakat böy­le inanılıp kalp ile samimi surette tasdik edilen şeyleri, bir mani yok ise dil ile ikrar etmek, bun­ların hakkında şahadette bulunmakta lâzımdır. Çünkü bir kimse Allah Teâlâ'yı vesair iman edi­lecek şeyleri kalben tasdik ettiği halde lisan ile ikrar eylemezse hali insanlarca meçhul kalır, onun müslüman olduğuna hükmedilemez.</p>

    <p>İman hususunda bu tasdik ve ikrar ile be­raber namaz, oruç gibi güzel ameller de lâzım­dır. Bizler bu amellerle mükellefiz. Bu ameller imana kuvvet verir, imanın kalpteki nurunu ar­tırır, insanı azaptan kurtarır. Allah Teâlâ'nın lutuflarına, inayetlerine erdirir.</p>

    <p>İslâm ise; lügat itibari ile, itaat, inkıyad, bir şeye teslimiyet manalarına gelir. Is­tılahta ise <b>«Allah Teâlâ'ya itaat etmek, Pey­gamber (s.a.v.) Efendimizin din namına bildir­miş olduğu şeyleri, kalb ile, lisan ile kabul ve tahsin eylemek.»</b> tir.</p>

    <p>İslâm tabiri bazen güzel ameller manasın­da bazen de iman manasında kullanılır.</p>

    <p><b>«Allah (c.c.) katında hak din İSLÂM'dır.»</b> (Ali İmran)</p>

    <p>(Büyük İslâm İlmihali, Sh. 8)</p>

    <p>31 Temmuz Salı</p>

    <p>İBRET ALINIZ</p>

    <p>Allah (c.c.) buyuruyor:</p>

    <p><b>«Ayetlerimizi inkâr ile kâfir olanları ateşe yaslayacağız, derileri pişdikçe azabı devamlı tat­maları için onların derilerini yenileyeceğiz, şüp­hesiz ki Allah (c.c.) her şeye mutlak gaalibdir, her işin de mutlak hüküm ve hikmet sahibidir.»</b> (Nisa: 56)</p>

    <p>Ehl-i Cehennem ateşe sevk olunurlar. Hiç bir uzuvları müstesna olmamak üzere azâb on­ları kaplar. Bir yandan yılan ve akrepler hücum ederler, bir yandan melekler kadar derine gider. Sonra tutuşan alev onu yükseltir. Melek ona tekrar vurup aşağıya yuvarlar.</p>

    <p>Susayan su isteyecek, fakat kaynar su ve­rilecek, içmek üzere ağzına yaklaştırdığı vakit yüzü yanıp düşecek. Güçlükle bir kaç yudum aldıktan sonra dişleri dökülecek. Sonra boğazı pişecek, sonra bağırsakları parçalanacak sonra tekrar derisi yanıp dökülecek. Ateş içinde bu şe­kilde azâbları devam edecek. Ölemeyecekler, tek­rar eski hayatlarına kavuşamıyacaklar, ve ora­dan çıkarılmıyacaklar.</p>

    <p>Allah (c.c.) ümmetimizi sırat-ı mütekimden ayırmasın ve Cehenneminden muhafaza buyur­sun. Amin. (İhyâ-Sh. 210)</p>

    <p>***</p>

    <p><b>«Yaptığı iyiliği başa kakan, ana ve babası­na âsi olanlar ve devamlı şarap içenler Cen­netin kokusunu hiç alamayacaklardır.»</b> Hadis-i Şerif (Buhari)</p>

    <p>2 Ağustos Perşembe</p>

    <p>YEMEKTEN EVVELKİ ADÂB</p>

    <p class="c2">Yedi maddedir:</p>

    <p>1 - Yemeğin kazanç şekli tamamen şeriate uygun, şüpheli şeylerden kaçınmak suretiyle tayyib ve temiz olmalıdır.</p>

    <p>2 - Elleri yıkamak. Resûl-i Ekrem (s.a.v.): <b>«Yemekten evvel elleri yıkamak yoksulluğu, yemekten sonra yıkamak ise günahları giderir. »</b> buyurmuştur. (Tâberanî)</p>

    <p>3 - Yemeği yere serilen yaygı üzerine koy­mak. Bu, Resûl-i Ekrem (s.a.v.)'in sünnetine da­ha uygundur.</p>

    <p>4 - Sofraya edebli bir şekilde oturmak ve edebi sonuna kadar muhafaza etmektir. Resûl-i Ekrem (s.a.v.) bazen dizleri üzerine çökerek, ba­zen iki ayakları üzerine ve bazen de sağ ayağı­nı bükerek sol ayağı üzerine otururdu ve şöyle buyururdu: <b>«Yaslanarak yemek yemem! Ben ancak Allah (c.c.)'ın bir kuluyum, köleler na­sıl yerse öyle yer, kullar nasıl oturursa öyle otu­rurum.»</b> (Buharî)</p>

    <p>5 - Yemeği zevk için değil, Allah (c.c.)'a kulluk ve ibadete güç yetirmek için yemektir. İyice acıkmadan lokmaya el sürmemek gerekir. Mutlaka acıkmak ve sonra yemelidir.</p>

    <p>6 - Hazırda bulunan yemeğe kanaat etmek ve çeşitli yemekler istememek gerekir.</p>

    <p>7 - Çoluk çocuğu toplayıp bir kaptan ye­mek. Nitekim hadîste: <b>«Birarada yiyiniz, sizin için bereketli ve mübarek olur.»</b> (İhyâu Ulûmi'd-dîn C. 2, Sh. 11)</p>

    <p>3 Ağustos Cuma</p>

    <p>BÜYÜK GÜNAHLAR</p>

    <p>Büvük günahların sayısında ihtilaf vardır. Bazı bilginlere göre dinimizce nehyolunan her şey büyük günahtır.</p>

    <p>Başlıca büyük günahlar şunlardır:</p>

    <p>1- Livata, 2- Şarap içmek, 3- Fasıklarla oturmak, 4- Gasp, 5- Yalan yere şahidlik etmek, 6- Hısımlık bağlarını kesmek, 7- Öl­çü ve tartıda hıyanet etmek, 8- Namaz vakitlerini öne veya sonraya almak, 9- Zekât ve oruç vakitlerini geciktirmek 10- Haccı ölümüne ka­dar tehir etmek, 11- Öğreterek, öğrenerek sihretmek, 12- Bir hayvanı yakmak, 13- Bir za­ruret olmaksızın ölü eti yemek, 14- Gıybet ve­ya gammazlık etmek, 15- Kumar oynamak, 16- Rüşvet almak, 17- Yol kesmek, 18- İs­raf etmek, 19- Küçük günahlarda ısrar etmek, 20- Birini bir mâsiyete teşvik etmek veya ya­pılmasını kolaylaştırmak, (İrşadül Gafilin Sh. 35)</p>

    <p>PEYGAMBERİMİZ (S.A.V.)'İN HZ. ALİ (R.A.)'E TAVSİYELERİ</p>

    <p><b>«Yâ Ali kâfir dahi olsalar, komşuna, misa­firine, anne ve babana ikram et. Dilenciyi red­detme. Şüpheli şeyleri yiyenin dini örtülü, kalbi kara olur. Haram yiyenin kalbi ölür. Duası perdelenmiş olur. İbadeti az olur.»</b> (Hz. M. Sami, Hz. Ali (r.a.) Sh. 149)</p>

    <p>4 Ağustos Cumartesi</p>

    <p>ALLAH (CC.) HER ŞEYE KADİRDİR</p>

    <p>Abdullah b. Ömer (r.a.)'den rivayet olun­duğuna göre Firavun zamanında Nil Nehri taş­mıştı. Memleket halkı ona gelip:<b>«Bize Nil'i akıt»</b> dediler. Firavun: <b>«Ben sizden razı deği­lim.»</b> dedi. Halk da üç defa gelip gittiler. So­nunda:</p>

    <p><b>«Ey melik! Hayvanlarımız öldü, çocuklar ve bakireler helak oldu. Eğer Nil Nehrini akıt­mazsan senden gayri ilah tutarız.»</b> dediler.</p>

    <p>Firavun onların göremeyeceği ve sesini işitemeyecekleri bir yere ayrılıp yanağını yere koy­du ve şehadet parmağını kaldırarak:</p>

    <p><b>«- Allah'ım! Huzuruna zelil bir kölenin efendisinin huzuruna çıktığı gibi çıkıyorum. Sen­den başka bu nehri akıtmağa kimsenin gücünün yetmeyeceğini de biliyorum.»</b> Nil akmağa başla­dığı vakit onlara gelip:</p>

    <p><b>«- Sizin için Nil Nehri'ni akıttım haydi ba­na secde edin.»</b> dedi.</p>

    <p>Bir gün Cibril (a.s.) Firavun'a gidip:</p>

    <p><b>«- Ey melik! Kullarıma melik kıldığım ve hazinelerimin anahtarını verdiğim, bir kul benim sevdiklerime düşmanlık ediyor, düşman­larımı da dost ediniyor.»</b> dedi. Firavn: <b>«Eğer böyle bir kul benim olsa Kızıldeniz'de boğar­dım.»</b> dedi.</p>

    <p><b>«</b><b>- Ey melik bunu bana yazıp verir misin?»</b> Firavn eline aldığı kâğıda bunu yazdı. Firavn boğulacağı esnada Cibril (as.) kendi yazısını ona gösterdi: <b>«Bu kendin hakkında verdiğin hükümdür.»</b> (Hz. M. Sami, Yunus ve Hûd. S. Tefsiri Sh. 53)</p>

    <p>5 Ağustos Pazar</p>

    <p>HZ. ENES B. MALİK (R.A.)</p>

    <p>Künyesi Ebû Hamze (r.a.)'dir. Peygamber Efendimiz (s.a.v.)'in on yıl hizmetinde bulunmuş­tur.</p>

    <p>Annesi Ümmi Süleym Enes (r.a.)'i 10 yaşın­da iken Peygamberimiz (s.a.v.)'e getirmiş:</p>

    <p><b>«- Yâ Resûallah: Bunu size hizmetinizde bulunması arzusuyla getirdim, size armağan et­tim. Ona dua buyurun.» diye takdim etmiştir. Efendimiz (s.a.v.) de Enes (r.a.) hakkında: «Uzun ömür ve bol mal servet ve evlâd.»</b> ile dua buyurmuştur.</p>

    <p>Bu dua ile Enes (r.a ) seksenden çok evlat ve torunlar görmüş! kendisi sayısız mal ve ser­vet ile yüzüç yaşını geçtiği halde ömrü vefa bul­muş.</p>

    <p>On yıl Peygamberimiz (s.a.v.)'in hizmetin­de daim olmuş, Efendimiz (s.a.v.)'den 2210 Ha­disi Şerif rivayet etmiştir.</p>

    <p>Enes (r.a), Resûlullah (s.a.v.) Efendimiz'in hizmeti seniyyelerinde bulunduğu müddetçe bir defa olsun <b>«Fena yaptın, yapmadın.»</b> gibi bir tekdirde bulunmadığını söylemiştir.</p>

    <p>(Hz. M Sami, Ashab-ı Kiram C l, Sh 147)</p>

    <p>YEMEK YENECEĞİ ZAMAN BESMELE ÇEKİLMEESİ</p>

    <p>Hz. Âişe der ki: <b>«Resûlullah (s a.v.) sizden biriniz, yemek yiyeceği zaman. Bismillah! desin, yüce Allah (c.c.)'ın ismini ansın.</b></p>

    <p class="c2">Yemeğe başlamadan önce, bunu söylemeyi unutursa, «Yemeğin evveli âhiri için Bismillah!» desin.) buyurdu.»</p>

    <p>6 Ağustos Pazartesi</p>

    <p>BEDEN TEMİZLİĞİ</p>

    <p><b>1</b> - <b>Saçlar</b>: Baş saçı, temizliği murad eden kimsenin saçını tıraş etmesinde beis olmadığı gibi, yağlayıp tarayan ve temiz saklayanlar için saç taşımasında beis yoktur.</p>

    <p><b>2</b> - <b>Bıyıklar</b>:Peygamber Efendimiz (s.a.v.): «Bıyığı kısaltın.» diğer bir tâbir ile «Bıyıkları kesin» diğer bir ifade ile de «Bıyığınızı dudak­larınız etrafında bırakın, fazlasını kesin, sakalı­nızı azâd edin.» buyurmuşlardır.</p>

    <p><b>3</b> - <b>Koltuk Temizliği:</b> Koltuk altında biten tüyleri azami kırk günde bir yolmak ve tıraş et­mek müstahabdır.</p>

    <p><b>4</b> - <b>Kesik temizliği:</b> Toz veya tıraş suretiy­le kasıkları da azami kırk günde bir temizlemek sünnettir.</p>

    <p><b>5</b> - <b>Tırnak Temizliği:</b> Tırnakları kesmek müstehabdır. Tırnaklar uzayınca kirlenir ve çirkinleşir.</p>

    <p>Peygamber Efendimiz (s.a.v.) mübarek bir sözünde: «Ya Ebâ Hureyre, tırnaklarını kes, muhakkak şeytan uzayan tırnaklar üzerinde otu­rur.» buyurmuştur.</p>

    <p><b>6 - Göbek kesmek ve Sünnet olmak:</b> Gö­bek daha ilk doğuşta kesilir. Çocuk kuvvetleninceye kadar tehir daha makbul ve tehlikeden da­ha salimdir.</p>

    <p><b>7</b> <b>- Sünnet Olmak.</b></p>

    <p><b>8</b> <b>-</b> <b>Sakal</b>:Sakalın uzayan kısımları hak­kında ihtilaf vardır. Bazıları kabzadan fazlası­nı kesmekte beis yok dediler. «Eğer yüzün gü­zelliğini bozacak, göze batacak ve dedikoducu­ların diline dolanacak şekilde üzüyorsa kabzadan fazlası kesilir.»         (İhya C. 1, Sh. 377-383)</p>

    <p>7 Ağustos Salı</p>

    <p>OSMANLININ AHLÂK VE KARAKTERİ</p>

    <p>Osmanlının vatanseverlik duygusu, din, dev­let, pâdişâh, aile, namus, mefhumlarının kutsal sayılması üzerine kurulmuştur. Bu mefhumların zedelenmemesi, devletin ayakta kalabilmesi için feda edilmiyecek hiçbir şey tasavvur olunmamış­tır. Şehid olmak gerekince hiç tereddüt edilme­miştir.</p>

    <p>Osmanlıda üstünlük şuuru açıktır. En şerefli devletin teb'ası olduğundan hiç şüphe etmemiş­tir.</p>

    <p>Osmanlı vekar'ı meşhurdur. Osmanlı, vekarı içinde, ciddî, ağırbaşlı mûtevâzîdir. Vekarın kibir ve azametle hiç bir ilgisi yoktur. «Türkler nadiren gülerler. Konuşmaları ciddidir. Kısa söz söylerler. Kendilerine de kısaca meram ifade edilmesini isterler.» (Kont Marsigli) Ter­biye ve nezaket kaidelerini hiç ihmal etmezler. Huzur ve sükuna çok düşkündürler. Kimseyi rahatsız etmezler. Gürültü ve şamatadan nefret ederler, erken yatıp namaz için erken kalkar­lar. Azametli bir millet olmakla beraber öğünmezler, öğünenleri sevmezler. Yakışıklı, boylu boslu bir millettir.</p>

    <p>Osmanlı sarayında tasavvur edilemeyecek ince bir terbiye her muamelenin temeli idi. En âdi işi gören hademe veya hizmetçi kız dahi aynı şekilde eğitilirdi.</p>

    <p>Osmanlıda, büyüğe saygı, küçüğe şefkat, hayırseverlik, cömertlik, merhamet, müsamaha tevekkül, temizlik, namus birer karakter çizgileridir. (Osmanlı Devleti Tarihi, C. 2)</p>

    <p>8 Ağustos Çarşamba</p>

    <p>KADININ KOCASIYLA SOHBET VE ÜLFETİNİN EDEPLERİ</p>

    <p>1 - Kocası içeri girince ayağa kalkmalıdır.</p>

    <p>2 - Kocasını güler yüzlü karşılamalıdır.</p>

    <p>3 - Paltosunu almalıdır,</p>

    <p>4 - Her emrinde ve işinde itaat etmelidir.</p>

    <p>5 - Yatağından kaçmamalıdır.</p>

    <p>6- Kocasının izinsiz evinden bir yere git­memelidir.</p>

    <p>7- Kocasının elbisesini temizlemelidir.</p>

    <p>8- Yemeğini ve ekmeğini pişirmelidir.</p>

    <p>9   - Lambasını yakıp yatağını yapmalıdır.</p>

    <p>10- Gusl ve abdest için kocasına hizmet etmelidir.</p>

    <p>11- Kocasından izinsiz nafile oruç tutma­malıdır.</p>

    <p>12- Güzelliği ve malı ile kocasına övünmemelidir,</p>

    <p>13- Giyim ve yeme işlerinde kocasına eza vermemelidir.</p>

    <p>14- Sesini kocasının sesinden yüksek çı­karmamalıdır.</p>

    <p>15- Kocasına eziyet edip canından haya­tından usandırmamalıdır.</p>

    <p>16- Yanında ve arkasından dua etmelidir.</p>

    <p>17- Kocası için gözlerine sürme çekmeli, kına yakmalı ve diğer mubah olan şeylerle süslenmelidir. Kocasının ırz ve malını gece gündüz korumalıdır. Yani kendi namahreme görünmeyip, ondan izinsiz hiç kimseye bir şeyini ver­memelidir.</p>

    <p>(İ. Hakkı Erzurumi, Marifetname Sh. 864)</p>

    <p>9 Ağustos Perşembe</p>

    <p>HZ. İBRAHİM (A.S.)'İN ATEŞE ATILMASI</p>

    <p>Nemrud ve avanesi: <b>«Yakın İbrahim (a.s.)'i, yardım edin ma'bûdlarınıza... Eğer yardım et­mek isterseniz!»</b> dediler.</p>

    <p>Biz Aziym'ûş-şan onların yaktığı ateşe hi­taben: <b>«Ey Ateş! İbrahim (as.) üzerine soğuk ve selâmet ol ve İbrahim (a.s)'i yakma!»</b> dedik.</p>

    <p class="c2">«Ve onlar İbrahim (a.s.)'a hile murad etti­ler, biz onları ziyade zarar ediciler kıldık.»</p>

    <p>(Enbiya Sûresi/68-70)</p>

    <p>Zira emekleri boşa gitti ve intikamlar ile helak etmek istedikleri zât-ı şerif selâmete çık­tı. Hz. İbrahim (a.s.)'i ateşin yakmaması onun hak olduğuna ve putların bâtıl olduğuna delâ­let ettiğinden İbrahim (a s.)'in derecesi yüksel­di. Nemrud ve avanesinin haysiyetleri halk na­zarında zail oldu. Dünyada rezil rûsvay olduk­ları gibi ahiretde de şiddetli azaba müstehak ol­dular.</p>

    <p>(Hz. M. Sami. Hz. İbrahim (a.s.), Sh. 103-107)</p>

    <p>***</p>

    <p>Rasûlullah (s.a.v.) buyuruyor:</p>

    <p class="c2">«Üç şey vardır ki, bunlar kimde bulunursa o kimse imânın tadını bulur.</p>

    <p><b>1</b> <b>- Bir kimseye Allah (c.c.) ve Rasûlü (s.a.v.), başkalarından daha sevgili olmak,</b></p>

    <p><b>2</b> <b>- Bir kimse sevdiğini yalnız Allah (c.c.) için sevmek,</b></p>

    <p><b>3</b> <b>- Bir kimseyi Allah küfürden kurtardık­tan sonra, tekrar küfre dönmekten, ateşe atıl­maktan tiksindiği gibi tiksinmek.»</b> (Müslim, C. 1/260)</p>

    <p>10 Ağustos Cuma</p>

    <p>TAKVA SAHİBİNE VERİLEN HAYIRLAR</p>

    <p>1- Hamd- ü Senadır.</p>

    <p>(Âl-i İmran Sûresi Âyet: 186) <b>«Eğer sabre­der, (katlanır), takva eder (sakınırsanız) işte bu, hâdiselere karşı (gösterilmiş bir azm (ü me­tanet) dendir.»</b></p>

    <p>2- Düşmandan (takva sahibinin) koruna­cağı bildiriliyor.</p>

    <p>(Âl-i İmran S. Â.: 120) <b>«Eğer göğüs gerer, takva, ederseniz (sakınırsanız) düşmanınızın hilekarları, size hiç bir şeyle zarar vermez.»</b></p>

    <p>3 - <b>«Allah (c.c.) takva sahiplerinin dostu­dur.»</b> (Casiye S. A.: 19)</p>

    <p>4 - Sıkıntıdan kurtarılacak ve helâl rızık verileceği bildiriliyor.</p>

    <p>(Talak S. A.: 2-3) <b>«Kim Allah (c.c.)'den korkarsa (Allah) (c.c.) ona bir (kurtuluş) çıkış ye­ri ihsan eder. Onu, hatırı hayaline gelmeyecek bir cihetten de rızıklandırır. Kim Allah (c.c.)'a güvenip dayanırsa o kendisine yetişir.»</b></p>

    <p>5   - Amellerin düzeltileceği bildiriliyor.</p>

    <p><b>«Ey iman edenler Allah (c.c.)'dan korkun ve sözü doğru söyleyin ki (Allah) (c.c.) işleri­ nizi iyi götürsün.»</b> (Ahzab: 70 - 71)</p>

    <p>6 - Takva sahiplerinin Allah (c.c.) tarafın­dan sevildikleri bildiriliyor. Allah (c.c.) muttakileri sever.</p>

    <p>7 - İbadetlerin kabul edileceği bildiriliyor. (Mâide Sûresi Â.: 27) <b>«Allah (c.c.) ancak tak­va sahiplerini kendisinden korkanların ibadetini kabul eder.»</b></p>

    <p>(İmam-ı Gazali, Âbidler Yolu, Sh. 135-136-137)</p>

    <p>11 Ağustos Cumartesi</p>

    <p>OTLUKBELİ SAVAŞI (11 Ağustos 1473)</p>

    <p>Fâtih Sultan Mehmed Han, 11 Nisan 1473 tarihinde Erzincan yakınlarına gelir­ken, Orduy-u Hümayun öncüsü Has Murad Paşa'nın kumandasındaki tümen Akkoyunlulara çatıp bozuldu. Paşa şehid düştü. Bir hafta sonra Fâtih Otlukbeli sahrasına girdi. Uzun Hasan 300.000 süvarisi ile burada bekli­yordu. Orduy-u Hümayun 190.000 asker olup 5 kolorduya ayrılmıştı.</p>

    <p>Uzun Hasan tecrübeli askerdi. Osmanlı or­dusunun kuvvetini duymuştu. Fakat gözleriyle görmemişti. Ordunun Otlukbeli sahrasına san­caklar açtırıp, mehter vurarak girişindeki dü­zeni, askerin üniformalarının kumaşının kalite­sini ve ağır teçhizatını görünce: <b>«Vay Osmanoğlu ne derya düzmüş»</b> dediği meşhurdur.</p>

    <p>Osmanlı Ordusunun topçu ve tüfekli ağır pi­yade ateşiyle, süvari alaylarının şapır şapır döküldüğünü büyük teessürle gördü. Birliklerine hakim olamadı. Akkoyunlular can havliyle kıska­cın ucundan fırlamaya çalışırken Fâtih ihtiyatdaki iki kolordusu ile firar yollarını kesti.</p>

    <p>Muharebenin sonunda Ulu Şehzade Bâyezid babasının emriyle Uzun Hasan'ın otağı üzerine yürüdü. Mukavemet edemeyen Uzun Hasan atına atlayarak kaçtı.</p>

    <p>Devletin Timur'dan beri karşılaştığı en bu yük tehlikenin atlatılması üzerine Fatih kendi parasıyla 40.000 esiri satın alıp azad etmiştir. (Osmanlı Devleti Tarihi C. l, Sh. 118)</p>

    <p>12 Ağustos Pazar</p>

    <p>BEDİR SAVAŞINDA ALLAH (C.C.)'IN YARDIMI VE ALLAH (C.C.)'A İTTİKA</p>

    <p><b>«Zat-ı Uluhiyyetime yemin ederim ki mu­hakkak Bedir'de «Allah-û Teâlâ» (ve tekaddes Hazretleri) size yardım etti. Halbuki siz Bedir'­de zelil ve fakir idiniz. Binaenaleyh Bedir vaka­sında nail olduğumuz ni'mete şükretmeniz için Allah (c.c.)'a ittikanız vacibdir.»</b> (Al-İmran, 123)</p>

    <p>İşte Bedir günü fakir ve zelil ve zayıf bir halde bulunan mü'minlere Cenab-ı Hak yardımını ihsan etti. Ebu Cehil gibi Kureyşin büyükleri izzet-i iman tezahür etti. Bedir günü mebrâ-yı İslâm oldu. Bunu Cenab-ı Allah (c.c.)'tan baş­ka hangi kuvvet yapabilir.</p>

    <p>Binaenaleyh ey mü'minler! Bundan böyle hep Cenab-ı Allah (c.c.)'ın emrini yerine geti­rip yasaklarından kaçının ki, yardıma nail olup şükredesiniz!...</p>

    <p>Kuvvetlerinin azlığına gelince; 70 deve ve üç tane de atları var idi. Silahları altı kalkan ve 8 kılıçtan ibaret idi. Muharebeye iştirak eden­lerin sayısı ise 313 kişi olup 70'i Muhacirin, geri kalanı da Ensar idi.</p>

    <p>Düşmanların adedi 1000 civarında olup, 100 atlı ve 100 hecin süvarileri ve çoğunun arkasın­da zırh ve çeşitli silahları bulunuyordu.</p>

    <p>Bu Âyet Uhud veya Hendek harbinde nazil olmuştur. Cenab-ı Hak: <b>«Nasıl Bedir'de bu az­lığınıza ve zayıflığınıza rağmen Resûlullah (s.a.v ) ile beraber sebat etti iseniz şimdi de se­bat ediniz.»</b> buyurmaktadır.</p>

    <p>13 Ağustos Pazartesi</p>

    <p>İSTANBUL'DA MEYHANELERİN KALDIRILMASI</p>

    <p>Bugün bütün dünyanın mübtelâ olduğu ve toplumdan bir türlü çıkartılamayan içki belâ­sına karşı, Osmanlı imparatorluğu daha 1500'lerde yasaklamalar koymuştur. (Bu onların o tarihlere kadar kullandığı anlamına gelmez.) Bilgisayar çağını yaşayan fakat böyle necis şey­leri kullanmaktan geri durmayan dünya, özellik­le Avrupa insanının zikredilen tarihlerdeki hâ­li takdirinize bırakılır.</p>

    <p>Sultan II. Selim İstanbul ve Galata kadısı­na gönderdiği fermanda İstanbul ve Galata ci­varındaki meyhane, Kahvehane ve tatar bozası satılan mahallerde dolayısıyle fısk ve fücur is­lendiğini tesbit ettiğini haber vermiştir. Ve şöy­le buyurmuşlar: <b>«...eğer İstanbul'da ve eğer Galata'da vâki olan meyhane ve kahvehaneleri külliyen def ve ref' edip hamr (içki)leri varsa tuz katıp sirke etdirip emr-i şerifime muhalif iş ettirmeyesin. Kabul etmeyeni isimleriyle yaz­dırıp bildiresin.»</b></p>

    <p>F: 26 Zilkade 975/23 Mayıs 1568</p>

    <p>İnsanlık her ne kadar teknolojide terakki ederlerse etsinler, onlara ne olduklarını bildiren, gayesini anlatan İslâm'dan uzak oldukları müd­detçe bu tür menhiyyâtın önüne geçemeyecek­tir.</p>

    <p>(İstanbul Hayatı Sh. 207)</p>

    <p>***</p>

    <p class="c2">«Ey EHLİ İMAN!</p>

    <p><b>Kâfirler ile muharebede muhtaç olduğunuz eshâb ve harb âletlerini ve bilhassa zamanın icâbına göre muktedir olduğunuz kadar kuvvet ve silâhlarınızı hazırlayın.»</b> (Enfâl 60)</p>

    <p>14 Ağustos Salı</p>

    <p>ANNE VE BABAYA İTAAT</p>

    <p>Anne ve baba hakkı hepsinden büyüktür. Çünkü yakınlıkları daha çoktur. Peygamber Efendimiz (s.a.v.) buyurdu ki: <b>«Huzurunda, alı­cı satıcı arasında duran köle gibi olmayan kim­se, babasının hakkını ödeyemez.»</b> Yine buyurdu: <b>«Anaya babaya iyilik etmek, namazdan, oruç­tan, haçtan, umreden, cihandan daha üstündür.»</b> Peygamberimiz (s.a v.) yine buyurdu: <b>«Cennetin kokusu beş yüz yıllık uzaktan duyulur. Anne­sini, babasını üzenler ve sıla-ı rahîm (akrabayı ziyareti yapmayanlar, bunu duymaz.»</b></p>

    <p>Allah-ü Teâlâ Musa (a.s.)'ya vahiy gönderdi: <b>«Annesinin babasının sözünü dinlemeyip benim emirlerimi yapanları, emir dinlememişlerden ya­zarım. Benim emrimi yapmayıp, anasının baba­sının sözünden çıkmayanları, emri dinleyenler­den yaparım.»</b></p>

    <p>Peygamberimiz (s.a.v.) buyurdu: <b>«Sa­daka verip, sevabını anasına-babasına da gön­deren ne ziyan eder. Anasına babasına da sevab verilir ve kendi sevabı hiç azalmaz.»</b></p>

    <p>Peygamberimiz (s.a.v.) huzuruna bir kimse geldi, ve: Babam ve annem ölmüştür, onların üzerimde ödeyebileceğim bir hakkı kaldı mı? dedi. Buyurdu ki: <b>«Onlar için namaz kıl (Na­mazın sevabını onlara gönder), afv dile, ahd ve vasiyetlerini yerine getir, sevdiklerine iyi davran, izzet ve ikramda bulun, akrabasına iyi muamele eyle.»</b> Yine buyurdu: <b>«Anne hakkı baba hakkının iki katıdır.»</b> (Kimyayı Sâadet, Bedir Yayınları 1972, Sh. 309)</p>

    <p>15 Ağustos Çarşamba</p>

    <p>EĞİTİM VE ÖĞRETİM</p>

    <p>1 - İlim tahsil etmek, her müslüman erkek ve kadın için bir vazifedir. Öyle ki her müs­lüman için mükellef olduğu dinî vecibeleri ifa, hak ile batıl, helâl ile haramı ayırabilecek miktar bilgi sahibi olmak bir farîzedir. Başka­larına muhtaç oldukları şeyleri öğretmek için ilim tahsil etmek de bir sünnettir, bir ibadettir. Bundan ziyadesini bir kemal, bir zînet olmak üzere tahsil etmek de mubahtır. Başkalarına karşı mubahatta bulunmak, başkalarıyle müca­dele, mükâberede bulunmak için ilim tahsil et­mek ise mekruhtur.</p>

    <p>2 - İlim tahsil etmek, gerek fertler için ve gerek cemiyet için lâzımdır. Bu bir zaruretdir. Şu kadar var ki ilimlerin bir kısmı, her fert için lüzumlu olduğundan bu kısmının tahsili bir far­zı ayndır, bununla her fert mükelleftir. Bir kıs­mı ise her fert için değil, cemiyet hayatı için elzem olduğundan tahsili de farz-ı kifayedir.</p>

    <p>3 - Dinî İslâmda ilim, cemiyetin yükselme­sine sebeptir. Cehalet ise bir zulmettir.</p>

    <p>4 - Müslümanlıkta her meslek erbabı için o mesleğe müteallik dinî meseleleri bilmek bir vecibedir, mühim bir vazifedir.</p>

    <p>5 - İlim sahasında hakka yardım, hakkın açıklanmasına yardım ilmî bilgilerin artmasını temin için yapılan çalışmalar ibadetten sayılır. Bir müslümanı kahretmek, mahcup bırakmak için, fazl furuşluk için veya bir male, bir te­veccühe nailiyet için yapılacak mübahaseler, tenkitler haramdır, ahlâka muhaliftir. (M.A. Koksal İslâm Tarihi Sh. 427)</p>

    <p>16 Ağustos Perşembe</p>

    <p>MİSVAK HAKKINDA</p>

    <p>Hz. Peygamber Efendimiz (s.a.v.): <b>«Ağızları­nız Kur'an yoludur, onlan misvak ile temizleyi­niz.»</b> buyurmuştur.</p>

    <p>Hz. Peygamber (s.a,v.): <b>«Eğer ümmetime ağır geleceğinden korkmasaydım, her namazda onlara misvak kullanmayı emrederdim.»</b> buyur­muştur.</p>

    <p><b>Misvak kullanmanın keyfiyeti:</b> Misvak erak ağacından veya diş sarılığını izale edebilecek diğer sert ağaçların dallarından olabilir.</p>

    <p>Bu ağaç ile enine boyuna veya yalnız eni­ne dişlerini temizler.</p>

    <p>Her namazda ve akabinde namaz kılmasa bile her abdestte, uyku ve açlık zamanlarında sükût ettiği sıralarda veya kokulu bir şey yediği zaman misvak kullanılması müstehabdır.</p>

    <p>İbn-i Abbas: <b>«Peygamberimiz (s.a.v.) mis­vak için bize öyle emirler verirdi ki bu hususta bir âyet nazil olacağını zannederdik.»</b> buyuruyor.</p>

    <p>Misvakın 30 kadar faydası beyan edilmiştir:</p>

    <p>1- Ağzı temizler, 2- Allah (c.c.)'ın rıza­sını celb eder, 3- Melekleri memnun eder, 4- Şeytanı darıltır, 5- Ağzı tadlandırır, 6- Di­şi cilalandırır, 7- Göze kuvvet verir, 8- Sün­neti eda eder, 9- Sesi güzelleştirir, 10- Ze­kâyı artırır, 11- Diş etlerini kuvvetlendirir, 12- Konuşmayı kolaylaştırır, 13- Son nefes­te kelime-i şehadeti hatırlatır, 14- Kocalığı ge­ciktirir, 15- Sevabı çoğaltır, 16- Can çekiş­meyi kolaylaştırır, 17- Mideyi takviye eder, 18- Hazmı kolaylaştırır, 19- Aklı artırır, 20- Bedenin rutubetini keser, (İhya C. l. Sn. 354-355)</p>

    <p>17 Ağustos Cuma</p>

    <p>İSLAM CEZA HUKUKUNDA ZİNANIN CEZASI</p>

    <p>İslâm hukukunda zina, meşru bir akte da­yanmaksızın yapılan haram bir birleşme olup bunu işleyen erkeğe zâni kadına da zâniye denir. Zina eden erkek ve kadın hakkında Kur'an-ı Kerimde şöyle buyrulur:</p>

    <p><b>"Zina eden kadınla zina eden erkekten herbirine yüzer değnek vurunuz. Eğer Allah (c.c.)'a ve ahiret gününe inanıyorsanız, bunlara acıya­cağınız tutmasın. Mü'minlerden bir zümre de bunların cezalarına şahid olsun."</b> (Nur-2)</p>

    <p>Değnek (celde) ete değmemek üzere yal­nız deriye tesir edecek derecede vurmak demek­tir. Bu da ne ince ne kalın, budaksız, kenarsız düğümsüz bir değnekle yapılır.</p>

    <p>Bunların hepsinin bir günde vurulması lâzım gelmeyip yarısını ertesi güne bırakılması da ca­izdir. Başa, yüze ve tenasül uzvuna vurulmaz. Zina fiilinden dolayı ceza tatbik edilebilme­si için en başta akıl ve buluğ çağına ermiş ol­mak şartları aranır.</p>

    <p>Zina fiilinin sübutu için de ikrar ve şehadet şart olduğu gibi bu ikrar ve şehadetin makbul ve muteber olabilmesi için de, ayrıca bir takım kayıt ve şartlar vardır.</p>

    <p><b>Recm cezası:</b> Zinadan korunacak vasıfta bulunduğu halde (evli) bu fiili işlemiş olan er­kek ve kadınlara mahsustur.</p>

    <p>Bu hususta gerekli koruma vasıflarını haiz bulunmayan zânî ve zâniye hakkında usulü dairesinde celde cezası tatbik edilir. (İslâm Tarihi, C. 4, Sh. 217)</p>

    <p>18 Ağustos Cumartesi</p>

    <p>RÜYA</p>

    <p>Uyuyanın, uykusunda bazı şeyler görmesine rüya ve hulûm (düş) denir. Fakat rüyada, görülen şeyler, daha çok, hayır ve güzel şeyler üze­rine olur. Hulûmde ise, görülen şeyler, daha çok şer ve çirkin şeyler üzerine olur. Peygamberi­miz (s.a.v.) rüya ve hulûm hakkında şöyle bu­yurmuşlardır:</p>

    <p class="c2">"Salih rüya: Allah (c.c.)'dan, hulûm ise şey­tandandır."</p>

    <p>Zaman (ın sonu) yaklaşınca, Müslümanların rüyası, hemen hemen yanlış çıkmayacaktır.</p>

    <p>Sizin en doğru rüya göreniniz en doğru söyleyeninizdir!</p>

    <p>Rüya üç çeşittir:</p>

    <p>1 - Yüce Allah (c.c.) tarafından (kuluna) müjde olan salih rü'ya,</p>

    <p>2 - Şeytan tarafından korku, üzüntü ve­ren rü'ya,</p>

    <p>3 - Kişinin, kendi nefsinden, kendisine tel­kin mahiyetinde vâki olan rü'ya.</p>

    <p>Şeytan, Âdem oğullarına karşı beslediği şid­detli düşmanlık sebebiyle, her zaman, onlara sataşır, her yönden tuzaklar kurar, her yolla onların işlerini bozmak ister. Görüldükleri rü'yalarını da, ya içlerine yanlışlar karıştırmak ya da onlardan gaflete düşürmek suretiyle örtüp belirsiz ve yararsız hale getirmektir. (M. Asım Koksal - İslâm Tarihi, C. 3-4, Sh. 22)</p>

    <p><b>"Ey Nebi-yi Muazzam! Sana Allah-ü Teâlâ ve mü'minlerden ittiba edenler tapanlar kâfidir."</b> (Enfâl:64)</p>

    <p>19 Ağustos Pazar</p>

    <p>SÜKÛTUN FAZİLETİ</p>

    <p>Dilin tehlikesi büyüktür. Kurtuluş ancak sü­kûttadır. Bunun için dinimiz sükûtu övmüş ve sükûta teşvik etmiştir. Nitekim Peygamberimiz (s.a.v.) şöyle buyurmuştur: <b>«Sükût eden kurtul­muştur.»</b></p>

    <p>(İhya, C, 31, Sh. 247, Tirmizi)</p>

    <p class="c2">"Sükût hikmettir, fakat susanlar azdır."</p>

    <p><b>"İki çenesi ile bacakları arasında olan hususda bana kefalet veren kimsenin, ben Cennet'e girmesine kefîl olurum."</b> (İhya, C. 3/247, Buhâri)</p>

    <p class="c2">"Midesinin, edeb yerinin ve dilinin şerrin­den korunan kimse, bütün kötülüklerden ko­runmuş olur."</p>

    <p>İnsanların ekserisinin helaki, bu üç şehvet sebebiyledir. Dili korumak çok makbul bir iba­dettir. Ağızı ve ferci korumalıdır. Bunu başa­ran insan, ebedî kurtuluşa erer.</p>

    <p>Dilini koruyan kimsenin hatalarını Allah (c.c.) örter. Şu Hadis-i Şerifi her an aklınızdan çıkarmamanız lazımdır.</p>

    <p class="c2">«Allah (c.c.)'a ve ahiret gününe iman eden, hayır söylesin veya sükût etsin.»</p>

    <p>Mü'min bir şey söyleyeceği zaman, önce dü­şünür, sonra konuşur. Çok konuşanın yalan ve dil sürçmeleri çoktur. Böyle olunca da günah çok olur. Günahı çok olana da yaraşan ateştir.</p>

    <p>Allah (c.c.) hepimizi felaha erenlerden ey­lesin. Âmin. (İhya C. 3/251, Buhari)</p>

    <p><b>«Allah (c.c.) ve ahiret gününe iman eden kimse ya hayır söylesin ya sussun.»</b> (Buhari - Müslim)</p>

    <p>20 Ağustos Pazartesi</p>

    <p>ÇOKÇA TEVBE ETMENİN GEREKLİLİĞİ</p>

    <p>Peygamberimiz (s.a.v.)'in bildirdiğine göre; Yüce Allah (c.c.): <b>"Ey kullarım! Benim afvettiğim kimseden başka hepiniz günahkarsınız!</b></p>

    <p><b>Öyle ise benden mağfiret dileyiniz de sizi mağfiret edeyim!"</b> buyurmuştur.</p>

    <p>Peygamberimiz (s.a.v.) de: <b>"Ey insanlar Rabbınıza tevbe ediniz!</b></p>

    <p class="c2">Ben de ona günde yüz kerre tevbe ve istiğ­far ediyorum.»</p>

    <p>Abdullah b. Ömer (r.a.): <b>"Hiç bir şey konuş­madan önce bir mecliste Resûlullah (s.a.v.) yüz kerre (Rabbiğ firli ve tüb aleyye inneke Entet-tevvaburrahim!) dediğini sayardık."</b> demiştir.</p>

    <p>Huzeyfet'ül-Yemanî (r.a.) der ki: <b>«Dilimin çirkin ve acı sözlülüğünden Resûlullah (s.a.v.)'a şikayette bulundum.</b></p>

    <p class="c2">(Ya Resûlallah (s.a.v.) dilim beni yakıyor!) dedim.</p>

    <p class="c2">Resûlullah (s.a.v.) de (istiğfardan yararla­nılırken sen neredeydin?</p>

    <p class="c2">Ben günde Yüce Allah (c.c.)'a yüz kere tev­be ve istiğfarda bulunuyorum.) buyurdu.</p>

    <p>(M. A. Köksal - İ. Tarihi: C. 11, Sh. 376)</p>

    <p>PEYGAMBERİMİZ (S.A.V.) HABBAB B ERET (R.A.)'E ÖĞRETTİĞİ İSTİĞFAR</p>

    <p>Habbab b. Eret: <b>«(Yâ Resûlallah (s.a.v.)! Na­sıl istiğfar edeyim?) diye sordum.</b></p>

    <p><b>(Allâhümmağfirlenâ verhamnâ vetüb aleynâ inneke entettevvâbürrahim) de!»</b> buyurdu.</p>

    <p>21 Ağustos Salı</p>

    <p>MÜSLÜMANLARIN SAVAŞ YILLARINDA İLMİ İHMÂL ETMEMELERİ</p>

    <p>Allah Teâlâ şöyle buyurur: <b>«Ey imân eden­ler! Hazırlığınızı yapın, tedbirinizi alın ve topyekün hepiniz savaşın.»</b> (Nisa 71) Yine Cenab-ı Hak: <b>«Zengin, fakir, zayıf, kuvvetli genç, yaşlı, hepiniz savaşa koşun.»</b> Ve, <b>«Eğer savaşa koş­mazsanız, elim bir azaba uğrarsınız.»</b></p>

    <p>(Tevbe 39)</p>

    <p>Daha sonra da Allah şöyle buyurdu: <b>«Mü'minlerin hepsi de seferber olacak değildirler. İç­lerinde her sınıftan bir cemaat sefere çıkmalı, bir kısmı da din hususunda vukuf kesbetmek, din ahkâmını öğrenmek için çalışmalı, geri dön­dükleri zaman kavimlerine ihtarlarda bulunma­lı ki belki onlarda çekinirler.»</b> (Tevbe 129)</p>

    <p>İbn-i Abbas (r.a.) bu Âyetler hakkında şu açıklamada bulunur: Bir grup çarpışırken, di­ğer bir gurup Peygamberin (s.a.v.) yanında din­lerini öğrenirler, savaştan dönenlere öğrendik­lerini, Kur'an'ı öğretirler. Unuttuklarını hatırla­tırlar. Farzlar ve Allah (c.c.)'ın bildirdiği ceza­lar hususunda onları ikaz ederler.</p>

    <p>Ahvas b Hakîm b. Umary el-Abs (r.a.)'den: Ömer b. Hatta'b (r.a.), ordu kumandanlarına şunları yazdı: <b>«Dini iyice öğrenin. Çünkü, bir kimsenin bilmeyerek hak diye batıla uyması, batıl diye hakkı terketmesi özür kabul edilmez.»</b> (Hadislerle Müslümanlık - C. 2, Sh. 501)</p>

    <p>22 Ağustos Çarşamba</p>

    <p>NİKAH İÇİN ERKEKDE ARANAN VASIFLAR</p>

    <p>Kız velisine düşen kızını vereceği adamın ahlâkını araştırmaktır. Kılık ve kıyafeti, ahlâkı, dini bozuk olup aile hukukuna riayet edemiyen erkeğe kızını vermemelidir. Nitekim Peygambe­rimiz (s.a.v.) ;</p>

    <p class="c2">"Kızını fâsık kimseye veren, onunla ilgisini kesmiş (ve onu ateşe atmış) tir."</p>

    <p>(İhya C. 2, Sh. 108)</p>

    <p>Kız hakkında uyanık olmak ve tedbirli bu­lunmak lâzımdır. Herkese kız verilmez. Zalim, fâsık, bid'at sahibi; içkici, kumarcı bir kimseye kızını veren, kızına hıyanet ve dinine ihanet et­tiği ve mahremlik hakkını yerine getirmediği için, Allah (c.c.)'ın gazabına uğrar. Müslüman bir kız ancak müslüman bir erkekle evlenebilir. Günümüzde parası var, zengin diyerek dinsiz, zâlim, fâsık kimselere müslüman, düşünmeden kızını veriyor. Bu kızına ve dinine ihanettir. Müslüman kızını Allah (c.c.)'tan korkana ver­melidir. (İhya: C. 2)</p>

    <p>YÜCE ALLAH (C.C.)'IN KULUNA EN YAKIN OLDUĞU ZAMANDA ZAKİRLERDEN OLMAĞA ÇALIŞILMASI</p>

    <p>Amr b. As (r.a.), Peygamberimiz (s.a.v.)'in <b>"Rabb'ın, kuluna, gecenin son yarısındakinden daha yakın olduğu bir zaman, yoktur.</b></p>

    <p><b>Eğer, o saatte Allah (c.c.)'ı zikredicilerden olmağa gücün yeterse, ol»</b> buyurduğunu işitmiştir.</p>

    <p>23 Ağustos Perşembe</p>

    <p>ÂYET'ÜL KÜRSİ</p>

    <p>Peygamberimiz (s.a.v.):</p>

    <p class="c2">Bu Ayetin (Ayet'ül Kursi) okunduğu haneden şeytanın firar edeceğini ve sâhir ve sâhirenin (erkek ve kadın sihirbaz) sihirlerinin o hâ­ne halkına te'sir etmeyeceğini ve bu âyetin tilâ­vetine (okunmasına) devam etmek âbid ve sıddıkların vazifesi olduğunu ve Kur'ân'ın seyyidi Sûre-i Bakara olup Bakara nm seyyidi de Ayet'ül Kürsi olduğunu beyan buyurmuştur.</p>

    <p><b>İşte bu Hadis-i Şerif:</b> İnsanları maddi esba­ba tevessül ettikleri gibi manevi esbaba (sebep­lere) de tevessülün (lüzumunu beyan etmiştir.) Çünkü insana musallat olan şeytanı bu Âyet'i - Ayet-ül Kürsi'yi - okumakla kaçırmak hır­sızı silahla kaçırmak gibidir.</p>

    <p>Bir kul ki, şeytandan gelecek şirk vesâir be­lâların definden aciz olduğunu itiraf ederek kudret-i azime (en büyük kudret) sahibi olan Allah (c.c.) hazretlerine kemal-i ihlas ile il­tica eder (sığınır). O'nun kudret ve azametini beyan eden bu ayet'ül kürsî'yi okursa; Halikına (yaradanına) sığınan bir kulunu hakiki muha­faza edici olan Hak Teâlâ Hazretleri'nin muha­faza buyuracağına şüphe yoktur. Şu kadar ki inanmak, ihlas ve teslimiyet şarttır. Yoksa iman ve itikadı zayıf olanlar maneviyattan istifade edemezler. (Hz. M. Sami, Musâhabe C. 2, Sh, 27)</p>

    <p><b>«Sana vahyedilen kitabı oku. Namazı da dosdoğru kıl (ve kıldır). Çünkü namaz edebsizlikden ve akıl ve şeriata uymayan her şeyden alıkoyar. Allah'ı zikretmek elbette en büyük (ibadet) dir. Ne yaparsanız Allah bilir.»</b> (El-Ankebût: 45)</p>

    <p>24 Ağustos Cuma</p>

    <p>RAHMET VE MERHAMET</p>

    <p><b>"Allah Teâlâ Hazretleri ibtidâ (ilk önce) rah­metini yarattığında, yüz parça yarattı. Bu yüz rahmetinden doksandokuz parçasını ind-i ilâhi­de (kendi katında) alıkoydu. Sadece bir parça­sını bilcümie mahlukatına (yarattıklarına) gön­derdi, ihsan etti. Eğer bir kâfir Allah Teâlâ Haz­retleri'nin katındaki rahmetinin genişliğini bil­miş olsaydı cennetten ümidini kesmezdi Ve eğer bir mü'min de Allah Teâlâ Hazretleri'nin katın­daki azabı bilmiş olsaydı cehennemden ve aza­bından emin olamazdı."</b> Yani mü'minler dâima iki kanat mesabesinde olan korku ve ümid arasında bulunmalıdır.</p>

    <p>Cenâb-ı Allah (c.c.) halkı yaratınca levhine <b>"Rahmetim intikamıma gâlibdir."</b> diye yazması­nı kaleme emretti. (Buhari: 9/9)</p>

    <p>Allah Teâla mahlukatı yarattığı ve onların mukaddemimi tayin ettiği zaman zât-ı ulûhiyyetine ahd û misâkı hâvi olan şu mektubu da kendi arşına koydu ki mazmun-ı şerifi: <b>«Benim rahmetim gazabıma gâlibdir.»</b> (Tecrid: 12/453)</p>

    <p>Rasûlullah (s.a.v.) buyuruyor ki:</p>

    <p class="c2">"Allah katında kulların en fazla sevileni gü­zel ahlâk sahibi olandır."</p>

    <p><b>"Fukara ve zuafaya merhamet edenlere Cenab-ı Hak merhamet eder."</b> (Kenzül-İrfan/83)</p>

    <p>Yumuşaklık ve şefkat yani insanlara mülayemetle lütuf ve merhamet eylemek akıl ve hikmetin başıdır. (Hz. M. Sami, Musâhabe C. 4. Sh. 94)</p>

    <p>25 Ağustos Cumartesi</p>

    <p>CİBRİL (A.S.)'E ZORLUK VE YORGUNLUK GELDİĞİ ANLAR</p>

    <p>Peygamberimiz (s.a.v) Efendimiz bir defa­sında Cıbrıi-i Emin'e sual edip:</p>

    <p>«- Gökten indiğin vakitlerde sana hiç zor­luk ve yorgunluk geldi mi?» Cibril (a.s.):</p>

    <p>«- Evet. dört yerde.» diyerek şunları izah etti:</p>

    <p><b>Birincisi</b>: İbrahim (a.s) ateşe atıldığı za­man ben arşın altında idim. Cenab-ı Hak (c.c.) bana kuluma yetiş buyurdu. Ben yetişip Ya İb­rahim bir ihtiyacın var mı? dedikte: Sana ih­tiyacım yok dedi.</p>

    <p><b>İkincisi</b>: İbrahim (a.s.) bıçağı İsmail (as.)'in boğazına koyduğu vakit yine arşın altında idim. Allah Teâlâ: Kuluma yetiş dedi. Ban bir göz açıp yumacak kadar bir zamanda yetişip bıçağı ters çevirdim</p>

    <p><b>Üçüncüsü</b>: Uhud günü küffar sana zarar verip azı dişini kırdıkları zaman Allah Teâlâ: Kuluma yetiş, kanı yere damlamasın. Eğer Habibimin bir damla kanı yere düşerse azametim hakkı için yerden ne bir nebat, ne de bir ağaç bitiririm! dedi. Ben de hemen iki elimle kanı tuttum sonra da onu havada kaybettim.</p>

    <p><b>Dördüncüsü</b>: Yusuf (a.s.) kuyuya atıldığı zaman Allah Teâlâ: Kuluma yetiş dedi. Yusuf (a.s.) daha kuyunun dibine inmeden bir taş alıp onun üstüne oturttum. (Hz. M. Sami, Uhud Gazası Sh. 26)</p>

    <p>26 Ağustos Pazar</p>

    <p>MALAZGİRT MEYDAN MUHAREBESİ</p>

    <p>Romanes Diogenes, bütün Bizans ülkelerin­den muhtelif milletlere mensup 200.000 civarın­da ordu hazırlayarak Doğu Anadolu'ya doğru ilerlemeye başladı. Alparslan savaşı kabule mec­bur kaldı. Sultanın ordusu 50.000 civarında idi. Alparslan elçiler göndererek sulh teklifinde bu­lundu.</p>

    <p>24 Ağustos 1071'de red cevabını alan Alpars­lan, ordusunu çok güzel bir şekilde yerleştirdi. Bu arada Abbasi Halifesi, Cuma günü İslâm dünyasındaki bütün camilerde, Alparslan'ın za­fer kazanması için dua edilmesini istemişti. Sul­tan Alpaslan, 26 Ağustos 1071 Cuma günü as­kere hitaben te'sirli bir konuşma, manidar bir dua yapmıştı.</p>

    <p>Savaş başladı. Taktik icabı Türkler geri çe­kildi. Hilal şeklini alıp her taraftan düşmana saldırıldı. Bizanslılar feci şekilde mağlup oldu­lar. Romanos Diogones esir düştü. Alparslan im­paratora iyi muamele yapmış sonra da bir ant­laşma yapmıştır. Bizanslılar anlaşmayı bozmuş bunun üzerine: <b>"Bu günden itibaren mevcut sulh sona ermiştir. Artık haç'a tapanlar öldürü­lecek, memleketleri fetholunacaktır. Kartallar gibi uçunuz, Bizanslılara merhamet etmeyiniz."</b> diyerek Anadolu'nun fethinin tamamlanması lâzım geldiğini ilan etmiştir.</p>

    <p>Bu zafer Türkler'in, Anadolu'yu fethederek yerleşmesine sebep olmuştur. Malazgirt aynı zamanda İslâmlıkla Hıristiyanlığın hesaplaşması idi ki İslâmın lehine sonuçlanmıştır.</p>

    <p>(Anahatlarıyla İsl. Tarihi, Sh. 167)</p>

    <p>27 Ağustos Pazartesi</p>

    <p> </p>

    <p>Tefsirlerin beyanına göre; Süleyman (a.s.)'ın emrine imtisalen ins, cin ve kuşlardan as­kerler toplandı. Yine O'nun emriyle cinlere taht-ı revan yaptırıldı. Süleyman (a.s.) onun üzerine oturup etrafında vezirler, askerler ve kuşlar olduğu halde rüzgâra emredip tabelâyı havaya kaldırarak istediği mahalle -yere- şevket­ti (götürdü).</p>

    <p>Zamanımızda fennin gelişerek havada tay­yarelerin uçtuğu görüldüğüne göre İlahi Kud­retin Süleyman (a s.)'a ve diğer peygamberle­re ihsan buyurduğu mucizelere inanmak ve id­rakten uzak görmemek lazımdır.</p>

    <p>Yine Hâzin ve Medârik tefsirlerinde buyurulduğuna göre Süleyman (as) kuşların lisa­nına vakıftı. Onlarla konuşuyor ve söyledikle­rini anlıyordu. Bir gün tavus kuşu öttüğünde; tavus kuşunun: <b>«Dünyada diyanetinize göre ce­za görürsünüz.»</b> demek istediğini, serçe öttüğün­de: <b>«Ey günahkarlar Allah (c.c.)'a istiğfar edin!»</b> dediğini, horoz öttüğünde: <b>«Allah (c.c.)'ı zikr edin ey gafiller!»</b> dediğini haber vermiştir. (Hz. M. Sami Musâhabe C. 6, Sh. 76)</p>

    <p class="c2">«Ey mü'minler! O fitneden sakının ki o yal­nız sizden zulmedenlere isabetle iktifa etmez. Belki umûmunuza birden isabet eder. Ve şunu bilin ki Allah (c.c.)'ın azabı şiddetlidir.»</p>

    <p>(Enfâl sûresi, Âyet 25)</p>

    <p><b>«Siz zâlimlere meyil etmeyin ki vücudunu­za ateş yapışmasın. Halbuki Allah'dan gayri sizin dostunuz yoktur.»</b> (Hûd: 113)</p>

    <p>28 Ağustos Salı</p>

    <p>HZ. ABDURRAHMAN B. AVF (R.A.)</p>

    <p>Cennet ile müjdelenen on sahâbiden biridir Özelliklerinden birisi de Resülullah (s.a.v.) Efendimizin bazı zamanlarda kendisine iktida ede­rek namaz kılmış olmasıdır. Bir gün Abdurrah­man b. Avf (r.a.), cemale imam olmuş bir rekat kıldıktan sonra Rasûlullah (s.a.v.) de na­maza erişerek iktida etmiş (imama uymuş) imam selâm verdikten sonra fevt olan (kalan) bir rekatı da kendileri tamamlayıp selâm ver­mişler ve buyurmuşlar ki:</p>

    <p class="c2">«Hiçbir Nebi, ümmetinden sâlih bir kimse­nin arkasında namaz kılmadan dünyadan ayrılmamıştır.»</p>

    <p>Hz. Ali (r.a.) diyor ki:</p>

    <p><b>«- Ben Rasûlullah (s.a.v.)'in Abdurrahman bin Avf (r.a.) için şöyle buyurduklarını işittim: «Sen sema ehli içinde eminsin, Sen ehli arz için­de de eminsin.» Ve yine Rasûlullah (s.a.v.)'in «Abdurrahman bin Avf yeryüzünde Allah (c.c.)'ın vekilidir.»</b> buyurmuşlardır.</p>

    <p>Bedir vak'ası'na ve bütün harblere katılmış­tır, ilk müslüman olan sekiz kişiden biridir. Peygamberimiz (s.a.v.)'in kendileriyle istişare etti­ği altı kişiden biridir.</p>

    <p>(Hz. M. Sami, Ashab-ı Kiram C. 2, Sh. 217)</p>

    <p>Allah-ü Teâlâ buyuruyor:</p>

    <p><b>«Nusret ve zafer Allah (c.c.)'tandır. Şüp­hesiz ki Allah (c.c.), emrinde mutlak gâlib ve ef'âlinde hüküm ve hikmet sahibidir.»</b> (Enfâl sûresî. Âyet 10)</p>

    <p>29 Ağustos Çarşamba</p>

    <p>ZALİMLERE MEYLETMEK</p>

    <p><b>«Siz zâlimlere meyil etmeyin ki vücudunu­za ateş yapışmasın. Halbuki Allah (c.c.)'dan gayri sizin dostunuz yoktur. Binaenaleyh zâlim­lere meyil ettikten sonra hiç kimse tarafından yardım olunmazsınız.</b> (Hûd: 113)</p>

    <p>Âyetten kastedilen mana;</p>

    <p><b>«Zâlimlere kalbinizle muhabbet eder ve za­limane işlerine rıza gösterirseniz Cehennem ateşi sizi yakar. Şu halde, onlara muhabbet etme­yin ki ateş sizi yakmasın. Eğer yakarsa sizi kurtaracak Allah (c.c.)'dan gayri bir dostunuz ol­madığı gibi bir kimseden de yardım görmezsiniz.»</b> demektir. Veyahut onlara müdâhane edip zalimane emirlerine itaat etmeyin demektir.</p>

    <p>Zulüm bütün dinlerde haramdır. Zira cüm­le insanların nazarında makbul ve âlemin in­tizamına hizmet eden adaletin zıddı zulüm ol­duğundan alemin harabiyetine ve milletlerin çöküşüne sebep olur. Bundan dolayı Cenab-ı Hak zulmetmek şöyle dursun zulmedenlere meyil etmekten dahi yasaklamıştır. (Musâhabe, 4, Sh. 84)</p>

    <p>MECLİSİN KEFFARETİ</p>

    <p>Râfi b. Hadic (r.a.): <b>«Peygamber (s.a.v.), hiç bir meclisten (Sübhânekâllâ-hümme ve bihamdike estağfirüke ve etûbü ileyke!) diye istiğfar et­meden kalkmaz, sonra da (Bu, mecliste olan bi­ten şeyler için keffârettir!) buyururdu.»</b> demiş­tir.</p>

    <p>30 Ağustos Perşembe</p>

    <p>İHSAN NEDİR?</p>

    <p>Abdullah b. Ömer (r.a.)'in bildirdiğine gö­re; Hz. Ömer (r.a.) demiştir ki: «Biz birgün Resûlullah (s.a.v.) ve Ashabından yanındaki bir cemaatla birlikte oturduğumuz sırada, güzel yüzlü, güzel saçlı, saçına güzel koku sürmüş be­yaz elbiseli, genç ve güzel bir adam geldi» Re­sûlullah (s.a.v.)'a şu soruyu sordu: <b>«Yâ Resûlallâh (s.a.v.) İhsan Nedir?»</b> Resûlullah (s.a.v.) de:</p>

    <p><b>«İhsan Allah (c.c.)'ı görüyormuşsun gibi, ibadet etmendir! Sen, Onu, görmesen de, muhak­kak, O, seni görüyordur.»</b> buyurdu.</p>

    <p>Adam (Ben, böyle yaptığım zaman, muhsin, ibadeti ihsan derecesinde yapmış olur muyum?) diye sordu.</p>

    <p>Resûlullah (s.a.v.) (Evet!) buyurdu.</p>

    <p>Adam, (Doğru söylüyorsun!) dedi.</p>

    <p>Resûlullah (s.a.v.) Bu kimsenin Cebrail (as.) olduğunu belirtmiştir. (Müslim C. 1)</p>

    <p>PEYGAMBERİMİZ (S.A.V.)'İN SABAH NAMAZINDA HZ. EBÛ BEKİR (R.A.)'E UYUŞU</p>

    <p>Peygamberimiz (s.a.v.), bir kerre de, Hz. Ebû Bekir (r.a.)'in arkasında oturarak namaz kıldı.</p>

    <p>Peygamberimiz, (s.a.v.) bir sabah, vücudun­da hafiflik bulmuştu.</p>

    <p>Hz. Ebû Bekir, bir rekât kıldırdıktan sonra, Peygamberimiz (s.a.v.), Mescid'e çıktı.</p>

    <p>Hz. Ebû Bekir (r.a.)'in sağ yanına oturup Hz. Ebû Bekir (r.a.)e uydu.</p>

    <p>Kalan rekâtı da, kendi başına kılıp tamam­ladı.    </p>

    <p>(M. A. Koksal, İ. Tarihi C. 11, Sh. 46)</p>

    <p>31 Ağustos Cuma</p>

    <p>PEYGAMBERİMİZ (S.A.V.)'İN KENDİSİ VE EV HALKININ GEÇİM VE GEÇİMLİKLERİ HAKKINDA DUASI</p>

    <p>Ebû Ümâmetülbâhili (r.a.)'nin bildirdiğine göre, Peygamberimiz (s.a.v.): <b>«Aziz ve Celil olan Rabb'ım bana Mekke vadisini altın yapmayı tek­lif buyurdu.</b></p>

    <p><b>(Hayır! Ya Rab! Ben, bir gün tok olayım, bir gün de, aç olayım. Aç olduğum zaman. Sana niyazda buluna­yım ve Seni, zikr edeyim. Tok olduğum zaman da. Sana hamd edeyim, şükr edeyim!) dedim.»</b> buyurmuştur.</p>

    <p>Ebû Hüreyre (r.a.) de, Peygamberimiz (s.a.v.)'in: <b>«Allah (c.c.)'ım! Ev halkımı, Muhammed (s.a.v.)'in Ev halkını ölmeyecek kadar rızıklandır!</b></p>

    <p><b>Muhammed (s.a.v.)'in Ev halkının rızkını, ölmeyecek kadar kıl!»</b> diyerek dua ettiğini bildirmiştir.</p>

    <p>Hz. Âişe (r.anha) ve Ebû Hüreyre (r.a.)'nin bildirdiklerine göre: Peygamberimiz (s.a.v.) Medine'ye gelişinden vefatına kadar Ev halkı, üç gece ard arda buğday ekmeğinden karınlarını doyurmamıştır.</p>

    <p>Peygamberimiz (s.a.v.), vefatından önce. Zırh gömleğini. Ev halkının ekmekliği için Ebû Şah­ma adındaki Yahudiden aldığı bir Vesk veya otuz Sa' arpa karşılığında tercih etmiş bulunu­yordu.</p>

    <p><b>«Allah'tan korkanlara Şeytan'dan bir ves­vese dokununca; Allah'ı hatırlar. Ve hemen gerçeği gerürler.»</b> (Â'râf:202)</p>

    <p>1 Eylül Cumartesi</p>

    <p>ATEŞ İBBAHİM (A.S.)'İ NİÇİN YAKMADI</p>

    <p>Fahr-i Râzi'nin beyanı veçhile İbrahim (a.s.) üzerine ateşin nasıl soğuk olup yakma­dığına üç ihtimal vardır.</p>

    <p><b>Birincisi</b>: Ateşin hararetini ve yakmak ha­lini Cenab-ı Hakk'ın izale edip yalnız ziyası kal­mak suretiyle hâsıl olmuştur. Âyet-i Celîle'nin lafzına muvafık olan da budur. Bu hal İbrahim (a.s.)'ın mucizesidir.</p>

    <p><b>İkincisi</b>: Hak Teâla Hazretlerinin İbrahim (a.s.)'in cisminde ateşin yakmasına mâni ola­cak bir keyfiyet halk etmesiyle hasıl olmuştur. Nitekim «Semender» denilen kuş ateş içinde bu­lunup zarar görmediği gibi İbrahim (a.s.) de ateş içinde zarar görmemiştir.</p>

    <p><b>Üçüncüsü</b>: Hak teâlâ Hazretleri'nin İbrahim (a.s.) ile ateş arasında bir hâil halketmesiyle hâsıl olmuştur.</p>

    <p>Hak Teâlâ Hazretleri ateşe soğuk olmasıyla emrettikten sonra selametle dâhi emir buyur­muştur ki mu'tedil bir hal üzre kemâl-i rahat, ve selâmetle İbrahim (a.s.)'in eğleştiği muhakkakdır.</p>

    <p>O makamda Hz. İbrahim (a.s.)'ın yedi gün ikamet ettiği ve: <b>«Dünyada en ziyade telezzüz ettiğim o yedi gündür!»</b> buyurduğu mervîdir.</p>

    <p>O gün dünya yüzünde bil'umum ateşlerin sönüp intifa' olunmadığı mervîdir.</p>

    <p>(Hz. M. Sami, Hz. İbrahim (a.s.) Sh. 108-109)</p>

    <p>***</p>

    <p class="c2">«İmanın alameti ensâr'a muhabbet nifakın alameti de Ensâr'a bugzetmektir.»</p>

    <p>(Hadis-i Şerif (Buhari)</p>

    <p>2 Eylül Pazar</p>

    <p>TACİRİN DİKKAT ETMESİ GEREKEN DÖRT HUSUS</p>

    <p>1- Malını değerinden fazla övmemek: Şa­yet malını kendisinde olmayan vasıflarla övü­yorsa, yalan söylemiş oluyor. Müşteri, onun sö­züne aldanarak malı alırsa, yalanla birlikte müş­teriye zulmetmiş oluyor.</p>

    <p>Ticarette yemin etmek de uygun değildir Hadis-i Şerifte <b>«(Ticarette) yalan yemin malın sürümünü temin ederse de, (kazancın bereketini giderir.»</b> buyurulmuştur. (Buhârî) Edilen yemin doğru bile olsa, cüz'i menfaatına, Allah-u Teâlâ'nın ismini âlet etmiş olur ki bun­da da hata etmiş sayılır.</p>

    <p>2 - Malının gizli ve açık bütün kusurları­nı söyleyip, hiçbirini gizlememesi vaciptir. Malın kusurunu müşteriden gizlemek, zulüm ve onu aldatmaktır ki her ikisi de haramdır.</p>

    <p>3 - Ölçü ve tartıda kat'iyyen hile yapma­mak. Alırken nasıl ölçer ve tartarsa, verirken de öyle ölçüp tartmalıdır. Allah-ü Teâlâ şöyle buyurmuştur: <b>«Veyl o mutaffiflne ki insanlar­dan! kendilerine ölçerek bir şey aldıkları zaman tam alırlar, onlara bir şeyi ölçüp tartarak verdiklerinde eksik tutarlar.»</b> (Mutaffifîn: 1-3) Bu veylden kurtuluşun tek yolu alırken biraz eksik ve verirken de biraz fazla vermektir.</p>

    <p>4- Piyasaya sadık kalmak ve fiyatı gizlememektir. Resûl-i Ekrem (s.a.v,) kafileyi yolda karşılayıp mallarını almaktan ve almayacağı malın üzerine varmaktan nehyetmiştir. (Buhari ve Müslim)</p>

    <p>(İhyau Ulumi'd-din C. 2, Sh. 194)</p>

    <p>3 Eylül Pazartesi</p>

    <p>EBU EYYUB-İ ENSARİ CİVARINDA HRİSTİYANLARIN SAKİN    OLMAMALARINA DAİR</p>

    <p>Sultan III. Murud zamanında, Hazret-i Ebu Eyyub el-Ensâri aleyhi rahmeti-il-bâri-türbe-i şerife'sinin etrafında yaşayan gayri müslim hal­kın, şarkı söyleyip içki içtikleri tesbit edilmiş­tir. Hz. Peygamber ve ashabına saygıda kusur etmeyen Koca Sultan bunu duyduğunda hâsslar kadısına, zikredilen mevkide zimmilerin oturulmamasına ilişkin fermanın niçin dikkate alın­madığını sual ederken hiddetlenmiş ve ilâveten şöyle buyurmuşlardır: <b>«...Türbe-i Şerife etrafın­da bir ferd zımmi sakin ve mütemekkin olma­yıp cümlesi müselman olalar ve min-ba'd türbe-i şerife etrafında şürb-i hamr olunup çeng ve çigâne çalmayalar. Şöyle ki emrime mugayir geru türbe-i şerife etrafında kefere cinsinden bir zımmi sakin olup alaniyeten çeng ve çigâne şurb-i hamr olunup fesaid olunduğu istima olu­na, bu bâbda siz külli mes'ul olup mütemekkin olanlar küreğe konulacak mukarrerdir. Ona gö­re mukayyed olup tenbih ve te'kid eyleyin.»</b> F: 24 989/1581.</p>

    <p>Ecdadımız, bu tip saygısızlığı gayrı müslime yaptırmamıştır. Heyhat! Şimdi böyle mane­vî değerlerimize saygısızlığı nüfus cüzdanında «Dini İslâm!» olanlar yapıyor. Az mıdır cami alt­larında kumar oynanan kahvehaneler işletmek, vakıf arazi üzerine umumhaneler yaptırmak.</p>

    <p>(İstanbul Hayatı, Ahmet Refik Sh. 79)</p>

    <p>***</p>

    <p><b>«İyilik ve takvada birbirinize yardım ediniz.»</b> (Maide: 5)</p>

    <p>4 Eylül Salı</p>

    <p>NEBÎLERİN VE RESULLERİN SAYISI</p>

    <p>İnsanlara gönderilen peygamberlerin ilki Âdem (a.s.), sonuncusu da Peygamberimiz Muhammed (s.a.v.)'dir.</p>

    <p>Eshab-ı Kiramdan Ebu Zerr'el Gifâri, (r.a.) der ki: <b>«Ya Resûlallah! Nebilerin sayısı kaçtır?»</b> diye sordum.</p>

    <p><b>«Yüz yirmi dört bindir.»</b> buyurdu.</p>

    <p><b>«Ya Resûlallah (s.a.v.)! Nebilerin ilki han­gisidir»</b> diye sordum.</p>

    <p><b>«Adem (a-s.)'dir.»</b> buyurdu.</p>

    <p><b>«Ya Resûlallah! O, nebi oldu mu?»</b> diye sor­dum.</p>

    <p><b>«Evet, Mükellem bir Nebidir.»</b> buyurdu.</p>

    <p><b>«Ya Resûlallah: Onların kaçı Resuldürler.»</b> diye sordum.</p>

    <p><b>«Üçyüzonbeş kişilik bir cemaat»</b> buyurdu.</p>

    <p>Kur'ân-ı Kerim'de isimleri anılan ve kıssala­rı anlatılan Peygamberler de vardır, isimleri anılmayan, kıssaları anlatılmayan Peygamberler de vardır.</p>

    <p>Kur'ân-ı Kerim'de isimleri anılan peygam­berler:</p>

    <p>Âdem, İdris, Nuh, Hud, Salih. İbrahim, Lût, İsmail, İshak, Şuayb, Yakub, Yusuf, Eyyub, Zülkifl, Yunus, Musa, Harun, İlyas, Elyesa, Davud, Süleyman, Üzeyr, Lokman, Zülkarneyn, Zekeriyya, Yahya, İsa, Hz. Muhammed (s.a.v.)'dir. Bun­lardan Üzeyr, Lokman. Zülkarneyn gibi bir ka­çının Peygamber mi, Veli mi olduğu hakkında görüş birliğine varılamamıştır.</p>

    <p>(M. Asım Koksal, İslâm Tarihi)</p>

    <p>5 Eylül Çarşamba</p>

    <p>MÜ'MİN'İN HASLETİ</p>

    <p>Halid bin Velid (r.a.) rivayet ettiği bir Hadis-i Şerifte Peygamberimiz (s.a.v.) Efendimize bir adam gelerek:</p>

    <p>«- Ya Resûlallah (s.a.v.) ! Sizden hem dün­ya hem de âhirette kâfi gelecek beni müstağni kılacak bazı şeyler istirham edeceğim.» dedi.</p>

    <p>Ve Resül-i Ekrem (s.a.v.) de:</p>

    <p>«- İste ne arzu ediyorsan.» buyurdular ve aralarında şu muhavere cereyan etti:</p>

    <p>«- İnsanların en alimi olmak istiyorum.»</p>

    <p>«- Allah'tan kork, insanların en âlimi olur­sun.»</p>

    <p>«- İnsanların en zengini olmak istiyorum.»</p>

    <p>«- Kanaat et İnsanların en zengini olursun.»</p>

    <p>«- insanların hayırlısı olmak istiyorum.»</p>

    <p>«- İnsanlara faydalı olan kimse onların en hayırlısıdır.»</p>

    <p>«- İnsanların en hayırlısı olmak istiyorum.»</p>

    <p>«- Şu halde kendin için arzuladığını in­sanlar için de arzula.»</p>

    <p>«- İnsanların en hassı olmak istiyorum.»</p>

    <p>«- Allah (c.c.)'ı çok zikret, onların hassı olursun. »</p>

    <p>«- Muhsinlerden olmak istiyorum. »</p>

    <p>«- Şu halde ahlâkını güzelleştir. İmanın kâmile ersin.»</p>

    <p>«- İtaatkârlardan olmak istiyorum.»</p>

    <p>«- Allah (c.c.)'ın farz kıldığı şeyleri yeri­ne getir muti olursun.»</p>

    <p>«- Allah'ın rızasını kazanmak istiyorum.»</p>

    <p>«- Allah (c.c.)'a dayan ve ona tevekkül et, insanların en kuvvetlisi olursun.»</p>

    <p>(Hz. M.Sami, Musâhabe, 6, Sh. 34)</p>

    <p>6 Eylül Perşembe</p>

    <p>HÜKÜM CENAB-I HAK (C.C.)'INDIR</p>

    <p>«Allah (c.c.)'a yalan iftira eden, eşyanın ba­zısına haram, bazısına helâl diyenlerin kıyamet günü hakkındaki zanları nedir ki? kıyamet gü­nü zarar görmeyiz ve hesaba çekilmeyiz mi zan­nediyorlar? Böyle zannederlerse zanlanrı fasîd ve batıldır. Ve Allah (c.c.) helâl ve haramı beya­na yegâne hak sahibi olarak kullarına fazl u ihsanında devam eder. Lakin insanların çoğu gibi ilahî nimetleri bilip şükretmezler.»</p>

    <p>Bu Âyet-i Celile de ilahi hükümler hakkında kendi reyince konuşmayı men ve ihtiyatı emrediyor. Herhangi bir hükme ihtiyat etmeyen müfteri durumuna düşer. Hz. Ali (r.a.): <b>«Kim ki insanlara ilmi olmadığı bir mesele hakkında fetva verirse arz ve sema ona lanet ederler.»</b></p>

    <p>(Hz. M. Sami Yunus ve Hud S. Tefsiri - Sh. 39)</p>

    <p>Ebüdderdâ (r.a.) der ki: «Resûlullah (s.a.v.) Kıyamet günü, Allah (c.c.) minberler üzerinde, yüzleri nurlu cemaatlar ba's buyuracak, insan­lar, onlara bakıp imrenecekler. Onlar, ne Peygamberlerdir, ne de, şehidlerdir.) buyurdu.</p>

    <p>Bir çöl Arabı, dizleri üzerine gelip (Ya Resûlallah (s.a.v.)! Onları, bize tarif et de, öğre­nelim?) dedi.</p>

    <p>Bunun üzerine, Resûlullah (s.a.v.) (Onlar, muhtelif kabilelere ve muhtelif beldelere men­sup oldukları halde, birbirlerini seven ve Allah (c.c.)'ı zikr etmek için bir araya gelip Allah (c.c.)'ı zikr edenlerdir!), buyurdu. (İslâm Tarihi, C. 11, Sh. 358)</p>

    <p>7 Eylül Cuma</p>

    <p>KANUNİ SULTAN SÜLEYMAN'IN ŞAHSİYETİ</p>

    <p>Doğu dilleri dışında Sırpça da bilen Sultan Süleyman büyük bir divan sahibi şâir, hattat, değerli taşlar mütehassısı idi. Dinlenmek için bunlarla uğraşır ve okurdu.</p>

    <p>Yapmış olduğu 13 seferi hümayûn'un top­lam zamanı 10 yıl 7 ay, 7 gündür ki bu zamanı İstanbul dışında, at üzerinde veya otağında ge­çirmiştir.</p>

    <p>Kendisi ciddi vakur, laubalilikten hoşlan­maz, az ve kesin konuşurdu. Hukuk ve edebiyat sahalarında âlimdi. Şeyh-ül İslam Ebu's Suûd Efendi ile beraber yaptığı kanunlar 19. asır baş­larına kadar yürürlükte kalmış, bazı maddele­ri İmparatorluğun sonuna kadar kalmıştır. Ebu's Suûd Efendi kanunları, şeriat ve örfi hu­kuk ile mahirane bir şekilde bağdaştırmış, Ha­nefi fıkhının esaslarına aykırı olmaksızın, hakan namına pekçok kanun yayınlanmıştır. Bu ka­nunlar dikkatle uygulanmıştır. Sultan Süley­man'a kanun yaptığı için değil kanunları ada­letle tatbik ettiği için millet «Kanunî» adını ver­miştir.</p>

    <p>Kanunî devri, en geniş sınırların elde edil­diği dönem değildir. Devletin en iyi yönetildi­ği dönemdir. Azâmi sınırlar onun ölümünden çeyrek asır sonra torunu III. Murad'ın son yıl­larında, elde edilmiştir.</p>

    <p>Kanunî devrini, o yıllarda yaşayan Latiyfi, hiç bir mübalağa taşımayan şu beliğ cümle ile ifade eder. "Bir sultan-ı azîmü'şşândır ki, her hıttada hutbesi yürür ve bin bir kal'ada nevbeti vurulur.»</p>

    <p>(Osmanlı Devlet Tarihi, C.1, Sh. 252)</p>

    <p>8 Eylül Cumartesi</p>

    <p>PİRİ REİS'İN İLİM CEPHESİ</p>

    <p>Pîrî Reis'in ilmi şahsiyetini kısaca belirtmek için diyebiliriz ki ilim tarihinin mühim şahsiyetlerinden biri olan Türk amirali XVI. yüzyıl dünya müsbet ilim tarihinde en ön safta bir mevkie sahiptir. Eserleri bütün ilim tarihinin sayılı eserleri arasındadır. Coğrafya ve kartografya bilgini olarak asrına şeref vermiştir. Bü­yük eseri Kitab-ı Bahriyesi'dir. Bu çok hacim­li eser. Akdeniz kıyılarını ve adalarını bü­tün teferruatıyla gösteren bir atlastır. Yüzlerce deniz haritasından müteşekkil olup son derece alâkaya değer izahatla bezenmiştir. Pîrî Reis, eserini 1521'de tamamlamış ve 1525'te düzelte­rek Kanuni'ye sunmuştur. Eserde Amerika kıta­sının keşfinden de bahsedilmekte ve dünyanın küre şeklinde olduğu kesin söylenmektedir.</p>

    <p>Pîri Reis, Akdeniz'den başka, Atlas Okyanu­su ile de uğraşmış ve bu okyanusun bir atlası­nı yapmıştır. 1513 tarihli atlasında, henüz 25 yıl önce keşfedilen Amerika kıtasını ele almak­tadır. 1528 tarihli haritanın, 15 yıl önce yapıl­mış olanının, bu müddet içindeki keşiflerin ne­ticelerine göre düzeltmiş şekli bulunması, Türk ilminin ve denizciliğinin XVI. asırdaki seviye, dikkat ve ilgisini göstermesi bakımından da mü­himdir. Grönland'dan Pkarida'ya kadar olan sa­hiller, 8 renkle çizilmiştir. Dünyanın her tara­fında büyük alaka gören ve bütün dillerde ya­yınlanan bu meşhur haritalardan ikincisi, ger­çekten ilkinden daha doğrudur.</p>

    <p>(Türkiye Tarihi, Y. Öztuna, C. 6, Sh. 126 -127)</p>

    <p>9 Eylül Pazar</p>

    <p>HİDAYETİ HAKİKIYYE</p>

    <p>Mürtedlerin küfrü diğer her nev'î küfürden daha eşedd olduğu Âyet-i Kerime ile sabittir. Çünkü kalbiyle tasdik ve lisaniyle ikrar ve şehâdet edip açık deliller geldikten sonra tekrar küfrü irtikâb etmek elbette cinayetin şenâatde ziyâde olanlarındandır ki buna binaen mürted olan kimselere Cenâb-ı Allah'ın, meleklerin, ve kâffe-i nâsın lâ'neti olduğu Âyet-i Celîle'de be­yan buyurulmuştur:</p>

    <p class="c2">«Tevbe edip bundan sonra halini ıslah eden müstesna muhakkak ki Allah mağfiret edici ve merhamet edicidir.»</p>

    <p>Âyet-i Celilesi'ndeki salâh-ı hal Fahr-i Râzi'nin beyanı veçhile kalbine ihlâs ve zahirini ibâ­detle tezyin, Hakka tâ'zîm ve halk ile güzel mu­amele ederek onların haklarına tecavüz etmeyip herkesin hakkını kendi hakkı gibi muhafaza et­mektedir. Bu Âyet-i Celîle'de, günahdan tathir ile mağfiret olunmak için yalnız tevbe etmek kâfî olmayıp ıslâh-ı hal etmek de lâzım olduğu beyan buyurulmuştur.</p>

    <p>Hulâsa:Resûlullah (s.a.v.) Efendimizin risâletinin hak olduğunu kalbiyle tasdik ve li­saniyle ikrar ettikden sonra kâfir olan kimseyi Cenâb-ı Allah (c.c.)'ın hidâyetle kılmayacağı, zira bu gibi kimselerin zâlim olup Cenâb-ı Hakk'ın zâlimleri hidâyetde kılmayacağı ve bunla­rın Allah (c.c.)'ın, meleklerin, kaffe-i nâsın la­netine müstahak oldukları, azabları tahfif olun­madığı gibi az bir mühlet bile verilmeyeceği ve ancak bunlardan tevbe edip ıslâh-ı nefs eden­lerin mağfiret olunacağı anlaşılmaktadır.</p>

    <p> </p>

    <p class="c2">HZ. ALİ (R.A.) VE KÂFİR</p>

    <p class="c2"> </p>

    <p>Menkûldür ki, bir gün İmâmı Alî (r.a.) sah­rada tenhâ gezerken bir kâfir pehlivana rast ge­lip îmâm-ı Alî (r a.)'e üç kere hamle eyledi. Her üçünde hamlesini defedip, göğsü üstüne çıkıp başım kesmek murâd edince kâfir ilkinde tazar­rû' edib:</p>

    <p>«- Er olan bastığını boğazlamaz Yâ Ali» dedikde azâd eyledi. İkincisinde;</p>

    <p>«- Yâ Alî! Seni mürüvvet ma'deni derler, bana emân ver)» deyince kâfiri yine azâd eyledi. Üçüncüde ise kafir ihanetle Hz. All (r.aJ'nin yü­züne (hâşâ) tükürdü.</p>

    <p>Alî (r.a.) bu halette kâfiri bırakıp:</p>

    <p>- Yürü âzâdsın!» dedi.</p>

    <p>Bu kere kâfir hayretle sebebini sual etti.</p>

    <p>lmam-ı Alî (r.a.) cevâb verdi ki:</p>

    <p>- Bizim gazamız iki türlüdür: Biri senin gibi kâfire gaza etmektir ki Allah (c.c.) rızâsı için olur... O biri de nefsimizle gazadır ki, ona muhalefetle olur. Senin ile mukâtelem Allah (c.c.) rızâsı için idi. Kaçan ki sen ol ihaneti et­tin, eğer ol halde seni öldürür isem nefsim rı­zâsı için öldürmüş olurdum ve nefsim bana yol bulup galebe etmiş olurdu. Seni azâd ettim. Nef­sime basıb gazâ-yı ekber etmiş olduk ki senin gibi kâfirin zararından nefsin zararı mü'mine daha fazladır.»</p>

    <p>Bu sözleri işitip, kalbinde hidâyet güneşi do­ğup:</p>

    <p>«- Ya Ali! Bana islâm'ı arz eyle, yakınen bildim ki, dininiz Hak Din imiş.» dedi.</p>

    <p>(Hz. M. Sami, Hz Osman ve Hz. Ali (r.a.)</p>

    <p>10 Eylül Pazartesi</p>

    <p>OSMANLILARDA ADALET ANLAYIŞI</p>

    <p>Yıldırım Bayezid Devri, Osmanlıların büyü­mesi, Anadolu'daki beylikleri de telaşa düşürü­yordu. Osmanlıların Rumeli'deki meşguliyetin­den istifade etmek isteyen Karamanoğlu Alaattin Bey hududu geçip Osmanlı topraklarına gir­di. Yıldırım Bayezid Han bunun üzerine Konya kalesini muhasara etti. Ahaliye zarar gelmemesi için de kesin emirler verdi. Gösterdiği ada­let Akşehir, Niğde ve Aksaray'ın kapılarını Os­manlı'ya açtı.</p>

    <p>Tarihçiler bu muhasara esnasında ahalinin kaldıralamayan harmanlarına asla dokunulmadığını, askerlerin atlarına yedirmek için şehir hal­kını kaleden çağırıp para ile satın aldıklarını, bunun üzerine şehir halkının kapıları açtığını beyan etmektedirler. Bunu gören civar illerin­deki adamlar gelip, gelin şehirleri timar edin» demişlerdir. Bu tip hadiseler Osmanlı adaleti­nin bariz delilleridir. Görülüyor ki Osmanlı satvet ve adaleti halkın üzerinde karargah kurmuş­tur. (İslâm Tarihi Sh. 663).</p>

    <p>***</p>

    <p>Ukbe b. Selame b. Kays (r.a.) rivayet et­miştir. Resulûllah (s.a.v.): <b>"Bir kimse, Receb'de bir sadaka verirse Allahû Teâlâ onu cehennem­den uzaklaştırır"</b> Görüldüğü üzere Recep ayı rahmet dolu mübarek bir aydır. Bu ayın kıyme­tini bilelim, onu boş geçirmeyelim. (Üç Aylar ve Faziletleri)</p>

    <p>Yani:<b>«Ey Rabbim! Bize Receb'i ve Şa'ban'ı mübarek kıl ve bizi Ramazan'a ulaştır.»</b></p>

    <p>11 Eylül Salı</p>

    <p>HZ. ALİ (R.A.) VE KÂFİR</p>

    <p>Menkûldür ki, bir gün İmâmı Ali (r.a.) sah­rada tenhâ gezerken bir kâfir pehlivana rast ge­lip İmâm-ı Ali (r a.)'e üç kere hamle eyledi. Her üçünde hamlesini defedip, göğsü üstüne çıkıp başını kesmek murâd edince kâfir ilkinde tazar­rû' edib:</p>

    <p>«- Er olan bastığını boğazlamaz Yâ Ali» dedikde azâd eyledi. İkincisinde;</p>

    <p>«- Yâ Ali! Seni mürüvvet ma'deni derler, bana emân ver!» deyince kâfiri yine azâd eyledi. Üçüncüde ise kafir ihanetle Hz. Ali (r.a)'nin yü­züne (hâşâ) tükürdü.</p>

    <p>Ali (r.a.) bu halette kâfiri bırakıp:</p>

    <p>«- Yürü azadsın!» dedi.</p>

    <p>Bu kere kâfir hayretle sebebini sual etti.</p>

    <p>İmam-ı Ali (r.a.) cevâb verdi ki:</p>

    <p class="c2">«- Bizim gazamız iki türlüdür: Biri senin gibi kâfire gaza etmektir ki Allah (c.c.) rızâsı için olur... O biri de nefsimizle gazadır ki, ona muhalefetle olur. Senin ile mukâtelem Allah (c.c.) rızâsı için idi. Kaçan ki sen ol ihaneti et­tin, eğer ol halde seni öldürür isem nefsim rı­zâsı için öldürmüş olurdum ve nefsim bana yol bulup galebe etmiş olurdu. Seni azâd ettim. Nef­sime basıb gazâ-yı ekber etmiş olduk ki senin gibi kâfirin zararından nefsin zararı mü'mine daha fazladır.»</p>

    <p>Bu sözleri işitip, kalbinde hidâyet güneşi do­ğup:</p>

    <p><b>« Ya Ali! Bana İslâm'ı arz eyle, yakînen bildim ki, dininiz Hak Din imiş.»</b> dedi.</p>

    <p>(Hz. M. Sami, Hz Osman ve Hz. Ali (r.a.)</p>

    <p>12 Eylül Çarşamba</p>

    <p>GIYBETİN NEVİLERİ</p>

    <p>1 - Bir kimse hem gıybet eder, hem de ben gıybet etmiyorum; onda olan bir şeyi söylü­yorum derse, bu küfürdür. Zira o kimse hara­mı kat'î olan bir haramı inkâr etmiş olur.</p>

    <p>2 - Bir kimse gıybeti yapar ve bu gıybet de gıybet edilen adama ulaşırsa, bu bir masiyettir. Bu gıybetin tevbesi gıybet edilen kim­seden helallik almadan tamamlanamaz. Zira ona eziyet etmiştir, aynı zamanda kul hakkı vardır.</p>

    <p>3 - Bir kimse gıybet eder fakat gıybeti gıy­bet edilen şahsa ulaşmazsa tevbesi ve kendisi ve gıybet ettiği kimse için istiğfar etmesi kâfidir. Bu tafsil doğru olanıdır. Fakih Ebulleys de bu­nu ihtiyar etmektedir. Bazı ulemâ helallik mut­laka lâzımdır, tevbe ve istiğfar yetmez demiş­lerdir. Ancak bir kimsenin yanında birisinin gıybeti yapılmış yahut bühtan atılmış ise o kim­seye yardımcı olmak ve edeni bundan men­ etmek vaciptir. (İbrahim Eken, Kulluk, Sh. 90)</p>

    <p><b>«Ey mü'minler! Çok kere zandan kaçınınız. Zira zannın bazısı günahtır. İnsanların ayıp­larından bahsetmeyin ki onların hallerinden Allah Teâlâ'nın örtmüş olduğu şeyler kapalı kalsın. Sizin ba'zınız ba'zınızı gıybet etmesin. Sizden biriniz ölmüş kardeşinizin etini yemeği sever mi? Elbette kerih görürsünüz. Allah'tan korkun, gıybeti irtikab etmeyin. Zira Allah tevbeyi kabul edici ve merhamet edicidir.»</b> (Hucurât:11)</p>

    <p>13 Eylül Perşembe</p>

    <p>GIYBET ŞU HALLERDE HARAM OLMAZ</p>

    <p>1 - Bir kimse namaz kılıyor, oruç tutuyor fakat eli ve dili insanlara zarar veriyorsa, hal­kı onun zararından korumak için ondaki kötü­lükleri söylemek.</p>

    <p>2 - Böyle bir kimseyi cezalandırması için sultana bildirmek gıybet olmaz, günah değil­dir.</p>

    <p>3 - Bir kimse kardeşinin kötülüğünü ona olan sevgisinden ve onu düzeltmek için söyler, öfke ve sövmek için söylemezse bu da gıybet olmaz.</p>

    <p>4 - Bir münkeri değiştirmek için söyle­mekte gıybet olmaz.</p>

    <p>5 - Müftüden fetva için zikretmek de gıybet değildir.</p>

    <p>6 - Onun şerrinden insanları korumak için olursa, mesela şu adama dikkat edin o adam yankesicidir gibi.</p>

    <p>7 - Bir kimseyi tarif etmek için söylenir­se, topal Ahmet, kör Ali gibi.</p>

    <p>8 - Bir kimse bir fısk ve fücuru alenen yapıyor ise o fısk ve fücuru söylemek de gıy­bet olmaz. Ancak ondan başka bir aybı söyle­mek gıybettir. İmam Gazali rahmetullahi aley­hi işi daha daraltmış, gıybette sövmek veya ihtiam maksadını da şart koşmamıştır. (İbrahim Eken, Kulluk, Sh. 89)</p>

    <p>14 Eylül Cuma</p>

    <p>KIYÂMET</p>

    <p>Hz. Ömer (r.a.): «Günün birinde saçları sim­siyah, elbisesi bembeyaz üzerinde yolculuk ese­ri görülmeyen bir adam çıkageldi. İslâm, ilim ve ihsandan sorup Resulûllah (s.a.v.) cevapla­dıktan sonra:</p>

    <p>Adam:<b>«- Yâ Resûlallah (s.a.v.) ! Bana, kıyametten haber ver! O, ne zaman kopacak?»</b> diye sordu.</p>

    <p>Resulûllah (s.a.v.): <b>«Kıyamet hakkında ken­disine soru sorulan, sorandan daha bilgili de­ğildir!»</b> buyurdu.</p>

    <p>Adam:<b>«Doğru söylüyorsun!»</b> dedi.</p>

    <p>Resûlullah (s.a.v.): <b>«Kıyamet vakti, Allah (c.c)'dan başka kimsenin bilmediği beş şeyden biridir.»</b> buyurdu.</p>

    <p>Sonra da: <b>«O kıyametin ilmi, şüphesiz ki, Allah (c.c.)'in nezdindedir.</b></p>

    <p class="c2">Yağmuru, dilediği yere, dilediği vakitte O, indirir.</p>

    <p class="c2">Döl yataklarında olanı O, bilir.</p>

    <p class="c2">Hiç kimse, yarın, hayır veya şer ne kaza­nacağını bilemez.</p>

    <p class="c2">Hiç kimse, hangi yerde öleceğini bilemez.</p>

    <p><b>Şüphe yok ki Allah (c.c.), her şeyi bilen ve her şeyden haberdar olandır.»</b> (Lukman: 34) Âyetini okudu.</p>

    <p>(İ. Tarihi-M.A. Köksal, C. 10, Sh. 76)</p>

    <p><b>«Kur'an'ı ezberleyerek okuyan hafızın benzeri vahiy getiren meleklerdir.»</b> (Hadis-i Şerif (Buhari)</p>

    <p>15 Eylül Cumartesi</p>

    <p>HATİCE TURHAN VALİDE SULTAN</p>

    <p>IV. Mehmed'in annesi, Sultan İbrahim'in ha­nımıdır. Kösem Sultan'ın ölümünden sonra Va­lide Sultan olmuştur. Oğlu IV. Mehmed çok kü­çük yaşta idi. Devlet işleri daha çok bu kadın sultanın himayesinde idi. Kendisi iktidar ve hırs peşinde değildi. O devlete hakim olarak bir sad­razam aramaya koyuldu. Çok sayıda kişiyi bu göreve getirip azlettikten sonra; Köprülü Meh­med Paşa'yı sadarete getirdi. Bu şekilde Köprü­lüler Devri başlamış oldu. Köprülü Mehmed Pa­şa diğer sadrazamların aksine göreve getirilmek istendiğinde hakkıyla vazife yapabilmek için bazı şartlar ileri sürmüştü. Bu şartlarını Tur­han Sultan'a kabul ettirdi ve göreve başladı. Turhan Sultan da Naibelikten çekildi (15.9.1656) Osmanlı Tarihinin en uzun Valide sultanıdır. Çok büyük hayır eserleri bırakmıştır. Fakat Os­manlı Devletine yaptığı hizmet hayır eserleri­ni gölgede bırakır. Kayın validesi Kösem Sul­tan'ın siyasete karışmasından dolayı devletin ne derece zarar gördüğünü iyi teşhis etti. Bir daha görülmeyecek şekilde kendisinin Valide Sultanlıktan çekilmesiyle Osmanlı tarihinde dev­let işlerine karışan bir padişah annesi ve zevce­si görülmemiştir. Onun bu yönü tarihçilerce pek dikkate alınmamıştır. Mimar Mustafa Ağa'ya yaptırdığı Yeni Cami ve Mısır Çarşısı sonra­ki nesillerce hayırla anılmıştır. Muazzam bir külliye olan caminin köşesine defnedilmiştir.</p>

    <p>(Osmanlı Devleti Tarihi C. I. Sh. 357)</p>

    <p><b>«Efdal olan cihad zâlim idarecinin karşısın­da hakkı konuşmaktır.»</b> Hadis-i Şerif (Neseî)</p>

    <p>16 Eylül Pazar</p>

    <p>RASÛLULLAH (S.A.V.)'IN UHUD ŞEHİDLERİNE MÜJDESİ</p>

    <p>İbn-i Abbas (r.a.)'ın rivayetine göre Resu­lûllah (s.a.v.) şöyle buyurmuşlardır:</p>

    <p><b>- «Ashabım! Din kardeşleriniz Uhud Har­binde şehid düşünce Allah (c.c.) onlann ruh­larını yeşil kuşlar halinde yarattığı bir takım şekillere koydu. Şimdi onlar Cennet ırmakları­na varıp sulanırlar, Cennet meyvelerinden yer­ler, arşın gölgesinde asılı altun kandillere konup rahat ederler. O şehidlerin ruhları böyle güzel istirahatgâhı bulunca: «N'olaydı din kardeşlerimiz Allah'ın bize ihsan ettiği nimetleri bilseydiler. Kardeşlerimizin cihad ve gazadan çekinmemeleri ve bu mukaddes vazifeyi başkalarına bırak­mamaları için bizim böyle güzel, şuurlu ebedi saadetimize vakıf olmalarını çok temenni eder idik.»</b> dediler de bunun üzerine Allah Teâlâ:</p>

    <p><b>«Habibim Allah yolunda katlolunan o şehidleri sakın ölmüştür sanma! Belki onlar Allah'ın kereminden ihsan buyurduğu nimetlerle merzuk ve mesrur olarak Rableri yanında hayattadır­lar. Bunlar arkalarından şehid olarak kendile­rine ulaşmayan mücahidler hakkında «Onlara asla korku yoktur. Onlar hiçbir şekilde asla mah­zun da olmayacaklardır» diye müjdelenirler. Yi­ne böyle Allah tarafından şehidlere verilen bü­yük ni'meti, bol ihsanı var. Ve Allah mü'minlerin ecrini asla gaib etmeyecek diye müjde alır­lar.»</b> (Âl-i İmran 170)</p>

    <p>(Hz. M. Sami, Uhud Gazvesi, Sh. 50)</p>

    <p>17 Eylül Pazartesi</p>

    <p>YALNIZ ALLAH (C.C.) İÇİN SEVENLER</p>

    <p>Hz Ömer (r.a.)'in bildirdiğine göre Resûlullah (s.a.v.): «Allah (c.c.)'ın kullarından birta­kım insanlar vardır ki onlar, enbiyâ değiller şüheda da değiller, amma, kıyamet gününde ilah (c.c.) katındaki makamlarının üstünlüğün­den dolayı kendilerine peygamberler ve şehidler imreneceklerdir!» buyurdu.</p>

    <p>«Yâ Rasûlallah (s.a.v.)! Onlar, kimlerdir ve amelleri nelerdir bize haber ver de, kendilerine sevgi gösterelim?»</p>

    <p>Rasûlullah (s.a.v.): «Onlar, aralarında ne bir akrabalık, ne de, alış veriş edecekleri bir mal ilişkisi bulunmadığı halde, sırf Allah (c.c ) rıza­sı ile Allah (c.c.)'da birleşip sevişirler.</p>

    <p>Vallahi, onların yüzleri Nur, kendileri de, Nurdan bir minber üzerindedirler!</p>

    <p>İnsanlar, korktuktan zaman, onlar, korkma­yacaklar; insanlar, mahzun oldukları zaman, on­lar, mahzun olmayacaklardır!» buyurdu ve: «Haberiniz olsunki, Allah (c.c.)'ın Velî kulları için hiç bir korku yoktur. Onlar, mahzun da olacak değillerdir.» buyurdular.</p>

    <p>(İ. Tarihi, M. A. Köksal. C. 11, Sh. 358)</p>

    <p>***</p>

    <p class="c2">«Müslümanlar hakkında evlerin en hayır­lısı içinde kendisine iyi bakılan bir yetimin bu­lunduğu evdir. En kötüsü de içinde kendisi­ne fenalık edilen bir yetimin bulunduğudur.»</p>

    <p>H. Şerif (Buhari)</p>

    <p>18 Eylül Salı</p>

    <p>CEM SULTAN</p>

    <p>Papanın huzuruna çıkarılacağı zaman, teşri­fatçılar: «Hıristiyan hükümdarların huzurda baş açıp, diz çöktüklerini kendisinin de öyle yapma­sını» bildirmişlerdir. Bunu şiddetle reddetmiş, ben mağfireti Allah-ı Teâlâ'dan umarım. Bu hususta Papaya ihtiyacım yoktur. Ölümüme razı olurum dinime zarar gelecek iş işlemem» demiştir. Bunun üzerine baş eğmeksizin ve kavuğunu çıkarmadan papayla konuşmuştur. Ona dinini değiştirirse, büyük bir ordu topla­yarak İstanbul'da tahta geçireceklerini söyle­mişler. «Ben dinimi Osmanlı Sultanlığı değil, dünya padişahlığına değişmem» cevabını ver­miştir. Son zamanlarında bile İslamiyet aley­hinde kullanılması ihtimalinden titremiş, Cenab-ı Hakk'a dua etmiş: «Ya Rab! Kâfirler, eğer müslümanlığa zarar vermek için beni âlet et­mek istiyorlarsa, bu kulunu daha fazla yaşat­ma, ruhumu bir an önce dergâh-ı izzetine al.» duasını yapmıştır. Etrafındaki adamlarına da «Benim ölüm haberimi ilân ediniz ki kâfirlerin müslümanlar üzerindeki oyunları son bulsun.» sözleriyle İslâmiyete olan hudutsuz bağlılığını ortaya koymuştur.</p>

    <p>(A. Hilmi, İslâm Tarihi Sh. 679)</p>

    <p><b>«İman edenlerin, hicret edenlerin, Allah yolunda mallarıyla, canlarıyla, savaşanların Allah yanında derecesi çok büyükdür. Kurtu­luşa (dünya ve âhiret seâdetine) erenler de iş­te onların ta kendileridir.»</b> (Tevbe s. 20)</p>

    <p>19 Eylül Çarşamba</p>

    <p>PEYGAMBERİMİZ (S.A.V.)'İN KORKUSU</p>

    <p>Hz. Aişe (r.anha) der ki:</p>

    <p><b>«Peygamber (s.a.v.) âhiret alemine alınmasına sebep olan Buhha'ya tutulup nefes borusu­nun tıkandığı ve sesi kalınlaştığı zaman (...Al­lah (c.c.)'ın, kendilerine nimetler verdiği pey­gamberlerle, sıddıklarla, şehidlerle, salihlerle birlikte! Onlar, ne iyi arkadaştırlar!</b> (Nisa: 69) mealli Âyeti okuduğunu, Peygamber (s.a.v.)'den işittim.</p>

    <p>Peygamberimiz, (s.a.v.) bir gün, Uhud'a git­ti. Uhud şehidleri için dua etti. Sonra dönüp, minbeere çıktı. Ölülere ve dirilere veda eder gibi, buyurdu ki:</p>

    <p>«Ben, sizin Kevser Havuzu'na ilk erişeniniz, karşılayanınız olacağım! Kevser Havuzu'nun genişliği Eyle ile Cuhfe arasındaki mesafe gibidir. Sizinle buluşma yerimiz havuzdur. Ben, şu anda Havuz'umu görüyorum! Şu anda bana yer'in hazineleri, yer'in anah­tarları verildi. Vallahi, Ben, sizin için, benden sonra, müşrikliğe dönersiniz diye korkmam.</p>

    <p>Fakat, ben sizin için dünyaya kapılır ve onun üzerinde birbirinizi kıskanırsınız, birbirini­zi öldürürsünüz ve sizden öncekilerin yok olup gittikleri gibi, siz de, yok olur gidersiniz, diye korkarım!» buyurdu.</p>

    <p>(M.A. Köksal -İ. Tarihi C. 11, Sh. 22)</p>

    <p>20 Eylül Perşembe</p>

    <p>HENDEK HARBİ VE GERÇEK MÜ'MİNLER</p>

    <p>Kur'an-ı Kerim'de açıklandığı üzre: <b>«Mü'minler, orduları görünce: (İşte bu, Allah (c.c.)'ın ve Rasûlü (s.a.v.)'nün bize va'd ettiği şeydir! Allah (c.c.) ve Peygamberi (s.a.v.), doğru söy­lemiştir!) dediler.</b></p>

    <p class="c2">Bu, onların imanlarını ve teslimiyetlerini arttırmaktan başka bir şey yapmadı.</p>

    <p class="c2">Mü'minler içinde Allah (c.c.)'a verdikleri sözde sadakat gösteren nice erler vardır ki, on­lardan kimi, adadığını ödedi (şehid oldu). Kimi de, bunu bekliyor.</p>

    <p><b>Onlar, hiç bir suretle ahidlerini değiştirme­diler.»</b>       (Ahzab: 22-23)</p>

    <p>Allah (c.c.)'m, Mü'minlere olan va'di ise:</p>

    <p class="c2">«Ey Mü'minler! Yoksa, siz, sizden önce gelip geçenlerin hali başınıza gelmeden, Cennet'e girivereceğinizi mi sandınız?</p>

    <p class="c2">Onlara, öyle yoksulluklar, öyle sıkıntılar ge­lip çattı ve öyle çeşitli belalarla sarsılmışlardı ki hattâ Peygamberi, maiyetindeki Mü'minlerle bir­likte (Allah (c.c.)'ın yardımı ne zaman yetişecek?) diyordu.</p>

    <p><b>Gözünüzü açınız, iyi biliniz ki Allah (c.c.)'ın yardımı, muhakkak, yakındır.»</b> (Bakara: 214)</p>

    <p>Bunun içindir ki, düşman orduları ile sarıldık­larını görmeleri, Mü'minlerin ancak, Allah (c.c.)'a olan imanlarını, yâni Allah (c.c.)'ın Mü'min­lere yardım edeceği hususundaki vadine inanç­larını, her türlü ibtilalara sarsılmadan göğüs ger­me azimlerini, Allah (c.c.)'ın takdirine teslimi­yetlerini artırmıştır. (İ.T.-M.A. Köksal C. 5/244)</p>

    <p>21 Eylül Cuma</p>

    <p>PEYGAMBERİMİZ (S.A.V.)'İN AHLAKI</p>

    <p>Sa'd b. Hişam b. Âmir (r.a.), Hz. Âişe (r.anha)'ye: «Ey Mü'minlerin Annesi! Resûlullah (s.a.v.)'ın ahlâkını, bana haber ver?» dediği za­man, Hz. Âişe (r.anha):</p>

    <p><b>«Sen, Kur'ân okumuyor musun?»</b> diye sor­du.</p>

    <p>Sa'd b. Hişam (r.a.) <b>«Evet! Okuyorum.»</b> de­di.</p>

    <p>Hz. Âişe (r.anha) <b>«İşte, Resûlullah (s.a.v.)'ın ahlâkı, Kur'ân'dı!»</b></p>

    <p>Kur'ân-ı Kerim, Rasûlullah (s.a.v.)'ı yüce Allah (c.c.)'ın şu ve benzeri Âyetlerile terbiye etmişti:</p>

    <p class="c2">1. «Af yolunu tut! İyiliği, emr et! Câhillerden yüz çevir! (Araf: 199)» 2. «Şüphesiz ki, Allah (c.c.), adaleti, iyiliği husûsile akrabaya muhtaç olduktan şeyleri vermeyi emr eder. Taşkın kötülüklerden, kötü sayılan şeylerden ve azgınlık­tan da, men eder... (Nahl: 90)» 3. «...Namazı, dosdoğru kıl. İyiliği, emr et! Kötülükten vaz ge­çirmeğe çalış! sana isabet eden her şeye katlan! Çünkü, bunlar, kat'î surette farz kılınan umur­dandır. (Lukman: 17) 4. «Kim sabr eder, suçla­rı örter, bağışlarsa, işte, bu, şüphe yok ki, azm olunacak umurdandır. (Şûra: 43)» «...İçlerinden birazı müstesna olmak üzre, Sen, onlardan dâima bir hainliğe muttali olup dura­caksın! Sen, yine, onların suçundan geç, aldırış etme! Şüphe yok ki, Allah (c.c.), iyilik edenleri, sever. (Mâide: 13)»...</p>

    <p>(M. A. Köksal, İ. Tarihi, C. 11, Sh. 430)</p>

    <p>22 Eylül Cumartesi</p>

    <p>KADINDA ERKEĞE KARŞI EDEB</p>

    <p>1 - Hürmetkar bulunup, hizmetinde kusur etmemek.</p>

    <p>2 - Ne pahasına olursa olsun kocasını memnun etmek.</p>

    <p>3 - Lüzumsuz masraflara boğmamak.</p>

    <p>4 - Ona karşı terbiye, sükûnet, haya ve nezâketle muamele etmek.</p>

    <p>5 - Kendisinin fevkinde bir hak tanımak.</p>

    <p>6 - Evine sadık kalmak, hıyanet etmemek,</p>

    <p>7 - Kocasını şüpheye düşürecek töhmet mahallerinden sakınmak.</p>

    <p>Falanca kadın hoş görülmüyor (hırsızlık diyor, gıybet ediyor, orada kumar oynanıyor vb), onun ziyaretine gitmemek.</p>

    <p>8- Zinetlerini ancak efendisine karşı takınmak,</p>

    <p>Sahabe-yi Kirâm'ın âdeti budur. Resûl-i Ek­rem (s.a.v.); hanımların kocalarını en güzel elbiselerini giyip, en üstün zînetlerini takınarak kocalarını karşılamamaktan ta'zîr buyurdu (sakındırdı.)</p>

    <p>9- İzinsiz çarşı ve pazarlara gitmemek.</p>

    <p>10- Ondan gördüğü her ihsana karşı te­şekkürü borç bilmek.</p>

    <p>11- Sabahleyin işine yollarken arkasından dua etmek.</p>

    <p>12             - Aksam dönüşünde neşe ile karşılamak, icabeder. (İbrahim Eken, Kulluk, Sh. 30)</p>

    <p><b>«Nice canlı mahluk vardır ki rızkını ken­disi taşımıyor. Onu da, sizi de Allah rızıklandırıyor. O, hakkıyle işiden, kemâliyle bilendir.»</b> (Ankebut: 60)</p>

    <p>23 Eylül Pazar</p>

    <p>YILDIRIM BAYEZID HAN NİĞBOLU'DA</p>

    <p>Türklerin Balkanlar'daki ilerleyişi Avrupalıları tedirgin ediyordu. Bütün Avrupa devletle­ri birlik olup 130 bin kişilik bir ordu ile yola çıktı. Maksatları sadece Osmanlıyı yenmek de­ğil Kudüs'ü almaktı. Bu haçlı kuvveti sının ge­çip Niğbolu'yu muhasara etti. Yıldırım Bayezid Niğbolu'ya geldi. Rivayete göre gayet cesur ve atak olan Padişah bir gece kendi eğlencelerine dalan düşmanın arasından sıyrılıp kale duvarına gelmiş ve: «Bre Doğan, bre Doğan!» diye ses­lenerek kale muhafızıyla görüşmüştür. Sultan'ın gösterdiği şu tüyler ürpertici cesaret çok şâyân-ı dikkattir.</p>

    <p>Arazinin şartlarından istifade edecek şekil­de ordusunu harb düzenine sokmuş, düşmanın üçte ikisini imha etmiştir. Türk ordusunun yap­tığı en büyük imha muharebesidir..</p>

    <p>Bu muhteşem zafer üzerine Halife Müte­vekkil kendisine Roma imparatoru unvanını ver­miştir.</p>

    <p>Emir Sultan Hazretleri de Padişah'a kılıç kuşatmış. Bu ananevi olarak devam etmiştir.</p>

    <p>(A. Hilmi, İslâm Tarihi: 664)</p>

    <p>BEŞ KİŞİNİN SOHBETİNDEN SAKININ</p>

    <p>«l- Yalancıdan, 2- Ahmaktan, idraksiz kişiden ki arkadaşlığı sana ziyan verir, 3- Ba­hil'den (cimri) senin devletini yok eder, 4 - Yavuz gönüllü mürüvvetsiz kişiden ki ihtiya­cın olduğunda seni rezil eder. 5- Fasıklar ki o seni bir lokmaya satar.» (Caferi Sadık k.s.)</p>

    <p>24 Eylül Pazartesi</p>

    <p>DAVET</p>

    <p>Davet eden zâta yakışan, kötü kimseleri de­ğil, iyi kimseleri davet etmektir. Resûl-i Ekrem (s.a.v.): <b>«Ancak iyilerin yemeğini ye, yemeğini de ancak iyiler yesin.»</b> buyurmuştur. (Ebu Dâvûd)</p>

    <p>Dâvetde zenginleri değil, hassaten fakirleri seçmelidir. Nitekim Resûl-i Ekrem (s.a.v.) Efendimiz: <b>«Yemeklerin en fenası, zenginlerin davet edilip de, fakirlerin çağrılmadığı düğün yemekleridir.»</b> buyurmuştur. (Buhârî ve Müslim)</p>

    <p>Davete icabet sünnet-i müekkededir. Hatta bazı yerlerde vacib olduğunu söyleyenler de var­dır. Resûl-i Ekrem (s.a.v.) Efendimiz: <b>«Küra' (Tebük yakınında bir yerdir) denilen yere de davet edilsem; icabet eder, bir paça yemeği ikram et­seler kabul ederdim.»</b> buyurmuştur. (Buhârî)</p>

    <p>(İhyau Ulumi'd-din C. 2, Sh. 35)</p>

    <p>FIKH'UL-EKBER'DEN</p>

    <p>İman (dil ile) ikrar, (kalp ile) tasdiktir. Gök ve yer ehlinin (ya'ni insanların ve cinnin), îmanı inanılması lâzım gelen şeyler bakımından (ya'nî bütün onlara inanmak suretiyle ve esas i'tibariyle), ne artar, ne eksilir. Fakat yakıyn ve tasdıyk cihetinden (ya'ni inanışın kuvvetli ve­ya zayıf olması bakımından) artar, eksilir. Mü'minler îmanda ve tevhîdde (Allah (c.c.)'ı bir ta­nımakta) müsavi (eşit) dirler. Amellerde birbi­rinden farklıdırlar.</p>

    <p>25 Eylül Salı</p>

    <p>MÜŞRİKLERLE SAVAŞMAĞA İZİN VERİLMESİ</p>

    <p>Peygamberimiz, Akabe Bey'atın'dan önce müşriklerle savaşmağa, kan dökmeğe me'zun değildi.</p>

    <p>Ancak, müşrikleri Allah'ın birliğini kabule davet etmek, işkencelere katlanmak, câhillerin uygunsuz hareketlerine göz yummakla memur­du.</p>

    <p>Kureyş müşrikleri ise, Peygamberimize tâbi olanları, dinlerinden döndürmek için, işkence­den işkenceye uğratıyorlar, yurtlarından yuva­larından tedirgin ediyorlardı.</p>

    <p>Kureyş müşrikleri ile savaşmak için yüce Allah, Resulüne izin verdi ve o zâlim ve azgın­lara karşı kendisine yardım eedeceğini de, vâdetti.</p>

    <p>Müşriklerle savaşmağa ilk defa olarak izin veren, kan dökmeyi Resûlullâh'a mubah kılan Ayetlerde şöyle buyrulmuştu:</p>

    <p><b>"Kendileriyle çarpışılan</b> <b>(Müslüman) lara, zulme uğradıklarından dolayı, çarpışmağa izin verildi. Şüphe yok ki, Allah, onlara yardım etmeğe her yerde, her zaman kaadirdir. Onlar (Müslümanlar) (Rabbımız Allah'dır) demelerinden başka bir sebep olmaksızın, hak­sız yere yurtlarından çıkarıldılar. Eğer, Allah, insanlann bazısının şerrini, bazısıyle def etmemiş olaydı, manastırlar, kili­seler, havralar ve içlerinde Allah'ın ismi çok zikredilen mescidler muhakkak yıkılır, giderdi. Elbette, Allah, kendisine yardım edenlere, yardım eder."</b></p>

    <p>     (M. Köksal, C. 8, Sh. 319)</p>

    <p>26 Eylül Çarşamba</p>

    <p>HZ. İBRAHİM (A.S.)'İN TEBLİĞ ETTİĞİ DİN</p>

    <p class="c2">«Ey Ehl-i kitab! İbrahim (a.s.) hakkında ni­çin mücadele edersiniz? Halbuki Yahudiyyet'in esasını te'sis eden İncil ancak İbrahim (a.s.)'den sonra inzal olundular. Binaenaleyh İbrahim (a.s.) zamanında Yahudiyyet ve Nasraniyyet yok­tu ki siz İbrahim (a.s.)'in Yahud veya Nasrâni olduğunu iddia edersiniz? Bu sözünüzün batıl olduğunu düşünmez misiniz? Ve esâsı olmayan bir şeyi söylemeye nasıl cesaret edersiniz?</p>

    <p class="c2">Ey Ehl-i kitap! Siz şu ahmak insanlarsınız ki kitaplarınız size beyan ile ilminizin kavra­dığı mes'elelerde niçin mübahase edersiniz? Tevrat'da ve İncil'de İbrahim (as.)'in Yahudi veya Nasrâni olduğuna dair beyan olmadığı halde niçin Hz. İbrahim (a.s.)'in mezhebinden bahse­dersiniz?</p>

    <p><b>İbrahim (a.s.), Yahudi ve Nasrâni olmadı ve lâkin Hak dini üzere Allah Teâlâ'ya muti' müslim oldu ve müşriklerden olmadı!»</b> (Âl-i İmran: 65 - 67)</p>

    <p>(Hz. M. Sami, Hz. İbrahim (a.s.) Sh. 31)</p>

    <p>FIKH'UL-EKBER'DEN</p>

    <p>Mü'minlerin hepsi ma'rifetin (Allah (c.c.)'ı tanımanın), yakıynin (sağlam imanın), tevekkü­lün (Allah (c.c.)'a güvenip dayanmanın), mu­habbetin (Allah c.c.)'ı ve Peygamberini sevme­nin), rızânın (kaza ve kaderin cilvelerini hoş kar­şılamanın), korkunun, ummanın ve bunlara imâ­nın (esaslarında) müsavi (eşit) dirler. (Fakat îmânın gayrisinde ve bu saydıklarımızda derece, (kuvvet ve zaaf i'tibâriyle) farklıdırlar.</p>

    <p>27 Eylül Perşembe</p>

    <p>SÜNNET'E SARILMAK VE BİD'ATLARDAN SAKINMAK</p>

    <p>Eshabdan Irbaz b. Sâriye der ki: «Resûlullah s.a.v.) bir gün, sabah namazından sonra, bize belîğ bir mev'iza îrad buyurdu, (Güzel bir konu­da hitap etti).</p>

    <p>Bu mevizadan, gözler yaşardı, kalbler ürperdi.</p>

    <p>«Öyle ise, yâ Resûlallah (s.a.v.) ! Bize, neyi tavsiye buyurursun?» dedik.</p>

    <p>Resûlullah (s.a.v.): «Ben, sizi, gecesi, gündü­zü gibi olan şey üzerinde bırakmış bulunuyo­rum. Benden sonra, onun üzerinden kayan, mu­hakkak, helak olur!</p>

    <p>Allah (c.c.)'dan sakınmanızı, başınıza, Habeşli bir köle de geçse, onun emirlerini dinle­menizi, kendisine itaat etmenizi size tavsiye ederim.</p>

    <p>Benden sonra, sizlerden yaşayanlar, bir çok anlaşmazlıklara şâhid olacaklardır.</p>

    <p>O zaman, Sünnet'ime, Sünnet'imden bildiği­niz şeylere, hidâyet ve doğru yol üzerine bu­lunan Halîfelerin (Hulefâ-i Râşidîn'in) Sünnetine sımsıkı sarılınız! Sonradan sonraya ortaya çıkarılan birtakım şeylerden sakınınız! Çünkü, sonradan sonraya ortaya çıkarılan şey, bid'attır. Her bid'atta, dalâlettir, sapkınlıktır!» buyurdu.</p>

    <p>(M. A. Köksal, İ. Tarihi, C. 11, Sh. 280)</p>

    <p>28 Eylül Cuma</p>

    <p>PREVEZE ZAFERİ (28 Eylül 1538)</p>

    <p>11 Mayıs 1537'de Hayrettin Paşa donanma ile İstanbul'dan ayrıldı. 6 gün sonra da Kanunî ordu ile İstanbul'dan hareket etti. Bu sefer Os­manlı tarihinin nâdir seferi hümayunlarından biridir.</p>

    <p>Divân-ı Hümâyun, Andrea Doria kumanda­sında cehennemi bir haçlı ordusunun oluştuğu haberini aldı. Turgut Reis'i 20 gemiyle öncü ola­rak Yunan Denizi'ne gönderdi. Hayrettin Paşa, Prevezeye girip kaleyi tamir ettirdi.</p>

    <p>Hayrettin Paşa amirallerini baştardasına ça­ğırarak uzun bir müzakere yaptı. Hayrettin Pa­şa, deniz harbinin açık denizde olacağını, sahil­de olmayacağını, sahilde manevra yapılamayacağını, uzun menzilli topların düşman çok yakla­şacağı için üstünlüğünü kaybedeceğini söyledi.</p>

    <p>İki donanma manevralardan sonra Preveze körfezi önündeki Aya Mavri Adası'nın güneybatısında buluştular.</p>

    <p>Haçlı donanmasının başında ispanya bü­yük amirali Cenevizli Andrea Doria bulunuyor­du. Milli bir donanma değildi. Doria'nın birçok emri yerine getirilmedi.</p>

    <p>Hayrettin Paşa'nın manevra dehası, Türk gemilerinin yürüklüğü, toplarının üstün menzili, haçlı gemilerinin kabiliyetsîzliği Hristiyanları hezimete uğrattı.</p>

    <p>Zafernâmeyi Padişah, Hayrettin Paşa'nın oğ­lu Hasan Bey'den, şükretmek için ayakta dinle­di. Preveze'nin «cihad-ı ekber» ilan edilmesini, İmparatorluk'da şenlikler yapılmasını emretti.</p>

    <p>(Osmanlı Devleti Tarihi, C. l, Sh. 208)</p>

    <p>29 Eylül Cumartesi</p>

    <p>HZ. ÖMER (RA.)'İN HİCRETİ</p>

    <p>Hicret ederken hep Ashâb-ı Kiram, gizlice Mekke'den çıkıp, Medine'ye geldiler. İllâ Ömer'-ül- Faruk (r.a.) alenî olarak hicret eyledi. Şöyle ki:</p>

    <p>Kılıncı kuşandı, yayını omuzuna astı. Okları­nı eline aldı. Ve Rüesâ-yı Kureys Ka'be-i Mükerrem'e etrafında halka halka olup oturmakta iken Harem-i Şerife gitti. Beyt-i Şerifi yedi de­fa tavaf etti. İki rek'ât namaz kıldı. Sonra:</p>

    <p>«- Yüzleriniz kara olsun!» diye Rüesâ-yı Kureyş'e bed-duâ ederek yanlarından geçerken:</p>

    <p>«- Anasını ağlatmak ve evlâdını yetim ve karısını dul bırakmak isteyen kimse, şu vadininöte tarafında bana kavuşsun!» dedi.</p>

    <p>Mekke'den çıktı ve Medîne-i Münevvere'ye hicret etti, arkasına düşen olmadı.</p>

    <p>Hz. Ömer (r.a.) Uhûd Vak'ası günü Ashâb-ı Kiram şaşırıp da müteferrik oldukları zaman, Resûl-i Ekrem (s.a.v.)'in yanında pâyîdar olanlardan biridir. Hem böyle şeci' ve bahâdır ve hem de âlim ve âkil ve müdebbir idi.</p>

    <p>Ne zaman Ashâb-ı Kiram arasında bir ihti­lâf vuku' bulsa, O'nun re'yi doğru çıkardı.</p>

    <p>(Hz. M. Sami, Hz. Ömer (r.a.) Sh. 145)</p>

    <p><b>«Ey mü'minler! Siz kâfirlerden bir cemâat ile muharebe et­mek üzere mülâki olup karşılaştığınızda düş­manların karşısında sebat edin ve muztarib ola­rak düşmanınıza arkanızı dönmeyin! Ve sebatı­nızla beraber harb esnasında Allah (c.c.)'ı çok zikredin ki Allah (c.c.)'ın inâyetiyle nusret ve felah bulasınız.»</b> (Enfâl, 45)</p>

    <p>1 Ekim Pazartesi</p>

    <p>PEYGAMBERİMİZ (S.A.V.) MECLİSİNDEKİLERE KARŞI TUTUMU</p>

    <p>Hz. Hüseyin (r.a.) der ki: «Resûlullah (s.a.v.) meclisindekilere karşı daima güleçti. Yumuşak huylu idi.</p>

    <p>Esirgemesi, bağışlaması boldu. Katı kalbli değildi. Hiç kimse ile çekişmezdi. Hiç bağırıp çağırmazdı, kötü söz söylemezdi. Hiç kimseyi ayıplamazdı. Pinti ve cimri değildi. Hoşlanma­dığı şeye göz yumardı. Umanı, umutsuzluğa düşürmez, bir şey hakkındaki hoşnudsuzluğunu açığa vurmazdı.</p>

    <p>Kendisini üç şeyden:</p>

    <p class="c2">1. İnsanlarla çekişmekten, 2, Çok konuş­maktan, 3. Yararsız, boş şeylerle uğraşmaktan alıkoymuştu.</p>

    <p>İnsanları da, üç şeyde kendi hallerine bıra­kırdı:</p>

    <p class="c2">1. Hiç bir kimseyi ne yüzüne karşı, ne de, arkasından kınamaz, ayıplamazdı. 2. Hiç kimse­nin ayıp ve kusurunu araştırmazdı, 3. Hiç kim­seye, hakkında sevaplı ve hayırlı olmayan sözü söylemezdi.</p>

    <p>Peygamber (s.a.v.) konuşurken, meclisinde bulunanlar, başlarına kuş konmuş gibi, sessiz ve hareketsiz dururlar, sözünü bitirip susunca, söyleyeceklerini söylerler, fakat Kendisinin ya­nında asla tartışmaz ve çekişmezlerdi.</p>

    <p>Peygamber (s.a.v.)'in yanında birisi konu­şurken, konuşmasını bitirinceye kadar öbürleri susarlardı. Peygamber (s.a.v.)'in yanında en sonrakinin sözü ile en öncekinin sözü farksızdı.»</p>

    <p>(M. A. Köksal, İ. Tarihi, C. 11, Sh. 414)</p>

    <p>2 Ekim Salı</p>

    <p>HZ. EBU BEKİR (R.A.)'İN HALİFE SEÇİLMESİ</p>

    <p>Resûl-i Ekrem (s.a.v.) dar-ı bekaya irtihalinden sonra Ensardan Hazreç kabilesi Sa'd bin Ubade (r.a.)'yi halife olarak tayin etmek isti­yorlardı. Hz. Ebu Bekir (r.a.) bir konuşma ya­parak sonunda size iki zattan birini intihab et­menizi tavsiye ediyorum, dedi ve bir eliyle Hz. Ömer (r.a.)'i ve diğer eliyle de Hz. Ebu Ubeyde (r.a.)'yi tuttu ileri sürdü.</p>

    <p>Hz. Ömer (r.a.) Hz. Ebu Bekir (r.a.) kendi­sini namzet gösterdiğini duyar duvmaz ani bir fikirle: «İçinde Hz. Ebu Bekir (r.a.) gibi bir zat bulunan bir cemaatin riyasetine geçmeyi katiyyen kabul edemeyeceğini söylemiş ve münakaşa esnasında Hz. Ebu Bekir (r.a)'e:</p>

    <p>«- Uzat elini sana beyat ediyorum.» de­mişti.</p>

    <p>Hz. Ebu Bekir (r.a.)'in elini alarak ona be­yat eylemiş ve diğer müslümanlarda bey'at eylemişlerdir.</p>

    <p>Hz. Ebu Bekir (r.a.) halife olunca minbere çıktı ve ilk nutkunu söyledi:</p>

    <p class="c2">«Ey nâs!...</p>

    <p><b>Sizin en iyiniz olmadığım halde sizin başı­nıza geçmiş bulunuyorum. Vazifemi yollu yo­lunda ifa edersem bana yardım ediniz. Yanılır isem bana doğru yolu gösteriniz, doğruluk ema­net, Talancılık hıyanettir. İçinizdeki zaif hak­kını alıncaya kadar nazarımda kuvvetlidir. İçi­nizdeki kuvvetli de ondan başkasının hakkı alı­nıncaya kadar zaiftir... Haydi namazımıza Al­lah Teâlâ cümlenizi rahmetine layık kılsın.»</b> (Hz. M. Sami, Hz. Ebu Bekir (r.a.) Sh. 78)</p>

    <p> </p>

    <p>3 Ekim Çarşamba</p>

    <p>DİLİN SUSMA BAKIMINDAN AFATI</p>

    <p>1. Kur'ân-ı Kerim okumasını öğrenmeyi terk etmek, kunut ve teşehhüdü terk etmek gi­bi vacip veya sünnet olanı terk.</p>

    <p>2. Kur'ân okumayı terk etmek.</p>

    <p>3. Hiçbir zararın olmayacağını ve tesir ede­ceğini bildiği halde emr-i bil ma'ruf ve nehy-i<br />
    anil münkeri terk etmek.</p>

    <p>4. Kabul olunacağını bilerek nasihati ve ıs­lahı bırakmak.</p>

    <p>5. Görülür hale gelmiş iken talimi ve fet­vayı yapmak.</p>

    <p>6. Hakimin hükmünde Allah'ın emirleri ile hükmetmeyi terk etmesi.</p>

    <p>7. Selâm vermeyi ve almayı terk.</p>

    <p>8. Aksıran bir kimseyi Allah'a hamdettiği vakit teşmiti (yerhamu kellah) demeyi terk et­mek.</p>

    <p>9. Ana baba ve yakınları ile konuşmayı terketmek.</p>

    <p>10. Gücü yettiği takdirde sözü ile mazlumu zulümden kurtarmayı terk etmek.</p>

    <p>11. Size bildirirdiği halde şehâdet ve tezkiye­yi terk etmek. (İbrahim Eken, Kulluk Sh. 115)</p>

    <p><b>"Onlar (o salim akıl sahipleri öyle insanlar­dır ki) ayakda iken, otururken, yanlan üstü­ne (yatar) iken (hep) Allah'ı hatırlayıp anar­lar ve göklerin, yerin yaradılışı hakkında ince­den inceye düşünürler. (İmâl-i fikr ederler ve şöyle derler: ) "Ey Rabbimiz. Sen bunları bo­şuna yaratmadın. Sen (bundan) pak ve münez­zehsin. Bizi ateşin azabından koru."</b> (Al-i İmrân: 191)</p>

    <p>4 Ekim Perşembe</p>

    <p>İBN-İ ABBAS (R.A.)'IN İLİM TAHSİLİ</p>

    <p>Peygamberimiz (s.a.v.)'in vefatını tâkib eden Eshab devri, Sünneti öğrenme ve öğretme ihtiyacının şümulü nisbetinde inkişaflı oldu.</p>

    <p>İbn-i Abbas (r.a.) Peygamberimiz (s.a.v.)'den helâl ve haramları sorar dururdu.</p>

    <p>Peygamberimiz (s.a.v.), İbn-i Abbas hakkın­da: <b>«Allah'ım! Ona kitabı, kitabın tefsirini, hik­meti, öğret!</b></p>

    <p><b>Onu, dinde fakih, anlayışlı kıl!»</b> diyerek dua etmiştir.</p>

    <p>Peygamberimiz (s.a.v.)'in vefatından sonra, İbn-i Abbas (r.a.)'in, hadîs ve sünneti tahsil için yaşlı Sahabîlerin eşiklerini aşındırdığı görülür.</p>

    <p>İbn-i Abbas, bu yoldaki çabalarını şöyle an­latır:</p>

    <p class="c2">«Resûlullah (s.a.v.) vefat ettiği zaman, Ensardan bir zata (Ey fülan! Gel! Peygamber (s.a.v.)'in Esbabından, hayattalarken, ilim talep edelim?</p>

    <p><b>Her şeyi kendilerinden soralım. Onlar, bu gün, çokturlar.»</b> dedim. Ensarî:(Şaşılır sana ey İbn-i Abbas! Peygamber (s.a.v.)'in, halk arasında gördüğün Sahabîleri dururken, halkın, sana muhtaç olacakla­rını mı sanıyorsun?!) dedi.</p>

    <p>Bunun üzerine, onu, kendi haline bırakıp kemüm Resûlullah (sav)'ın Eshabından hadîs ve sünnetleri soruşturmaya başladım.</p>

    <p>Eshabdan birinin Resûlullah (sa.v.)'dan bir hadis rivayet ettiğini alır almaz, kaklar, onun evine kadar giderdim. (M. A. Köksal, İ. Tarihi, C. 11, Sh. 281)</p>

    <p>5 Ekim Cuma</p>

    <p>HZ ÖMER (R.A)'İN KUR'AN-I KERÎM'İ CEM' VE NEŞRİ</p>

    <p>Kur'ân-ı Kerîm'i evvelâ cem' ve tertîb eden, yazdırarak metnini olduğu gibi muhafaza eden, Memâlik-i İslâmiyye'nin her tarafında talîm et­tiren Hz. Ömer (r.a.)'dir.</p>

    <p>Bugün Kur an-ı Kerîm'i okuyan her Müslü­man Fârûk-ı A'zam (r.a.)'ın bu hizmetine medyûndur.</p>

    <p>Hz. Muâz bin Cebel (r.a.). Filistin'de Kur'ân ta'lîm ederdi. Bir gün talebesi sayılmış, 1600 kadar olduğu görülmüştü.</p>

    <p>Hz Ömer (ra) fıkıh'ın esâslarının da bütün memleketlerde neşrine şayân-ı hayret bir şekil­de çalışarak muvaffak olmuştur.</p>

    <p>Gusül hakkında Ashâb arasında bir ihtilâf olduğunda:</p>

    <p><b>"</b><b>-</b> <b>Siz Bedir Muharebesi'ne iştirâk eden Ashâb'sınız. Siz ihtilâf edecek olursanız, sizden sonra gelecek olanlar daha fazla ihtilâf ederler."</b> demişti.</p>

    <p>Valiler ve me'mûrların ta'yîninde, fıkh'ı iyi bilenlerin ta'yinine dikkat ederdi.</p>

    <p>Bir nutkunda Hz. Ömer (r.a.):</p>

    <p><b>«- Sizi işhâd (şahid) ederim ki, valilerini­zi, size dininizi öğretmeleri için ta'yîn ediyo­rum.»</b> demişti.</p>

    <p>Kadı Ebû Yûsuf (r.a.) diyor ki:</p>

    <p><b>«Hz. Ömer (r.a.), Ehl-i İmân'dan bir or­du topladı mı, onun başına fakih ve ilmi sahibi bir zât ta'yin ederdi.»</b> (Hz. M. Sami, Hz. Ömer (r.a.) Sh. 126)</p>

    <p>6 Ekim Cumartesi</p>

    <p>ASHÂB CENNETE KOŞUYOR</p>

    <p>Bedir Harbi'nde Resûl-i Ekrem (s.a.v.) Efen­dimiz Hazretleri, hücum emri verdi. Şöyle ki:</p>

    <p><b>«- Her kim bugün düşmandan yüz çevirmeyip de sebat eyler ve şehîden vefat eylerse, Cenâb-ı Hakk elbette onu Cennet'e koyacaktır. Bugün şehîd olanlara Cennet'ül-Firdevs hazır ve onlara Rıdvan muntazırdır!»</b> yolu hem sahih, hem müessir sözlerle Ashâb-ı Kirâm'ını teşvîk ederek:</p>

    <p><b>«- Haydi şiddetli hamle ve hücum ediniz!»</b> diye buyurdu.</p>

    <p>Hazreç Kabilesinden Umeyr bin Humâm (r.a.) Hazretleri hurma yerken Cennet müjdesi­ni işittikte:</p>

    <p><b>«- Peh peh! Cennet'e girmek için şu he­riflerin elinde ölmekten başka bir şey lâzım de­ğil mi? Pek iyi!»</b> diyerek elindeki hurmaları ye­re attı ve hemen sell-i seyf ederek şehâdetin fa­ziletine dâir güzel ve müessir beyitler söyleyerek düşman üzerine hücum etti. Artık geri dön­meyip nice müşrikini katl ettikten sonra nihayet kendisi de şehîd olarak Cennet'ül-Firdevs'e gitti.</p>

    <p>Millet-i İslâmiyye'de oktan başka silâh ile şehîd olanların birincisi Umeyr Bin Humâm (r.a.)'dır.</p>

    <p>Afra Hâtûn (r.a.)'un büyük oğlu Avf (r.a.) dahî şehâdet mertebesine nail olmak için zırhı­nı çıkarıp attı ve hemen sell-i seyf ederek düş­man üzerine hücum etti. Ve müşrikînden nicelerini öldürdü. Nihayet kendisi de şehîd olup mu­radına erdi (r.a.). (Hz. M. Sâmi, Bedir Gazvesi Sh. 54)</p>

    <p>7 Ekim Pazar</p>

    <p>FIRKA-I NACİYE</p>

    <p>Server-i Enâm (s.a.v.) buyurmuş olduğu:</p>

    <p><b>«- Benim ümmetim yetmişüç fırkaya ayrı­lacak, bunların hepsi Cehenneme ancak bir tanesi Cennete girecektir.»</b> Hadîs-i Şerifinde yetmişiki fırkanın Cehenneme girmesinden murad azaba duçar olmalarıdır. Yoksa îmâna münâfi ve kâfirlere mahsûs olan ebedî olarak cehenne­me giriş değildir. Çünkü onların cehenneme gi­rişlerine sebep kendilerinin bozuk itikadıdır. Bo­zuk itikadlarının gerektirdiği kadar cehennem­de muazzeb olacaklardır. Tek fırka ise onların aksine cehennem azabından kurtulan bahtiyar­lardır. Şu kadar var ki, bunlardan da günah is­leyip, bu günahı tevbe veya şefaatla afvolunmayanlar günahı kadar cehennem azabına girif­tar olabilirler. Gerçi diğer fırkalar da cehennem azabında devamlı kalacak değillerdir,</p>

    <p>Ulemâ buyurmuşlardır ki: <b>«Bir zattan dok­san dokuz veçhile küfür zahir olsa ve bir veç­hile İslâm bulunmuş olsa o adam hakkında uy­gun olan küfr ile hükmetmemektir, şüphesiz en doğrusunu Allah bilir.»</b></p>

    <p><b>Bu ümmetin fukarası, zenginlerinden yarım gün önce Cennete gireceklerdir.</b> O yarım gün dünya ölçüleriyle beşyüzyıldır. Zira bir gün Hak Teâlâ indinde bin senedir, Nitekim:</p>

    <p><b>«Allah (cc.) nezdinde birgün sizin sayageldiğiniz günlerden bin yıl gibidir.»</b> Âyet-i Keri­mesi bu mânâya şahiddir. (Hz. M. Sami. Musâhabe C.6, Sh 13)</p>

    <p>8 Ekim Pazartesi</p>

    <p>ALLAH (C.C.)'A ÇOKÇA TEVBE VE İSTİĞFAR ETMEK</p>

    <p>Peygamberimiz (s.a.v.)'in bildirdiğine göre Yüce Allah (c.c.): <b>«Ey kullarım! Benim affettiğim kimseden başka hepiniz günahkârsınız! Öyle ise, benden mağfiret dileyiniz de, sizi mağfiret edeyim!»</b> buyurmuştur.</p>

    <p>Peygamberimiz (s.a.v.) de: <b>«Ey insanlar! Rabbınıza tevbe ediniz! Ben de, O'na, günde yüz kerre tevbe ve is­tiğfar ediyorumdur.»</b></p>

    <p class="c2">«Demirin pası gibi, kalblerin de, pası vardır. Kalblerin cilası, istiğfardır.»</p>

    <p class="c2">«Amel defterinde çok istiğfarı bulunan kim­seye ne mutlu!»</p>

    <p class="c2">«Her gün, yetmiş kerre istiğfar eden kimse, gafiller zümresinden yazılmaz!</p>

    <p><b>Her gece, yetmiş kerre istiğfar eden kimse de, o gecesinde gafiller zümresinden yazılmaz!»</b> buyurmuştur.</p>

    <p>Abdullah b. Ömer (r.a.): <b>«Hiç bir şey konuş­madan önce, bir mecliste Resûlullah (s.a.v.)'ın yüz kere (Rabbiğfirlî ve tüb aleyye inneke Entettevvâbürrahîm!) dediğini sayardık.»</b> demiştir.</p>

    <p>Peygamberimiz (s.a.v.), Nasr Sûresi'nin nü­zulünden ve Mekke'nin fethinden sonra (Sübhânallâhi ve bihamdihî Estağfirullâhe ve etübü ileyhi) diyerek tevbe ve istiğfarda bulunmayı daha da, çoğaltmıştı.</p>

    <p>Peygamberimiz (s.a.v.). her Farz namazın­dan çıktığı zaman da, üç kerre istiğfar ederdi.</p>

    <p>(M. A. Köksal, İ. Tarihi, C. 11, Sh. 376)</p>

    <p>9 Ekim Salı</p>

    <p>TALEBENİN RİAYET EDECEĞİ ADAB</p>

    <p>1 - Her şeyden evvel, kalbini bütün fena hallerden ve kötü vasıflardan temizlemektir.<br />
    Çünkü ilim öğrenmek, kalbin ibadeti, sırrın na­mazı ve iç hasselerin Allah (c.c.)'a yaklaşması­dır.</p>

    <p>2 - Dünya ile alâkasını azaltıp, yurdundan ve ailesinden uzaklaşmalıdır. Çünkü dünya alâ­kası ve aile gailesi tahsile mânidir.</p>

    <p>3 - İlimle kibirlenip hocaya ukalâlık etme­mektir. Bilâkis her hususta hocanın emrine gi­rip, onun bütün öğütlerini dinlemeli ve kabullenmelidir,</p>

    <p>4 - İlim tahsilinde bulunan kimse, ilme ilk girdiğinde ister dünyevî, ister uhrevî olsun insan­ların ihtilaflarına kulak asmamakdır.</p>

    <p>5 - Talebe öğülen ilimlerin hiçbir fennini ve nev'ini terk etmemelidir. Hiç olmazsa gaye ve maksatlarını anlayacak kadar onlara bakma­lıdır.</p>

    <p>6 - Gelişigüzel bir fenne dalmayıp, ehemi tercih ederek tertibi gözetmelidir.</p>

    <p>7 - Bir fenni bitirmeden bir sonraki fenne geçmemelidir.</p>

    <p>8 - İlimleri şereflendiren sebepleri bilmeli­dir, ilimlerin değeri neticesinin yüceliği ve deli­linin kuvveti ve sağlamlığıyla ölçülür.</p>

    <p>9 - Talebenin vazifesi de okumaktan gaye­sinin bu anda kalbini kötü huylardan arıtıp, faziletlerle süslenerek, gelecekte ise mukarreb me­leklerin civarına yükselmek ve Allah-ü Teâlâ'yâ takarrüb olmasıdır. (İhya, C. 1. Sh. 125)</p>

    <p>10 Ekim Çarşamba</p>

    <p>ZİKİR</p>

    <p>Zikr, tezkâr: bir şeyi unutmamak, hatırda tutmak, yüce Allah (c.c.)'ı ululamak, takdis, tesbih, tevhid ve kendisine mahsus bütün hamd sıfatları ile sena etmek demektir.</p>

    <p>1 - Dil ile zikir,</p>

    <p>2 - Kalb ile zikir.</p>

    <p>Dil ile zikre devam edile edile kalb zikrine erişilir.</p>

    <p>Kul;zikri, dili ve kalbi ile birlikte yapabil­diği zaman, kâmil ve olgun olur.</p>

    <p>Zikr etmek, Allah (c.c.)'ın buyruğu gereği­dir.</p>

    <p>Kur'ân-ı Kerîm'de bu hususta şöyle buyrulur:</p>

    <p><b>«Rabb'ının İsmini zikr et! Yalnız Ona yönel!»</b> (Müezzemmil, 8)</p>

    <p><b>«Rabb'ını, içinden, yalvararak, korkarak, fa­kat, yüksek olmayan bir sesle sabah ve akşam zikret! Gafillerden olma!»</b> (Â'raf, 205)</p>

    <p><b>«...Haberiniz olsun ki: kalbler, ancak Allah'ı zikirle yatışır, sakinleşir.»</b> (Ra'd, 28)</p>

    <p><b>«Namazı kılıp bitirdiğiniz zaman, ayakta iken, otururken ve yanlarınız üzerinde iken, Allah'ı zikr ediniz...»</b> (Nisa, 103)</p>

    <p>«<b>Siz, beni zikr ediniz, ben de, sizi zikr ede­yim...»</b> (Bakara, 152)</p>

    <p><b>«...Allah (c.c.)'ı çok zikr eden erkeklerle Al­lah (c.c.)'ı çok zikr eden kadınlar için, Allah (c.c.), bir mağfiret, pek büyük bir ecr ve mükâ­fat hazırlamıştır.»</b> (Ahzab, 35)</p>

    <p>(M.A. Köksal, İ. Tarihi C. 11. Sh. 253)</p>

    <p>11 Ekim Perşembe</p>

    <p>YEMEK, KABINDA NASIL YENECEK?</p>

    <p>Peygamberimiz (s.a.v.)'in Garrâ diye anılan bir "Kas'a"sı (Karavanası) vardı ki onu, dört kişi taşıyabilirdi.</p>

    <p>Kuşluk vakti, kuşluk namazını kıldıktan son­ra içinde serid (tirid) bulunan bu karavana getirilip ortaya konuldu.</p>

    <p>Serid;ufak ufak doğranmış ekmek ve çokça etle birlikte yapılan yemeğe denir</p>

    <p>Müslümanlar, tirid karavanasının başına toplandıkları zaman Peygamberimiz (sav)'in iki dizinin üzerine çöküp oturduğunu gören bedevi (çöl Arabı) <b>«Bu, ne biçim oturuş?!»</b> de­mekten kendini alamadı.</p>

    <p>Peygamberimiz (s.a.v.): <b>«Şüphe yok ki Al­lah (c.c.) beni kerem sahibi bir kul kıldı bir cebbar ve muannid kılmadı!</b></p>

    <p class="c2">Haydi, kıyısından yemeğe başlayınız! Tepesinden (ortasından) yemeyi bırakınız.</p>

    <p class="c2">Yemeğin bereketi, tepesinde, ortasındadır!</p>

    <p class="c2">Sizden biriniz, yemek yiyeceği zaman, çana­ğın üst (orta) tarafından yemesin.</p>

    <p class="c2">Fakat, alt tarafından yesin.</p>

    <p><b>Çünkü, bereket, onun üst (orta) tarafından iner!»</b> buyurdu.</p>

    <p>Ömer b. Ebî Seleme (r.a.) der ki: <b>«Ben, Resûlullah (s.a.v.)'ın terbiyesi altında bulunan bir çocuktum. Yemek yerken, elim, yemek kabının içinde dolaşırdı.</b></p>

    <p class="c2">Rasûlullah (s.a.v.), bana (Ey oğul! Besmele çek. Sağ elinle ye! Önünden ye!) buyurdu.</p>

    <p><b>Bundan sonra, hep böyle yemeğe devam et­tim.»</b> (İ Tarihi, M. A. Köksal C. 11, Sh. 400)</p>

    

---
12 Ekim Cuma


    <p>SA'D B. MU AZ (R. A.)</p>

    <p>Sa'd b. Muaz (r:a.); Peygamberimiz (s.a.v.)'in emri ile Mus'ab b. Umeyr (r.a.)'in halkı İslâmiyete davet etmek ve Kur'ân okumak üzre Me­dine'ye geldiği zaman, Müslüman olmuştu.</p>

    <p>Sa'd b. Muaz (r.a.)'ın Müslüman olduğu gün. Abdul'Eşhel oğullarından kadın, erkek Müslü­man olmayan kimse kalmamıştı.</p>

    <p>Sa'd b. Muaz (r.a.), halkı İslâmiyete davet etmek üzre evini Mus'ab (r.a.)'a tahsis etmişti. Sa'd b. Muaz (r.a,), amcasının oğlu Üseyd b. Hudayr (r.a.)'la birlikte Abdul'Eşhel oğulla­rının putlarını kırmışlardı.</p>

    <p>Bedr'e gidilirken, yolda Müslümanlardan ba­zıları Kureyş kervanının Bedir'den geçip gittiği­ni öğrenince, geri dönmek istedikleri ve müşriklerle çarpışmaktan kaçındıkları zaman, Pey­gamberimiz (s.a.v.), Esbabın bu yoldaki görüş­lerini öğrenmek istemişti.</p>

    <p>Sa'd b. Muaz (r.a.) Ensar adına ayağa kal­karak: <b>«Biz, Sana iman ve Seni tasdik ettik. Bi­ze getirdiğin şeyin hak ve gerçek olduğuna şehâdet ettik. Bu hususta dinlemek ve itaat etmek üzre Sana kat'î sözler de verdik.</b></p>

    <p class="c2">Yâ Resûlallah (s.a.v.)! Nasıl istersen, öyle yap! Biz, Seninle birlikteyiz.</p>

    <p class="c2">Seni, hak din ve Kitabla gönderen Allah (c.c.)'a and olsun ki Sen, bize şu denizi göste­rip dalarsan, biz de, Seninle birlikte dalarız! Biz­den bir kişi bile geri kalmaz!</p>

    <p><b>Yarın, bizimle birlikte düşmanımıza karşı gitmeni istemez değiliz.»</b> demişti.</p>

    <p>(M. A. Köksal, İ. Tarihi, C. 5, Sh. 385)</p>

    

---
13 Ekim Cumartesi


    <p>GERÇEK MÜSLÜMAN</p>

    <p>Resûl-i Ekrem (s.a.v.):</p>

    <p>«- (Gerçek) müslüman kimdir bilir misiniz?» buyurdu. Ashâb-ı Kiram (r.a.):</p>

    <p>«- Allah (c.c.) ve Resulü (s.a.v.) bilir.» de­diler, Resûl-i Ekrem (s.a.v.):</p>

    <p>«- (Gerçek) müslüman müslümanların, elin­den ve dilinden emin olduğu kimsedir.» buyur­du. Ashâb-ı Kiram (r.a.):</p>

    <p>«-- Yâ Resûlallah (s.a.v.) ! Mü'min kimdir?» diye sordular. Resûl-i Ekrem (s.a.v.):</p>

    <p>«- (Gerçek) mü'min, mü'minlerin mal ve canlarını kendisine emniyet ettikleri kimsedir.» buyurdu. Ashâb-ı Kiram (r.a.):</p>

    <p>«- Muhacir (hicret eden) kimdir?» diye sor­dular. Resûl-i Ekrem (s.a.v.):</p>

    <p>«- Kötülükleri terkedip onlardan uzaklaşan kimsedir.» buyurdu.</p>

    <p>Bir başkası da:</p>

    <p>«- İslâm nedir?» diye sordu Resûl-i Ekrem (s.a.v.):</p>

    <p>«- Kalbin, Allah (c.c.) için selâmet bulup, müslümanların da dilinden ve elinden selâmet bulmalarıdır.» buyurdu. (İhya C. 2, Sh. 480 - Taberâni)</p>

    <p>***</p>

    <p>Hadîs-i Şerif: <b>«İki kişi arasını bulmak için hayırlı sözler söyleyen yalancı değildir.»</b></p>

    <p>(İhya, Buhari C. 2/494)</p>

    <p><b>«Töhmet yerlerinde bulunan bir kimse, aley­hindeki dedikodulardan dolayı başkalarını değil kendini levmetmelidir.»</b> (İhya C. 2. Sh. 502)</p>

    

---
14 Ekim Pazar


    <p>HZ. YUSUF (A.S.)'IN MISIR'A HAZİNE NAZIRI OLMASI</p>

    <p class="c2">«Melik, getirin O'nu bana dedi. O'nu kendi­me has müsteşar edineyim. O'nunla konuşunca da şöyle dedi:</p>

    <p class="c2">«- Sen bugünden itibaren nezdimizde mü­him bîr mevkii sahibisin, emin bir müsteşarsın.</p>

    <p class="c2">Yusuf (a.s.) da: «Beni memleket hazineleri üzerine memur et. Çünki ben onlan iyice korumaya muktedir ve vakıfım dedi.</p>

    <p class="c2">İşte o yerde Yusuf (a.s.)'a böyle bir kud­ret verdik. O, neresini isterse orada konaklar­dı. Biz rahmetimizi kimi dilersek ona nasib ede­riz. İyi hareket edenlerin hakkını zayi etmeyiz.</p>

    <p class="c2">İman ederek takvada devam edenlere hâs olan âhiret mükâfatı ise elbette daha hayırlıdır.»</p>

    <p>(Yusuf: 54-57)</p>

    <p>Hz. Yusuf zindandan çıktı, zindan ehli ile vedalaşıp onlara dua etti. Sonra gusledip elbi­sesini giydi. Melikin huzuruna varıp, selâm ver­di ve İbranice melike dua etti. Melik Yusuf (as.)'a: <b>«Hangi duayı bilirsin «(dili)» dedi:«O da 72 lisan bilirim.» dedi. «Bunlar, Yakup, İshak ve İbrahim lisanıdır.»</b> dedi. Sonra melik Yusuf (a.s.)'a:</p>

    <p><b>«Ey Sıddık! Ben görmüş Olduğum rüyayı sen­den işitmeyi severim.»</b> deyince, Yusuf (as.) güzel bir üslup üzere rüyasını tabir eyledi. Mücahidin rivaygtine göre, Yusuf (a.s.)'un delaletiyle melik İslâm oldu ve nâsın çoğu da başında toplandı.</p>

    <p>Yusuf (a.s.) bulunduğu vakitte talep et­tiği vazifeyi ikâme ve ifaya muktedir bir zattı.</p>

    <p>(Hz. M. Sami Yusuf (a.s.)</p>

    

---
15 Ekim Pazartesi


    <p>AKABE GÜNÜ</p>

    <p>Hz. Âişe (r.anha): <b>«Yâ Resûlallah (s.av.)! Başına, Uhud savaşı gününden daha şiddetli bir gün geldi mi?»</b> diye sormuştu.</p>

    <p>Peygamberimiz:<b>«Gerçekten, senin kavmin­den, başıma neler geldi neler!</b></p>

    <p class="c2">Onlardan, başıma gelenin en şiddetlisi, Aka­be günü gelmiştir:</p>

    <p class="c2">Kendimi, İbn-i Abd-i Yâlil b, Abd-i Külâl (r.a.)'e arz etmiştim.</p>

    <p class="c2">O, bana, arzum hususunda icabet etmedi.</p>

    <p class="c2">Ben de, üzgün olarak yüzümün doğrusuna doğru yollandım. Ancak, Karnüsseâlib'de Kendi­me gelebildim de, başımı kaldırdığım zaman, ne göreyim! Bir Bulut ki beni gölgelendirmiş!</p>

    <p class="c2">Baktım:İçinde Cebrail!</p>

    <p class="c2">Hemen, bana seslenerek (Muhakkak ki, yü­ce Allah (c.c.), kavminin, Sana söylediklerini ve Sana verdikleri red cevabını işitti de, onlar hakkında, dilediğini, kendisin.e emr etmek için Sana Dağlar Melek'ini gönderdi!) dedi.</p>

    <p class="c2">Arkasından, Dağlar Melek'i, bana seslendi ve selâm verdi.</p>

    <p class="c2">Sonra (Yâ Muhammed (s.a.v.) ! Şüphesiz ki Allah (c.c.), kavminin Sana söylediklerini işit­ti.</p>

    <p class="c2">Ben, Dağlar Melek'iyim!</p>

    <p class="c2">Senin, dilediğini, emr etmen için, Rabb'ın, beni, Sana gönderdi.</p>

    <p class="c2">İmdi, ne dilersen, dile!</p>

    <p class="c2">Eğer, üzerlerine, iki dağı kapamamı diler­sen, kapayayım!) dedi.</p>

    <p>(M. A. Köksal, İ. Tarihi, C. 11, Sh. 452)</p>

    <p>16 Ekim Salı</p>

    <p>KAFİRLERDE DÖRT BÜYÜK FESAD</p>

    <p>Bedir Gazvesi'nden iki ay kadar önce (ha­ram olan aylardan) Receb ayında Resûl-i Ekrem (s.a.v.) Efendimiz, Abdullah b. Cahş (r.a.)'ı, on kadar Muhacirûn ile durumları inceletip, araş­tırmak üzere Mekke tarafına gönderdi. Yolda Kureyş kervanına rastladılar. Kervanın reisi Amr b. Hadramiy'i öldürdüler. Osman b. Abdul­lah ve Hakem'i esir aldılar. Kervanın eşyasını da ganimet olarak aldılar.</p>

    <p>Durum Resûl-i Ekrem (s.a.v.)'e haber veri­lince, Efendimiz (s.a.v.): <b>«Ben size böyle yapma­ğa müsade etmedim.»</b> buyurdu, ganimeti de red­detti.</p>

    <p>Bu suretle müslümanlarla Kureyş arasında bir kan davası meydana çıkmış oldu.</p>

    <p>Bu olay üzerine Kureyş kûffarı Muhammed (s.a.v.) haram olan ayda kan döktü, ganimet al­dı diye söz ettiler.</p>

    <p>Kâfirler Ashâb'dan hatâ ile bir iş sâdır ol­duğu için ta'n ederler amma, kendilerinden kasıdla dört fesâd-ı azîm (büyük fesad) sâdır olmuştur ki, Allah-ü Teâlâ katında bunlar on­dan ekberdir (daha büyüktür).</p>

    <p>1 - Halkı İslâm'dan men'ederler,</p>

    <p>2 - Hakk Celle ve Âlâ Hazretlerine îmân getirmezler, kâfir-i billâh olmuşlardır,</p>

    <p>3 - Müslümanları Ka'bet'ullah ziyaretinden men'ederler,</p>

    <p>4 - Mescid'ül-Haram ehlini, ya'ni Rasûlullah (s.a.v.) Hazretlerini ve Ashâb'ını eza ve ce­fâ ile Mescid'ül-Haram'dan ya'nî Mekke'den çı­kardılar.</p>

    <p>(Hz. M. Sami-Bedir Gazvesi Sh. 15)</p>

    <p>17 Ekim Çarşamba</p>

    <p>ÂHİRETE İMAN</p>

    <p>Ahiret, bu dünyadan sonraki nihayetsiz âlemdir. Şöyle ki: Allah Teâlâ, içinde yaşadı­ğımız bu dünyayı ve üzerindeki bütün varlık­ları muvakkat bir zaman için yaratmıştır. Birgün olacaktır ki ne bu dünyadan, ne de üzerin­deki yaradılmış şeylerden bir eser kalacak, bel­ki Hâk Teâlâ'nın takdir ettiği o gün gelince bü­tün insanlar, bütün canlı cansız mahlûklar mah­volacaktır. Bütün dağlar, taşlar, yerler, gökler parçalanacak ve bu âlem bambaşka bir âlem ke­silecektir. Bu bir (kıyamet) dir. Bundan sonra yine Allah (c.c.)'ımızın takdir buyurmuş oldu­ğu gün gelince bütün insanlar yeniden hayat bulacak hepsi de (Mahşer) denilen pek geniş, düz bir sahada toplanacak, yeni bir hayat başlaya­caktır ki bu da (umumi haşr) dir. işte bu yeni hayatın başlayacağı günden itibaren bitmez, tü­kenmez bir halde devam edecek olan âleme de (Ahiret Alemi) denir ki buna inanmak da müslümanlıkta bir esastır.</p>

    <p>Şâir bütün peygamberler de bu hakikati üm­metlerine haber vermişlerdir.</p>

    <p>Lehülhamd biz müslümanlar, âhiret günü­ne, âhiret hayatına, Cennet ile Cehennemin el'ân mevcut olduğuna da iman ederiz. Bu imandır ki bizleri salâha götürür, bizim ruhumuzu yük­seltir, bizi saadete erdirir. Bu imandan mahru­miyet ise insanı şaşırtır, sapıklığa düşürürler, türlü fenalığa sürükler, dünyada da âhirette de bedbaht eder. (B. İslâm İlmihali, Sh. 26)</p>

    <p>18 Ekim Perşembe</p>

    <p>ARKADAŞLIK EDİLECEK KİMSEDE ARANAN VASIFLAR</p>

    <p>Arkadaşın insana dinî ve dünyevî faydaları vardır. Denildi ki Allah-ü Teâlâ bir kulu mağ­firet ettiği zaman, onu kardeşliklerine de şefaat­çi kılar.</p>

    <p>Sohbet edilecek kimse de beş vasıf olmalıdır.</p>

    <p>1 - Akıllı Olmak,</p>

    <p>2 - Güzel ahlâklı olmak,</p>

    <p>3 - Fâsık olmamak,</p>

    <p>4 - Bid'at sahibi olmamak.</p>

    <p>5 - Dünyaya haris olmamak. (İhya C. 2/424)</p>

    <p>FIKHU'L - EKBER'DEN</p>

    <p><b>«Mü'mine günâhları zarar vermez; o, (gü­nahkâr) ateşe (cehenneme) girmez. O, fâsık da olsa, dünyâdan mü'min olarak çıkdıktan sonra, orada (cenennemde) ebedî kalır.» demeyiz. Mürcie (taifesi)nin dediği gibi «Bizini hasenatımız (ibâdetlerimiz, Allah (c.c.) indinde) makbuldün günâhlarımız (muhakkak) yarlığanmışdır.»</b> da demeyiz.</p>

    <p>Fakat şöyle deriz: <b>«Kim ifsâd eden (bozan dış) ayıblardan, ibtâl eden (gizli ve iç) ma'nâlardan hâli olarak bütün şartlarıyla iyilik (ibâ­det, hayır) yapar, onu küfr ile, irtidâd ile (ya'­ni müslüman dîninden dönmekle) iptal etmez ve mü'min olarak da dünyâdan çıkarsa Allah-ü Teâlâ onun o yaptığını zayi etmez. Bil'akis ken di (fazl ü kerem) inden kabul buyuruyor, ona bundan dolayı sevab verir. »</b> (İmam-ı Âzam (R. Aleyh)</p>

    <p class="StiltarihCharArial">19 Ekim Cuma</p>

    <p class="StilBalk1CharArial">EL-ASR SÛRESİ MEALİ</p>

    <p class="c2">«1- Andolsun asra ki,</p>

    <p class="c2">2- Muhakkak insan kat'î bir ziyandadır</p>

    <p class="c2">3- Ancak iman edenlerle güzel güzel amel (ve hareket)lerde bulunanlar, bir de birbirine hakkı tavsiye, sabrı tavsiye edenler böyle değil (onlar ziyandan müstesnadırlar) »</p>

    <p>İmamı Şafiî Hazretleri der ki: <b>«Kur'an'da başka hiçbir sure nazil olmasaydı şu pek kısa bir sure bile (insanların dünya ve âhiret saâdetlerini temine) yeterdi. Bu sûre Kur'an-ı Kerim'in bütün ilimlerini kucaklıyor»</b></p>

    <p class="c2">Resûlullah (s.a.v)'in Ashabından iki zât birbiriine kavuşunca biri diğerine «Velasr» sûresi­ni okumadan, sonra da selâm vermeden ayrılmazlardı.</p>

    <p>(Kur'an-ı Hakim ve Meali Kerîm C. 3, Sh. 1217-8)</p>

    <p>BEŞ ŞEYİ BEŞ ŞEYDEN ÖNCE GANİMET BİL</p>

    <p>1- İhtiyarlamadan önce gençliğinin,</p>

    <p>2- Hastalanmadan önce sağlığının</p>

    <p>3- Meşgul olmadan önce boş zamanının</p>

    <p>4- Fakirlemeden önce zenginliğinin,</p>

    <p>5- Ölmeden önce hayâtının.</p>

    <p>(H.Ş. Müslim C. 1, Sh 447)</p>

    <p>***</p>

    <p><b>«Her kim dünyada ipek elbise giyerse âhirette giyemez.»</b> Hadis-î Şerif (Buhari)</p>

    

---
20 Ekim Cumartesi


    <p>MÜSLÜMANLARI ŞAKA OLARAK KORKUTMANIN YASAKLANMASI</p>

    <p>Zeyd b. Sabit (r.a.) toprak taşırken, Sa'd b. Muaz (r.a.) Peygamberimiz (s.a.v.)'in yanında oturup dinleniyordu.</p>

    <p>Zeyd b. Sabit (r.a.)'in çalıştığını görünce, <b>«Yâ Rasûlullah (s.a.v.)! Allah (c.c.)'a hamd ol­sun ki, beni sağ bıraktı da. Sana iman etmek şerefini bana nasip eyledi.</b></p>

    <p><b>Buas günü, ben, bunun babası Sabit b. Dahhâk ile boğaz boğaza boğuştum!»</b> dedi.</p>

    <p>Peygamberimiz (s.a.v.): <b>«Fakat, onun bu oğ­lu, ne iyi çocuktur!»</b> buyurdu.</p>

    <p>Zeyd b. Sabit (r.a.)'in bir ara gözlerini uyku bürüyüp kendisi uyuyakalmış, kalkanı, oku, yayı ve kılıcı yanında olduğu halde, hendekte çalışmakta olan Müslümanlar, onu, hendeğin kenarında uyur bir halde bırakarak hendeği do­laşmağa gitmişlerdi. Yanına varan Umâre b. Hanız (r.a.), şaka için, onun silâhını alıp saklamış, Zeyd b. Sabit (r.a.)'in hiç haberi olmamıştı. Zeyd, uyanıp silâhını bulamayınca, heye­canlanmış ve korkmuştu.</p>

    <p>Peygamberimiz (s.a.v.), bunu işitince, Zeyd (r.a.)'i çağırdı. <b>«Bu çocuğun silâhını nerede olduğunu kim biliyor?»</b> diye sordu.</p>

    <p>Umâre b. Hazm (r.a.): <b>«Yâ Resûlallah (s.a.v.), Ben biliyorum. Silâh, benim yanımdadır!»</b> dedi. Peygamberimiz (s.a.v.): <b>«Silâhını teslim et ona!»</b> buyurdu ve şaka olarak da olsa Müslümanları korkutmayı veya onların herhangi bir şeyini alıp saklamayı yasakladı.</p>

    <p>(M.A. Köksal, İ. Tarihi C. 11, Sh. 214)</p>

    

---
21 Ekim Pazar


    <p>EVLÂDINA KARŞI EDEP</p>

    <p>Cemiyet olarak en büyük ızdırabımız bu. Çocuklarımızla kümesdeki tavuklarımız kadar ilgilenmiyoruz. Yeni bir tavuk alsak onu hemen diğerlerinin arasına katmaz önce acaba hasta­lık falan var mıdır, tavuklarımıza bir hastalık bulaşır mı endişesiyle karantinaya alırız. Hal­buki çoluklarımız başka çocukların arasına ko­nulurken o çocuklarda hastalık var mı yok mu hiç aklımıza bile gelmez.</p>

    <p>1 - Güzel bir isim vermek,</p>

    <p>2 - Helal süt emzirmek,</p>

    <p>3- Terbiyesine ehemmiyet vermek.</p>

    <p>Resûlullah (s.a.v.)'ın terbiyesi ile terbiye et­meye çalışmak. Garbın terbiyesi ile değil.</p>

    <p>4- İlk fırsatta Kelime-i Tevhidi öğretmek.</p>

    <p>Vahdaniyetin esaslarını onun şuuruna ula­şacak tarzda ona anlatabilmek.</p>

    <p>5 - Allah (c.c.)'ı ve Resûlullah (sa.v.)'ı ta­nıtmak,</p>

    <p>6 - Onlara itaat hissini aşılamak,</p>

    <p>7 - İlmihallerini talim etmek,</p>

    <p>Ona ilmihalini öğretmek. Adam kalkar:</p>

    <p>-Efendim vazifemi bitirdim, dinini diya­netini öğrettim.</p>

    <p>-Ne yaptın?</p>

    <p>-Elemtereye kadar namazlıklarını öğrettim.</p>

    <p>Bunu da çocuğun yanında söyler. Bu ne de­mektir? Daha söylerken çocuğa dinin «Elemtere'ye kadar öğrenmekten ibaret» olduğunu tel­kin etmek demektir. Bundan büyük çocuğa ha­karet olur mu? Din Elemtere'ye kadar öğrenmek­ten ibaret midir ki? (İbrahim Eken, Kulluh Sh. 33)</p>

    

---
22 Ekim Pazartesi


    <p>TEVAZU</p>

    <p class="c2">Tevazünün Tarifleri:</p>

    <p>Tevazu:tezellül göstermek, husulü, alçak gönüllü olmak, Hakka boyun eğmek, Hakkı kabul etmek demektir.</p>

    <p>Sâir huylarda, olduğu gibi, Tevâzuun da, aşı­rılık ve kıtlık tarafları ile itidal derecesi var­dır.</p>

    <p>Tevâzuun, kıtlığına tekebbür (büyüklenmek), aşırılığına mezellet (zelillik), itidal ve orta derecesine tevazu denir.</p>

    <p>Tevâzuun makbul olanı, yaltaklanma ve his­set derekesine düşürülmeyenidir. Çünkü, her şeyin iki tarafı: aşırılığı ve kıt­lığı, yerilmiştir. Her şeyin, yüce Allah (c.c.)'a makbul olanı, orta derecesidir. Emsalinin önüne geçen kişi, mütekebbirdir. Emsalinin gerisinde kalan kişi ise, mütevâzı'dır. Yâni, bir şeyi, lâyık ve müstahık bulundu­ğu derecenin aşağısına koyandır.</p>

    <p>Allah (c.c.) katında makbul olan tevazu, itidal üzere olandır. O da her hak sahibine, hakkını vermek­tir.</p>

    <p><b>Tevazuu kazanma yolu:</b> Kibr'in, insandan silinip gitme.si için, gerek akran ve emsale ve gerek onlardan aşağıda bulunanlara karşı, gü­zel âdetle de makbul olan tevazuu göstermek kolay gelinceye kadar tevâzua devam etmek­tir.        (M.A. Köksal İslâm Tarihi C. 11, Sh. 4462)</p>

    <p>23 Ekim Salı</p>

    <p>HZ. ÖMER (R.A)'İN FÜTÛHÂTINA İCMÂLÎ BİR NAZAR</p>

    <p>Hz. Ömer (r.a.)'in on senelik zamân-ı hilâ­fetinde Mısır, Irak, Cezire, Hûzistan, Irak-ı Acem, Azerbaycan, Fâris, Kirman, Horasan ve Mikrân ile Bülûcistân'ın bir kısmı feth edilmişti.</p>

    <p>Muhtelif cebhelerde Mücâhidîn-i İslâm'ın adedi: 120.000'i geçmişti, İranlıların muntazam teçhizatına mukabil, Arapların silâhları pek ba­sit idi. Hattâ Kâdisiye harbinde Araplarla alay ederek oklarına çuvaldız demişlerdi.</p>

    <p>Hiç şüphe yoktur ki Resûl-i Ekrem (s.a.v.) Efendimiz'in Ashâb'ına nefs ettiği şevk, heye­can, azm, himmet, cesaret, celâdetle ve tevfîkât-ı İlâhiyye ile bu fütuhat ve zaferler ihraz edil­miştir.</p>

    <p>Bilhassa Müslümanların hâiz oldukları isti­kâmet ve nâmûskârlıklarıyla mağlub milletleri meftun etmişlerdir.</p>

    <p>Hatta Müslümanlar Suriye'yi tahliyeye mec­bur kaldıkları zaman bütün Hıristiyanlar mü­teessir olmuşlar. Müslümanların tekrar avdeti için dua etmişler, Bizans imparatorluğuna tek­rar baş eğmemek için and içmişlerdi.</p>

    <p>İskender ve Cengiz fütuhatlarında, zulüm ve katliâm ile hareket ettiklerinden idareleri yaşayamamıştı.</p>

    <p>Fakat Hz. Ömer (r.a.)'in devr-i fütuhatında adalet ve insaf hududu hiç bir zaman tecâvüz edilmemiştir. Bir inşânın hayâtına sû-i kasd et­mek bir tarafa, bir ağaç bile kesilmemişti.</p>

    <p>(Hz. M. Sami, Hz Ömer (r.a,) Sh. 80)</p>

    <p>24 Ekim Çarşamba</p>

    <p>ALLAH (C.C.)'IN DOSTLARI</p>

    <p>Ebû Hüreyre (r.a.)'den mervîdir:</p>

    <p>Allah Teâlâ ve Tebâreke Hazretleri buyu­rur ki: <b>«Benim evliyama düşmanlık eden kim­seye ben muhakkak ilân-ı harb eylerim»</b>; yâni be­nim dostluğumda ve hıfz-ı emânımda bulunan daima tâat ve ibâdet ile meşgul olan hâs kulla­rıma, evliyama kim ki, düşmanlık ve onlara eza ve cefa ederse o kimse bilmiş olsun ki ben onun­la muharibim ve onu mahv u helak ve sonra da azablandırırım ve onlara muhabbet eden kim­seye de muhabbet eylerim.</p>

    <p>Hiç bir kul ona farz etmiş olduğum şeyden ziyâde sevgili bir şey ile bana mukarreb olamamıştır. Yani farzları hakkıyla eda ve yasaklar­dan kaçınan kimse veliyyullah ve mukarreb ilâ'llah olur.</p>

    <p>Ve benim bâzı kullarım ferâiz-i ilâhiyenin edâsıyle beraber nevâfili dahî icra ve edada de­vam eder, ta ki ben ona muhabbet ederim. Onu severim. Artık ben ona muhabbet edip ben onu ziyâde sevdikten sonra ben o kulumun sem'i (ku­lağı) olurum, öyle sem'i ki o her işittiği şeyi sem'i ile işitir. Ben o kulumun gözü olurum ki ku­lum her görünenleri o göz ile görür.</p>

    <p>Ve ben o kulumun eli olurum ki o kul her tutulacakları o el ile ahz ü kabz eyler.</p>

    <p>Ve ben o kulumun ayağı olurum ki kulum her yerde onunla yürür, hareket eyler ve eğer kulum benden bir şey isterse derhal ben ona o şeyi veririm ve kulum korkulacak şeylerden şey­tandan vesâireden bana sığınırsa her halde ben onu muhafaza eylerim. (Hz. M. Sâmi, Musâhabe C. 3/19)</p>

    <p>25 Ekim Perşembe</p>

    <p class="StilBalk1CharArial">HZ. İBRAHİM (A.S.) VE ÜMMET-İ MUHAMMED</p>

    <p>«Siz Allah (c.c.)'ın tevhid'i yolunda hakkıyla mücadele edin. Zira Allah Teâlâ mahlûkât içinde sizi seçip üstün kıldı. Allah Teâlâ sizin Dininizde bir güçlük kılmadı. Takatiniz haricin­de bir şey teklif etmedi. Çünkü Allah Teâlâ, babanız İbrahim (a.s.)'ın şeriatını size şeriat kıl­dı ki onda asla meşakkat yoktur. Binaenaleyh babınız İbrahim (a.s.)'in milletine ittiba edin. Allah Teâlâ, Kur'an'dan evvel nazil olan kitablarda ve Kur'an'da "Sizi müslümanlar olarak isimlendirmiştir." Binaenaleyh itaatiniz Kur'an'da beyan olunduğu gibi Kur'an'dan evvel gelen kitablarda da beyân olunmuştur. Resulünüzün sizin üzerinize şahid olması, sizin de diğer bütün nâs üzerine sahid olmanız için Allah Teâlâ size (müslim) mübarek ismini verdi. Allah Teâlâ din'de güçlük halk etmeyince siz salata ede edin, zekât verin ve işlerinizde Allah'ın inaye­tine yapışın. İşlerinizi O'na ısmarlayarak O'ndan yardım bekleyin. Zira Allah Teâlâ sizin yardımcınızdır. Allah Teâlâ yardımcınız olunca, ne güzel Mevlâ ve ne güzel yardımcıdır. (Hac/78)</p>

    <p class="StilBalk1CharArial">FIKH'UL - EKBER'DEN</p>

    <p>Allah (c-c.)'a eş koşmamak, küfre sapma­mak şartıyla irtikâb edilen günâhların sahibi mü'min olarak ölünceye kadar tevbe etmezse, o, Allah (c.c.)'ın meşiyyetinde (iradesinde, dileğin­de) dir. Dilerse onu ateşe (Cehenneme) sokmak­la azaplandırır, dilerse onu asla ateşle (Cehennemle) azaplandırmaz. (İmam-ı Azam (r.aleyh)</p>

    <p>(Hz, M. Sami - Hz. İbrahim (a.s.) Sh, 154)</p>

    <p class="StiltarihCharArial">26 Ekim Cuma</p>

    <p class="StilBalk1CharArial">HZ. YUSUF (A.S.)'UN ZİNDANA ATILMASI</p>

    <p>Mısır Sarayında bulunan Zeliha isteği ka­bul edilmediği için Yusuf (a.s.)'u hapsettirme­ye karar verdi, bunun ifası için Sien'ül-Afiye'ye gönderdi. Yusuf (a.s.)'u münferid yalnız bir yerde hapsetmesini emretti. Sonra Yusuf (a.s.)'a dedi ki:</p>

    <p class="c2">«Sen benim hile ve tedbirimi kısarak beni ayıpladın. Ben de seni azap çekenlerin yanına teslim ile bana azap çektirdiğin gibi sana azap çektireceğim. Giymiş olduğun hılk ve elbisenin yerine sert bir elbise giydirerek derini aşındı­racak, ayağına da demirden bir bağ takılarak iki ayağını yiyecektir.»</p>

    <p>Böylece libasını soydurarak yünlü bir hırka giydirdi. Ayağını da demir zincire vurdu.</p>

    <p>Yusuf (a.s.) zindan kapısına gelince girmek için başını eğdi. Bismillah diyerek zindana otur­du, ağladı. Zindandakiler etrafını kuşattılar. Ceb­rail (a.s.) geldi, Yusuf (a.s.)'a:</p>

    <p>«- Niçin ağlıyorsun? Sen <b>«Rabbim! Zindan, bana bunların edebildikleri şeyi etmektense da­ha sevgilidir.» demiş ve zindanı tercih etmiştin.»</b> dedi. Yusuf (a.s.):</p>

    <p><b>«- Zindanda namaz kılacak temiz bir yer ol­madığı için ağlıyorum.»</b> dedi. Cebrail (a.s.)'de cevaben:</p>

    <p>«- Dilediğin yerde namaz kıl. Zira Allah Te­âlâ zindân dışında 40 kadar yeri temiz kıldı.» de­di.</p>

    <p>(Hz. M. Sami. Hz. Yusuf (a.s.)</p>

    

---
27 Ekim Cumartesi


    <p>FETVADAN KAÇINMAK</p>

    <p>Âhiret âlimlerinde aranan hususiyetlerden biri de, soruldukta fetva vermekte acele etmemek, ağır almak ve kurtuluş yolunu ara­mak için çekingen davranmaktır. Eğer sorulan suâli Kur'an veya hadis'in sarahatinden, icma veya açık kıyastan biliyorsa cevabını verir. Yok eğer kendi ictihâd ve tahmini ile zannetdiği bir şeyden soruluyorsa ihtiyati tedbir olarak var ise daha iyi bilene havale eder. Akıllılık bu anlattığımızdır. Çünki içtihat sorumluluğunu yüklenmek büyük bir iştir. Haberde şöyle gelmiştir:</p>

    <p class="c2">«İlim üçtür: Konuşan kitab, yerleşen sünnet, üçüncüsü de bilmem demektir.»</p>

    <p>Sabi diyor ki: Bilmem demek, ilmin yarı­sıdır. Bilmediğinizde Allah (c.c.) için sükût ede­nin alacağı mükâfat konuşandan az değildir. Zi­ra nefsine en ağır gelen cehaleti kabul etmek­tir.</p>

    <p>Bir de şimdiki âlimlere bak da işlerin nasıl tamamen tersine döndüğünü gör. Çünkü şimdi kaçınılması gereken aranıyor, aranması gereken de, kaçınılıyor.</p>

    <p>İbn Hassîn: <b>«Fetvacılardan biri öyle mühim mes'elelere tek başına cevap vermeye kalkışır­dı ki eğer o mes'ele Ömer b. Hattâb (r.a.)'dan sorulaydı, Bedir'de bulunan bütün zâtları bir araya toplamadan ona cevap vermezdi.»</b> demiş­tir. Peygamber Efendimiz (s.a.v.): <b>«Sana müf­tüler, her ne kadar fetva verseler de sen yine kalbine danış.»</b> buyurmuştur.</p>

    <p>(İhya-C. l, Sh. 178-181)</p>

    

---
28 Ekim Pazar


    <p>ARKADAŞLIK ÂDABI</p>

    <p>1 - Arkadaşlarına karşı daima güleryüzlü olmak ve tebessümle karşılamak.</p>

    <p>2 - Söze selâmla başlamak.</p>

    <p>3 - Sohbet ederken sohbetinde samimi ol­mak.</p>

    <p>4 - Mecliste hâlince yer vermek.</p>

    <p>5 - Ayıbını görmeme.</p>

    <p>Bu bütün müslümanlarda ve tanıdığın kim­selerin tümünde gereklidir. Ayıbı görmemek­ten maksat onu setretmemektir. Asla o ayıpları ifşa etmek değildir.</p>

    <p>6 - Kusurunu bağışlamak.</p>

    <p>7 - Sevmeyeceği şeyi yapmamak.</p>

    <p>8 - Kırıcı ve rencide edici latifelerden sa­kınmak.</p>

    <p>9 - Yerli yersiz, lüzumsuz şaka ve müna­kaşaları terketmek.</p>

    <p>10- Her hangi bir menfaat için değil, Al­lah (c.c.) rızâsı için dostluk etmek.</p>

    <p>İnsanların dostluk ve arkadaşlığı herhangi bir menfaatten dolayı değil, yalnız Allah (c.c.) için olmalıdır. Menfaat için olanına ortaklık veya şirket derler ama dostluk yalnız Allah (c.c.) için olmalıdır.</p>

    <p>11 - Kendisini ondan yüksek görüp, kibirli tavırlarla kardeşlik bağını kırmamak. Kötülü­ğü varsa zamanla hayırlı yola teşvik etmek.</p>

    <p>Ona hem arkadaşım deyip hem de «Sus be senin işin değil bu.» gibi. «Sen benim geldi­ğim yere gelemezsin.» gibi kibirli harekette bu­lunmamak.</p>

    <p>12 - Müptela olduğu bir düşkünlük anında bilhassa elinden tutmak. (İ. Eken, Kulluk Sh. 36)</p>

    

---
29 Ekim Pazartesi


    <p class="StilBalk1CharArial">M. ÂKİF'İN DİLİNDEN YERMÜK HARBİ</p>

    <p>Huzeyfet'ül - Adevî der ki: - Harb-i Yermûk'ün,</p>

    <p>Yaman kızıştığı bir günde, pek sıcak bir gün.</p>

    <p>İkindi üstü biraz gevşeyince sanki kıtal,</p>

    <p>Silâhımı attım elimden; su yüklenip derhâl,</p>

    <p>Mücahidin arasından açıldım imdada,</p>

    <p>Ağır yarayla uzaklarda kalmış efrâd'a.</p>

    <p>Ne ma'rekeydi ki, çepçevre göğsü kandı yerin!.</p>

    <p>Huda'ya kalbini açmış, yatan bu gövdelerin,</p>

    <p>Şehîd'i çoksa da, Gâzî'si hiç mi yok? Derken,</p>

    <p>Derin bir inleme duydum... fakat bu ses nerden?..</p>

    <p>Sırayla okşadığım sineler bütün bîrûh...</p>

    <p>Meğerse amcamın oğluymuş inleyen mecrûh.</p>

    <p>Dedim:«Biraz su getirdim, içer misin versem!»</p>

    <p>Göziyle «ver! demek isterken, arkadan bir elem,</p>

    <p>Enîne başladı Baktım: nigâh-ı merhameti,</p>

    <p>«Götür!» devip bana imâda, ses gelen ciheti.</p>

    <p>Ne yapsam içmeyecek, boştu anladım ibrâm;</p>

    <p>O yükselen sese koştum ki: Âs'ın oğlu Hişâm.</p>

    <p>Görünce gölgemi birden kesildi nevhaları;</p>

    <p>Su istiyordu garibin dönüp duran nazarı,</p>

    <p>İçirmek üzre eğildim, üçüncü bir kısa «ah!»</p>

    <p>Hırıltılarla boşanmaz mı karşıdan nâgâh!</p>

    <p>Hişâm'ı gör ki. o hâlinde kaşlariyle bana,</p>

    <p>«Ben istemem hadi git ver! diyordu, haykırana.»</p>

    <p>Epey zamân aradım âh eden o muhtazarı...</p>

    <p>Yetiştim, oh, kavuşmuştu Hakk'a son nazarı...</p>

    <p>Hişâm'ı bari bulaydım, dedim, hemen döndüm:</p>

    <p>Meğer şikârına benden çabuk yetişmiş ölüm!</p>

    <p>Demek, bir amcamın oğlunda vardı, varsa, Ûmîd...</p>

    <p>Koşup hizasına geldim: o kahraman da Şehîd.</p>

    <p>Şark'ın ki mefâhir dolu, mâzî-i kemâli</p>

    <p>Yâ Rabb! Ne olunmaz yaradır şimdiki hâli.</p>

    <p>30 Ekim Salı</p>

    <p>EBU UMÂME (R.A.)'NİN ÖĞÜTLERİ</p>

    <p>Ebu Süleyman b. Âmir (r.a.)'den:</p>

    <p>Ebû Ümame el Bahili (r.a.) ile beraber Dımaşk kapısında cenaze taşıyan bir kafile ile yola çıktık. Cenaze namazı kılındıktan sonra onu kabre götürdüler. Orada Ebû Umâme (r.a.) şöy­le buyurdu:</p>

    <p class="c2">«Ey insanlar! İyilikleri ve kötülükleri bölüş­tüğünüz bir yerde günleriniz geçiyor. Yakında buradan başka bir yere göç edeceksiniz, (Meza­rı işaret ederek) Burası yalnızlık diyarıdır, ka­ranlık bir evdir. Yılanlar ve çıyanlar barınır. Allah (c.c.)'ın genişlettiği kabirler müstesna, dar­dır. Oradan mahşere nakledileceksiniz. Buralar­da Allah (c.c.)'ın emri gelinceye kadar bekleye­ceksiniz. Cennetliklerin yüzü ağarır, cehennemlik­lerin ki ise kararır. Sonra buradan da başka bir yere nakledilirsiniz. Zifiri bir karanlık insanları sarar. Daha sonra ise nur dağıtılır. Mü'minlere nur verilir. Münafık ve kafirlere ise hiçbir şey verilmez. Bu durum Allah Teâlâ'nın kitabında şöyle anlatılmıştır: «Yahut da onların işledikle­ri, üzerini yığın yığın dalgalar kaplayan daha üstüne de bulutlar gerilmiş olan engin deniz­deki karanlıklar gibidir. Bu karanlıklar içinde insan elini kaldıracak olsa onu hemen hemen göremez. Allah (c.c.) kime nur vermezse onun ışığı yoktur »</p>

    <p class="c2">«Kafirler ve münafıklar, sağlamların gözle­rinden âmâlar istifâde edemediği gibi, mü'minlerin nurundan istifade edemezler...»</p>

    <p>(Hadislerle Müslümanlık, C. 5, Sh. 1907)</p>

    <p>31 Ekim Çarşamba</p>

    <p>YÂSİN SÛRESİNDE ON BEREKET VARDIR</p>

    <p>1 - Onu aç okursa doyar,</p>

    <p>2 - Susuz okursa, suya kanar,</p>

    <p>3 - Çıplak okursa, giydirilir,</p>

    <p>4 - Bekar okursa, evlenir,</p>

    <p>5 - Korkan okursa, emniyet ve selâmet bu­lur,</p>

    <p>6 - Mahpus okursa, hapisten çıkar,</p>

    <p>7 - Yolcu okursa, yolculuktan memnun ve mesrur olur,</p>

    <p>8 - Yitik sahibi okursa, yitiğini bulur,</p>

    <p>9 - Hasta okursa, hastalığından kurtulur,</p>

    <p>10 - Ölü yanında okunursa, ölünün güna­hı hafiflenir.</p>

    <p>«Her şeyin bir kalbi vardır. Kur'an-ı Kerîm'in kalbi de Yasin süresidir.»</p>

    <p>«Her kim Yâsîn okursa, Allah (c.c.) onun bu okumasına, Kur'ân'ı on kerre okumuş gibi sevap yazar.»</p>

    <p>«Kim Allah (c.c.)'ın rızasını umarak gecele­yin okursa, o gecede bağışlanıp, yarlığanır. Gündüzün başlangıcında okursa, ihtiyaçları giderilir. Sabaha çıkınca okursa, akşama kadar o gün kendisine kolaylık verilir. Gecenin başında okunursa, sabaha kadar o gece kendisine kolaylık ihsan olunur.»</p>

    <p>(M.A. Köksal İ. Tarihi C. 11, Sh. 235)</p>

    <p class="c2">«Her kim Kehf Sûresi'nin başından on Âyet ezberlerse deccal fitnesinden korunur.»</p>

    <p class="c2">«Cuma günü Kehf Sûresini okuyan kimseye, iki cuma arasını aydınlatan bir Nur ihsan olunur.»</p>

    <p>        (M. A. Köksal, İ. Tarihi C. 11. Sh. 235)</p>

    <p>1 Kasım Perşembe</p>

    <p>CENNET ÜÇ KİŞİYE AŞIKTIR</p>

    <p>Resûlullah (s.a.v.) Efendimiz, haklarında:</p>

    <p><b>«- Cennet üç kişiye, ya'ni, Ali, Ammâr ve Selmân (r.a,)'a müştâkdır.»</b> buyurmuşlardır.</p>

    <p>Ammâr (r.a.)'ı Resûlullah (s.a.v.) Efendimiz pek severdi. Hadis-i Şerifte:</p>

    <p class="c2">«- Her Nebî'nin yedi dost ve arkadaşı var idi. Bana Cenâb-ı Hakk on dört necib i'tâ buyur­du: Ali, Hasan ve Hüseyin, Ca'fer, Ebû Bekir, Ömer, Mus'âb bin Umeyr, Bilâl, Selmân ve Am­mâr ve Abdullah İbn-i Mes'ûd ve Mikdâd ve Huzeyfe bin Yemân (r.a.)'lardır.»</p>

    <p>Buhârî'nin Ammâr bin Yâsir (r.a.)'den riva­yet etdiği bir Hadîs-i Şerif İslâmiyette ümmehât-ı faziletin üç rüknünü ta'lîm etmiştir:</p>

    <p>Şu üç övülmüş vasfı nefsinde toplayan, imâ­nı da cem' etmişdir, tamâm toplamıştır:</p>

    <p>1 - Nefsine karşı bir menfaat hakkında ol­sa da, insafı elden bırakmamak,</p>

    <p>2 - Herkese bezl-i selâm eylemek,</p>

    <p>3 - Fakr-ı hâl ile beraber infâk ve tasadduk eylemek.</p>

    <p>Buhâri, Abdullah İbni Amr'ibn-il-Âs (r.a.)'dan: Resûlullah (s.a.v.) Efendimiz'e: <b>«Ehl-i İs­lâm'ın en hayırlısı hangisidir?»</b> diye soruldu;</p>

    <p><b>«Aç kimseye yemek yedirmen, tanıdığına ve tanımadığına selâm vermendir.»</b> buyurdular.</p>

    <p>Bu Hadîs-i Sahîh-i Nebevî'ye göre mü'minin mü'mine selâm vermesi sünnetdir. Gerek ta­nıdığı olsun gerek tanımadığı olsun selam ver­mek lâzımdır.</p>

    <p>(Hz. M. Sami, Ashâb-ı Kiram, Sh. 402)</p>

    <p>2 Kasım Cuma</p>

    <p>PEYGAMBERİMİZ (S.A.V.)'İN MISIR MELİKİ MUKAVKIS'A GÖNDERDİĞİ MEKTUP</p>

    <p class="c2">«Allah (c.c.)'ın kulu ve Resulü (s.a.v.)'den Kıbt Reisi Mukavkıs'a:</p>

    <p class="c2">Hidâyete ittibâ' edene selâm. Ben seni İs­lâm'a da'vet ederim. Müslüman ol, selâmet bu­lursun. Allah Teâlâ da sana iki kat ecir verir. Eğer yüz çevirirsen Kıbt kavmine fecâat vere­cek şeylerin vebali senin üzerine olacakdır!</p>

    <p><b>«Ey ehl-i Kitâb! Sizlerle bizim aramızda müş­terek bir kelimeye geliniz ki o, Allah (c.c.)'dan başkasına ibâdet etmemek ve O'na hiç bir şeyi şerik koşmamak ve bir kısmımızın Allah (c.c.)'dan başka insanları Rabb ittihâz etmemeleridir. Eğer yüz çevirirlerse «Şahid olunuz ki biz müslümanız deyiniz.»</b> demektir.</p>

    <p>Bu kıymetli mektup, 1275 tarihinde Mısır'da <b>«El-Hamîm»</b> şehrindeki bir mâbedde Kıbt kitabları arasında bulunarak İstanbul'a Sultan Mecid zamanında nakledilmiştir.</p>

    <p>(Hz. M. Sami. Ashâb-ı Kiram, Sh. 63)</p>

    <p>***</p>

    <p>ALLAH-Ü TEÂLÂ'YI SEVENİN ÜÇ HASLETİ</p>

    <p>1 - Deniz gibi cömertlik,</p>

    <p>2 - Güneş gişi şefkat.</p>

    <p>3 - Toprak gibi tevazudur.</p>

    <p>ALLAH-Ü TEÂLÂ'YI SEVMENİN NETİCELERİ DE ÜÇTÜR</p>

    <p>1 - Çok oruç tutmak,</p>

    <p>2 - Geceleri namaz ve ibadetle geçirmek,</p>

    <p>3 - Az konuşmaktır. (Marifetnâme Sh. 636)</p>

    <p>3 Kasım Cumartesi</p>

    <p>MUKAVKIS'IN CEVABI</p>

    <p class="c2">«Abdullah'ın oğlu Muhammed (s.a.v.)'e Kıbt kavminin reisi Mukavkıs'tan:</p>

    <p><b>Senin bana gönderdiğin mektubu ve senin yazdıklarını ve beni nereye da'vet ettiğini anla­dım. Ve ben Peygamberlerden son olarak bir Peygamberin kaldığını -ve geleceğini- dahi biliyor, fakat onun Şam'da zuhur edeceğini zan­nediyordum. Ben senin gönderdiğin sefirine -el­çiye- ikram ettim ve sana büyük Kıbt milleti­nin nazarında çok değerli olan iki câriye gön­derdim. Ve üzerine binmen için sana bir katır dahî gönderdim. Sana Selâm olsun.»</b> dedi. Pey­gamber Efendimiz (s.a.v.)'in da'vetine icabet et­medi, ya'ni İslâmiyeti kabul etmedi. Ona karşı Resûlullah (s.a.v.) de:</p>

    <p><b>«Habis, mülkünü ve saltanatını esirgemek is­tedi, fakat onun mülk ve saltanatında beka yok­tur.»</b> diye buyurdu.</p>

    <p>Resûlullah (s.a.v.) Efendimiz esnebî devlet­lerini Hak dine, İslâmiyyete da'vet buyurduğu vakit gümüşten bir mühür yaptırmış ve nâme-i Nebevilerini onunla mühürleyip göndermiş idi. Ki mührün üzerine: <b>«Muhammedun Resûlullah»</b> ibaresi yazılı idi.</p>

    <p>(Hz. M. Sami, Ashâb-ı Kiram, Sh. 65)</p>

    <p>***</p>

    <p><b>«Birader! Harîm-i ilâhî, nihayetsiz bir der­gâhtır. O dergâhta her nereye vâsıl olursan, oya­lanma, Allah (c.c.) rızası için ileri git.»</b> Hz. Mevlâna (k.s.)</p>

    <p>4 Kasım Pazar</p>

    <p>KURTULMALIK AKÇELERİ VE BEDİR GANİMETİ YÜZÜNDEN İTÂB</p>

    <p>Hz. Ömer (r.a.) der ki: <b>«Sabahleyin, Resûlul­lah (s.a.v.)'ın yanına geldiğim zaman, O ve Ebû Bekir (r.a.) oturmuş, ağlıyorlardı. «- Yâ Resûllallah (s.a.v.) ! Seni ve arkadaşını ağlatan hal nedir, onu, bana haber ver? Ağlanacak bir hal bulursam, ben de ağlarım. Ağanaclak bir hal bulmazsam, sizin ağlamanıza katılırım.»</b> dedim.</p>

    <p>Resûlullah (s.av.): <b>«Senin arkadaşlarının, esirlerden aldıkları kurtulmalık akçelerinden dolayı vay benim başıma gelene! Uğrayacağımız azabın şu yakınımızdaki ağaçtan daha yakın ol­duğu bana gösterildi. Yüce Allah (c.c.), indir­diği âyetlerde:</b></p>

    <p class="c2">«Hiç bir Peyeamberin, bulunduğu yerde düş­manlarını ağır bir mağlubiyete uğratıp kımıldanamaz bir hale getirmedikçe, onlardan esir­ler alması lâyık ve vâki değildir.</p>

    <p class="c2">Siz, dünyayı (Düşmanı ezmeden esirler tu­tup onlardan faydalanmayı) istiyorsunuz. Allah (c.c.) ise, sizin için âhiret sevabını ister. Allah (c.c.), kudretiyle her şeye üstün ge­len, hikmetiyle her yaptığını, yerli verince ya­pandır.</p>

    <p class="c2">Eğer, (Levh-i mahfuz'da) Allah (c.c.)'ın geç­miş bir yazısı olmasaydı, aldığınız şeyden dola­yı size büyük bir azâb dokunurdu!</p>

    <p class="c2">Artık, aldığınız o ganimetten helâl ve temiz olarak yeyiniz. Allah (c.c)'dan korkunuz Şüp­he yok ki, Allah (c c), çok yarlığayıcı, çok esirgeyicidir » (Enfnl: 67-69) buyurdu dedi »</p>

    <p>(M. A. Köksal İ. Tarihi, C. 9, Sh 195)</p>

    <p>5 Kasım Pazartesi</p>

    <p>EBÛ HÜREYBE (R.A.) AÇLIKTAN YERE DÜŞMÜŞTÜ</p>

    <p>Bir gün son derece acıkmıştım. Yolda Ömer İbn-i Hattâb (r.a.)'e kavuştum. Âl-i İmrân Sûresinden bir Âyet-i Celile okuyarak istifâde etmekliğimi rica etdim. Fakat maksadım karnımı doyurmakdı. Fakat Hazret-i Ömer (r.a.) anlamadı. Yanından ayrıldım, uzak gitmeden şiddetli açlıktan yüz üstü yere düştüm. Bu baygınlık sıra­sında Resûlullah (s.a.v.) başucuma geldi. Bana:</p>

    <p>«- Yâ Ebâ Hüreyre (r.a.)!» diye seslendi.</p>

    <p>Ben de:</p>

    <p>«- Buyur yâ Resûlallah (s.a.v.) ! Lebbeyk ve sa'deyk!» dedim.</p>

    <p>Elimi tuttu, beni yerden kaldırdı. Hâlimi an­ladı, beni evine götürdü. Hemen büyük bir bar­dak süt içmemi emir buyurdu, içtim. «Tekrar iç yâ Ebâ Hüreyre (r.a.)!» buyurdu. Bir bardak da­ha içtim. Sonra bir daha süt emretdi, ben de tekrar içtim. Artık karnımın vaz'iyyeti düzeldi, rahatlaştım, burak gibi dümdüz oldum.</p>

    <p>Bir müddet sonra Ömer (r.a.)'e kavuştum. Başımdan geçen vak'ayı anlatarak:</p>

    <p class="c2">«- Yâ Ömer (r.a.)! Cenâb-ı Allah (c.c.) be­nim karnımı doyurmağa senden daha lâyık Resûl-i Ekrem (s.a.v.)'i me'mur etti. Vallahi ben senden bir Ayet okumanı rica etmişdim, halbuki ben o Âyeti senden daha düzgün okurdum.» de­dim, bunun üzerine Ömer (r.a.):</p>

    <p><b>«- Vallahi Yâ Ebâ Hüreyre! Seni evime koyup doyurmak benim için kızıl develer misâli kıymetli dünyalığa mâlik olmaktan daha sevimlidir »</b> dedi.</p>

    <p>(Hz. M. Sami, Ashâb-ı Kiram, Sh. 196)</p>

    <p>6 Kasım Salı</p>

    <p>CAMİ VE MESCİD ÂDABI</p>

    <p>1 - Sağ ayağıyla, huzurla, Cenâb-ı Hakkı zikrederek girmek,</p>

    <p>2 - Cami içinde bağırıp çağırmak, yatmak, ayak uzatmak bir zaruret olmadıkça, dünya ke­lâmı etmek gibi ma'bede yakışmayan hareketler­den sakınmak,</p>

    <p>3 - Öne geçeceğim diye cemaati çiğneme­mek,</p>

    <p>4 - Sükûneti ihiâl etmemek,</p>

    <p>5 - Safları düz ve sık tutup kıbleye karşı oturmak,</p>

    <p>6 - Ön safları ihtiyarlara, hususiyle ilim adamlarına terk etmek,</p>

    <p>Büyüğün vakarının korunması, ilme göste­rilecek itibarın insanlar üzerindeki tesiri, bir ilim adamının sözünün müessir olabilmesinin temini bakımından çok ehemmiyetli cami âda­bından bir tanesidir.</p>

    <p>7 - Camide bulunduğu müddetçe gönlün­den dünyevî alakaları, nefsanî vesveseleri alıp, Zülcelal Hazretleri'ni tefekküre devam etmek,</p>

    <p>8 - Yüksek sesle konuşmamak,</p>

    <p>9 - İbadetini yaparken her türlü gösteriş­ten kaçınıp gayet mütevazi bir şekilde ihlasla eda etmek,</p>

    <p>10- Sol ayağıyla Allah (c.c.)'dan fazl ü ih­sanını, lütfunu isteyerek ayrılmak,</p>

    <p>11- Gönlünde cami rabıtasının kesilme­mesini sağlamak.</p>

    <p>Bu cami adabını iyi araştıracak olursak, eğer buna riayet edecek olursak cemiyetin ter­biyesine kafidir, (İbrahim Eken, Kulluk Sh. 40)</p>

    <p>7 Kasım Çarşamba</p>

    <p>SA'D İBN-İ EBÎ VAKKAS (R.A.)</p>

    <p>Sa'd İbn-i Ebî Vakkas (r.a.) Hazret-i Ebû Bekir (r.a.)'in eliyle müslüman olanlardandır.</p>

    <p>Sa'd İbn-i Ebî Vakkas (r.a.)'ın kerîmeleri Âişe'den rivayet edilmiştir ki:</p>

    <p>Babamdan işittim, diyordu ki: Müslüman olmadan önce rü'yâmda gördüm. Bir karanlık­tayım ve hiç bir şey göremiyorum. Birdenbire kamer görünüb bana ışık verdi. Sonra bu aya yakınlıkta beni geçenlere, ya'ni Zeyd İbn-i Ha­rise, Ali bin Ebi Talib ve Ebû Bekir'es-Sıddıyk'a bakardım.</p>

    <p>Resûlullah (s.a.v.) Efendimiz'in gizli gizli İs­lâm'a da'vet etdiğini işitdim, Nebiyy-i Muhte­rem (s.a.v.)'e Şı'b-i Ecyâd'da mülâki oldum. O, ikindi namazını kıldıkdan sonra dedim ki:</p>

    <p><b>«- Kime dua ediyorsun?»</b> Dedi ki:</p>

    <p class="c2">«- Allah (c.c.)'dan başka ilâh olmadığını, benim de Resûlullah olduğumu sen de bilirsin, (şehâdet edersin)!» Dedim ki:</p>

    <p class="c2">«- Şehâdet ederim. Allah (c.c.)'dan başka ilâh yok, ve Sen de Resûlullah (s.a.v.)'sın.»</p>

    <p>Sa'd İbn-i Ebî Vakkas (r.a.) Aşere-i Mübeşşere'dendir.</p>

    <p class="c2">Allah (c.c.) yolunda ok atan arabların ilki­dir.</p>

    <p>Irak ve İran üzerine hareket eden muazzam ordunun başkumandanı olarak pek çok fütuha­ta mazhar olmuştur.</p>

    <p>(Hz. M. Sami. Ashâb-ı Kiram, Sh. 143)</p>

    <p>8 Kasım Perşembe</p>

    <p>YAHUDİLERİN PEYGAMBERİMİZ (S.A.V.)'E DOKUZ EMRİ SORMALARI</p>

    <p>Safvan b. Assâl (r.a.) der ki:</p>

    <p><b>«Bir Yahudi, arkadaşına: Şu Peygambere gidelim de «Andolsun ki, biz, Musa'ya apaçık dokuz Ayet vermişizdir... (İsrâ: 101)» Âyetini soralım?»</b> dedi.</p>

    <p>Peygamberimiz (s.a.v.)'in yanına gelerek sordular.</p>

    <p>Peygamberimiz (s.a.v.), onlara:</p>

    <p class="c2">1 - «Allah (c.c.)'a hiç bir şeyi şerik koşmayınız!</p>

    <p class="c2">2 - Hırsızlık yapmayınız!</p>

    <p class="c2">3 - Zina et­meyiniz!</p>

    <p class="c2">4 - Allah (c.c.)'ın, haksız yere öldü­rülmesini haram kıldığı cana, kıymayınız!</p>

    <p><b>5</b> <b>-</b> <b>Sihir yapmayınız!</b></p>

    <p class="c2">6 - Faiz yemeyiniz!</p>

    <p class="c2">7 - Ma­sumu, öldürtmek için kuvvet ve kudret sahiple­rine baş vurmayınız!</p>

    <p class="c2">8 - Muharebe meydanın­dan kaçmayınız</p>

    <p class="c2">9 - Evli ve namuslu bir kadı­na iftirada bulunmayınız!» dedikten sonra:</p>

    <p><b>«Siz, ey Yahudiler! Bilhassa, Cumartesi gü­nüne tecâvüz ve riayetsizlik etmemeniz gerekir­ken, edersiniz!» buyurunca, Yahudiler, Peygam­berimiz (s.a.v.)'in ellerini, ayaklarını öperek: «Biz, şehâdet ederiz ki: Sen, Peygambersin!»</b> de­diler.</p>

    <p>Peygamberimiz (s.a.v.), onlara: <b>«Bana tâbi olmanıza engel nedir? Ne diye Müslüman olmuyorsunuz?!»</b> diye sordu.</p>

    <p><b>«Hz. Dâvud, kendi neslinden bir Peygamber gelmesi için dua etmiştir. Biz, korkarız. Müslü­man olursak, Yahudiler, bizi öldürür!»</b> dediler.</p>

    <p>(M. A. Köksal, İ. Tarihi, C. 8, Sh. 265)</p>

    <p>9 Kasım Cuma</p>

    <p>ALDANAN ON ZÜMRE</p>

    <p>On zümre vardır ki bunlar aldanmışlardır:</p>

    <p>1 - Hâlık'ının Allah (c.c.) olduğunu bilip de O'na kulluk etmeyen,</p>

    <p>2 - Râzık'ının Allah (c.c.) olduğunu bilip de huzur ve itminan içinde bulunmayan,</p>

    <p>3 - Dünyânın zail olduğunu bildiği halde ona i'timad eden, yani her türlü işinde onu esas kabul eden,</p>

    <p>4 - Vârislerinin, kendinin düşmanı olduk­larını bildiği halde onlar için mal biriktiren,</p>

    <p>5 - Ölümün bir gün muhakkak geleceğini bildiği halde ona hazırlanmayan,</p>

    <p>6 - Kabrin menzili olduğunu bilip de ora­sı için tedarikli bulunmayan,</p>

    <p>7 - Kendisini hesaba çekecek olanın Allah (c.c.) olduğunu ve O'nu aldatmanın imkânı bulunmadığını bildiği halde sahih bir hüccete da­yanmayan,</p>

    <p>8 - Cennete ulaşmak için sırattan geçilece­ğini bildiği halde oradan düşmekten korkmayan,</p>

    <p>9 - Ateşin fâcirlere me'vâ (yuva) olduğunu bildiği halde ondan ürpermeyen,</p>

    <p>10- Cennetin ebrârın yurdu olduğunu bil­diği halde oraya girmek için amel etmeyen, kimse aldanmıştır.</p>

    <p><b>Zü'n-Nûn-i Mısrî</b> (k. sirruh) demiştir ki:</p>

    <p>- Yakine eren tûl-i emeli terk eder. Tûl-i emeli terk eden zühde, zühd hikmete, hikmet de her işin sonunu düşünmeğe götürür ki âhiret îmanı bu îman ve tefekkürün kemâl hâlidir.</p>

    <p>(Hz. M. Sami, Bakara Sûresi Tef. Sh. 33)</p>

    <p class="StiltarihCharArial">10 Kasım Cumartesi</p>

    <p>AHİRET BİZİM</p>

    <p>Peygamberimiz (s.a.v.)'in kadınları, gerek birtakım dünyalık isteyip durmalarıyla, gerek birbirlerini kıskanmaları ile Peygamberimiz (s.a.v.)'i çok üzmüşlerdi. Bunun üzerine Pey­gamberimiz (s.a.v.), kadınlarının odalarından ayağını çekip Meşrebe diye anılan çardakta yirmidokuz gece yalnız başına oturdu.</p>

    <p>Hz. Ömer (r.a.) bu haberi alınca büyük üzüntü duyar, durumu öğrenmek için Medine'­ye iner. Kızı ve Peygamberimiz (s.a.v.)'in zev­cesi Hafsa (r.anhâ)'dan Peygamberimiz (s.a.v.)'in Meşrebe'de olduğunu öğrenir. Peygamberi­miz (s.a.v.)'in yanına girmek için, gidip gelip izin ister. Sonunda izin verilir. Anlatıyor:</p>

    <p>«Gördüm ki: Resûlullah (s.a.v.), bir hasırın üzerine uzanmış. Hasırın örgüsüne yaslanmış. Hasırın örgüleri Kendisinin böğründe izler yap­mıştı! Hasırla vücudu arasında bir şey (bir dö­şek) de bulunmuyordu.»</p>

    <p>Bu hâli gören Hz. Ömer (r.a.) ağlamaya baş­lar. Resûlullah (s.a.v.) sebebini sorar. Der ki:</p>

    <p>«Ey Allah (c.c.)'ın Peygamberi! Sen ki Al­lah (c.c.)'ın Resulü (s.a.v.) ve seçkin kulusundur! Hal, böyle iken, işte hücren tamtakır!»</p>

    <p>Bunun üzerine Resûlullah (s.a.v.): «Ey İbn-i Hattab. Sen, dünyanın onlara, Âhiretin de bize aid olmasına razı değil misin?» diye sordu.</p>

    <p>Hz. Ömer (r.a.): «Ben de «evet! razıyım!» dedim.</p>

    <p>Resûlullah (s.a.v.): «Öyle ise, bu iş, böyle­dir, böyle olacaktır.» buyurdu.</p>

    <p>(M.A. Köksal, İ. Tarihi, C. 16, Sh. 133)</p>

    <p>11 Kasım Pazar</p>

    <p>HER HAK SAHİBİNE VERİLMELİDİR</p>

    <p>Ebû Cuhayfe (r.a.) diyor ki:</p>

    <p>«- Ebû'd-Derdâ (r.a.) da orucunu bozup misâfiriyle yemeği yedi. Gece olunca Ebû'd-Derdâ (r.a.) gecenin evvelinde namaza kalkmak iste­di. Selmân «Uyu!» diye men'etti. Ebûd-Derdâ (r.a.) da uyudu. Sonra bir daha kalkmak istedi. Yine « Selmân «Uyu!» diye men'etti. Gecenin âhir vakti olunca «Artık şimdi kalk!» dedi. Kalkdılar, abdest aldılar, namaz kıldılar.» Namazı mü­teakip Selmân:</p>

    <p>«- Kardeşim! Üzerinde muhakkak Rabbinin hakkı vardır! Kendinin de böylece hakta var­dır. Ailenin de bir hakkı vardır. Binâenaleyh her hak sahibine hakkını vermelisin. Evet, ye iç, oruç tut, namaz kıl, uyu, hayat yoldaşınla seviş!»</p>

    <p>Sonra Ebû'd-Derdâ (r.a.) Nebî (s.av.)'in hu­zuruna gelip bu vak'ayı arz edince Resûlullah (s.a.v.):</p>

    <p>«- Selmân doğru söylemişdir!» buyurdu.</p>

    <p>Selmân ile Ebû'd-Derdâ (r.a.) arasında ku­rulan bu kardeşlik İslâm Târihinde «Muâhât» nâmiyle anılan mühim bir içtimaî dayanışma­nın neticelerinden biridir.</p>

    <p>Bu kardeşlik Muhacirin ve Ensâr arasında te'sis edilmiş ve pek yüksek mühim ve muvaffa­kiyetli neticeler alınmışdır.</p>

    <p>Bu Hadis-i Şerifte dört haktan bahsedilmiştir:</p>

    <p>1. İlâhî hak,</p>

    <p>2. Zâti hak,</p>

    <p>3. Aile hakkı,</p>

    <p>4. Konu komşu hakkı.</p>

    <p>(Hz. M. Sami, Ashâb-ı Kiram, Sh. 111)</p>

    <p>12 Kasım Pazartesi</p>

    <p>SANKİ SON NAMAZ</p>

    <p>Rivâyet olunur ki, büyük zahidlerden Hâtem-i Esamm (rahimehullah) Âsım bin Yûsuf'u ziyarete gitti. Âsım ona:</p>

    <p>«- Ey Hâtem! Namazı güzel kılar mısın?» diye suâl etdi. Hâtem «Evet» dedikde Asım na­sıl kıldığını sordu. Hâtem dedi ki:</p>

    <p>«- Namaz vakti yaklaştığı zaman abdest a'zâlarını tamamca yıkayarak güzel bir abdest alırım. Sonra gelir namaz kılacağım yere diki­lirim. Her bir uzvum karar ve sükûnet bulur. Kabe'yi iki kaşım arasında, makamı sadrımda, Allah (c.c.)'ı üzerimde kabul ederim. O kalbim­de ne varsa bilmektedir. Sonra ayaklarım sırat üzerinde. Cennet sağımda, Cehennem solumda, ölüm meleği de arkamda farz ederim ve bu namazıma sanki son namazmış gibi niyyet ede­rim. Sonra ihsan üzere, yani Allah (c.c.)'ı görürcesine bir tekbir alırım. Kırâetimi tefekkür­le yaparım, rukûu tevâzu'la, sücudu tazarru' ile yaparım. Bunları tam yapmış olarak otururum. Recâ üzere teşehhüd ederim, sünnet üzere se­lâm veririm, sonra bu namazımı ihlâsla teslim ederim. Sonra havf ve recâ arasında yaşarım namazı böyle kılmağa sabırla devam ederim.»</p>

    <p>Bunları dikkatle dinleyen Âsım dedi ki:</p>

    <p>«- Ey Hâtem! Sen her namazı böyle mi kılarsın?» Hâtem:</p>

    <p>«- Evet, otuz seneden beri böyle kılarım.» dedi. Bu cevâb üzere Âsım ağladı ve dedi ki:</p>

    <p>«- Ben şimdiye kadar hiç bir namazımı böyle kılmadım.»</p>

    <p>(Hz. M. Sami, Bakara Sûresi Tef. Sh. 22)</p>

    <p>13 Kasım Salı</p>

    <p>FELAH ÜÇ MERTEBEDİR</p>

    <p><b>Birincisi</b>: Nefse karşı muzaffer olmak. He­vasına ve dünyaya tâbi olmaktan kurtulmak, alâyişine aldanmamak, şeytanın vesveselerine aldanmamak, fitnelerine kapılmamak.</p>

    <p><b>İkincisi</b>: Küfürden, delâletten, bid'at ve ce­haletten, nefse aldanmaktan, şeytanın vesvese­sinden, imanın zevalinden, emniyyeti zayi' et­mekten, kabrin ve haşrin korkularından, sırat'dan ayağı kayıp düşmekten, cehennem azabına duçar olmaktan, Cennet'ten ve cemâlden mah­rum olmaktan kurtulmak.</p>

    <p><b>Üçüncüsü</b>: Ebedî mülkte, sermedi ni'metlerde, zevali ve intikali olmayan âlemde, hüznü olmayan sürûrda, ihtiyarlığı olmayan zindelik ve gençlikte, zorluğu olmayan rahatlıkta, ille­ti olmayan sıhhatte, hesabı olmayan ni'mete nâiilyette, hicabı olmayan bir mülakatta bekaya ermektir. Cemalûllaha kavuşmakdır.</p>

    <p>(Hz. M. Sami, Bakara Sûresi Tef. Sh. 26)</p>

    <p>***</p>

    <p><b>«Muhakkak mü'minler felah bulrnuştur ki onlar namazlarında huşu içerisindedirler, boş (faydasız) lafa bakmazlar, zekâtlarını verirler, zevceleri ve milki olan cariyeleri dışında ırzları­nı korurlar. Çünkü bu davranıştan levm olun­mazlar. Kim de bundan ötesini ararsa işte ar­tık onlar haddi aşanlardır. Ve o mü'minler emâ­netlerine ve ahidlerine riayetkardırlar. Onlar ki namazlarını hakkıyla kılarak muhafaza ederler. İşte onlardır vârisler ki Firdevs Cennetine vâ­ris olacaklar ve orada ebedî kalacaklardır.»</b> (Mü'minûn 1-11)</p>

    <p>14 Kasım Çarşamba</p>

    <p>HZ. ZÜBEYİR İBN'ÜL-AVVÂM (B.A.)</p>

    <p>Zübeyr (r.a.) Muhâcirin-i evvelindendir. Ve o Allah (c.c.) yolunda ilk kılıncı çeken sahâbiyy-i âli-kadirdir. Nebi (s.a.v.) onun kılıncı hak­kında hayırla dua buyurmuşlardır.</p>

    <p>Mervidir ki, Cibrîl-i Emin Resûlullah (s.a.v.) Efendimiz'e gelerek şöyle dedi:</p>

    <p class="c2">«Allah (c.c.) sana selâm ediyor ve buyuru­yor ki: Zübeyr'e benden selâm söyle ve ona müjde ver ki Allah (c.c.) sen Peygamber ola­rak gönderildiğin günden kıyamet gününe de­ğin Allah (c.c.) yolunda ne kadar kılınç salla­yan mücâhid varsa onların ecirlerinden bir şey eksiltmeden hepsinin sevabı kadarını Zübeyr'e vermişdir. Çünkü O, Allah (c.c.) yolunda kılınç sallayanların ilkidir.»</p>

    <p>Bedir günü meleklerin Zübeyr'in sarığının rengindeki sarıklarla nüzul etmeleri müşârun ileyh (r.a.)'in hesâisındandır. Zübeyr (r.a.)'in sarığı sarı renkde olup başına sarılmışdı. Melek­ler de Bedir günü sarı renkteki sarıklarla nü­zul etmişlerdi.</p>

    <p>Ebû İshak Es- Sebikî diyor ki: «Resûlullah (s.a.v.) zamanında ashabın en cömerdi kim idi.» diye sordum. <b>«Zübeyr ve Ali (r.a.) idi.»</b> dediler.</p>

    <p>Hazret-i Ali (r.a.)'den mervîdir ki: Resûlullah (s.a.v.)'den şu iki kulağımla işit­tim. Şöyle buyurmuşlardı: <b>«Talha ve Zübeyr, benim Cennet'de komşularımdır.»</b> Tirmizî rahimullah rivâyet etmiştir.</p>

    <p>(Hz. M. Sami - Ashâb-ı Kiram, Sh. 158)</p>

    <p>15 Kasım Perşembe</p>

    <p>NEYE LÂYIKIZ?</p>

    <p>Menkûldür ki:</p>

    <p>Haccâc'a:«Sen Hazret-i Ömer (r.a.)'in Devr-i Hilâfetini gördüğün halde Ömer (r.a.) gibi niçin adalet etmiyorsun? O'nun adl u salâhını görme­din mi?» dediklerinde şöyle cevâp verdi:</p>

    <p class="c2">«- Etrafımdan savulun da sizi sağ bıraka­yım. Evvelâ siz zühd ü takvada Ebû Zerr gibi olun, ben de size Hazret-i Ömer (r.a.)'in adl ü insâfıyla muamele edeyim.»</p>

    <p>Burada bir işaret vardır ki: Halkın hâlet-i salâh ve fesâdda amellerinin durumu ne ise, idareciler de ona göre olurlar.</p>

    <p>Bu mânâda Peygamberimiz (s.a.v.):</p>

    <p><b>«- Siz neye lâyık iseniz ona göre idare olu­nursunuz.»</b> diye buyurmuşlardır. Zulmün arttı­ğı, cevr ü cefânın çoğaldığı, idarecinin işkence­si zahir olup kuru ve yeşil ekinden, ağaçlardan ve meyvelerden ve idaresi altındaki memleket­lerde bulunan kimselerin kazançlarından ve san'atlarından dolayı zulmünün kötülüğü ve işi­nin fenalığı sebebiyle vergiyi noksansız almakta çevreden idarecilerin zamanında bütün mü'minlerin Allah (c.c.)'a tazarru (kurumuş ağaç yap­rağı gibi titreyerek) niyâz edip tevbe ve istiğfar ile Allah (c.c.)'a inâbe (rucû' ve müracaat) et­mesi lâzımdır. Mü'minler bunu yapınca baştaki âdil olur ve iş de düzelir. Nebî (s.a.v.) buyurmuştur ki:</p>

    <p class="c2">«- Ümmetim üzerine öyle bir zaman gelecek ki emir sahihleri zâlim, âlimleri tamahkâr kadınları dünyâ zinetine düşkün olacak.»</p>

    <p>(Hz. M. Sami, Ashâb-i Kiram, Sh. 132)</p>

    <p>16 Kasım Cuma</p>

    <p class="StilBalk1CharArial">FERCİN ÂFETLERİ</p>

    <p>1. Zina ve karısı, kölesi, cariyesi ile de olsa livata.</p>

    <p>Bu fercin en büyük âfetidir. Zîra livata mut­lak haramdır.</p>

    <p>2.  Hayvanlara, hayızlı ve lohusa halinde olan kimseye de yaklaşmak.</p>

    <p>3.  Hayızlı ve nifaslı karısına örtünün altın­dan istimta' (lezzet almak).</p>

    <p>4. İstimna bilyed (el ile meni getirmek).</p>

    <p>Bu da haramdır. Ancak üç şart birleşirse istimna caiz olur;</p>

    <p>1 - Bekâr ise,</p>

    <p>2 - İfrat derecede şehvet tazyiki varsa,</p>

    <p>3 - Şehveti teskin maksadı ile olursa, yok­sa şehevi duyguları tatmin için değil.</p>

    <p>5. Cima'ya tahammül edemiyecek kadar kü­çük veya cima'dan zarar görecek kadar hasta olan zevcesine yaklaşmak.</p>

    <p>6. Kendisini tanıyan birinin yanında mücamaat, istibrası vacip olan şeylerden istibra et­meden mücamaat veyahut istibranın davetçilerini işleme.</p>

    <p>Zira bu da cimadan evvel haramdır.</p>

    <p class="c2">Ademi (imsaki) masiyetler:</p>

    <p>1. Karısı ile asla cima etmemesi.</p>

    <p>Zira onunla gecelemek, bir zamana bağlı ol­mamakla beraber talep edecek olursa zaman zaman onunla mücamaat vâcib olur.</p>

    <p>2. Karısının izni olmadan azil.</p>

    <p>3. Bevletmekten kaçınmak yani bevl ihtiya­cı belirdiği halde beklemek.</p>

    <p>4. Özürsüz sünnet olmamak.</p>

    <p>(İbrahim Eken, Kulluk. Sh. 129)</p>

    <p>17 Kasım Cumartesi</p>

    <p>KABİR AHVALİ</p>

    <p>Ebû Bekir Sıddık (R. A.)'in kızı Zatü'n-nıtakayn Esma (R.A.)'dan şöyle dendiği rivayet edilmiştir:</p>

    <p>Resûlullah (S.A.V.) hutbe iradına başlamış ve kişinin kabirde göreceği sorgu ve sualleri anlatmıştı. Resûl-i Ekrem (S.A.V.) Efendimiz kabir ahvâlini böyle tafsilatıyla anlatınca müslümanlar dehşetli bir surette feryâd edip ağlamışlardır.</p>

    <p>Nesaî rivayetinde şu ilâveyi zikretmiştir <b>«...Ce­maatın bu feryâd ve figânı Resûlullah (S.A.V.)'ın bu hutbelerini anlamaklığına mâni oldu. Bu sayhalar sükûnet bulunca bana yakın olan birisi­ne: «Cenab-ı Hak bereket ve saadetini artırsın Re­sûlullah (S.A.V.) hutbelerinin sonunda ne buyur­du?» diye sordum. O da:</b></p>

    <p><b>-- Bana vahyolundu ki siz kabirlerinizde Deccâl'ın fitnesine yakın bir fitne ile imtihan olunursunuz buyurdu.»</b> dedi.</p>

    <p>Şarih Avni, İbnî Kesir tefsirindeki sualin şun­lar olduğu naklediliyor:</p>

    <p>- Rabbin kimdir? Dinin nedir? Nebin kim­dir? denildiğinde mü'min:</p>

    <p>- Rabbim Allah, dinim din-i îslam, Peygam­berim Muhammed (S.A.V.)'dir. Zahir ve bahir Âyetlerle Allah tarafından gelmiştir. Onun nü­büvvetine iman ve risâletine kabul ve tasdik etdik der. Sual melekleri de ona:</p>

    <p class="c2">«- Doğru söylüyorsun! Sen dünyada bu itikadla yaşadın, böyle öldün, böyle de bais olunacaksın (diriltileceksin)» der.</p>

    <p>(Hz. M. Sâmi, Musâhebe, C. 3, Sh. 247)</p>

    <p> </p>

    <p>18 Kasım Pazar</p>

    <p>PEYGAMBERİMİZ (S.A.V.)'İN MUHAKEME USÛLÜ</p>

    <p>Peygamberimiz, Medine'de kendisine Müslim­ler, gayr-i Müslimler tarafından arz edilen her çe­şit dâvaları ve münazaraları adâlet dairesinde (Nisa: 58-59) hail ve fasl etmekte idi.</p>

    <p>Peygamberimiz, kadılık ve hâkimliğin, çok nâzik ve tehlikeli bir vazife olduğuna Ashabının dâima dikkatini çekerdi:</p>

    <p class="c2">«Üç kısım kadı vardır: Bir kısmı, Cennet'tedir, iki kısmı da, Cehennem'dedir!</p>

    <p class="c2">Cennet'te olanar: Hakkı tanımış ve ona göre hüküm vermişlerdir.</p>

    <p class="c2">İkinci kısma dâhil olanlar: Hakkı tanımış, fa­kat, hüküm verirken, haktan ayrılmış ve Cehen­neme girmişlerdir.</p>

    <p class="c2">Üçüncü kısma dâhil olanlar ise: Bilmeden, in­sanlar hakkında hüküm vermiş ve Cehennem'i boylamışlardır.»</p>

    <p class="c2">«Zulme ve haksızlığa sapmadıkça, Allah, ka­dı ile beraberdir. Haksızlığa saptığı zaman, onu kendi haline bırakır!»</p>

    <p class="c2">«Sizin hayırlınız, en güzel en iyi hüküm ve­reninizdir!»</p>

    <p class="c2">«Bir hâkim, hüküm vereceği zaman, ictihad eder ve ictihadında isabet ederse, ona, (doğruyu arama ve bulma mükâfatı olarak) iki ecir vardır. »</p>

    <p>Peygamberimiz (s.a.v.), muhakeme edeceği zaman, davacıyı dâva olunanı önünde oturturdu. Davacıyı ve dâva olunanı dinlemedikçe, hü­küm vermez, hâkimlik yapacak olanlara da, bu şekilde hareket etmelerini tavsiye ederdi.</p>

    <p>(M. A. Köksal, C. 8, Sh. 241)</p>

    <p>19 Kasım Pazartesi</p>

    <p>ÇOK BEREKETLİ BİR ZİYAFET</p>

    <p>Abdullah İbn-i Abbâs Radıyalalhu anh'ten şöyle rivayet olunmuştur:</p>

    <p><b>«Gayet sıcak bir günde öğle üzeri Ebû Bekir'es-Sıddıyk (r.a.) Mescid-i Şerife çıkmıştı. Hazret-i Ömer (r.a.) de onu takib etti.»</b> Ömer (r.a.) sordu: <b>«Yâ Ebâ Bekir (r.a.) bu kuşluk vaktinde ne sebebe mebnî evinden çıktın?»</b> Sıddıyk-ı A'zam (r.a.): <b>«Beni bu saatde dışarı çıkaran ancak son derece acıkmamdır.»</b> dedi. Hazreti Ömer (r.a.) de: <b>«Vallahi bu vakitde beni de evimden çıkaran başka bir şey değildir.»</b> dedi. Derken Resûlullah (s.a.v.) Efendimiz de bunların yanına çıkageldi ve: <b>«Bu saatde evleri­nizden ne sebebe mebni çıkdınız?»</b> diye buyur­du. Onlar da: <b>«Yâ Resûlallah doğrusu her iki­miz de evlerimizde karnımızı doyuracak bir şey bulamadığımız için çıkdık.»</b> dediler</p>

    <p>Ebû Eyyub (r.a.) koşarak geldi. Kendilerine hurma ikram etti. Ebû Eyyub (r.a.) keçi oğla­ğı alıp kesti, hazırladı ve sofraya koydu. Efen­dimiz nice zamandır bir şey yemeyen kızına da gönderdi. Sofraya oturunca Efendimiz (s.a.v.):</p>

    <p><b>«Bütün bu nimetler, ekmek, et, hurma, taze hurma ne güzel. Bu nimetler şükür ister.»</b> diyerek ağladı ve yeminle kıyamet gününde bu nimetlerden de hesap sorulacağını belirtti.</p>

    <p>(Hz. M. Sâmi, Ashâb-ı Kiram, Sh. 37)</p>

    <p>***</p>

    <p><b>«Biz Kur'ân'dan mü'minler için şifâ ve rah­met olanı tedricen indiriyoruz. Kur'ân zalim­lerin ancak hüsranını artırır.»</b> (İsrâ: 82)</p>

    <p>20 Kasım Salı</p>

    <p>BEDİR ESİRLERİ</p>

    <p>Hz. Ömer (r.a.) der ki: <b>«Bedir günü, Müslü­manlarla müşrikler karşılaşınca Yüce Allah (c.c.), müşrikleri hezimete uğrattı. Onlardan 70 kişi öldürüldü, 70 kişi de esir alındı.</b></p>

    <p class="c2">Resûlullah (s.a.v.) esirler hakkında Ebû Be­kir, Ali ve Ömer (r.a.)'le istişarede bulundu.</p>

    <p class="c2">Ebû Bekir (r.a.): «Yâ Nebiyallâh! Bunlar, am­calarımızın oğullarıdırlar. Kabilemizden ve kardeşlerimizdendirler. Benim re'yim: Onlardan kurtulmalık akçesi almandır. Onlardan alacağı­mız kurtulmalık akçeleri, kâfirlere karşı bize bir kuvvet olur. Allah c.c.)'ın, onlara doğru yolu göstermesi ve kendilerinin bize yardımcı olma­ları da umulur!» dedi,</p>

    <p class="c2">Resûlullah (s.a.v.): «Ey Hattâb'ın oğlu! Se­nin fikrin nedir?» diye sordu.</p>

    <p><b>«Vallahi ben, Ebû Bekir (r.a.)'in fikrini uy­gun görmüyorum. Benim kanâatıma göre, Ömer (r.a.)'in akrabası olan filânın boynunu vurmam için bana müsâade etmendir! Akil için, Ali'ye müsâade et, onun boynunu vursun! Hamza'ya da, kardeşi filân için (Abbas için) müsâade et! Onun, boynunu vursun ki, müşrik­lere karşı kalplerimizde bir zâ'f ve yumuşaklık bulunmadığı bilinsin. Bunlar, müşriklerin Eşrafı, ileri gelen adamları ve yöneticileridir!» dedim. Resûlullah (s.a.v.), Ebû Bekir (r.a.)'in söy­lediğine meyletti. Benim söylediğime meyletme­di.» Bir müddet sonra buyurdu ki: «Siz bugün yoksulsunuz, esirlerden hiç biri kurtulmalık ak­çesi alınmadan serbest bırakılmasın. Yoksa bo­yunları vurulsun.»</b> (M. Â. Koksal, C. 9, Sn. 571)</p>

    <p>21 Kasım Çarşamba</p>

    <p>GAZÂ VE SERİYELERİN GAYESİ</p>

    <p>Peygamberimiz (s.a.v.)'in, bir gazaya gitmek isteyince, gideceği ciheti ve maksadını tevriyeli (başka mânâya da gelebilecek) kelimeler için­de gizlemek adeti idi.</p>

    <p><b>«Harp, hud'adır, aldatmadır!»</b> buyurdu</p>

    <p>Bunun içindir ki kaynaklarda Bedir Savaşı'ndan önceki seriyye ve gazvelerin gayeleri, cere­yan tarzları ve neticeleriyle bağdaşamayacak şekilde değişik olarak telakki ve ifâde edilmiştir.</p>

    <p>Halbuki, bu seriyye ve gazveler, her şeyden evvel, Sa'd b. Muâz (r.a.)'ın da, Ebû Cehil'e de­diği gibi, Hac yollarını Müslümanlara tıkayan Kureyş müşriklerinin Suriye ticaret yollarını ke­sip kendilerini ticari ve iktisadi bakımdan sıkın­tıya düşürebilecekleri hakkında bir uyarmayı aynı zamanda Müslümanlara karşı ne gibi bir hazırlıkta bulunduklarını öğrenmeyi, ileride ya­pılacak savaşlarda bazı kabilelerin Kureyş müşrikleriyle birleşmelerini önlemeyi hedef tutuyordu.</p>

    <p>Eshâb-ı Kirâm'dan. Abdullah b. Amr (r.a.) «Yâ Resûlallah (s.a.v.)! <b>Bana cihad ve gaza hakkında bilgi ver?» demişti.</b></p>

    <p><b>Peygamberimiz ona: «Ey Abdullah! Eğer sen, Allah (c.c.)'ın rızâsını umarak ve güçlük­lere katlanarak çarpışırsan, Allah (c.c.) da, seni kıyamet günü, o hal üzere diriltir. Eğer sen, gösteriş ve öğünme için çarpışırsan, Allah (c.c.) da, seni, kıyamet günü, o hal üzere diriltir. Hâ­sılı sen, ne halde öldürür ve öldürülürsen, Al­lah (c.c.) da, seni o halde diriltir!»</b> buyurdu.</p>

    <p>(M. Â. Köksal, İ. Tarihi, C. 8, Sh. 323)</p>

    <p>22 Kasım Perşembe</p>

    <p>AYAĞIN AFETLERİ</p>

    <p>1. İşlemek için olsun seyretmek için olsun masiyet meclislerine gitmek.</p>

    <p>Bu ayağın başta gelen âfetlerindendir.</p>

    <p>2. Kâfir de olsalar ana ve babanın iznini al­madan cihada çıkmak.</p>

    <p>3. Salgın bir hastalık bulunan bir yere gir­mek ve oradan kaçmak.</p>

    <p>4. Başkasının mülkü olan bir yerden mâlikin izni olmadan yürümek.</p>

    <p>5. Bir ziyafete davet edilmeden girmek.</p>

    <p>Bu da caiz değildir. Ancak kendisine ait olan bir malın zayi olma korkusu varsa bu gi­riş caiz olur.</p>

    <p>6. Cünüp, hayız ve lohusa olan kimsenin mescide girmesi.</p>

    <p>7. Ayağı, uykuda olsun uyanıkken olsun kıbleye karşı uzatmak, mushaf veya şeriat kitablarına doğru da bu kitaplar ayağın hizasın­da olduğu takdirde uzatmak.</p>

    <p>8. Haksız ve günahsız olduğu halde ayakla, bir hayvan da olsa birisine vurmak.</p>

    <p>9. Ayakla bir malı itlaf etmek ve bir zaru­ret olmadıkça zâlim olan kimselere gitmek.</p>

    <p>10. Şerefli mahallere, mescid ve ev gibi, sol ayakla girmek, tuvalet ve hamam gibi hasis mahallere ise sağ ayakla girmek. (İbrahim Eken, Kulluk, Sh. 131)</p>

    <p>***</p>

    <p><b>«Dönüşünüz Allah'adır. O her şeye hakkıyle kadirdir.»</b> (Hûd, 4)</p>

    <p>23 Kasım Cuma</p>

    <p>BASİRET KÖRLÜĞÜNÜN SEBEPLERİ</p>

    <p>1 - A'za ve cevârihini ma'siyetlerden ko­rumamak.</p>

    <p>2 - İbadetlerini ruhuyla ve içinden gelerek değil, riyakârlıkla ve tasannu' ile yapmak.</p>

    <p>3   - Halkın elinde olana tama etmek. Basiret körlüğü musibetine tutulan bir kul Hak'dan yüz çevirir mâsivâya yönelir.</p>

    <p>Büyükler demişlerdir ki: Sahih bir niyet ile ve güzel bir şekilde Allah (c.c.)'ın rızâsını murad edinerek Ehlullah tarîkine giren, sohbet ve riyâzat meşakkatlerine katlanarak mürîdlik nu­ruyla nurlanan ve arzu ateşini yakarak bu ate­şin ışığıyle saadet ve şakâvet sebeplerini göre­rek sohbete devam ile hizmete bel bağlayan, halvetin âdabına riâyet ederek nefsine dünyâ­dan el çektiren, hevâ ve hevesi gönlünden sö­küp atan, kalbinin safaya, yani temizliğe erme­sinden sonra ruhunun envârından şevk ve zevk pınarları fışkıran kimse, bütün bunlardan son­ra Allah (c.c.)'ın mekrinden emîn olup nefsinin oyununa gelirse, bir sürü havâtır ve vesveseler onu rahatsız ede ede işini bitirir. Kalbinde do­ğan ma'rifet güneşi batarak tekrar nefsinin zulümâtına bürünüp, vusulünden evvel visal ba­ğı kopar. Cennet gibi bir hayat ve huzurdan sonra kötü bir hâle düşer.</p>

    <p><b>«İşte bunlara Allah (c.c.)'tan hiç bekleme­dikleri işler gelmiştir.»</b> (Zümer: 47) Âyet'i bun­lar hakkındadır.</p>

    <p>(Hz. M. Sami, Bakara Sûresi Tef., Sh. 69)</p>

    <p>24 Kasım Cumartesi</p>

    <p>PEYGAMBERİMİZ (S.A.V.)'İN MEŞGALELERİ</p>

    <p>Hz. Hüseyin (r.a.) der ki: «Peygamber (s.a.v.) ev içindeki meşgalesini babamdan sordum.</p>

    <p>Babam:(Peygamber Aleyhisselâm) evine girişinden itibaren vaktini: «Allah (c.c.)'a ibâde­te, evhalkının işlerine ve kendi şahsî işlerine aid olmak üzere üçe ayırmıştı. Şahsına ayırdı­ğı vakti de, kehdisile insanlar arasında bölüştürmüştü. Peygamber (s.a.v.), onların dinî hâcetleri ile meşgul olur, sorularına gereken ce­vapları verir, sonra da: «Bunları burada bulu­nan, burada bulunmayanlara tebliğ etsin!» Pey­gamber (s.a.v.)'ın huzuruna girenler talip ola­rak girerler, en büyük ilim zevkini tatmış ve onlara delâlet edici oldukları halde, çıkarlardı.» dedi.</p>

    <p>Babamdan, Peygamber (s.a.v.)'in, evinden çıkışında ne yaptığını sordum.</p>

    <p>Ancak, konuşması, Müslümanlara yararlı olacak, onları birbirlerine ısındıracak, araların­daki tefrikayı, soğukluğu kaldıracak ise, konu­şurdu. Her kavmin yüksek haslete, kişisine ikram eder ve onu, kavminin üzerine vali ya­pardı. Ashabını göremese, arar, halka, ara­larında olan bitenleri sorardı. İyiliği, över ve berkiştirir, kötülüğü ise, yerer ve zaifletirdi. Kendisinin her işi, itidal üzere idi, ihtilafsızdı. Gaflete düşerler endişesi ile, Müslümanları uyarmaktan geri durmazdı. Her hâli mûtad idi. Ne hakkı tecâvüz, ne de, onu yerine getir­mekte kusur ederdi. Kendisine yakın olanlar, insanların en hayırlıları idiler.»</p>

    <p>(M. Â. Köksal, İ. Tarihi, C. 11, Sh. 412)</p>

    <p>25 Kasım Pazar</p>

    <p>ALPARSLAN'IN VEFATI VE ŞAHSİYETİ</p>

    <p>Karahanlı hükümdarı Nasr Han, oğulları arasında casusluk yapıyor düşüncesi ile Alpars­lan'ın kızı olan zevcesini öldürmesi üzerine Al­parslan 200.000 kişilik ordu ile Türkistan sefe­rine çıktı. Ceyhun Nehri'ni geçti. Barzam Kale­si kumandanı Yûsuf Harezmi teslim olmayıp di­reniyordu, sonunda teslim olan Yûsuf, Sultan'ın huzuruna çıkarıldı. Yer öpmek bahanesiyle eğil­diği zaman, çizmesinden çıkardığı hançeriyle Alparslan'ı ağır bir şekilde yaraladı. Sultan bu yarayla 25 Kasım 1072'de vefat etti.</p>

    <p>Alparslan, kırk yaşları civarında genç ve ve­rimli bir çağda vefat etti. Dokuz yıl sultanlık yapmıştır. Bu kısa süre içinde büyük fetihler yapmıştır. Hükümdarlar içinde cihada ve dine en çok bağlı olanlardan idi. Kendisine <b>«Adil Sul­tan» «Ebu'l-feth»</b> lakapları takılmıştı.</p>

    <p>Birgün namaz kılarken önüne veziri olan Nizâm'ûl-Mülk aleyhinde bir mektup koyarlar. Mektubu okur ve vezirine: <b>«Eğer dedikleri doğ­ru ise ahlâkını düzelt, eğer iftira ediyorlarsa onları affet ve bu gibi işlerle uğraşmaya vakit bu­lamamaları için onları mühim işlerle uğraştır.» demiştir.</b></p>

    <p class="c2">Hakimiyet ve saltanatın İslâmiyetin ve Sün­niliğin zaferine bağlı olduğuna inanır şöyle der­di: «Kaç defa söyledim biz bu ülkeleri silah kuv­vetiyle aldık, temiz müslümanlarız ve bidat bil­meyiz. Bu sebeple Allah-ü Teâlâ biz Türkleri bu vazifeyle şereflendirdi.»</p>

    <p>(Anahatlarıyla İsl. Tarihi, Sh. 168)</p>

    <p>26 Kasım Pazartesi</p>

    <p>HZ. HASAN VE HÜSEYN (R.A.)</p>

    <p>Hasan ve Hüseyn (r.a), Ali Bin Ebî Tâlib el-Kureşî el-Hâşimi (r.a.)'in oğullarıdırlar. Va­lideleri, Hazret-i Fâtımet'üz-Zehrâ (r.anha) Reyhânet'ün-Nebî, Hafid-i Peygamberi (s.a.v.)'dir.</p>

    <p>Hasan (r.a.) Hicret-i Seniyye'nin üçüncü se­nesi Ramazan ayında doğup 49 senesinde Medine-i Münevvere'de 46 yaşında mesmûmen mer­hum olmuşlardır.</p>

    <p>Hüseyn (r.a.) de Hicret-i Seniyye'nin dör­düncü senesi Şa'ban ayında doğub 60 senesi muharreminin onuncu âşûrâ gününde Irak'da Fı­rat nehrine karib Kerbelâ mevkiinde 56 yaşları­na karîb oldukları halde maktûlen merhum ol­muşlardır.</p>

    <p>Hadis-i Şerif:</p>

    <p>«Bir melek semâdan birinci defa olarak ba­na gelip selâm verdi: Hasan ile Hüseyn sebâb-ı ehl-i Cennet'in seyyidleri ve Fâtımet'üz Zehra nisâ-i ehl-i cennetin seyyidesi olduğunu tebşir eyledi.»</p>

    <p>(Cami'üs sağıyr)</p>

    <p>Hadis-i Şerif:</p>

    <p class="c2">«Tahkîykan benim mahdumum ya'ni; Hasan (r.a.) büyük bir zâttır. Me'mûlümdür ki Cenâb-ı Hak iki azîm ordu içinde tekevvün edecek olan münazaayı bununla ıslah buyursun.»</p>

    <p>(Menâvî)</p>

    <p>Vâkıa İmâm Müşârün ileyh Hazretlerinin zamân-ı hilafetlerinde ve kumandası altında bu­lunan kırk bin asker ile Müâviye'ye tabî olan asâkir-i kesîre arasında muharebe vukuuna az kalmış iken İmâm Hasan (r.a.) Efendimiz uh­desindeki hilâfeti Muâviye'ye terk ederek âteş-i fitneyi itfâye inayet buyurmuşlardır.</p>

    <p>       (Hz. M. Sâmi, Ashâb-ı Kiram, Sh. 229)</p>

    <p>27 Kasım Salı</p>

    <p>ŞÜKÜR</p>

    <p>Büyükler demişlerdir ki: Şükür kavlen, amelen ve hâlen olmak üze­re üç kısımdır:</p>

    <p><b>1- Kavlen şükür:</b> Ni'meti kendine gizlice, başkasına açıkça, Rabbine iftikar ile yani her an O'na muhtaç olduğunuzu arz ederek tahdîs etmektedir. Bu bîr emr-i ilâhidir.</p>

    <p><b>«Rabbinin ni'metine gelince onu çok çok tahdis et, yani söyle!»</b> buyurulmuşdur.</p>

    <p>Nebiyy-i Ekrem (s.a.v.)'de:</p>

    <p><b>«- Nimetleri tahdîs etmek, yani söylemek şükürdür.»</b> buyurmuşlardır.</p>

    <p><b>2- Amelen şükür:</b> Allah (c.c.)'ın verdiği nimeti Allah (c.c.)'a ibâdet yolunda sarf etmek Allah (c.c.)'ın verdiği ni'metle Allah (c.c.)'a is­yan etmemekdir. Bugününe kadar fevt ettiği tâatları telafi etmeğe gayret etmektir. <b>«Ev Âl-i Dâvûd, şükr işleyiniz.»</b> buyrulduğu gibi.</p>

    <p><b>3- Hâlen şükür:</b> Mün'im-i Zü'l-celâlin kulun sırrında şekûriyyeti ile tecelli etmesidir. Cenâb-ı Hakkın bu sıfatı kulda tecelli edince kul ni'mette mün'imi, şükür de şekûr'u müşahede eder.</p>

    <p>Hiç bir amelini kendine nisbet etmez, ni'meti mün'imden, şükrü şekûrden bilir. Kendi vücûdunu ve şükrünü Mün'im-i Zü'l-celâlin iki ni meti olarak görür. Bundan sonra kendi vücudunu Mün'im-i Zü'l-celâlin cemâlinin aynası, şükrü­nü de Cenâb-ı Şekûr (c.c.)'ün cemâlinin aynası olarak görür. Kul neticede görür ki Cenâb-ı Hakk'ın ni'metlerinin bir cüz'üne bile şükür et­mekten âcizdir.</p>

    <p>(Hz. M. Sâmi, Bakara Sûresi Tef., Sh. 131)</p>

    <p>28 Kasım Çarşamba</p>

    <p>PEYGAMBERİMİZ (S.A.V.)'İN MECLİSİNDEKİ ÂDETLERİ</p>

    <p>Resûlullah (s.a.v.), Allah (c.c.)'ı zikr etme­dikçe, ne oturur, ne de, kalkardı. Mecliste yer­lerden bir yeri Kendisine belirlemez, böyle yap­mayı, men ederdi. Nerede olursa olsun, otu­ran bir cemâatin yanına vardığı zaman, üst ba­şa geçmez, meclisin sonuna oturur ve böyle yapmalarını, Müslümanlara da, emrederdi. Kendisiyle birlikte oturan herkese nasibini ve­rir, öyle ikram ederdi ki herkes, Resûlullah (s.a.v.) katında, kendisinden daha mükerrem bir kimse yok sanırdı. Kendisiyle oturan veya gelip hacetini arz eden kimsenin her şeyine, dö­nüp gidinceye kadar katlanırdı. Bir kimse, Kendisinden bir hacette, istekte bulununca, onu red etmez, verir, yahut, tatlı ve yumuşak dil­le geri çevirirdi. Onun için döşeği ve güzel ah­lâkı, bütün insanları, içine alacak kadar geniş­ti. Onlara şefkatli bir baba olmuştu. Hak hu­susunda herkes, O'nun katında eşit idi. Pey­gamber (s.a.v.)'in meclisi; bir ilim, haya, sabr ve emânet meclisi idi. Meclisinde ne sesler yük­selir, ne bir kimse suçlanır, ne de işlenmiş bir kusur ve hatâ açığa vurulurdu. Resûlullah (s.a.v.)'ın meclisinde bulunanlar, birbirlerinin dengi olup birbirlerine karşı üstünlükleri, an­cak takva yönündendi. Hepsi de, alçak gönül­lü idiler. Büyüklere tazim ederler, küçüklere şefkat ve merhamet gösterirler, ihtiyaç sahip­lerini, başkalarına tercih edip ihtiyaçlarını kar­şılamağa çalışırlar, garib, yabancı olanları ko­rur ve kollarlardı.</p>

    <p>(M. Â. Köksal, İ. Tarihi, C. 11)</p>

    <p>29 Kasım Perşembe</p>

    <p>ŞEYTANIN DÜŞMANLARI</p>

    <p>Allah Resulü (s.a.v.) iblise sordu:</p>

    <p>«- Ümmetimden düşmanın kaç kişidir?» ib­lis cevab verdi:</p>

    <p>- Onbeş kişidir. Birincisi Sensin. Adaletli devlet reisi (idareci), mütevâzi zengin, doğru ta­cir, Allah'tan korkan âlim, samimî mü'min, kal­bi merhametli mü'min, devamlı abdestli olan müslüman, tövbesini bozmayan kişi, haramdan sakınan, çok sadaka veren, insanlarla beraber güzel geçinen, güzel ahlâklı mü'min, insanlara faydalı olan müslüman, devamlı Kur'ân okuyan ve O'nunla amel eden, insanlar uyurken gece­leyin namaz kılan insan benim düşmanımdır.</p>

    <p>Efendimiz (s.a.v.) İblis'e: «- Ümmetimden dostların kaç tanedir?» diyince İblis: «On tane­dir.» demiş ve şöyle sıralamıştır: «Zalim idare­ci, mütekebbir zengin, hâin tüccar, şarab içen kişi, insanları birbirine düşürmek için söz gez­diren riyakâr, faiz yiyen, yetim malı yiyen, ze­kâtını vermeyen ve uzun uzun emeller besleyen kimseleri severim.»</p>

    <p>Hadis-i Şerifte şöyle vârid olmuştur.</p>

    <p class="c2">«Kıyamet günü herkes Cenâb-ı Allah, ara­larında bir tercüman olmaksızın ve engel olacak bir perde bulunmaksızın konuşacaktır, insan sa­ğına bakacak, ancak dünyâda iken ne göndermişse onu görecek, soluna bakacak, yine ancak gönderdiğini görecek. Önüne bakacak, tam kar­şısında Cehennemi görecek. O halde yarım hur­ma ile de olsa Allah (c.c.)'ın azabından kendinizi koruyunuz. Allah (c.c.) selâmette dâim eylesin.»</p>

    <p>(Hz. M. Sâmi, Bakara Sûresi Tef. Sh. 359)</p>

    <p>30 Kasım Cuma</p>

    <p>EBÛ LÜBÂBE'NİN TEVBESİNİN KABUL OLUNMASI</p>

    <p>Benî Kurayza Savaşı son derece şiddetlen­miştir. Benî Kurayza Yahudileri işlerini konuş­mak ve danışmak üzere Peygamberimiz (s.a.v.)'den Ebû Lübâbe'yi istediler. Çünkü Ebû Lübâbe (r,a.) malları ve çocukları Benî Kurayzalıların yurdunda bulunuyordu. Ebû Lübâbe (r.a.)'yi karşıladılar. Savaşacak güçlerinin olmadığı­nı belirtip görüş istediler. Muhammed (s.a.v.)'in emrine uyup teslim olmayı uygun görüp gör­mediğini sordular.</p>

    <p>Ebû Lübâbe (r.a): <b>«Bu boğazlanmaktır yani teslim olursanız sizi boğazlarlar demek istedi.»</b> Ebû Lübâbe (r.a.) der ki: <b>«Bu sözümle Al­lah (c.c.)'a ve Resulüne (s.a.v.) hainlik ettiğimi anladım. Pişman oldum. Halk beni bekliyordu. Kalenin arkasından mescide gidip kendimi bağlatdım. Allah (c.c.) tevbemi kabul edinceye ka­dar Resûlullah (s.a.v.)'ın yüzüne bakamam.»</b> Ebû Lübâbe, geceli gündüzlü bir hafta, bir şey yemedi ve içmedi. Nihayet, kendisinin ku­lakları işitmez oldu!</p>

    <p>Ebû Lübâbe, altı gece, Mescidin gövdesin­den dikilmiş direğinde bağlı kaldı.</p>

    <p>Her namaz vaktinde karısı gelerek namaz için onun bağını çözer, namaz kıldıktan sonra da, onu direğe tekrar bağlardı.</p>

    <p>Peygamberimiz (s.a.v.), Hz. Ümm-i Seleme (r.anha)'nin evinde bulunduğu sırada, Ebû Lü­bâbe (r.a.)'nin tevbesinin kabul olunduğu hak­kında (Tevbe: 102) Âyet'i indi.</p>

    <p>(M. Â. Köksal, İ. Tarihi, C. 5, Sh. 341)</p>

    <p>1 Aralık Cumartesi</p>

    <p>EBÛ CEHİL'İN BAŞININ KESİLMESİ</p>

    <p>Peygamberimiz (s.a.v.): <b>«Acaba, Ebû Cehil ne yaptı, ne oldu? Kim gidip bir bakar?»</b> diyerek, ölüler arasında araştırılmasını emretti</p>

    <p>Bunun üzerine, İbn-i Mes'ud, Ebû Cehil'i ara­mağa gitti. Onu, son nefesinde buldu ve tanıdı. Kendisine: <b>«Â! Ebû Cehil! Sen misin?» dedi. Boy­nuna ayağıyla bastı. Sakalını, tutup çekti: «Ey Allah (c.c.)'ın düşmanı! Allah (c.c.), nihayet se­ni hor ve hakir etti mi?»</b> dedi.</p>

    <p>Ebû Cehil: <b>«Ne diye beni hor ve hakir ede­cek? Sizin, öldürdüğünüz adama üstün bir kim­se daha var mı? Onların, benim gibi bir adamı öldürmelerinden benim için arlanacak ne var? Ey koyun çobanı! Allah (c.c.), seni hor ve ha­kir etsin! Sen, çıkılması pek sarp bir yere çık­mışsın! Sen, bana bu gün, zafer ve galebenin hangi tarafta olduğunu haber ver?»</b> dedi.</p>

    <p>İbn-i Mes'ud: «Allah (c.c.) ve Resulü (s.a.v.)'nün tarafındadır!» dedi.</p>

    <p>Ebû Cehil'in miğferini kafasından çıkarır­ken de: <b>«Ey Ebû Cehil! Seni öldüreceğim!»</b> dedi.</p>

    <p>İbn-i Mes'ud (r.a.), Ebû Cehil'i kendi kılıcıyle vurup öldüremeyince Ebû Cehil'in kılıcıyle başını kesti. Silahını, zırhını, miğferini, başı­nı getirip Nebi (s.a.v.)'in önüne koydu.</p>

    <p>«Yâ Besûlallah (s.a.v.)! Bu, Allah (c.c.) düş­manı Ebû Cehil'in başıdır!» dedi.</p>

    <p>Bunun üzerine, Peygamberimiz (s.a.v.), Al­lah (c.c.)'a hamd ü sena etti. <b>«Hamd olsun O Al­lah (c.c.)'a ki kuluna yardım etti, dinini üstün kıldı.»</b></p>

    <p>(M. A. Köksal, İslâm Tarihi, C. 9, Sh. 151)</p>

    <p>2 Aralık Pazar</p>

    <p>İŞE SAĞDAN BAŞLAMAK YEMEĞİ SAĞ ELLE YEMEK</p>

    <p>Peygamberimiz (s.a.v.); abdest ve gusülde, ayakkabısını giymekte ve taranmakta, mümkün oldukça, hep sağdan başlamayı sever, bir şey alacağı zaman, sağ eli ile alır, bir şey vereceği zaman, sağ eli ile verir ve başlayacağı her şeye sağdan başlardı.</p>

    <p><b>«Sizden biriniz, ayakkabısını giyeceği za­man, giymeğe sağdan başlasın! Ayakkabısını çı­karacağı zaman da, çıkarmağa soldan başlasın! Ayakkabı giyilirken, sağ ayak, ayakların, evve­li, ayakkabı çıkarılırken de, sağ ayak, ayakların ahiri olsun!»</b> buyururdu.</p>

    <p>Abdullah b. Ömer (r.a.)'in bildirdiğine gö­re: Peygamberimiz (s.a.v.): <b>«Sizden biriniz, ye­mek yiyeceği zaman, sağ eli ile yesin. Bir şey içeceği zaman da, yine sağ eli ile içsin. Çünkü Şeytan, sol eli ile yer ve sol eli ile içer!»</b> buyur­muştur.</p>

    <p>Seleme b. Ekvâ (r.a.)'ın, babasından rivaye­tine göre: Peygamberimiz (s.a.v.) Eşça' kabile­sinden Büsr b. Râiyül'ir diye anılan bir adamın yanında, sol eli ile yemek yediğini görünce ona: <b>«Sağ elinle ye!»</b> buyurdu. Adam: <b>«Buna gücüm yetmiyor, sağ elimle yiyemiyorum!»</b> de­di. Peygamberimiz (s.a.v.): <b>«Gücün yetemesin! Bunu, sağ eli ile yemekten, ancak, kibr ve gu­ruru men etmektedir!»</b> buyurdu. Bundan sonra, adam bir daha elini, ağzına kaldıramaz oldu!</p>

    <p>(M. A. Köksal, İ. Tarihi, C. 11, Sh. 402)</p>

    <p>3 Aralık Pazartesi</p>

    <p>CENNETTEN GERİ ÇEVRİLENLER</p>

    <p>Hadîs-i Şerifte: <b>«Kıyamet gününde, insan­lardan bir gurubun Cennet'e girmesi emredi­lecek, Cennet'e yaklaşıp kokusunu alacaklar, ni­hayet, Cennet köşklerine ve Allah'ın Cennet eh­li için hazırlamış bulunduğu nimetlere nazar edince, onları Cennet'ten geri çevirin. Cennet'te onların hiç bir nasibi yoktur diye nida edile­cektir. Bunun üzerine onlar da hasret ve neda­metle geri döneceklerdir ki ne öncekiler, ne de sonrakiler böyle bir nedametle geri dönmemiş­lerdir.»</b></p>

    <p class="c2">Cennet'ten geri çevrilen bu insanlar diye­cekler ki:</p>

    <p class="c2">«- Ey Rabbimiz! Keşke velî kulların için ha­zırladığın nimetleri bize göstermeden bizi Cehennem'e soksaydın.»</p>

    <p class="c2">Cenâb-ı Allah da:</p>

    <p><b>«- Bunu ben size kasden yaptım. Siz, insan­lardan uzak, benimle başbaşa kaldığınızda benim ta'zim ettiklerime karşı gelir, insanlarla bir arada bulunduğunuzda onlara mütevazı ve ihlaslı gözükür, riyakârlık yapardınız, kalblerinizde sakladığınız küfrün aksini dışa vururdunuz, dünyâdan korktunuz, ona değer verdiniz. Benden korkmadınız. İnsanları üstün tuttunuz, bana göstermediniz, onlar için terkettiğinizi, be­nim için terketmediniz. Onun için bugün sizi, Cennet mükâfatımdan mahrum ederek, elem ve­rici azabımı tattıracağım.»</b> der buyurulmuştur.</p>

    <p>(Hz. M. Sâmi, Bakara Sûresi Tef., Sh. 46)</p>

    <p>4 Aralık Salı</p>

    <p>PEYGAMBERİMİZİN ŞEFKAT VE MERHAMETİ</p>

    <p>Uhud Savaşı günü, Peygamberimiz (s.a.v.)'in azı dişi kırılmış, yüzü yaralanmıştı.</p>

    <p>Bu hal, Eshâb'ın son derece ağrına gitti.</p>

    <p>Peygamberimize:«Müşriklerin aleyhinde dua etsen?» dediler.</p>

    <p>Peygamberimiz:«Ben, lânetleyici olarak gönderilmedim. Fakat, ben, hakka dâvetçi ve rahmet olarak gönderildim. Allah'ım! kavmime hidâyet nasip et! Çünkü onlar, bilmiyorlar!» diyerek dua etti.</p>

    <p>Hz. Ömer: «Babam, anam, sana feda ol­sun yâ Resûlallâh!</p>

    <p>Nuh Aleyhisselâm, kavmî hakkında (Ey Rabb'im! Yer yüzünde kâfirlerden, yurd tutan, gezip tozan hiç kimse bırakma! (Nuh Sûresi: 26) diye dua etmişti.</p>

    <p>Sırtın çiğnendiği, yüzün kana boyandığı ve azı dişin kırıldığı zaman, Nuh Aleyhisselâm gi­bi, sen de, aleyhimizde dua etmiş olaydın, son ferdimize kadar hepimiz, muhakkak, helak olur­duk!</p>

    <p>Fakat, sen, böyle demekten kaçındın da (Al­lah'ım! kavmimi mağfiret buyur. Çünkü onlar, bilmiyorlar!) diyerek hayr dua ettin!» dedi.</p>

    <p>Peygamberimizin bu duası, fazileti, ihsanın bütün derecelerini, güzel ahlâkı, keremi, sabr ve hilmin gayelerini bir arada toplamıştır.</p>

    <p>Peygamberimiz, kendisine yapılanlara sükût etmekle kalmamış, hattâ onların suçlarını bağışlamış, sonra, şefkat ve merhamet etmiş, ken­dilerinin bağışlanmaları için dua ve şefâatta bulunup (Onları yarlığa onları hidâyete erdir!) demiştir.</p>

    <p>(M. A. Köksal, İ. Tarihi, C. 11, Sh. 451),</p>

    <p>5 Aralık Çarşamba</p>

    <p>ALLAH (C.C.)'A KARŞI EDEB</p>

    <p>1 - Nehiylerden kaçınmak,</p>

    <p>2 - İlahi emirlere bağlanmak,</p>

    <p>3 - Ahlâk-ı hamide, zikre devam.</p>

    <p>4 - Mahlukata şefkat ve merhamet</p>

    <p>5 - Sükûn-u kalb.</p>

    <p>6 - Hulûs-i niyet.</p>

    <p>7 - Muhabbetullahı kesb,</p>

    <p>8 - Ameli salihe devam,</p>

    <p>9 - Havf ve Reca arasında bulunmak.</p>

    <p>10- Zahirî ve batini isyanla içini, dışını kirletmemek.</p>

    <p>11- Taatıyla sevinmek, cürmünden dolayı mah­zun olmak,</p>

    <p>12- Mevlaya tevekkül ve itimad etmek.</p>

    <p>13- Nimete şükür, kazaya rıza, belâlara sabır,</p>

    <p>14- Sıdk ile kulluk,</p>

    <p>15- Hasenatı Haktan, seyyiâtı nefsinden bilmek,</p>

    <p>16- Allah (c.c.)'ın verdiğine kanaat etmek,</p>

    <p>17- İslâm ve imanın şartlarına sâdık kal­mak,</p>

    <p>18- Günahta ısrar etmemek,</p>

    <p>19- Daima tevbe ile beraber bulunmak,</p>

    <p>Burada zikredilenler Allah (c.c.)'a karşı edepten bazılarıdır. Hepsi bundan ibaret değil­dir. Mesele nefesi Allah (c.c.) ile beraber ala­bilmektir. Yani gerçek kul olabilmek.</p>

    <p>(İbrahim Eken, Kulluk, Sh. 18)</p>

    <p>6 Aralık Perşembe</p>

    <p>ÇIPLAK GEZMEYİN</p>

    <p>Resûlullah (s.a.v.): «Dön de elbiseni al. Çıp­lak gezmeyin!» buyurmuştur.</p>

    <p>Bu Hadîs-i Şerifi müslümanların dikkatle okumaları icâb eder. Müslümanım diyenler bir kerre Resûlullah (s.a.v.)'ın «Çıplak gezmeyin» emrine baksınlar. Bir de kendilerinin ve aile­lerinin bugünkü hallerini düşünsünler. Ondan sonra söyleyecek bir şey bulabilirlerse lütfen söylesinler. Müslümanlıktan istifa ederek onun­la alâkasını kesenler ve maruf tabiriyle gayri müslimlere de sözümüz yoktur. Ancak müslümanlara ve müslümanlık iddiasında bulunan­lara söylenecek pek çok sözler vardır. Emr-i bil Maruf ve nehy-i anil' münker müslümanlarm en mümtaz ortak vazifesi olduğuna göre, biz de bu kabilden sayılmak üzere müslümanları ken­di hallerini kontrola davet ediyoruz. Şunu da hatırlatmak isteriz ki «Zamanın icâbı böyle» diye bir kaide olmadığı gibi «Modadır, modaya uymak icapeder» şeklinde bir kaide de yoktur. Bunlar İslâm düşmanları tarafından müslümanlar arasına salınmış mikroplar, tabîr-i aharla, zehirli gazlardır. «Zaman sana uymazsa sen za­mana uy» şeklinde söz icad olunmuş.</p>

    <p>İslâm'a taban tabana zıt mânâ taşıyan bu saçmaların İslâm'da asla yeri yoktur. Müslü­man zamana değil Kur'an'a ve Nebi-i Zîşan (s..a.v.) Efendimizin hadislerine uymakla mü­kelleftir.</p>

    <p>(A. Davutoğlu, S. Müslim Şerhi, C. 2. Sh. 575)</p>

    <p>7 Aralık Cuma</p>

    <p>MEDÎNE-İ MÜNEVVERE'YE TEŞRİF-İ NEBEVİ</p>

    <p>Resûl-ü Ekrem (s.a.v.) Efendimiz Cum'a na­mazını kıldıktan sonra yine devesine bindi. Ve Medîne-i Münevvere'ye doğru teveccüh, eyledi. Lâkin Peygamber Efendimiz (s.a.v.)'in Medine'­de kimin evine misafir olacağını kimse bilmiyor­du. Resûl-i Ekrem (s.a.v. Efendimiz teşrif edin­ce, Medine yerinden oynadı. Halk âdeta düğün bayram edercesine şenlik eylediler. Çocuklar sevinçlerinden sokaklarda:</p>

    <p><b>«</b><b>Allahu Ekberü Muhammed Mustafâ geldi.</b></p>

    <p><b>Allahu Ekberü Resûlullah geldi!!»</b> diyerek çağrışıyorlardı. Ve şâirler:</p>

    <p class="c2">«Kudûmunla Medîne efdâl-i arz u semâ oldu,</p>

    <p class="c2">Mükerrem hem müşerref Hem münevver pür-ziyâ oldu,</p>

    <p class="c2">Nigâh-ı iltifatın düş olaldan hâk ı pâyine</p>

    <p class="c2">Hakikat «Kabe-i uşşak» olup kıble-nümâ ol­du.»</p>

    <p>Yolların iki tarafında insanlar sıralanmışlar­dı. Kabileler:</p>

    <p class="c2">«- Yâ Resûlallah (s.a.v.) işte evlerimiz, işte mâllarımız, işte canlarımız, emrinize amadedir. Yâ Resûlallah (s.a.v.), bize buyurunuz. Size ya­bancı olmayan, saygı duyan, düşmanlarınızı te­pelemeğe gücü yeten ailemizde misafir olunuz! diyorlardı.</p>

    <p class="c2">«Dolunay Veda Dağının sırtlarından doğdu.</p>

    <p class="c2">Allah'a yalvaran bulundukça, bize de şükret­mek vacip oldu.»</p>

    <p>Resûl-i Ekrem (s.a.v.) Efendimiz, Ebû Eyyûb El-Ensâri (r.a.)'nin evine yerleşmiştir.</p>

    <p>(Hz. M. Sâmi, Ashâb-ı Kiram Sh. 23)</p>

    <p>8 Aralık Cumartesi</p>

    <p>HZ. ÖMER (R.A)'İN ADLİ İDÂRESİ</p>

    <p>İslâmiyet târihinde ilk evvel adliye dâiresi Hz. Ömer (r.a.) tarafından vücûda getirilmiştir.</p>

    <p>Hakkâniyyet ve adaleti lâyıkıyla icra etme­nin şart-ı esasisi; Fukara, ağniyâ, rüesâ, tebeâ, eşraf ve avam arasında müsâvât-ı tâmmenin (eşitlik) gözetilmesidir. Hz. Ömer (r.a.) bu kai­deye riâyet olunmasına o kadar dikkat ederdi ki ba'zan mahkemelerde bulunarak hâkimlerin hatt u hareketine nezâret ederdi.</p>

    <p>Bir defa Hz. Ubey bin Ka'b (r.a.) ile Hz Ömer (r.a.) arasında ihtilâf vuku' bulmuş, Hz. Übey (r.a.) da'vâsını Hz. Zeyd bin Sabit (r.a.)'e arz etmişti.</p>

    <p>Hz. Ömer (r.a.) müddeâ aleyh sıfâtıyla mah­kemeye gelmiş, Hz. Zeyd (r.a.), Hz. Ömer (r.a.)'e arz-ı hürmet eylemişti.</p>

    <p>Hz. Ömer (r.a.) bu vaziyetten müteessir ola­rak şu sözü söyledi:</p>

    <p class="c2">- «Tarafgirliğin ilk alâmeti budur!»</p>

    <p>Hz. Ömer (r.a.), Hz. Ubey (r.a.) ile yan ya­na oturdu. Hz. Übey (r.a.)'in delili yoktu. Hz. Ömer (r.a.) de aleyhindeki da'vâyı kabul et­miyordu. Hz. Übey (r.a.) yemin teklif etti. Hâ­kim Hz. Zeyd (r.a.) de Hz. Ömer (r.a.)'in mevki'ini nazar-ı dikkate alarak Hz. Übey (r.a.)'den bu talebi geri almasını rica etti.</p>

    <p>Hz. Zeyd (r.a.)'in bu tarafgirliğinden hiddet­lenen Hz. Ömer (r.a.) şu sözleri söyledi:</p>

    <p class="c2">- «Senin huzurunda âhâl-i nâstan biriyle Ömer müsavi olmazsa hiç bir vakit hâkimliğe lâyık olmazsın!.»</p>

    <p>(Hz. M. Sâmi, Hz. Ömer (r.a.) Sh. 88)</p>

    <p>9 Aralık Pazar</p>

    <p>PEYGAMBERİMİZ (S.A.V.) NASIL YATAR KALKARDI?</p>

    <p>Peygamberimiz (s.a.v.). döşeğinde uyumak istediği zaman, sağ yanının üzerine yatar, sağ elini, sağ yanağının altına koyar, sonra da:</p>

    <p><b>«Allah'ım! Kendimi, Sana teslim ettim. Yü­zümü, Sana çevirdim. İşimi, Sana ısmarladım. Sırtımı, Sana dayadım. Ben, Senin azabından korkar, rahmetini umarım. Senin rahmetinden başka sığınacak yok. Senin azabından başka korunulacak yoktur. Ancak, Senin rahmetine sığınılır ve ancak, Senin rahmetinle kurtulunur. Ben, Senin indirmiş olduğun Kitab'ına ve gön­dermiş olduğun Peygamber'ine (herkesten önce) inanmışımdır. Ey Rabb'ım! Yanımı, Senin is­minle yere koydum. Eğer, ruhumu tutar, alıkorsan, ona, rahmetinle muamele et! Eğer, onu, sa­larsan, sâlih kullarını koruduğun gibi, onu da, koru! Allah'ım! Ben, Senin isminle ölür, Senin isminle dirilirim. Bize yediren, içiren, her ihtiyacımızı karşılayıp gideren, bizi barındıran, sı­ğındıran Allah'a hamd olsun! Nice kişiler var ki kendilerinin ne ihtiyaçlarını karşılayanları var, ne de, barındıranları! Allah'ım! Kullarını huzurunda topladığın günde azabından, beni, koru!» diyerek dua eder, uykudan uyanıp kal­karken de: «Hamd olsun O Allah'a ki, bizi, öl­dükten sonra diriltti. Kıyamet günü, dönüşü­müz de, O'na olacaktır.»</b> derlerdi.</p>

    <p>Peygamberimiz (s.a.v.) yüzünün üzerine yat­mış bir adama rastlayınca: <b>«İşte bu Allah'ın hiç sevmediği bir yatıştır»</b> buyurdu.</p>

    <p>(M. A. Köksal, İ. Tarihi, C. 11, Sh. 394)</p>

    <p>10 Aralık Pazartesi</p>

    <p>AKIL VE NEFİS ARASINDAKİ FARK</p>

    <p class="c2">Mâlik Bin Dinar (r.a.) anlatır:</p>

    <p>Bir gün bir çocuğa uğradım. Toprakla oy­nuyor ve bir gülüyor, bir ağlıyordu. Şuna selâm vereyim dedim, nefsime büyüklük geldi vaz­geçtim. Sonra dedim ki: Ey nefis! Nebiyy-i Ek­rem (s.a.v.) büyüklere de selâm verirdi, küçük­lere de! Vardım selâm verdim:</p>

    <p>«- Ve aleyke's-selâm ve rahmetulahi ve berekâtuh ey Mâlik bin Dinar!» diye mukabelede bulundu. Şaşırdım, dedim ki:</p>

    <p>«- Bugüne kadar beni görmediğin halde be­ni nereden tanıdın?» Dedi ki:</p>

    <p>«-. Ruhum ruhuna melekût âleminde mülâ­ki olduğunda, şimdi de hayy u lâyemut olan Allah (c.c.) sizi bana tanıttı.» Sordum:</p>

    <p>«- Akıl ile nefis arasındaki fark nedir?» Dedi ki:</p>

    <p>«- Seni bana selâm vermenden men' eden nefsindir, selâm verdiren de aklındır.» Cevâbına teaccüb etdim, dedim ki: «- Derdin ne de bu toprakla oynuyorsun?» Dedi ki:</p>

    <p>«- Çünkü biz ondan yaratıldık, yine ona döneceğiz.. Yine sordum: «- Görüyorum, onun­la oynarken bir gülüyorsun, bir ağlıyorsun?»</p>

    <p>«- Rabbimin azabı gözümün önüne geliyor ağlıyorum, rahmetini hatırlayınca da gülüyorum.»</p>

    <p>Dedim ki: «Ey oğulcuğum, daha senin ne günâhın var da ağlıyorsun ki?» Bana:</p>

    <p>«- Böyle deme yâ Mâlik! dedi, her vakit gö­rüyorum, annem ateş yakarken büyük odunları küçükleriyle tutuşturuyor. Onun için ağlarım.»</p>

    <p>(Hz. M. Sami, Bakara Sûresi Tef. Sh. 115)</p>

    <p>11 Aralık Salı</p>

    <p>MUS'AB B. UMEYR (R.A.)</p>

    <p>Fahr-i âlem (s.a.v.) Efendimiz Mus'ab b. Umeyr (r.a.)'a ilk akabede bey'at eden oniki zat ile ta'limi din ve Kur'an için Medine'ye gön­dermiştir.</p>

    <p>Hicretten evvel Medine'de ilk Cuma nama­zını Mus'ab b. Umeyr (r.a.) kıldırmıştır.</p>

    <p>Uhud'da yirmibir yerinden yaralanmıştır. İbni Kemietü'l-leysî tarafından şehid edilmiştir. Kırk yaşında veya daha ziyade idi.</p>

    <p>Buhari'nin Abdurrahman b. Avf'ın oğlu İb­rahim'den rivayetine göre, İbrahim diyor ki: Ba­bamın oruçlu bulunduğu bir gün önüne konu­lan iftar sofrasını şöyle bırakıp bana dedi ki:</p>

    <p>«Mus'ab b. Umeyr Uhud günü şehid edildi. Halbuki Mus'ab benden çok hayırlı idi. Bu mü­barek şehide kefen yerine bir kaftan sarılmış ki, başı örtülse ayakları açılıyor, ayakları örtülse başı açılıyordu.»</p>

    <p>«Yine Uhudda Hamza da şehid oldu. O da benden hayırlı idi. Onu da kefenleyecek bir hır­kadan başka bir şey bulunmadı. Bunlar zühdî bir hayat içinde Hak evine gittikten sonra dün­yanın bunca nimetleri karşısına seriliyor. Ahiret için kazandığımız hasenatımız ta'cil edilip de dünyada verilmiş olmasın?» deyip müteessir ola­rak ağlamağa başladı. Hatta iftar yemeğini de terkeyledi.</p>

    <p>Abdurrahman b. Avf ki aşare-i mübeşşereden bir zattı.</p>

    <p>(Hz. M. Sâmi, Uhud Gazvesi, Sh. 67)</p>

    <p>12 Aralık Çarşamba</p>

    <p>PEYGAMBERİMİZ (S.A.V.)'İN ARAFAT'TAKİ DUASI</p>

    <p class="c2">«...Ey Allah (c.c.)'ım! Senin buyurduğun gi­bi, bizim söylediğimizden daha üstün olarak sa­na hamd olsun.</p>

    <p class="c2">Ey Allah (c.c.)'ım! Benim namazım, ibade­tim, diriliğim, ölümüm, Senin içindir. Dönüşüm Sana'dır. Mirasım da, ey Rabbim Sana aittir.</p>

    <p class="c2">Ey Allah (c.c.)'ım! Kabir azabından, kalbin vesvesesinden, işlerin dağınıklığından sana sığı­nırım.</p>

    <p class="c2">Ey Allah (c.c.)'ım! Rüzgârların getirdiği âfe­tin şerrinden Sana sığınırım.</p>

    <p class="c2">Ey Allah (c.c.)'ım! Gözümde bir nur, kula­ğımda bir nur, kalbimde bir nur yarat.</p>

    <p class="c2">Ey Allah (c.c.)'ım! Göğsüme genişlik ver, işi­mi kolaylaştır.</p>

    <p class="c2">Ey Allah (c.c.)'ım! Göğüslere vesvese veren şeytandan, işlerin karışıklığından, kabir fitne­sinin şerrinden, gecenin getirdiği şeylerin şer­rinden, gündüzün getirdiği şeylerin şerrinden, korkunç, rüzgârların getirdiği afetlerin şerrin­den, zamanın nöbet nöbet gelen mihnet ve be­lâların şerrinden Sana sığınırım.</p>

    <p class="c2">Ey Allah (c.c.)'ım Sağlığın hastalığa çev­rilmesinden, birden bire gelip çatacak azabından ve bütün gazabından Sana sığınırım.</p>

    <p class="c2">Ey Allah (c.c.)'ım! Beni hidayetine ulaştır. Geçmişimi, geleceğimi bağışla...»</p>

    <p>(M. Asım Köksal, İslâm Tarihi, C. 17, Sh. 265)</p>

    <p><b>«Ey İman edenler, Allah'dan korkun. Bir de sâdık olanlarla beraber olun.»</b> (Tevbe, 119)</p>

    <p>13 Aralık Perşembe</p>

    <p>ZEVCE İLE EDEB</p>

    <p>1- Hoş muamele etmek,</p>

    <p>2 - İyi geçinmek, geçimsizliğin sebebi ol­mamak,</p>

    <p>3 - Yumuşak sözle hitap etmek,</p>

    <p>4 - Bozgunluktan sakınmak,</p>

    <p>5                                             - Sevgisini izhâr etmek.</p>

    <p>Zaman zaman ona sevdiğini söyleyebilmek ve çeşitli hallerde onu gösterebilmek Bu ne ile izhâr edilir? Mesela onun haberi yokken onun sevdiği bir şeyi alıp hediye etmek velev bir tatlı, bir çiçek, bir gül tanesi, bir iğne veya bir çöple dahi olsa sevdiğini izhâr edebilmek gereklidir.</p>

    <p>6- Kusur görmemek, hatasını bağışlamak,</p>

    <p>7- Yanlışlarını tashihle bilmediklerini telkin etmek.</p>

    <p>8- Onu analık makamında muhafaza etmek.</p>

    <p>9- Helâlden kazanıp bir başkasına muh­taç etmemek.</p>

    <p>10- İffet ve namusa leke getirecek şeyler­den son derece sür'atle kaçmak.</p>

    <p>11- Ehemmiyetsiz şeyler için dövmemek, sövmemek, azarlamamak,</p>

    <p>12- Kapı dışarı kovmamak,</p>

    <p>13- Evinin ihtiyacını şahsî ve bilhassa fuzulî masraflarına tercih etmek icap eder.</p>

    <p>Resûlullah (s.a.v.) hiçbir hanımına açıktan adıyla Âişe, Hatice veya Safiyye diye hitap etmedi. Taltif ifadesi olan künye ile «Ya Hümeyra, Ya Kübra!» veya «Hanım!» derdi.</p>

    <p>(İbrahim Eken, Kulluk. Sh. 29)</p>

    <p>14 Aralık Cuma</p>

    <p>HZ. MUHAMMED (S.A.V.)'E VERİLEN AHİD</p>

    <p>Bir gün Yahudiler, Huzeyfe bin Yemân ve Ammar bin Yâsir (r.a.)'ya Uhud Vak'ası'ndan sonra gelip:</p>

    <p>«- Gördünüz mü başınıza geleni? Eğer siz hak üzere olsa idiniz bu hezimete uğramazdınız.<br />
    Haydi bizim dinimize dönün. Çünkü biz sizin yolunuzdan daha doğru bir yoldayız.» dediler. Ammar (r.a.):</p>

    <p>«- Ahdini nakzetmek sizde ne gibi bir muamele görür» diye sordu. Dediler ki:</p>

    <p>«- Çok kötü bir muamele görür.» Ammar (r.a.) dedi ki:</p>

    <p class="c2">«- Ben yaşadığım müddetçe Muhammed (s.a.v.)'e küfretmemek üzere ahdetdim!»</p>

    <p>Yahudiler dediler ki:</p>

    <p>«Ammar bizim dinimizden öyle bir çıktı ki bir kerrecik yüz göstermesi bile umulmaz. Pe­kiyi ya Huzeyfe sen bize bey'at etmez misin?» Huzeyfe (r.a.):</p>

    <p>- Ben Rabb olarak Allah (c.c.)'dan, pey­gamber olarak Muhammed ;(s.a.y.)'den, dîn ola­rak İslâm'dan, iman olarak Kur'an'dan, kıble olarak Kâ'be'den, kardeşlerim olarak Mü'minlerden başkasını istemem.»</p>

    <p>Dediler ki: «Musa'nın ilâhı sizin kalblerinize Muhammed (s.a.v.)'in sevgisini içirmiş.»</p>

    <p>Huzeyfe ve Ammar onlardan ayrılıp Resûlullah (s.a.v.)'e geldiler ve durumu anlattılar. Resûlullah (s.a.v.):</p>

    <p><b>«- Büyük hayır kazandınız ve felaha erdi­niz!</b> <b>»</b> buyurdu.</p>

    <p>(Hz. M. Sami, Bakara Sûresi Tef. Sh. 171)</p>

    <p>15 Aralık Cumartesi</p>

    <p>PEYGAMBERİMİZ (S.A.V.)'İN KUYUYA ATILAN ÖLÜLERE HİTABI</p>

    <p>Peygamberimiz (s.a.v.), Bedir'den ayrılacağı gece, müşrik ölülerinin atıldığı kuyuya doğru yürüdü. Eshâbı da, peşi sıra yürüdüler ve bir­birlerine: «Her halde Resûlullah (s.a.v.) bir ha­cet için gidiyor sanırız!» dediler.</p>

    <p>Nihayet, Peygamberimiz (s.a.v.), ölülerin atıldığı kuyunun bir tarafına durdu:</p>

    <p>«Ey kuyuya atılanlar!» diye seslendikten son­ra onların isimlerini, babalarının isimleriyle bir­likte: <b>«Ey Utbe b. Rebîa! Ey Şeybe b. Rebîa! Ey Umeyye b. Halef! Ey Ebû Cehil b. Hişam!» di­yerek birer birer saydıktan sonra: «Sizler, Pey­gamberinize karşı ne kötü kavim idiniz!.</b></p>

    <p class="c2">Siz beni yalanladınız! Başkaları ise, beni tas­dik edip doğruladılar! Siz, beni yurdumdan, yuvamdan çıkardınız! Başkaları ise, bana kucak açtılar!</p>

    <p><b>Siz, benimle çarpıştınız! Başkalan ise, bana yardım ettiler! Sizler, Rabbinizin, size vâ'd et­miş olduğu azabı gerçekleşmiş buldunuz mu? Ben, Rabbimin bana vâ'd etmiş olduğu zaferi gerçekleşmiş buldum!»</b> buyurdu.</p>

    <p>Müslümanlardan bazıları, ezcümle Hz. Ömer (r.a.): <b>«Yâ Resûlallah (s.a.v.)! Sen, şu cansız cesedlere, kokmuş laşelere ne diye seslenir, söz söylersin!»</b> deyince, Peygamberimiz (s.a.v.): <b>«Muhammed'in, varlığı, Kudret elinde bulunan Allah (c.c.)'a yemin ederim ki benim söyledik­lerimi, siz onlardan daha iyi işitir değilsiniz.</b></p>

    <p><b>Fakat onlar, bana cevap vermeğe güç yetiremezler!»</b> buyurdu.</p>

    <p>(M. A. Köksal, İ. T., C. 9, Sh. 165)</p>

    <p>16 Aralık Pazar</p>

    <p>ANA VE BABAYA KARŞI EDEB</p>

    <p>Bir evlâd,</p>

    <p>1- Merhametle onlara kanatlarını gerer, Allah (c.c.) İsrâ Sûresi'nde meâlen buyurur ki:</p>

    <p class="c2">«Onlara karşı rahmet kanatlarını ger ve de ki Ya Rabbi, onlar nasıl bana çocukken merha­met etmişlerse sen de onlara merhamet eyle.»</p>

    <p>2 - Her halinde kibirden sakınır ve müte­vâzi olur.</p>

    <p>3 - Çağırırlarsa nezaketle «buyurun!» der,</p>

    <p>4 - Sözlerini hürmetle dinler, buyruklarını severek yerine getirir,</p>

    <p>5 - Gelişlerinde kıyam eder.</p>

    <p>6 - Giderlerken teşyide bulunur.</p>

    <p>7 - Âsi bir evlâd olmaktan sakınır.</p>

    <p>8 - Huzurlarında sert ve yüksek sesle konuşmaz:</p>

    <p>9 - Muhtaç olurlarsa yiyecek, giyecek ihti­yaçlarını ve diğer ihtiyaçlarını giderir,</p>

    <p>10- Hitaplarında gönüllerini rencide etme­meğe çalışır,</p>

    <p>11- Yaptıkları iyilikleri başlarına kakmaz,</p>

    <p>12- Kendilerine hiddet ve gazaptan kaçı­nır,</p>

    <p>13- Her fırsatta hayırlı dualarını almaya çalışır,</p>

    <p>14- Vefatlarından sonra kabirlerini ziya­ret eder,</p>

    <p>15- Onlar için sadakalar verir, hayırlar yapar,</p>

    <p>16- Beş vakit namazda dua eder.</p>

    <p>(İbrahim Eken, Kulluk, Sh. 26)</p>

    <p>17 Aralık Pazartesi</p>

    <p>GANİMETLERİN TAKSİMİNDE İHTİLAFA DÜŞÜLÜNCE PEYGAMBERİMİZ (S.A.V.)'İN MÜDÂHALESİ</p>

    <p>Müslümanlar, ganimetlerin taksiminde an­laşmazlığa düştüler.</p>

    <p>Çünkü, öldürülen müşriklerin eşya ve teç­hizatları öldürenlerin, alınan esirler de, esir alanların olacaktı. Bunun için, ganimetleri top­layanlar «Topladıklarımız bizimdir!» diyorlardı.</p>

    <p>Peygamberimiz (s.a.v.)'in çadırı etrafında nöbet tutan, muhafızlık edenler de: «Vallahi, ga­nimet almağa siz, bizden daha lâyık değilsiniz.»</p>

    <p>Bunun üzerine, Peygamberimiz (s.a.v.), as­kerlerin toplamış oldukları şeylerin bir araya getirilmesini emretti.</p>

    <p>Ganimetleri teslim almağa ye yüklemeğe Ab­dullah b. Kâb (r.a.)'ı memur etti ve ona Habbab b. Eret'i de, yardımcı verdi. Herkesin elin­de bulunan şeyleri teslim etmeleri emredildi.</p>

    <p>Müslümanların bu hususta Allah (c.c.)'dan korkmaları, Allah (c.c.)'a ve Resûlullah (s.a.v.)'a olan itââtları aralarını düzeltti.</p>

    <p>Ubâde b. Sâmid der ki; <b>«Biz, Bedir'de alınan ganimetlerin taksiminde ihtilâfa düşünce ve bu hususta ahlâkımız kötüleşince, Alah (c.c.), on­ları, elimizden alıp Resulüne verdi. Resûlullah (s.a.v.) da, onları Müslümanlar arasında müsa­vi olarak bölüştürdü.»</b></p>

    <p>Bedir Gazvesi'nde bulunup da, çarpışmaksızın ganimet alan asker yoktu. Muharebede bü­yük yararlık ve kahramanlık gösterenler, kendi­lerine, zayıf Müslümanlardan farklı bir hisse ve­rileceğini sanıyorlardı.</p>

    <p>(M. Â. Köksal, İslâm Tarihi, C. 9, Sh. 116)</p>

    <p>18 Aralık Salı</p>

    <p>HAMD</p>

    <p><b>Hamd</b>, Sûfiyyeye göre kendisine hamd edi­lenin kemâlini izhârdır. Onun kemâli de sıfa­tında, efâlinde ve asarında (eserlerinde) za­hir olmuştur.</p>

    <p>Hamd;Kavli, fiilî ve hâlî olmak üzere üç kı­sımdır.</p>

    <p><b>1</b> <b>- Kavlî Hamd:</b> Cenâb-ı Hak kendisini na­sıl sena ettiyse ve hamdini enbiyasının lisanla­rında nasıl icra ettiyse lisanın öylece hamd ü sena etmesidir.</p>

    <p><b>2</b> <b>- Fiili Hamd:</b> Allah (c.c.)'ın rızasını umarak ve ancak ona teveccüh ederek bedenî ibadet ve hayrata devam etmektir. İnsana lisa­nıyla hamdetmek ne şekilde vacip ise her bir uzvuyla hamd etmek de öyle vaciptir. Kul her bir uzvunu ne için yaratıldıysa Allah (c.c.)'a kulluk ve O'na kurbiyyet yolunda Ser-i şerifin beyan ettiği vech ve istikamette kullanılması lâ­zımdır. Kulun bu vazifeleri ifada nefsî nazlarını tatmin gibi süflî bir arzu bulunmamalıdır.</p>

    <p><b>3</b> <b>- Hâlî Hamd:</b> Ruh cihetiyle yapılan hamddir ki ilmi ve amelî kemâlât ile muttasıf olmak, ahlâk-ı İlahiyye ile ahlâklanmaktadır. Kulun hamdi, Allah (c.c.)'ı bildiği ölçüde kıy­met kazanır.</p>

    <p>Hamd, sena, şükür, medh manalarını da müştemildir ki «lillahi» kelimesinde sena, «Rabbi'l-alemin» de şükür ve «Er-Rahmani'rrahim mâlik-i yevmiddin» de de medh ifade edilmiş­tir.</p>

    <p>(Hz. M. Sâmi, Fâtiha Süresi Tef., Sh. 24)</p>

    <p>19 Aralık Çarşamba</p>

    <p>TİCARETİN ÂDABI</p>

    <p>1- Haramdan sakınıp helâl kazanmaya gayret etmek,</p>

    <p>2- İhtikara kafiyen tevessül etmemek,</p>

    <p>Mal pahalanacak diye malı piyasaya arzetmemeğe ihtikar derler.</p>

    <p>3 - İstikametten bir nebze ayrılmamak,</p>

    <p>4 - Terazi, ölçek ve metrede dikkatli olmak,</p>

    <p>5 - Alırken zemmedip, satarken medhedmemek,</p>

    <p>6 - Yalan ve yalan yere yemin etmemek,</p>

    <p>7 - Müşteriye hakaret etmemek,</p>

    <p>8 - Kanaati elden bırakmamak,</p>

    <p>9 - Şer'-i şerifin ticaretle ilgili tavsiyelerini okumak ve öğrenmek,</p>

    <p>Ahkâmı ticarete vakıf olmayan kimsenin ti­caret yapması caiz değildir. Bir işi yapmadan evvel o işi öğrenmek zarureti vardır.</p>

    <p>10- Hırs ve tama'dan kaçınmak.</p>

    <p>11- Bir mü'minin menfaatini kendi men­faatine tercih etmek,</p>

    <p>12- Kimsenin hakkını üzerine geçirmemek,</p>

    <p>13- Tezgâhtar ve kalfalarına kanaatten bahsederek nasihat vermek.</p>

    <p>14- Kendini halktan üstün görmemek,</p>

    <p>15- Kusuruna tevbe etmek,</p>

    <p>16- Karşılıksız, Allah rızası için ödünç vermek.</p>

    <p>17- Aldığını va'dettiği anda iâde etmek,</p>

    <p>18 - Fukaraya, merhametle muamele etmek.</p>

    <p>Cenab-ı Hak bu güzel edeplerle edeplenmeyi cümlemize nasip eylesin.</p>

    <p>(İbrahim Eken, Kulluk Sh. 55)</p>

    <p>20 Aralık Perşembe</p>

    <p>PEYGAMBERİMİZ (S.A.V.)'İN EŞSİZ TEVÂZUU</p>

    <p>Peygamberimiz (s.a.v.), makam ve mertebe­sinin yüceliği, yüksekliğiyle birlikte, insanla­rın, en tevazulusu ve en kibirsiziydi.</p>

    <p>Kendisinin, kral Peygamberlikle kul Pey­gamberlik arasında serbest bırakılıp kul bir Peygamber olmayı seçmesi üzerine, İsrafil (a.s.) <b>"Şüphe yok ki Allah (c.c.), tevazu gösterdiğin o şeyi de, sana vermiş bulunuyordur.</b></p>

    <p class="c2">Kıyamet günü. Âdem oğullarının seyyidi sensin!</p>

    <p><b>Yer'in, kendisi için yarılıp kabrinden ilk çı­kacak ve ilk şefaat edecek olan da, sensin!"</b> demiştir. Peygamberimiz (s.a.v.) devesini bağ­lar ve yemlerdi. Koyununu da sağardı. Peygam­berimiz (s.a.v.), hizmetçisile birlikte oturup ye­mek yerdi. Yiyeceklerini de, çarşıdan kendisi ta­şırdı. <b>«Eşya sahibi, eşyasını taşımağa, daha lâ­yıktır. Ancak, taşımaktan âciz olursa, Müslü­man kardeşi, ona yardım eder.»</b> buyururdu.</p>

    <p>Peygamberimiz (s.a.v.) tevazu hakkında şöyle buyururlar:</p>

    <p class="c2">«Hiç bir kimse, hiç bir kimseye karşı hak­sızlık ve azgınlık etmeyinceye ve hiç bir kimse, hiç bir kimseye karşı övünmeğe kalkmayıncaya kadar tevazu göstermenizi, Allah (c.c.) bana vahy etti.»</p>

    <p class="c2">"Allah (c.c.), bir kulun afvına karşı, ancak, onun izzet ve şerefini artırır. Allah (c.c.) için tevazu gösteren kimseyi de, Allah (c c.), ancak yükseltir."</p>

    <p>(M. A. Köksal, İ. Tarihi, C. 11. Sh. 469)</p>

    <p class="StiltarihCharArial">21 Aralık Cuma</p>

    <p class="StilBalk1CharArial">II. ABDULHAMİD (R-ALEYH)'İN SANAYİ ANLAYIŞI</p>

    <p>Abdülhamid (r. aleyh) Hazretleri'nin bilindi­ği gibi çok üstün bir sanayi anlayışı vardı. Av­rupa'da, kendisine hediye edilmek üzere bir bi­nek otomobili yapılmıştı. Bu hediye kendisine arzedildiğinde Abdülhamid Hazretleri bunu ka­bul etmediler, bu otomobilin fabrikasını kurma­larını istediler. Talebleri şu oldu: <b>«Bunun dün­yada en iyi, en yüksek yapılan fabrikası han­gisidir? O fabrikadan biraz daha iyisini yapma­ya mecbursunuz. Yapabiliyorsanız yapınız. Yok­sa yapmayınız!»</b></p>

    <p>Bu anlayıştan dolayıdır ki onun kurduğu bütün fabrikalar zamanında dünyanın en üstün fabrikaları idi. Bugün dahi dünyanın bütün sa­raylarının perdesini ancak onun tesis ettiği Hereke Tekstil yapabiliyor. Bu fabrikanın doku­duğu perdelerin Türkiye'de piyasaya çıkması mümkün değil, zira bir kaç sene öncesinden randevu ile hazırlanıyorlar. Çok tenkid ettiği­miz Osmanlı imparatorluğu, Birinci Dünya Harbi'nin sonunda Dünyanın altıncı büyük devleti idi. Bütün sahalarda böyle olmakla beraber, as­kerî sahada da böyle idi. Meselâ, müttefiklerin hepsinin beraber elli adet tayyaresi vardı, Os­manlı da kendi başına altı tane tayyareye sa­hipti. Şimdi dünya devletleri arasında zikre değ­meyecek bir sırada bulunuyoruz. Sıfırdan baş­layıp yeniden kalkınmaya çalıştık. Tekamül için, varılan noktadan başlayarak yürümek zarureti vardır, bunsuz tekamül olmaz.</p>

    <p>(İbrahim Eken, Kulluk, Sh. 279)</p>

    <p class="StiltarihCharArial">22 Aralık Cumartesi</p>

    <p class="StilBalk1CharArial">KALBİN AFETLERİ</p>

    <p>1 - Küfür, zıddı imandır.</p>

    <p>2 - Bidatlara inanmak, Zıddı «ehli sünnetve'l-cemaat» itikadıdır.</p>

    <p>3 - Cehil, Bir kimsenin bilmesi gerekli olan şeyi bilmeyişi.</p>

    <p>4 - Taklid, Tahkik etmeden, delil olmadan başkalarına uymak.</p>

    <p>5 - İsyanlarda İsrar etmek.</p>

    <p>6 - Riya, Zıddı ihlâstır.</p>

    <p>7 - Kibir, Zıddı mütevaziliktir.</p>

    <p>8 - Tezellül. Nefsini aşağılatıcı harekette bulunmak.</p>

    <p>9- Ucub, Nimetin Allah (c.c.)'tan gayrısından geldiğine inanıp ameli büyütmek. Zıddı minnettarlıktır.</p>

    <p>10- Hased, Bir kimseden nimetin zevali­ni istemek.</p>

    <p>11- Cimrilik, hasislik.</p>

    <p>12- İsraf.</p>

    <p>13- Nimete nankörlük.</p>

    <p>14- Şikâyet ve sızlanma.</p>

    <p>15- Allah (c.c.)'a karşı cüretkârlık.</p>

    <p>16- Allah (c.c.)'ın rahmetinden yeis duy­mak.</p>

    <p>17- Fâsık kişilere karşı duyulan sevgi, za­limlere dayanmak.</p>

    <p>18- Ulemaya ve sâlih kişilere buğzetmek.</p>

    <p>19- Makam sevgisi.</p>

    <p>20- Övülme arzusu.</p>

    <p>22- Emel, tama, kin, şamata, ihanet.</p>

    <p>23- Mal sevgisi, dünya muhabbeti.</p>

    <p>24- Tembellik, acelecilik, sertlik hafiflik.</p>

    <p>25- Dini işlerde kusur, inad, nifak, kor­kaklık.</p>

    <p>   (İbrahim Eken, Kulluk, Sh. 66)</p>

    <p>23 Aralık Pazar</p>

    <p>HZ. SA'D B. MUAZ (R.A.)'IN DUASI</p>

    <p>Sa'd b. Muaz (r.a.), Hendek Savaşı'nda kol­suz bir zırh gömlek giymişti.</p>

    <p>Sa'd b. Muaz (r.a.)'in elinde harbe vardı.</p>

    <p>Annesi Kebşe bint-i Raf i (r.anha), ona: «Ey oğlum! Koş, kavuş! Vallahi, geç kaldın!» diyor­du. Nihayet, Sa'd b. Muaz (r.a.), açıkta kalan kolundan bir okla vurulmuş, kolunun damarı kesilmişti.</p>

    <p>Sa'd b. Muaz (r.a.), kolundan okla vurulup kol daman kesildiği ve kan akmağa başladığı zaman, Peygamberimiz geldi. Sa'd b. Muaz (r.a.)'ın kolunu tuttu. Peygamberimiz (s.a.v.)'in yüzüne ve sakalına kan fışkırdı. Halbuki, hiç kimse, Peygamberimiz (s.a.v.) kadar kandan sa­kınmaz ve korunmazdı. Peygamberimiz (s.a.v,), kanayan yeri ateşle dağladı. Sa'd b. Muaz (r.a.)'in kolu şişti. Tekrar dağladı, yine şişti. Bir da­ha dağladı yine şişti ve fakat kanın akması da, azaldı.</p>

    <p>Sa'd b. Muaz, yarasının ağır ve öldürücü olduğunu anlayınca: «Ey Allah (c.c.)'ım! Eğer, Kureyş müşrikleriyle her hangi bir çarpışma daha bıraktınsa, beni de, o çarpışmada bulun­mak üzere sağ bırak! Çünkü, Resulüne (s.a.v.) işkence ve kötülük eden, O'nu yalanlayan ve yurdundan çıkaran o Kureyş kavmile çarpışma­yı özlediğim kadar çarpışmak istediğim bir kavm yoktur! Ey Allah (c.c.)'ım! Eğer bizimle onlar arasındaki çarpışma bu kadarla kalacaksa, aldığım yarayı benim için şehidliğe sebep kıl! Beni mânevi huzuruna al.» Sa'd b. Muaz (r.a.) dua edince, kanı dindi.</p>

    <p>(M. A. Köksal, İ. T. C. 5, Sh. 377)</p>

    <p>24 Aralık Pazartesi</p>

    <p>DUA ÂDABI</p>

    <p>1- Duanın müstecap olduğu vakitlerde mutlaka dua etmek âdâbdandır. Bu vakitler se­her vakti, Cuma günü, Ramazan ve arafe gün­leri ve namazların akabidir. (her an dua edile­bilir, ancak bu gibi vakitlerin efdaliyeti var­dır),</p>

    <p>2- Ezandan sonra ikametle namaz arası, namaz âhiri ve secde gibi ahvâli şerifeyi gani­met bilerek dua etmek,</p>

    <p>3- Kıbleye müteveccih olmak,</p>

    <p>4- Elleri omuzlar hizasına kaldırmak, Resûl-ü Ekrem (s.a.v.) bazen ellerini o kadar kaldırırlardı ki koltuk altları görülürdü.</p>

    <p>5- Helâl lokma ve helâl elbiseye dikkat etmek,</p>

    <p>6- Huzur ve tevazua bilhassa riayet etmek,</p>

    <p>7- Mühim noktaları, üzerinde vurgulamak istediği hususları üç defa tekrar etmek,</p>

    <p>8- Cümle ter­tibi, kafiyeli sözler ve süslü lafızlara itibar et­memek, meyletmemek,</p>

    <p>9- Rabbımızdan meşru şeyler istemek, haram kıldığı şeyleri istememek.</p>

    <p>10- Bir kimsenin bizde hakkı varsa vermek, zulmetmişse helâllaşmak,</p>

    <p>11- Ettiğimiz dua­nın kabulünden şüphe etmemek,</p>

    <p>12- Duaya başlarken Cenab-ı Hak'ka hamd, Peygamber (s.a.v.) Efendimize selât u selâmı ihmal etme­mek,</p>

    <p>13- Ne fazla bağırmak ne de kalben dua etmek, hafif sesle ilticada bulunmak. Kendi işiteceğin kadar bir lafızla dua et, dilin oynasın ve kulakların da duayı işitsin.</p>

    <p>(İbrahim Eken, Kulluk, Sh. 47)</p>

    <p>***</p>

    <p class="c2">«Sizden biriniz mescide girdiğinde oturmaz­dan evvel iki rekat namaz kılsın.»</p>

    <p>Hadîs-i Şerif (Buhari)</p>

    <p>25 Aralık Salı</p>

    <p>YABANCI GÖZÜYLE II. ABDÜLHAMİD</p>

    <p>II. Abdülhamid'i, Amiral Sir Hery Woods, şöyle tahlil etmektedir:</p>

    <p>«Bana göre Sultan Abdülhamid, gelmiş geçmiş Osmanlı padişahları arasında en müs­tesna mevkii işgal edenlerden biriydi. Çok sa­kin ve gösterişten uzak bir hayatı vardı. Her­hangi bir meseleye çözüm yolu ararken etrafındakileri dinler, ancak, onların esiri olmazdı. Abdülhamid rejimi hakkında doğru bir hükme varabilmek için, olaylara akılcı bir açıdan bak­mak gerekir. Bu açıdan bakıldığında, idaresi­nin ne kadar iyi olduğu görülecektir. Abdülhamid'in tahta çıkışı çok şanssız bir devreye rastlar. Rus savaşı, Türkiye'yi para ve personel ba­kımından tamamen iflas ettirmişti. Önceki, hükümdarlar zamanında muhtelif andlaşmalar ge­reğince alınan dış borçlar ödenemiyecek bir seviyeye ulaşmış. Savaştan sonra yapılan Berlin Antlaşması ile bir yandan Avrupa'daki en bü­yük ve en zengin eyaletlerini, diğer yandan do­ğudaki stratejik savunma pozisyonunu kaybet­mişti. Bütün bu kötü neticelere rağmen, devlet hazinesi, bir kaç yıl içinde yeniden düzene so­kuldu, ticaret canlandırıldı ve dış borçların mü­him kısmı ödendi.</p>

    <p>Abdülhamid tahttan düşürülmemiş olsaydı, Birinci Dünya Savaşı patlamayacaktı. Aksini farz etsek bile, Abdülhamid, en büyük ihtimal­le, Türkiye'nin tarafsız kalmasını sağlıyarak, memleketine bir zafer hediye etmiş olacaktı. Bunu iddia etmekle kâhin sayılmamalıyım.»</p>

    <p>(Büyük Türkiye Tarihi, C. 7, Sh. 245-246)</p>

    <p>26 Aralık Çarşamba</p>

    <p>KÜÇÜK ŞİRK</p>

    <p>Hadîs-i şerifte buyurulmuşdur ki:</p>

    <p class="c2">«Ümmetim hakkında endişe ettiğim şeylerin en korkuncu küçük şirktir.»</p>

    <p>Ashâb-ı Kiram:</p>

    <p>«- Küçük şirk nedir ya Resûlallah (s.a.v.)?» diye sual etdiklerinde:</p>

    <p>«- Riyadır, diye cevap verdikten sonra de­vamla: <b>Allah (c.c.) insanlara amellerinin kar­şılığını verdiği vakitde mürâilere der ki: "Dün­yâda kendilerine mürailik etdiklerinize gidin ba­kalım, onların yanında bir mükâfat görebilecek misiniz?"</b></p>

    <p>Onlara böyle denilmesi hem îtâb, hem hud'a olması içindir. Çünkü onlar dünyâda iken hâ­şâ Allah'a, Resulüne ve mü'minlere hud'a yapı­yorlar, yani kandırmağa çalışıyorlardı, âhirette görecekleri ceza da amelleri cinsinden olacakdır.</p>

    <p>FITRAT SÜNNETİ</p>

    <p>Hz. Âişe (r.anha)'nin bildirdiğine göre: Pey­gamberimiz (s.a.v.), şöyle buyurmuşlardır:</p>

    <p>«On şey vardır ki, bunlar, fıtrattan, fıtrat ve tabiat îcâbındandır:</p>

    <p class="c2">1- Bıyık kesmek,</p>

    <p class="c2">2- Sakal salmak,</p>

    <p class="c2">3- Misvak tutunmak,</p>

    <p class="c2">4- Bu­runa su çekmek,</p>

    <p class="c2">5- Tırnakları kesmek,</p>

    <p class="c2">6- Parmak aralarını yıkamak,</p>

    <p class="c2">7- Koltuk altı kıl­larını gidermek,</p>

    <p class="c2">8- Kaşıkları tıraş etmek,</p>

    <p class="c2">9- Su ile taharetlenmek,</p>

    <p class="c2">10- Suyu ağızda çalka­lamak.»</p>

    <p>(Ahmed b. Hanbel, Müsned C. 6, Sh. 137)</p>

    <p>27 Aralık Perşembe</p>

    <p>NİKÂH</p>

    <p>Nikâhın sıhhati ve kadının kocasına helâl olması içi dört şart vardır:</p>

    <p>1 - Velinin bulunmadığı takdirde devlet reisinin izin vermesi. Hanefî mezhebinde, bâliğa olan bir kadın ister kız ve ister dul olsun vekil, velîye muhtaç olmadan, dilediği kimse ile evlenebilir.</p>

    <p>2 - Kızı veren, babası ve dedesinden baş­kası ise, bâliğa olan kadının muvafakati. Kız ve dul olması arasında fark yoktur.</p>

    <p>3 - Adil iki şahidin bulunması.</p>

    <p>4 - Îcab ve kabul. (Yâni erkeğin «aldim», kadının da «vardım» demesidir. îcab ve kabul muttasıl olmalıdır. Araya başka bir iş ve söz girmemelidir.</p>

    <p>Hanefi mezhebine göre, şâhidlerin hepsi de kadın olabilir, ancak iki kadın bir erkek ma­kamına geçer. Böylece mükellef olan kadın ile erkek, iki şâhid huzurunda evlenebilirler.</p>

    <p>Şafii mezhebine göre iki tarafın vekilleri, yahut birinin vekili kadın olamaz. Hanefî mez­hebinde kadın doğrudan doğruya, arada erkek bir vekil olmaksızın, nikâh akdi yapabilir.</p>

    <p>(İhya C. 2, Sh. 95)</p>

    <p class="c2">«Nefsim Yed-i kudretinde olan Allah'a ye­min ederim ki içimden şöyle geçiyor:</p>

    <p class="c2">Odun yığılmasını emredeyim. Odunlar yı­ğılsın. Sonra namazı emredeyim. Namaz için ezan okunsun. Daha sonra bir adamın mü'minlere imam olmasını emredeyim ve namaza gelmeyenlerin gidip evlerini yakayım.»</p>

    <p>(Riyâzü's-Sâlihîn, C. 2. Sh. 389)</p>

    <p>28 Aralık Cuma</p>

    <p>İŞİTTİK İTAAT ETTİK</p>

    <p>«O Resûl (s.a.v.) de kendisine Rabbinden in­dirilene îman etti, mü'minler de. Onların hepsi de Allah (c.c.)'a, meleklerine, kitablarına ve paygamberlerine inandılar. <b>«O'nun peygamberinden hiç birini diğerlerinden tefrik etmeyiz, cümlesine inanırız, emirlerini dinleriz ve itaat ediyoruz ey Rabbimiz, mağfiretini isteriz, son varış da ancak Sanadır.»</b> dediler.</p>

    <p>Allah (c.c.), hiç bir kimseyi, gücünün yete­ceğinden fazlasıyle mükellef tutmaz. Kişinin ka­zandığı (hayır) kendi lehine, yapdığj (şer) de aleyhinedir. <b>«Ey Rabbimiz, unutduğumuz yahud hata ettiğimiz şeylerden dolayı bizi muaheze etme. Ey Rabbimiz, bizden evvelkilere yükledi­ğin gibi bize de ağır bir yük yükleme. Ey Rab­bimiz, takat Retiremiyeceğimiz bir şeyi bize yük­leme.»</b> (Bakara: 285 - 286) Âyeti nazil olunca bu, Resûlullah (s.a.v.)'ın Ashabına çok ağır geldi, gönüllerini bastı. Toplanıp Resûlullah (s.a.v.)'a geldiler, dizleri üstüne çöküp:</p>

    <p>«- Ey Allah (c.c.)'ın Resulü (s.a.v.), takat getirebileceğimiz amellerle mükellef tutulduk: Namaz, oruç, cihâd... Fakat şu Ayetdekine takat getiremeyiz.» dediler. Resûlullah (s.a.v.):</p>

    <p class="c2">«- Yoksa sizde Ehl-i Kitab (Yahudi ve Hı­ristiyanlar)'ın sizden evvel dedikleri gibi «İşit­tik fakat isyan ediyoruz» mu diyeceksiniz. Bi­lakis: «İşittik, dinliyoruz ve itaat ediyoruz ve Senin mağfiretini istiyoruz ey Rabbimiz. Son dö­nüş de ancak Sana'dır» demeniz lâzımdır.»</p>

    <p>Ashâb-ı Kiram: «Semi'nâ ve eta'nâ» dedi­ler.</p>

    <p>(Hz. M. Sâmi, Bakara Sûresi Tef., Sh. 385)</p>

    <p>29 Aralık Cumartesi</p>

    <p>HZ. İBRAHİM VE İSMAİL (A.S.)'İN DUALARININ GERÇEKLENİŞİ</p>

    <p>Yüce Allah (c.c.), Kur'ân-ı Kerim'inde şöyle buyurur:</p>

    <p class="c2">«Hani İbrahim (a.s.), O Beyt'in (Kabe'nin) temellerini İsmail (a,s.) ile birlikte yükseltiyor­du da, şöyle dua ediyorlardı:</p>

    <p class="c2">(Ey Rabbimiz! Bizden masruf olan şu hizme­ti kabul buyur! Şüphesiz ki hakkıyle işiten ve bilen Sensin Sen! Ey Rabbimiz! Bizi, Sana bo­yun eğmekte sabit kıl! Soyumuzdan da, yalnız Sana boyun eğen, Müslüman bir ümmet yetiş­tir! İbâdet edeceğimiz yerleri (Hacc amellerini) bize göster, öğret. Tevbemizi kabul buyur. Çünkü tövbeleri, en çok kabul eden ve hakkıy­le esirgeyen Sensin Sen!</p>

    <p class="c2">Ey Rabbimiz! Onların (soyumuzdan getirece­ğin Müslüman ümmetin) içinden, kendilerine Senin Âyetlerini okuyacak, kitabı, hikmeti öğ­retecek, onları iyice temizleyecek bir Peygamber gönder!</p>

    <p><b>Şüphe yok ki, Aziz ve Hakîm Sensin Sen!»</b> (Bakara, 127-129)</p>

    <p class="c2">Size, daha önce (gönderdiği kitaplarda) da, bu (Kur'ân'da), Müslüman adını - Peygamber, sizin üzerinize şâhid olsun, siz de, bütün insan­ların üzerine şâhidler olasınız diye - (Allah) (c.c.) vermiştir.</p>

    <p class="c2">Artık, namazı dosdoğru kılınız. Zekâtı veri­niz, Allah (s.a.v.)'a sarılınız!</p>

    <p class="c2">O, sizin Mevlânızdır.</p>

    <p><b>O, ne güzel Mevlâdır, ne güzel yardımcıdır!»</b> (Hacc, 78)</p>

    <p>(M.A. Köksal, İ. Tarihi C. 10, Sh. 25)</p>

    <p>30 Aralık Pazar</p>

    <p>HZ. CAFER-İ TAYYAR (R.A.) DA DÖRT HASLET</p>

    <p>Bir gün Cibril (a.s.) Nebiyy-i Ekrem (s.a.v.)'e gelerek:</p>

    <p><b>«- Yâ Resûlallah (s.a.v.), Cenâb-ı Hak Ca'fer-i</b> <b>Tayyar'ın</b> <b>dört hasletinden memnun olduğu­nu bildiriyor. Câhiliyye devrinde iken bu dört hasleti vardı, şimdi de vardır.»</b> dedi. Resûl-i Ek­rem (s.a.v.) Ca'fer bin Ebî Tâlib'e bu dört has­letinin neler olduğunu sordu. Ca'fer (r.a.) dedi ki:</p>

    <p>- Yâ Resûlallah:</p>

    <p><b>1. </b><b>Asla içki içmedim. Çünkü gördüm ki, iç­ki aklı gideriyor. Halbuki ben aklın gelmesine gitmesinden daha fazla muhtacım.</b></p>

    <p><b>2. </b><b>Asla puta tapmadım. Çünkü gördüm ki onun ne bir fâidesi vardır, ne de bir zararı.</b></p>

    <p><b>3. </b><b>Aileme olan kıskançlığımdan dolayı hiçbir zaman zina etmedim.</b></p>

    <p><b>4. </b><b>Hiç bir zaman da yalan söylemedim.</b> Çün­kü bu işi denâet olarak gördüm.</p>

    <p>Bazı sahabe demişlerdir ki: Kızını içki içen bir kimseye veren, onu zinaya sevk etmiş gibi­dir. Bunun mânâsı şudur ki içki içen bir kimse­den çok kere talâk vâki' olur. Bir de ondan iç­kili iken hâmile kalırsa şeytandan hâmile kal­mış gibi olur. Bu sebeple velîye düşen, kızını yâhud kız kardeşini içki içene, namaz kılmaya­na ve münkîratı işleyene vermemelidir,</p>

    <p>(Hz. M. Sâmi, Bakara Sûresi Tef., Sh. 275)</p>

    <p>31 Aralık Pazartesi</p>

    <p>ENDERUN MEKTEBİ</p>

    <p>Bu mektep, Topkapı Sarayı içinde idi. Sa­rayda, orduda ve hükümet işlerinde çalışacak me'mûrları, müstahdemleri burası yetiştirirdi. Bu mektebin İstanbul Fâtih'i tarafından açıldığı zannedilmektedir. Talebesi, Acemi oğlanlar ara­sından seçilirdi.</p>

    <p>Enderûnluların yalnız büyük küçük odalardakileri değil, öteki odalarda bulunanları da okuyup yazmaktan, bir hüner ve san'at öğren­mekten geri kalmazlardı. Bunlar, kendi oda­larına düşen vazifeleri yaptıktan sonra kalan vakitlerinde yazı öğrenirler, Kur'ân okurlar, hıfza çalışırlar ve tecvid öğrenirlerdi. Bir kısmı da daha ileri seviyede olup Saray'a gelen hoca­lardan şer'î bilgileri edinirlerdi.</p>

    <p>Yaz, kış akşam namazından bir saat önce abdestlerini alırlar, güneş batıncaya kadar Kur'ân okurlardı. Akşam namazını kıldıktan sonra yatsıya kadar dinlenirler, yatsı ezanından sonra Hünkar mescidine gelirler, her oda, ken­dine ayrılan yerde namazını kılar, imamla bir­likte hünkâra dua ederlerdi. Sonra herkes oda­sına çekilirken ayak üzeri, padişah selâmetliği için ve geçmiş padişahların ruhları için üç İhlâs, bir Fâtiha-yı Şerif okurlardı.</p>

    <p>Sabahları güneş doğmadan önce kalkarlar, sabah namazına kadar Kur'ân okurlar, namazı kıldıktan sonra da Kur'ân'dan okuyacakları ye­ni dersleri alırlardı. Bundan sonra hünkâra ait bir vazîfe varsa onu görürler, veya başka ilim ve marifet tahsiliyle meşgul olurlardı.</p>

    <p>(Osman Ergin, Türkiye Maarif Tarihi)</p>
  </div>
</body>
</html>
