<!DOCTYPE html PUBLIC "-//W3C//DTD XHTML 1.0 Strict//EN"
"http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml">
<head>
<meta name="generator" content="HTML Tidy for Linux (vers 25 March 2009), see www.w3.org" />
<meta http-equiv="Content-Type" content="text/html; charset=utf-8" />
<meta name="Generator" content="Microsoft Word 12 (filtered)" />

<title>1991 MEVLÂNÂ TAKVİMİ</title>
<style type="text/css">
p.c4 {text-decoration: underline}
p.c3 {font-weight: bold}
</style>
</head>

<body lang="TR" xml:lang="TR">
<div class="WordSection1">
## 1991 MEVLÂNÂ TAKVİMİ</p>



---

1 Ocak Salı

## RESÛLULLAH (S.A.V.)'IN MEKKE'NİN FETHİ HİTABESİ</p>

<p>Resûlullah (s.a.v.) Efendimiz, Mekke'nin fet­hi günü Kabe'nin kapısının eşiğinde Kurayş reislerine hitaben buyurdu ki:</p>

**«Kendisinden başka hiçbir ilâh olmayan, bir olup şeriki bulunmayan (Allah) va'dinde sâdık oldu. Kuluna yardım etti. Vâhid olan Allah (c.c.) bütün hizipleri hezimete duçar etti. Agâh olun!.. Herbir tesir, kuvvet, mal ve dem şimdi iki ayağı­mın altındadır. Ancak beytin muhafaza ve hacı­lara su temini vazifesi başkadır.**

<p>**Ey Kureyş cemaati! Muhakkak Allah (c.c.) câhiliyet ahlâkını, babalarla öğünmeyi giderdi. İnsanlar hep Âdem (a.s.)'den, Âdem (a.s.) de topraktandır. Sonra şu âyeti okudu: «Ey nâs biz sizi bir kadınla erkekten yarattık. Ve sizi tanışasınız diye kavim ve kabilelere ayırdık. Allah (c.c.) katında en şerefliniz takvaca en ileri olanınızdır. Muhakkak Allah Teâlâ Alîm ve Habîr'dir.»** (Hucûrât: 13)</p>

**«Ey Kureyş cemaati! Benim size ne yapacağı­mı umarsınız?» Dediler ki: «-Hayır Umarız, sen kerîm kardeş, kerîm kardeşin oğlusun...» Bu­yurdular ki: «-Ben de size Yûsuf (a.s.)'un kardeşlerine söylediğini söylerim: Benden size ba­şa kakma yoktur. Gidiniz hepiniz serbestsiniz.»**

<p>(Hz. R. M. Sami (k.s). Hz. Yûsuf (a.s.), Sh.: 112)</p>

===

## PEYGAMBER (S.A.V.) EFENDİMİZDEN:</p>

**"İnsanlara merhamet etmeyen kimseye, yü­ce Allah rahmet etmez!"**
(Buhari. C. 7. Sh.: 135)



---

2 Ocak Çarşamba

## PEYGAMBERİMİZ (S.A.V.)'İN ŞEMÂİL-İ ŞERİFELERİ</p>

<p>Resûlullah (s.a.v.) Hazretleri, hilkaten ve ah­laken beni Âdemin en mükemmeli idi. Bütün peygamberler aslında azaları tam, yüzleri güzel ve mükemmel olup Peygamberimiz (s.a.v.). bunların da en güzeli, ve en mükemmeli idiler.</p>

<p>Resûl-i Ekrem (s.a.v.)'in boyları, azaları, ve endamları birbirine gayet mütenasipti. Uzuna yakın orta boylu idiler. Fakat halk arasınla -mehâbbetlerinden- herkesten uzun görünür­lerdi. Alınları açık ve geniş, kaşları hilâl biçi­minde ve birbirine yakın fakat çatık değildi. Gözleri kara, kirpikleri siyah ve uzundu. Terledikleri zaman terleri mübarek yüzlerinden in­ci deneleri gibi dökülür ve misk gibi kokardı. Çekme burunlu ve az değirmi çehreli, söbüce yüzlü olup boyunları uzunca idi. Dişleri inci daneleri gibi düzgün ve parlaktı. Söz söylediklerin de ön dişleri parlardı.</p>

<p>Omuzlarının arası geniş, omuzları, pazuları ve baldırları kalın, bilekleri ve kolları uzunca, elleri ve parmakları kalınca idi. Göğüsleri geniş olup; karınları ile göğüsleri aynı hizada idi. İri kemikli, iri gövdeli, güçlü kuvvetli ve sık etli idiler. İki omuzları arasında peygamber­lik mührü vardı ki bu mühür, bir güvercin yu­murtası büyüklüğünde olup kırmızı ve yumru şeklinde idi.</p>

<p>(Peygamber (s.a.v.)'in Yüce Ahlakı, Sh.: 7)</p>



---

3 Ocak Perşembe

## Hz. EBU BEKİR (R.A.)'İN NESEBİ</p>

<p>Hz. Ebu Bekir (r.a.)'in adı «Abdulah»dır. Künyesi Ebu Bekir'dir. Lâkabı, Sıddîk ve Atîyk'dir. Babasının adı Osman, künyesi Ebu Kuhafe'dir. Anasının adı Sema, künyesi Ümmülhayr'dır. Babası ve anası tarafından nesebi «Mürre»de Hz. Peygamber (s.a.v.) ile birleşir.</p>

<p>Babası Ebu Kuhafe, Mekke-i Mükerreme'nin fethinden sonra Hz. Ebu Bekir'in delaletiyle İslâm olmuştur ve 92 yaşında Hz. Ebu Bekir (r.a.)'dan sonra vefat etmiştir.</p>

<p>Hz. Ebu Bekir (r.a.) Kureyş'dendir. Teymî'dir. Câhiliyetde ismi Abdül Kâ'be idi. Müslüman olunca Hz. Peygamber (s.a.v.) O'na Abdullah ismini vermiştir.</p>

<p>Hz. Peygamber (s.a.v.)'i ilk tasdik edenler­den olduğu gibi Mirâc-ı Nebiyi dahi müşriklerin inkârına rağmen hiç tereddüt etmeden der­hal tasdik ettiğinden Sıddîk namına hak kazan­mıştır.</p>

<p>**Hz. Peygamber** (s.a.v.) buyurdu ki:</p>

**«Kimi İslama davet etti isem ilk lâhzada tereddüt geçirmiştir. Yalnız Ebu Bekir müstesna­dır. O hemen tasdik etmiştir.»**

<p>Cehennem ateşinden azad olunmuş bulun­duğu Hz. Peygamber (s.a.v.) tarafından kendisine müjdelenmiştir. Bu itibarla da «**Atik**» lâka­bını taşır.</p>

<p>Hz. Peygamber (s.a.v.)'in doğumundan ik sene sonra dünyaya gelmiştir.</p>

<p>(Hz. R.M. Sâmi (k.s.). Hz. Ebu Bekir (r.a.) Sh.: 17)</p>



---

4 Ocak Cuma

## UBÛDİYYET İLE İMTİHAN OLUNMAK</p>

<p>Bazıları dediler ki: Yûsuf (a.s.) zindanda ubûdiyyet ile imtihan edildi ki yeryüzünde ma­lik ve hâlife olduğunda zindandakilere ve bütün memleket halkına merhamet eylesin. Cefâya tahammül etsin, gariblere merhamet etsin, hased edenlere de sabr etsin...</p>

<p>Haberde vârid oldu ki kıyamet gününde ku­la sorulur: Bana ubûdiyyet (kulluk)tan seni ne men etti de ibadet etmedin? Kul cevap ve­rir:</p>

<p>- Beni mübtelâ kıldın, âmirim beni ubudi­yetten meşgul kıldı, ibadet ettirmedi. Cevaben denilecek:</p>

<p>- Senin ubudiyetine mâni olan hâl Yûsuf (a.s.)'ın hâlinden daha mı şiddetli idi. Yûsuf (a.s.) o hâlinde ubudiyetini terk etmedi. Böyle­ce kul kusurunu i'tiraf eder.</p>

<p>Sonra bir zengin sorguya çekilir:</p>

<p>- Niçin bana ibâdeti terk ettin? Seni bana ibâdetten ne men etti?</p>

<p>- Yâ Rabb! malımın çokluğu beni mübtelâ kıldı, ibâdetten alıkoydu. Cevaben denilir:</p>

<p>- Sen Süleyman (a.s.)'dan da mı zengin idin? Böylece Süleyman (a.s.)'ın daha zengin olduğunu i'tirâfla ilzam edilir.</p>

<p>(Hz. R.M. Sâmi (k.s.), Hz. Yûsuf a.s.)</p>

===

## HZ. ÖMER (R.A.) DİYOR Kİ,</p>

**«Bana hatâlarımı gösteren adamdan Allah (c.c.) razı olsun.»**



---

5 Ocak Cumartesi

## SELMÂN-I FARİSİ (R.A)</p>

<p>Boyu uzun, levni buğday benizli, yüzü gök­çek, sakalının ekserisi seyrek idi.</p>

<p>Yaşadığı devirlerde herkesin makbulü idi. Ömrü uzundu. Aslı İran'lı ateşe tapan bir kariyye beyinin oğlu idi. Hak dînini aradı, İslâm olunca (Müslüman olunca);</p>

<p>-  İslâmın oğlu Selmân'ım! diye öğünür ve sevinirdi.</p>

<p>Hz. Ömer (r.a.) ondan görerek, kendine:</p>

<p>- İslâmın oğlu Ömer der ve öğünürdü.</p>

<p>Herkes Selmân'ı severdi:</p>

<p>-  Selmân bizdendir, derlerdi. Peygamberi­miz (s.a.v.) dahi:</p>

<p>**- Selmân ehli beyttendir,** buyururlardı. Birgün Resûlullah (s.a.v.), Selmân'ın omuzuna ellerini koyarak:</p>

<p>**-Bunlardan öyle erler vardır ki, îmân süreyya yıldızında olsa, muhakkak ona yetişirler, bulurlar. Buyurdu.»**</p>

<p>**- «Selmân'a doyasıya ilim verilmiştir.»** Ve: **«Herkes Cennet'e aşık, Cennet de Ali, Ammar ve Selmân'a âşıktır.»** Hadisleri meşhurdur.</p>

<p>Tevazu, iş bilmek ve bitirmek, geçim ehli olmakta kemâl halinde idi.</p>

<p>Âhir zaman nebisini araya araya bulan ve ilk defa «Nübüvvet Mührü»nü öpenlerdendi.</p>

<p>(M. Hâni Âdâb. Sh.: 54)</p>

===

## HZ. ÖMER (R.A.) DİYOR Kİ:</p>

**«Başkalarını ıslâh etmek için kendinizi ıslâh etmeniz icâb eder.»**



---

6 Ocak Pazar

## HAZRETİ ÖMER (R.A.) DİYOR Kİ:</p>

<p>* «İş bir kerre geri kalırsa hiçbir vakit ilerlemez.»</p>

<p>* «Günah işlemekten vazgeçmek, tövbe ile uğraşmaktan daha kolaydır.»</p>

===

<p>* Sünnet-i seniyyeyi Nebeviyeye temessük eden (uyan) mü'min cennete dahil olur. (Menavi)</p>



---

7 Ocak Pazartesi

## İBÂDETİN TEMELİ: TÂHARET</p>

<p>Resûlullah (s.a.v.) buyurdular:</p>

**«Tahâret îmânın yansıdır.»**

**«Din temizlik üzerine kurulmuştur.»**

<p>İslâmiyetin, hayâta ve nizâma hâkim ola­bilmesi için, önce fertlere hâkim olması gerek­tiği ma'lûmdur. İslâm'ın, fertlere, müslüman ol­ma noktasında emrettiği mühim bir husus da temizlik (taharet) tir.</p>

<p>Zira, **«Din, temizlik üzerine kurulmuştur»** ve **«Taharet, din'in yarısıdır»** şeklindeki Hadis-i Şe­rifler, bu husustaki ehemmiyeti izah etmeğe ye­terlidir.</p>

<p>Temizliğin de dereceleri vardır.</p>

<p>•     Hadisten, hubûstan, ya'ni bedenî abdestsizlik, ve cünüblükten, pislik ve kirden temizlenmek.</p>

<p>•     A'zaları, cürüm ve günâhtan temizle­mek.</p>

<p>•     Kalbi kötü huy ve sevilmeyen adî has­letlerden temizlemek.</p>

<p>•     Kalbi, Allah (c.c.)'dan gayrısından te­mizlemek ki bu, Peygamberler ve sıddıkların<br />
temizliğidir.</p>

<p>•     Bedenden çıkan fazlalıklar (kıl, tırnak) gibi pisliklerden temizlenmek şeklinde şu'belere ayırmak mümkündür.</p>

<p>Şarap ve diğer sarhoşluk veren maddeler necistir.</p>

<p>Kelp (köpek) ve domuz ve bunlardan do­ğanlar da necistir.</p>



---

8 Ocak Salı

## PEYGAMBER (S.A.V.) EFENDİMİZİN YÜRÜYÜŞLERİ</p>

<p>Allah'ın Resulü (s.a.v.) yolda yürürlerken sağa sola bakmadan adetâ bir yokuştan aşağı iner gibi kolaylık ve sür'atle yürürlerdi. Yürü­me esnasında küçük fakat sık adım atarlardı. Yanlarında gidenler çoğu zaman geride kalır­lar veya güçlükle yetişebilirlerdi.</p>

<p>Bir şeye veya bir tarafa bakmak i'câb eder­se bütün vücüdları ile dönüp öyle bakarlardı.</p>

<p>(Peygamber (s.a.v.) Efendimiz'in Yüca Ahlakı, Sh.: 0)</p>

## İNSANIN NİYYETİ 4 VASIFTAN HÂLİ OLMAZ:</p>

<p>1 - Dilinden ve gönlünden düşmeyen şey dünyâ ise bu kimse niyyeti ve ameli kötü kimsedir.</p>

<p>2 - Dilinden düşmeyen şey âhiret, gönlün­den çıkmayan şey dünyâ ise bu kimse de niy­yeti ve ameli kötü kimsedir.</p>

<p>3 - Dilinden ve gönlünden eksik olmayan şey âhiret ise o kimse niyyeti ve ameli güzel kimsedir.</p>

<p>4 - Dilinden ve gönlünden düşmeyen şey Allah Teâlâ'nın rızâsı ise bu kimse de niyyeti ve ameli en güzel olan kimsedir.</p>

<p>Bunlardan birincisi kafirlerin hali, ikincisi münafıkların, üçüncüsü ebrârın, dördüncüsü de mukarrebinin halidir.</p>

<p>(Yûnus ve Hûd Sûreleri Tefsiri Sayfa: 71)</p>



---

9 Ocak Çarşamba

## PEYGAMBERİMİZ (S.A.V.)'İN İRTİHALİNDEN SONRA EBÛ BEKİR (R.A.)</p>

<p>Hz. Ebû Bekir (r.a.). Peygamber (s.a.v.) Efendimiz'in cesedi mübarekini gördükten sonra hücreden çıkarken kendini teessüre kaptırmadı. İslâmiyetin vücuda getirdiği inkılâbı yaşatmak ve yükseltmek ve vahdeti muhafaza etmek, İs­lâmiyetin ilga eylediği cahiliyeti tekrar diriltmemek, İslâmiyetin nefh ettiği hayatı idame va in­kişaf ettirmek gayesinde idi. Hz. Ebû Bekir (r.a.) de bu işin tam ehli idi.</p>

<p>Hz. Ebû Bekir (r.a.)'in ilk vazifesi cemaat-i müsliminin galeyanını teskin etmekti.</p>

<p>Evvelâ Cenâb-ı Hakk (c.c.)'a hamd eyledi. (s.a.v.) Efendimize salât ve selâm getirdi ve son­ra şu kıymetli sözleri söyledi:</p>

**«Ey nâs!.. Muhammed (s.a.v.)'e tapan bilsin ki, Muhammed (s.a.v.) ölmüştür. Hz. Allah (c.c.)'a tapanlar ise Allah (c.c.)'ın Hayyu - lâyemut olduğunu bilirler.. Cenâb-ı Hak buyuruyor ki:**

<p>**(Meâlen) «Muhammed (s.a.v.) ancak o, bir Peygamberdir. Ondan evvel nice peygamberler gelip geçmiştir. O, ölür veya öldürülürse siz ge­ri mi döneceksiniz? Kim geri dönerse Allah (c.c)'a bir zarar vermez. Allah nail olduktan İslâmi­yet ni'metine şükredenlere mükâfatını verir.»** (Âl-i İmrân: 144)</p>

<p>(Hz. R.M. Sâmi (k.s.), Hz. Ebû Bekir (r.a.), Sh.: 110)</p>

===

**"Cenab-ı Allah dünyaya, (bana hizmet eden­lere hizmet et) diye ferman buyurur."**
(Menavi)



---

10 Ocak Perşembe

## OSMAN GAZİ'NİN RÜYASI</p>

<p>Söğüt ve nahiyesini devr ü teftiş ederken bir gece bir köy imamının evine misafir olmuş, oturduğu mahallin arka tarafındaki dolapta ise imânın Mushaf-ı Şerifi kalmış, imâm efendi, telâş ile Mushaf-ı Şerifi alıp yüksecik bir raf üstüne kaldırmış. Osman Bey ümmî, fakat özü sağ ve kalbi temiz bir zât olup **«O nasıl kitap­tır?»** diye imâm efendiden sormuş. O dahi **«Al­lah Teâlâ hazretlerinin Peygamberimiz (sa.v.) hazretlerine gökten indirdiği Kur'ân-ı Kerîm'dir ki cümle ahkâm-ı şer'iyyeyi onda beyan buyur­muştur.»** diye cevab vermiş ve odasına çekilip uykuya varmış. Osman Bey abdest alıp namaz kıldıktan sonra Mushaf-ı Şerife teveccüh ederek el bağlayıp sabaha kadar ayak üstünde durmuş, fakat seher vaktinde yastığa dayanıp biraz uyukladığı esnada kendisine taraf-ı Hak'dan âlem-i mânâda **«Çünkü sen benim kelâmıma bu kadar ihtiram ve ta'zim ettin, ben de senin evlâdını kıyamete dek dâim olacak bir saltanat ile tekrim ettim»** diye bir hitap gelmiş. Osman Bey deh­şetle uyanıp Cenâb-ı Hakk'a Hamd-ü Sena et­miştir.</p>

<p>Ve Dua gerçekleşir Osman Bey ideal de, fet­he, ülke açmaya yeni toprakları dârü'l-İslâm haline getirmeye muktedir olur. (Kısas-ı Enbiyâ, Sh.: 498)</p>

===

<p>**«Tahkika sizden bana en yakın olan kimse beni salat-ı selâm ile çokça yadeden, anandır (Bana çokça salavat getirendir.)»** (Camiussağir)</p>



---

11 Ocak Cuma

## MUSÂFAHA</p>

<p>Musâfaha;iki kişinin, selâmlaşmak için bir­birlerinin açılmış ellerini uzatıp tutuşmalarına denilir.</p>

<p>Ashâb-ı Kirâm'dan Berâ b. Azib (r.a.)'a gö­re: Mü'min kardeşiyle selâmlaşmak, musâfaha ile tamamlanır.</p>

<p>Çocuklarla musâfaha, onların başlarını ok­şamak ve kendilerine (Barekâllahu fike!) diye dua edilmek suretiyle olur. İslâmda ilk musâfahayı, Yemen'den Medine'ye geldikleri zaman Yemenliler yapmış, Resûlullah (s.a.v.) Efendimiz:</p>

<p>**«Size Yemenliler geldi, onlar el sıkışmayı getirenlerin ilkidir.»** buyurmuştur.</p>

<p>(Ebû Davud)</p>

<p>Yine Resûlullah (s.a.v.) buyurdu ki:</p>

<p>**«İki Müslüman bir biriyle karşılaşıp da el sıkışırlarsa, ayrılmazdan evvel günahları bağışlanır.»** (Ebû Davud)</p>

<p>Bir adam:</p>

<p>- «Yâ Rasûlullah bizden biri kardeşine ve­ya dostuna rastladığında, önüne eğilebilir mi?» diye sorunca, Nebî (s.a.v.) Efendimiz:</p>

<p>- «Hayır.» buyurdu. Adam:</p>

<p>- «Elini öpebilir mi?» deyince, yine:</p>

<p>- «Hayır.» buyurdu. Adam:</p>

<p>- «Öyleyse elini tutup musâfaha eder mi?» deyince: Resûlullah (s.a.v.):</p>

<p>- «Evet» buyurdu.</p>

<p>(Tirmizi - Riyazü's Sâlihin C. 2, Sh.: 255)</p>

===

<p>**«Cenab-ı Allah (c.c.)'a çok şükür eden kimse iyilik gördüğü zata fazlasıyla şükranını arzedendir.»** (Menavi)</p>



---

12 Ocak Cumartesi

## KASIM BİN MUHAMMED (R.A.)</p>

**Boyu uzun, levnî esmer, sakalı ve gözleri siyah idi. Gözlerinin yaşı durmaz akardı. Saka­lının iki tarafı seyrek idi. Haşyetullahtan başı daima eğri dururdu. Alnında secde alâmeti bir nur vardı. Ebubekir Sıddık (r.a.)'ın torunu idi.**

**Hazreti Ebubekir Sıddık (r.a.)'ın oğlu Muhâmmed oğlu Kasım Hazretleri'nin anası, yezid Cerdin kızı olmakla, İmâm Zeynel Âbidin ile teyzezade idiler.**

<p>Ashaptan sonra gelen tabiinin kibarlarındandı. Çok kuvvetli fıkıh (İslâm Hukuku) bil­gisi sahibi idi. Yedi meşhur fakihten biri idi. Ay­nı zamanda Nafia ilimleri (Mühendislik ve Mi­marlık bilgileri) ile mücehhez ve tahkik ehli bir zât idi. Müsbet ilimlere vukufu ve onlara muva­fık hareketi Âbitlik (Kulluk) perdesi altında mahfuzdu. Takva ve verada zamanının ferîdi idi Eshaptan bir çoklarına erişmiş, istifade et­miş, hadisler rivayet eylemiştir. Zamanını boş geçirmez her anını değerlendirmek isterdi.</p>

<p>Silsilede emâneti Hazreti Selmanı Fârisî (r.a.)'den almış, **vefanın mîlki**, evliya cemaatı­nın serdârı diye anılır. (M. Hâni Adap, Sh.: 56)</p>

===

<p>**«Tahkika bir kul namazını, gerek alenen ve gerekse sırren eda eylediği esnada âdap ve erkânını sünneti seniyyeye tevfik ederse; Cenab-ı Allah kıyamet günü, bu benim kulumdur buyu­rur.»** (Câmiussağir)</p>



---

13 Ocak Pazar

## SALAVAT GETİRMEK HAKKINDA HADİS-İ ŞERİFLER</p>

**Kâinatın efdali Peygamberimiz (s.a.v.) Efen­dimize Sâlât-u Selâm getirmek abd (köle, kul) azat etmekten efdaldir.**

**«Cenab-ı Allah (c.c.)'a razıyen mülâki ol­mak arzusunda bulunanlar (Allah-ü Teâlâ'ya O'nun razı olduğu halde kavuşmak isteyenler) bana çokça salâvat göndersinler.»**

**«Tahkika sizden bana en yakın olan kimse beni salât-u selâm ile çokça yadeden, ananlar­dır (Bana çokça salâvat getirenlerdir.)»**

**«Bir kere bana salât-u selâm getirenlere Ce­nab-ı Allah (c.c.) on defa rahmet eder.»**

**«Kim bana bir kerre salât ederse Allah (c.c.) ona on salât eder. O'nun on günâhını afveder. Derecesini de on kat yükseltir.» (Buhari)**

**«Hakikat, Allah Teâlâ'nın yeryüzünde seya­hat eden öyle melekleri vardır ki, onlar ümmetimden bana olan selâmı ulaştırırlar.» (Ahmed b. Hanbel)**

<p>**«Cimri o adamdır ki, yanında anılırım da bana selât etmez. »** (Tirmîzi)</p>

===

## HZ. EBU BEKİR SIDDIK (R.A.)'İN SÖZLERİ</p>

<p>•     İstişarede doğru söyle ki, rey doğru olsun...</p>

<p>•     Dostuna dost ol, ve cümle ashabını hukuk­ta müsavi tut...</p>



---

14 Ocak Pazartesi

## ABDESTlN FARZLARI</p>

<p>Abdestin farzları dörttür. **Birincisi**: Yüzü bir kerre yıkamaktır. **İkincisi:** iki elleri dirsek­ler ile beraber bir defa yıkamaktır. **Üçüncüsü**:Ayakları iki topuklar ile beraber bir kerre yıka­maktır. **Dördüncüsü**:Başın dörtte bir miktarı­na ıslak bir el ile veya başka bir yerde kulla­nılmadık temiz bir yaşlıkla bir kere mesh etmek­tir. Şöyle ki:</p>

<p>**Yüz denilen uzuv,** iki kulak yumuşakları arasındaki mahal ile alında saç bittiği yer ile çene altı arasında bulunan mahalden ibarattir. Sakal, baş ile iki kulak arasındaki kılsız yerler de yüzden sayılır. Binaenaleyh bunları bir kere yıkamak farzdır.</p>

<p>Sakal sık olunca onun üstünü yıkamak kifa­yet eder, altındaki derileri yıkamak icap etmez. Fakat seyrek olunca altındaki derileri de yıka­mak lâzım gelir.</p>

<p>**Dirseklere gelince,** Elleri dirseklere kadar, dirseklerle beraber yıkamak lâzım ise de, dirseklerin yukarılarını yıkamak mecburi değildir. Ayakların iki tarafından olup «Sak=Topuk» de­nilen yüksekçe kemikleri de yıkamak lâzımdır. Fakat bunların yukarısını yıkamak icabetmez.</p>

<p>**Başa meshe gelince,** başın masiye denilen ön tarafına meshedilmesi efdaldir. Meshedilen, mahal iki kulağın üstüdür. Bu kısımdaki saçla­rın üzerine meshedilmesi kâfidir.</p>

<p>(Ö.N. Bilmen, Büyük İslâm İlmihali, Sh.: 75)</p>



---

15 Ocak Salı

## HZ. AKŞEMSEDDİN (K.S.)</p>

<p>Nesebleri Hz. Ebû Bekir (r.a.)'e eşittir. Şam civarında dünyaya gelmiştir. Çocuk yaşında Amasya civarına yerleşmişlerdir.</p>

<p>Kendisini ilim tahsiline adamış, müderris olmuş Osmancık'ta ders vermeğe başlamıştır. Zahiri ilimlerin kendisini tatmin etmemesi üzerine kendisine bir mürşidi kâmil aramaya koyulmuş­tur, İran'ı, Maveraünnehir'i dolaşıp tekrar Ana­dolu'ya gelir. Halep'te gördüğü bir rüya üzeri­ne Ankara'ya gelip Hacı Bayram-ı Veli Hazretleri'ne intisap etmiştir. Kısa zamanda şeyhinden icazet alıp Anadolu'nun çeşitli yerlerinde irşad vazifesini sürdürmüştür.</p>

<p>İstanbul'a gelmiş, Fâtih Sultan Mehmed Han'a hocalık etmiş, İstanbul'un fethinde bu­lunmuş. Fâtih'e manevi yardımları olmuştur. Eyüb Sultan Hazretleri'nin kabrinin yerini keş­fetmek kendisine nasib olmuştur.</p>

<p>Hacı Bayram Veli Hazretleri'ne bir gün sor­muşlar: **«Sana kırk yıldan beri hizmet eden ni­ce dervişlerin var onlara icazet vermedin de, az bir zamanda Akşemseddin'e icazet verdin, hik­meti nedir?» Hacı Bayram Veli (k.s.):**</p>

**- «O ne gördü ve ne işitti ise inandı, hik­metini sonra kendisi buldu. Diğerleri ise hemen hikmetini sorarlar. Aradaki fark bu işin hikme­tidir.»**

<p>(F. Attar, Tezkiretü'l Evliya, Sh.: 266)</p>

===

<p>**«Sünnet-i seniyeme teb'ıyyat etmeyen (tabi olmayan) benden değildir.»** (Menavi)</p>



---

16 Ocak Çarşamba

**«Bir kere bana salat-u selâm getirenlere Cenab-ı Allah on defa rahmet eder.»**
(Menavi)



---

18 Ocak Cuma

## BEŞ VAKİT NAMAZ</p>

<p>Sallallahû Teâlâ aleyhi ve sellem Efendimiz buyurmuşlardır ki;</p>

**«Nâs, beş sıkıntı karşısında kalacaktır.»**

<p>**-Onlar nedir Yâ Resûlullah?** denildiğinde buyurdular ki:</p>

<p>**«Evvelkisi:Ölüm ve ölüm serhoşluğudur. İkincisi: Kabir ve kabir zulmetidir. Üçüncüsü:Münker ve Nekir suâlidir. Dördüncüsü: Günah ve hasenatın veznidir. Beşincisi:Sırat ve Sıratın gecikmesidir.»** Bunun üzerine Hz. Ebu Bekir Sıddık (r.a.) ve bilcümle ashâb ağlaştılar.</p>

<p>Cebrail (a.s.) nazil oldu: **«Yâ Muhammad! (s.a.v.) Ebû Bekir (r.a.)'e söyle, Allah (c.c.) sa­na selâm ediyor ve her zehrin panzehiri ve her derdin şifâsı olduğunu işitmedin mi? Kim sabah namazını kılarsa Allah ona sekâratı kolay kı­lar. Kim öğle namazını kılarsa onun kabrini nurlandırıp zulmetini giderir. İkindi namazını kılana Münker Nekir suallerini kolaylandırır, akşam namazını kılanın mizanını ağırlaştırır. Yat­sı namazını kılan Sıratdan berk-i hafif gibi geçer»** buyurdu.</p>

<p>Namaz imandan sonra en mühim fiîli bir ibadettir. Secde, rükû, kıyam kıraat gibi mühim rükünlerini terk ile fiilen ibadetten uzak bir halde kalıp huzurdayım, namazdayım diye id­diada bulunmak batıl bir akide ve dalâlettir.</p>

<p>(Hz. R.M. Sâmi (k.s.) Musâhabe: 3)</p>

===

**«Kul hakkı müstesna, İslâm dini, kişinin kü­für halindeki masiyetini (günahını) imha eder.»**
(Camiussağir)



---

19 Ocak Cumartesi

## CAFER-İ SADIK (R.A.)</p>

<p>İlmi, zühtü ve takvası yüksekti. Hakikât eh­li idi. Tabiîn ve ondan sonrakiler arasında 7 meşhur Fakihten biri idi.</p>

<p>Zamanının bilcümle müsbet ilimlerine vâ­kıf, hakikaten FİZİK-KİMYA ve bunların tat­bikatı olan FEN kollarında yekta idi. Yetiştirdiği talebeler CEBiR ve KiMYA ilimlerinde keşifler yapmışlar, bunların ilmini kurmuşlardır.</p>

<p>Maddeye vukufu ve ona tasarrufu ve müs­bet ilim kanunlarına muvafık hareketi kemâl halinde idi. Herkesin akıl ve ilim hocası idi.</p>

<p>Mezhep imâmı, İMÂMI ÂZAM onun terbi­yesinde gelişmişti.</p>

<p>Birgün Hazreti Cafer, İmâma (Nûmana) sor­muş:</p>

<p>-Akıl nedir? Nûman cevaben:</p>

<p>-Hayır ile Şerri temyiz eden melekedir.</p>

<p>-Onu atlar bile temyiz eder.. Sahibi, atın yanına gelirken, ata ot mu getiriyor, yoksa kır­baç mı vuracak bilir.</p>

<p>Nûman bunu duyunca, şaşırır kalır. Bunun üzerine Câfer-i Sâdık:</p>

<p>-  Akıl, iki mühim hayır zuhur ettiği zaman hangisinin daha hayırlı olduğunu temyiz eden melekedir, buyurur.</p>

<p>(M. Hâni, Adab Sh.: 58)</p>

===

<p>**«Hakikat de mücahid (gerçek mücahid) Nefs-i emmaresi (kötülüğü emreden nefs) ile mücahede eden kimsedir.»** (Menavi)</p>



---

20 Ocak Pazar

## İMAM-I EL ŞAFİÎ (r.aleyh)</p>

<p>(150) tarihinde Askalan'da veya Şam belde­lerinden Gazze'de doğmuş, (204) tarihinde Mısır'da vefat etmiştir.</p>

<p>İmam-ı Şafii çok ahlâklı, şiir ve lügatta ga­yet kuvvetli büyük bir **müçtehid** idi. O, dört bü­yük müçtehidin üçüncüsüdür. Pek büyük bir **âlimdir**. Pek büyük bir **müfessir ve muhaddistir.** Tıp ilminde ve edebde de ihtisası var idi. **Şafii mezhebinin kurucusudur,** iki yaşında ikan Mekke'ye götürülmüş, orada büyük âlimlerden oku­muş ve **yirmi yaşında iken fetva vermeye izin verilmiştir.** Medine'de İmam-ı Mâlik'ten **«Muvatta»** okumuş. Mâlik, Şafiî'nin üstün bir zekâ, diri ve güçlü bir hafıza ve aydınlık bir kafaya sa­hip oluşu dolayısıyla kendisine ilgi göstermiştir.</p>

**Hz. İmam-ı Şafiî (k s.) nübüvvet ağacının bir budağı feraset ve sehâvette bî-nâzirdir.**

<p>Hz. Peygamber (s.a.v.) buyurur ki:</p>

**- «Benden sonra her yüzyılda bir er çıka ki benim dinimi yenileye ve şer'imi taze kıla.»**

<p>Evvelki yüzyıl içinde Ömer bin Abdü'l Aziz çıktı, ikinci yüz yıl içinde Şafiî geldi.</p>

<p>(B. İ. İlmihali, Ö. N. Bilmen)</p>

===

<p>Beş nesne kalbi aydınlatır, karanlığı giderir:</p>

<p>1 - İlim meclisinde bulunma.</p>

<p>2 - Elini yetim başına sürmek.</p>

<p>3 - Seher, vaktinde çok istiğfar etmek, günahlarının afvını istemek.</p>

<p>4 - Az yemek.</p>

<p>5 - Çok oruç tutmak.</p>

<p>(Hz. M. Sâmi (k.s.), Hz. Ali (r.a.), Sh.: 295)</p>

<p> </p>



---

21 Ocak Pazartesi

## KUR'AN'I MÜBİN'İN İHTİVA ETTİĞİ HAKİKATLER</p>

<p>1)   Kur'an-ı Mübin, insanlara Hak Teâlâ'nın varlığını, birliğini, büyüklüğünü, hikmet ve kudsiyetini bildirir.</p>

<p>2)   Kur'an-ı Hakim, insanları ilme, irfana, tefekküre davet eder, insanları gaflet içinde yaşamaktan meneder.</p>

<p>3)   Kur'an-ı Azim, insanlara gönderilmiş olan Peygamberlerin bir kısmına dair malumat verir. Onların yüksek vazifelerini nasıl başar­dıklarını ve bu vazifeler uğrunda ne kadar fedakârlıkta bulunmuş olduklarını bildirir.</p>

<p>4)   Kur'an-ı Mübin geçmiş ümmetlere ait en ibretli hâdiseleri tarihi vakaları bildirir, in­sanları ibret almaya davet eder, günahkâr ka­vimlerin pek korkunç akıbetlerini haber verir.</p>

<p>5)   Kur'an-ı Kerim, insanlara daima uyanık bir ruha sahip olup Hak'tan gafil olmamaları­nı emreder, nefislerinin havasına uyarak nefis­lerinin faziletten uzak kalmamasını tavsiye eder.</p>

<p>6)   Kur'an-ı Mübin, Müslümanlara dinlerine selâbet göstermelerini ve daima Hakk'ı müda­faa etmelerini tavsiye eder, düşmanlarına karşı daima kuvvetli bulunmalarını, her türlü müda­faa vasıtalarını hazırlamaya çalışmalarını ihtar eder.</p>

<p>(Ömer Nasuhi Belmen, İslâm İlmihali, Sh.: 23)</p>

===

<p>**«Sıla-ı rahimi (akraba ziyaretini) terk eden kimsenin nasibini Cenab-ı Allah cennetden keser.»** (Menavi)</p>



---

22 Ocak Salı

## PEYGAMBER (S.A.V.) EFENDİMİZİN KONUŞMALARI</p>

<p>Pevgamberimiz (s.a.v.)'in konuşmaları tatlı ve te'sirli idi. Söz söyledikleri zaman gür ve yüksek sesle, kelimeleri tane tane söylerler, hattâ dinleyenler sözlerini ezberleyebilirlerdi. Sözlerim umumiyetle üç defa tekrar ederler, konuşmaları esnasında başlarını yukarıya kaldırırlardı. Kim­seye fena söz söylemez ve kimsenin sözünü kes­mezlerdi. Boş söz asla konuşmazlardı.</p>

<p>- «Resûl-i Ekrem (s.a.v.), dâima düşünür ve sükûtu ihtiyar ederlerdi. Lüzum hâsıl olmadıkça konuşmazlardı. Konuştukları zaman da her kelimeyi açık ve fasih olarak söylerlerdi. El­leriyle işaret ettikleri zaman bütün kolunu kal­dırırlardı. Bir şeye taaccüb edince elinin içini çevirirlerdi. Bazen bir şey söylerken iki ellerini birbirine çırparlardı. Söz esnasında lâtife ederek gözlerini öne indirirlerdi. Nadiren güler, fakat ekseriya tebessüm ederlerdi.» (Tirmizî, Şemail)</p>

<p>Bazı rivayetlere göre de Peygamberimiz (s.a.v.), hiç bir zaman kahkaha ile gülmemiş­lerdir.</p>

<p>Resûl-i Ekrem (s.a.v.), hiddetli hallerinde de normal zamanlarında da dâima hakkı söylerdi.</p>

<p>(Peygamber (s.a.v.) Efendimizin Yüce Ahlakı, Sh.:10)</p>

===

<p>**«Akıllı insanlar yanında bulunmak aklı ço­ğaltır. Akılsız olanlarla bulunmak ise aklı azal­tır.»** (İmam Gazali)</p>



---

23 Ocak Çarşamba

## EBÛ BEKİR-İ SIDDIK (R.A.)</p>

<p>Uzunca boylu, beyaz yüzlü, ak sakallı (iki tarafı seyrekçe) çukurca gözlü idi. Elleri geniş­çe ve bedenleri zayıfça idi. Dudakları hüzünlü ve kalbleri aşkullah, haşyet'ullah ve muhabbet-i Resûlullah (s.a.v.) ile dolu idi. Enbiyadan sonra insanların efdalıydı.</p>

<p>(Tezkiret-ül Evliya, Sh.: 280)</p>

## HZ. EBÛ BEKİR (R.A.)'İN HALİFE OLARAK İLK HUTBESİ</p>

<p>«Ey nâs!...</p>

<p>Sizin en iyiniz olmadığım halde sizin başı­nıza geçmiş bulunuyorum. Vazifemi yollu yo­lunda ifâ edersem bana yardım ediniz. Yanılır isem bana doğru yolu gösteriniz, doğruluk, emânet, yalancılık hiyânettir. İçinizdeki zâif hakkı­nı alıncaya kadar nazarımda kuvvetlidir, içiniz­deki kuvvetli de, ondan başkasının hakkı alı­nıncaya kadar zaiftir. Bir millet Allah (c.c.) yo­lunda cihaddan fariğ olursa o millet zillete du­çar olur. Bir millette fenalık revaç bulursa bü­tün millet belâya uğrar. Ben Hz. Allah'a, Pey­gamber (s.a.v.)'e itaat ettikçe siz de bana itaat ediniz. Ben Hz. Allah (c.c.) ve Peygamber (s.a.v.)'e isyan edersem sizin bana itaatiniz lâ­zım gelmez. Haydi namazınıza, Allah Teâlâ cüm­lemizi rahmetine lâyık kılsın.»</p>

<p>(Hz. R.M. Sami (k.s.), Hz. Ebu Bekir (r.a.) Sh.: 114)</p>



---

24 Ocak Perşembe

## HZ. ALİ (R.A.)</p>

<p>Resûl-i Ekrem (s.a.v.) Hazretleri buyurmuşlardır. **"Ben ilmin medinesiyim (şehriyim), Ali de kapısıdır, ilmi isteyen kapısına müracaat etsin."**</p>

<p>Bu Hadis-i Şerif, İmâm-ı Ali (r.a.) Hazretlerinin ulûm-i dîniyyeden çok haz duyduğunu isbat ediyor. Mesâil-i dîniyyeden bir mes'ela için Hazret-i Muâviye (r.a.)'e müracaat olunduğunda:</p>

<p>**«İmâm ı Ali (r.a.) Hazretlerine müracaat edi­niz, zira benden a'limdir.»** cevabını verir</p>

<p>**«İmâm-ı Ali (r.a.) Hazretlerinin fezâilini ve menâkıbını zikreylemek yâhûd hakkında «radiyallahu anh» söylemek ibâdettir.»** (Câmi'üs-Sağir)</p>

<p>**«Esmâ'ullah'ın mâadası zikrolunmaz»** diye i'tirâz olunmasın. Zira: **«Sâlihleri anmak günâh­lara keffârettir.» «Sâlihlerin anıldığı yere -yâ­hûd sâlihler anıldığı zaman- rahmet nüzul eder.»** Hadis'leri dahî bu ma'nâyı te'yid eder.</p>

<p>**«İmam-ı Ali (r.a.) dünyâda ve âhirette be­nim kardeşimdir.»** (Câmi'üs-Sağîr).</p>

**«İmâm-ı Ali'nin bana olan nisbeti, Harun (a.s.)'un Musa (a.s.)'ya olan nisbeti gibidir. Şu ka­dar ki benden sonra Peygamber gelmeyecektir.»**

<p>(Hz. R.M. Sami (k.s.), Hz. Osman ve Ali (r.a.) Sh.: 85)</p>

===

**«Tavla oyunu oynayanlar Cenab-ı Allah ile Resulüne isyan etmiş olur.»**
(Menavi)



---

26 Ocak Cumartesi

## BÂYEZİD-İ BESTÂMÎ (K.S.)</p>

<p>Bâyezid bir gün bir köpeğe rastladı. Etek­lerini köpeğe değmesin diye topladı. Köpek hâl dili ile:</p>

<p>- "Ey Bâyezid! Eğer tüylerim pis ise, etek­lerin bir tas su ile yıkanır temizlenir. Fakat etek toplayışında gönlündeki gururu yedi derya temizleyemez" dedi.</p>

<p>Yine bir gün uyuz bir köpeğe rastladı da yü­zünü buruşturdu. Köpek hâl dili ile:</p>

<p>- Mahlûkunu beğenmeyiş, Halikına dokun­maz mı? dedi. Bâyezid derhal istiğfar etti.</p>

<p>Bâyezid-i Bestâmî siyah cübbe giymiş olarak bir sokaktan geçerken, mahallenin müslüman çocukları onu papaz zanniyle yolunu kestiler ve bir daire çevirerek, içerisine aldılar ve her biri el kaldırarak:</p>

<p>- Papaz müslüman ol!, papaz müslüman ol! Dediler.</p>

<p>«Kelime-i şehâdet»i okudular. Bâyezid de ay­nen tekrar etti. Çocuklar.</p>

<p>- Papaz müslüman oldu, papaz müslüman oldu! diye çağrışmaya ve anne ve babalarına müjdeye koştular.</p>

<p>Bâyezid çocukların bu yaşda «Î'LÂY-I KELİMETULLAH» duygusuna sâhib olmalarına ve iç­lerindeki «MÜCÂHİDLİK» gayretlerine hayran olup sevinerek:</p>

<p>- Elhamdülillah sümme elhamdülillah de­di.</p>

<p>(M. Hâni, Adâb, Sh.: 61)</p>



---

27 Ocak Pazar

## GÖZ, KULAK VE SÂİR AZALARIN TERBİYE VE ISLAHI</p>

<p>Müslümanlık, insanları maddeten ve rûhan yükseltmek gayesini tâkib eden bir dindir, İslâmın bütün ahkâm ve âdabında bu cihet pek açık olarak gösterilmektedir. Ağızdan giren ve ağızdan çıkan için bir had göstermiş ise, diğer azaların ıslah ve terbiyesi için de birtakım usul­ler koymuştur. Müslümanlığın hükümlerine gö­re her Müslümana başkalarının kanı, ırz ve namusu, malı haramdır. Kendisinin olmayan herhangi bir şeye kötü gözle bakmamak, kendi ca­nı, namusu, malı nasıl mukaddes ise, başkalarınınkini de aynı suretle tanımak; elini, eteğini, gözünü ve kulağını haramdan ve kendisine ait olmayan her şeyden çekmek...</p>

**Kur'an'ın şu emirlerine dikkat buyurulsun:**

<p>1)   Âdab ve erkânına riayet ederek namaz kı­lınız.</p>

<p>2)   Herkesi iyiliğe ve hayra götürmeye, fenalık­tan çevirmeye çalışınız.</p>

<p>3)   Bu uğurda karşılaşacağınız eziyetlere sab­rediniz.</p>

<p>4)   Kibirlenerek, kendinizi büyük görerek, halk­tan yüz çevirmeyin.</p>

<p>5)   Yolda kibirli ve azametli yürümeyin.</p>

<p>6)   Bağırarak konuşup karşınızdakilere eza vermeyin, onları hiçe saymayın.</p>

<p>7)   Hiç bilmediğiniz bir şeyin ardına düşmeyi­niz.</p>

<p>(A.H. Akseki, İ. Dini, Sh.: 247)</p>



---

28 Ocak Pazartesi

## ÇOCUKLARIN ANA VE BABALARINA KARŞI VAZİFELERİ</p>

<p>Çocukların ana ve babalarına karşı vazi­feleri Kur'an-ı Kerîm ile Peygamberimiz (s.a.v.)'in hadîslerinde beyân olunmuştur. Onları da şu suretle hülâsa edeceğiz:</p>

<p>1)   Anasına, babasına ihsan etmek, (sözü, işi varsa malı ile iyilikte bulunmak).</p>

<p>2)   Ana ile babaya (uf) bile dememek; onlarakarşı gerek dili, gerek tavır ve hareketiyle en ufak bir hürmetsizliği, bıkkınlığı andıra­cak hiçbir şeyde bulunmamak.</p>

<p>3) Anaya ve babaya sert söylememek va gönül­lerini kıracak bir lisan kullanmamak, öyle bir harekette bulunmamak.</p>

<p>4)  Yüzlerine sert ve öfkeli bakmamak, onla­ra karşı ekşi ve asık suratlı olmayıp, dâima güler yüzlü, yumuşak sözlü olmak.</p>

<p>5)  Çağırdıkları vakit hemen koşmak, yumuşak ve tatlı sözle cevap vermek; her ne söyler­se «Peki» diye cevap vermek.</p>

<p>6)  Ana ve babamızın her söylediklerini, -Al­lah (c.c.)'a itaatsizlik olmadıkça- ciddiyetle dinlemek ve kabul etmek lâzımdır. Çünkü onların düşünceleri ve sözleri bizim salâmet ve saadetimiz içindir. Hattâ onlar acı sözlerde bulunsalar bile, onların bu sözle­rine gayet mütevâzî ve yumuşak bir suret­le mukabele etmeli ve hemen onların gönlü­nü almalıyız.</p>

<p>(A.H. Akseki, İ. Dini, Sh.: 265)</p>



---

29 Ocak Salı

## EBÜ'L-HASAN HARKÂNİ (K.S.)</p>

<p>**Mevlâna Celâleddin-i Rumî**'nin beyanına gö­re, **Bâyezidi Bestami** hazretleri kendinden bir buçuk asır sonra Harkandan bir er zuhur ede­ceğini, ulvî evsaf ve makamata sahip olacağını müridlerine haber vermiştir.</p>

<p>Filhakika Ebü'l Hasan Harkâni zuhur ettiği zaman, **Hazreti Bâyezidî Bestamî'yi** rüyada gördüğünü ve irşadına mazhar olduğunu ve feyzine müstağrak bulunduğunu söyledi.</p>

<p>Yatsı abdesti ile sabah namazını kılardı.</p>

<p>Hazreti Bâyezid'in mânevi emri ile Fatiha­dan başlayarak Kur'an-ı Azimüşşan'ı tefsir ederek hatmeyleyüp zahir ve bâtın ilimlerinin cüm­lesinin kapılan kendisine açıldı.</p>

<p>Zamanın büyüklerinden Ebü Ali Sina; Harkana Ebül Hasan'ı ziyarete gittiğinde evine uğ­radı. Hırçın bir kadın olan ailesi, Zevci Ebül Ha­san hakkında yersiz sözler söyledi ve Ebu Ali Si­na'yı kınadı. Sina, Ebül Hasan'a itimat ve hüsnü zannını bozmadı ve onu görmekte ısrar etti. Sor­du soruşturdu, ormanda odun tedarikinde oldu­ğunu öğrendi. O semte giderken yolda Ebül Hasan'ın bir aslana odun yükleyip geldiğini gördü ve selâmına durdu. Ebül Hasan yekten:</p>

**- Evdeki kurdun ezasına katlandığımızdan, dolayı Allah (c.c.) dağdaki arslanı emrimize müsahhar kıldı, buyurdu ve yol boyu sohbet etti­ler...**

<p>(M. Hâni, Âdab, Sh.: 65)</p>



---

30 Ocak Çarşamba

## SABREDEN FAKİR</p>

<p>Bu ümmetin fukarası, zenginlerden yarım gün önce Cennete gireceklerdir. O yarım gün dünya ölçüleriyle beşyüzyıldır. Zira birgün Hak Teâlâ indinde bin senedir. Nitekim: **«Allah nezdinde bir gün sizin sayageldiğiniz günlerden bin yıl gibidir.»** (El-Hacc/47) âyet-i kerimesi bu mâ­nâya şahiddir.</p>

<p>Fakirden murad «Sabreden fakir»dir ki, ahkâm-ı şer'iyyeyi yerine getiren, şeriatın mah­zurlu gördüğünden kaçınandır. Fakirlerin de kendi aralarında dereceleri ve mertebeleri var­dır. Nitekim: «Biri diğerinden üstün» tutulmuş­tur. Onun da en yüce mertebesi makam-ı fenâdır ki, o da Hakk-celle ve âlâdan başka herkesi âciz ve naçiz bilip yok kabul etmektir. Fakrın bütün mertebelerini şahsında toplayan fakîr onun bazı mertebelerine vâsıl olabilenden daha ef daldır.</p>

<p>(Hz. R.M. Sâmi (k.s.), Musâhabe: 6)</p>

===

## EHL-İ HAYIR'IN MEKTUBU:</p>

<p>Bazı ehl-i hayır, mektuplarda üç şeyi yazar­lardı:</p>

<p>1.   Âhirete çalışanın dünya işlerini, Allah kefil olarak kolaylaştırır.</p>

<p>2.   Kendisiyle Allah arasındaki muamelâtı­nı düzgün yapanın insanlarla olan muamelâtını Allah düzeltir.</p>

<p>3.   İçini ıslâh edenin dışını Allah ıslâh eder.</p>

<p>(Ruhul-Beyân - 2/129)</p>



---

31 Ocak Perşembe

## TEVBE KAPISI NE ZAMAN KAPANIR?</p>

<p>İbni Mâce'nin Ebu Musa el-Eşari (r.a.)'den rivayet ettiği hadîste Ebu Musa (r.a.) şöyle demiştir:</p>

**«Resûl-i Ekrem (s.a.v.) Efendimizden, bir ku­lun, insanları tanıması ne zaman (nihayet bu­lup) kesilir? diye sordum. Resûlullah (s.a.v.) de, (ölüm melekleri ile Berzah işlerini) gördüğü zamanda kesilir, buyurdu.»**

<p>Âlimler, ölüm meleğini yahut da melekleri gördüğü zaman, dediler. Bu da Tirmizî'nin merfu olarak rivayet ettiği hadîsin mânâsıdır ki, Re­sûlullah (s.a.v.) şöyle buyurmuştur:</p>

**«Muhakkak ki Allah Teâlâ kulun tevbesini (ruh boğaza dayandığı zaman) gargara, yani tereddüt etmedikçe kabul eder.»**

<p>İşte o zaman da kul gideceği yeri, rahmet mi veya azab mı, yakinen görür. Lâkin o zaman da hem tevbe etmek hem de iman etmek şeriat kitaplarında karara bağlandığı gibi artık fayda vermez. Bundan anlaşıldı ki, kulun tevbe etme­si (zamanı) ruhları alan meleği görünceye ka­dar uzatılmıştır. Bu, şahsın kalb damarı kesi­lip ruh, göğsünden boğaza doğru çıktığı ve ru­hun gargara zamanında muayene (yani ölüm meleğini görmek) ve ölümün hazır olması da o zamandır, işte öyle ise her kula gargara ile muayeneden önce her günahdan dolayı tevbe etmesi vacib olur.</p>

<p>(İmam Şârânî, Ölüm-Kıyamet-Ahiret, Sh.: 59)</p>

===

<p>**«Misvak istimali (misvakı kullanmak) fesa­hati arttırır.»** (Camiussağir)</p>

<p> </p>



---

1 Şubat Cuma

## KALB-İ SELİM</p>

<p>Âyet-i Kerime'de:</p>

<p>**«Ölülerin kabirlerinden kalktıkları o günde mal ve evlat menfaat vermez; ancak Cenab-ı Allah'a selâmet-i kalb ile gelen kimse menfaat gö­rür.»** buyurulur.</p>

<p>**Kalb-i Selim:** Kibir, hased, mal sevgisi, hubb-i câh gibi kötü ahlaktan temizlenmiş bir kalbdir. Bir kimsenin kalbinde zerre kadar ki­bir oldukça cehennem ateşiyle yanıp temizlenmedikçe Cennet'e giremeyeceğini Nebi (s.a.v.): **«Kalbinde zerre ağırlığınca kibir bulunan kimse Cennet'e giremez.»** buyurarak haber veriyor.</p>

<p>İblis de nice yıllar ibadet etmiş olduğu hal­de kibrinden dolayı Hakk'ın huzurundan kovulmuştur.</p>

<p>Cenab-ı Hakk'ın nazan daima mü'minlerin kalbinedir. Nitekim hadis-i şerifte buyrulmuştur:</p>

**«Allah sizin cisminize, zahir! kalıbınıza ve suretinize nazar etmez. Belki kalbinize nazar eder.»**

<p>Abdulkadir Geylanî (k.s.) hazretleri de şöyle buyurur:</p>

**«Mal, para, servet cepte, kasırda, evde ve mağazada caizdir. Fakat kalbde caiz değildir. Mü'minin kalbi nazargâh-ı ilahîdir.»**

<p>(Hz. R.M. Sâmi (k.s.), Musâhabe: 6)</p>

===

**PEYGAMBER (S.A.V.) EFENDİMİZDEN**

<p>**«Merhamet etmeyen kimseye, merhamet olunmaz!»** (Buharî, C. 7, Sh.: 75)</p>



---

2 Şubat Cumartesi

## EBÛ ALİ FARMADÎ</p>

<p>Zahir ilimlerini evvelâ Nişabur'da Şeyh Ebu Said Ebul Hayr hazretlerinden sonra Ebul Kasım Kuşeyri hazretlerinden tahsil etmiştir.</p>

<p>Bâtın ilimlerine evvelâ Şeyh Ebül Kasım Gürkanî Tusî hazretlerine sonra da Ebûl Ha­san Harkânî hazretlerine candan hizmet ede­rek almıştır. Gençliğinden beri hizmet ehli idi. Gittikçe aşk ve şevki arttığından üstazlarının izin ve müsaadeleri ile diğer üstaza devam eder­lerdi.</p>

<p>Buyurulmadan gerekli mâkul işi gözetler, eda eder, böylece büyük teveccühlere mazhar olurdu.</p>

<p>Birgün üstazı Ebul Kasım Kuşeyri boy abdesti almak üzere hücresinde yıkanırken bir ko­va su tedarik ederek hazretin hücresinin kapı­sının önüne kor ve su getirdiğini ihsas ederek oradan sıvışır. Kuşeyri hazretleri meğer böyle bir ziyade suya ihtiyaç hissedermiş, memnun olur. Derhal alır yıkanmasını, abdestini tamam­lar. Çıkınca:</p>

<p>-  Bu suyu kim getirdi, diye sorar.</p>

<p>Ebû Âli acaba bir sûî edep mi yaptım diye çekinir, fakat söylemek mecburiyetinde kalır:</p>

<p>-  Bendeniz getirdim efendim, der.</p>

<p>Bunun üzerine Ebul Kasım Kuşeyri hazretleri:</p>

<p>**-«Ey Ebû Âli! yetmiş senede ihraz ettiğimiz mertebeleri, sen bir kova su ile kazandın. Hizmetindeki firâsetin seni daha çok yükseltir oğ­lum. Allah razı olsun...»** diye dua eder.</p>

<p>(M. Hâni Âdâb, Sh.: 68)</p>



---

3 Şubat Pazar

## OSMANLI AHLÂK VE KARAKTERİ</p>

<p>Osmanlı'nın **vatanseverlik** duygusu, din, dev­let, pâdişâh, aile, namus mefhumlarının kutsal sayılması üzerine kurulmuştur. Bu mefhumla­rın zedelenmemesi, devletin ayakta kalabilmesi için, feda edilmeyecek hiç bir şey tasavvur olun­mamıştır.</p>

<p>Osmanlı **vekaar'ı** meşhurdur. Osmanlı vekaarı içinde ciddi, ağırbaşlı, mütevazidir. Vekaarın kibir ve azametle hiçbir ilgisi yoktur. Os­manlılar vakur, terbiyeli, edebli bir millettir. Terbiye ve nezaket kaidelerini hiç ihmal etmez­ler. Huzur ve sükuna düşkündürler. Kimseyi ra­hatsız etmezler. Az heyecanlı, az meraklıdırlar. Sokakta bir şey için toplanmak, bir birini kova­lamak, taşkınlıkta bulunmak gibi hareketler Os­manlı şehirlerinde görülmez. Gürültü ve şama­tadan nefret ederler. Sessizlikten çok hoşlanır­lar. Erken yatıp namaz için gün doğmadan kal­karlar.</p>

<p>Osmanlıda büyüğe saygı, küçüğe şefkat di­ğer bir karakter çizgisidir. Genç yaşlıya, ast üs­te, yoksul zengine saygı gösterir ve bu sıra bo­zulmaksızın şefkat görür.</p>

<p>Sadâkat, hayırseverlik, cömertlik, merhamet, müsamaha, tevekkül Osmanlının belirgin vasıflarındandır.</p>

<p>Sosyal adalet iyi kurulmuştur, örf kanun derecesinde geçerlidir.</p>

<p>(Y. Öztuna, Osmanlı Devlet Tarihi, C. 2, Sh.: 207)</p>



---

6 Şubat Çarşamba

## HZ. ÖMER (R.A)'İN NESEBİ</p>

<p>Ömer bin El-Hattâb bin Nüfeyl bin Abdü'l-Uzzâ bin Rabâh bin Abdullah bin Kurt bin Zürâh bin Adîy bin Ka'b bin Lüey bin Fihr bin Mâlik.</p>

<p>Sekizinci ced'de Peygamberimiz (s.a.v.) Efendimiz'le nesebi birleşir.</p>

<p>Hz. Ömer (r.a.)'in ceddi Nüfeyl, kabileler arasında ihtilâf zuhurunda hakem olarak kabul edilmişti.</p>

<p>Cedd-i Peygamberi Abdülmuttalib ile Harb İbn-i Ümeyye arasında riyaset meselesinden dolayı ihtilâf zuhur ettiği zaman Nüfeyl, Abdül­muttalib lehine şu sözleri söylemişti:</p>

<p>«Boyu seninkinden daha uzun, yüzü senin yüzünden daha sevimli, dimağı seninkinden da­ha büyük, nesli senin neslinden daha çok, taraf­tarları senin taraftarlarından daha mebzul bir adamla boy mu ölçüşüyorsun?»</p>

<p>«Bunu söylerken biliyorum ki, senin de arablar arasında sözün geçer. Sesin yüksektir! Aşiretinin vahdetini muhafazaya kıskançsın!»</p>

<p>Nüfeyl'in Ömer ve Hattâb isminde iki oğlu vardı. Ömer'in oğlu Hz. Faruk (r.a.)'un yeğeni Zeyd (r.a.), öyle yüksek bir zekâyı ve mümtaz bir seciyyeyi hâiz idi ki, Bi'set-i Nebeviyyeden mukaddem putperestliği terk ederek Tevhid-i İlâhi'yi kabul etmişti. Arabları Din-i İbrahim'e davet ederdi. Bu yüzden halk kendisine düşman olmuştu.</p>

<p>(Hz. R.M. Sâmi (k.s.), Hz. Ömer (r.a.))</p>



---

7 Şubat Perşembe

## DÜNYA MALI VE ÖLÜM</p>

<p>Ey servet biriktiren kişi, ey bütün kudretini binalar inşası için sarf ederek tüketen kişi! Se­nin malından ancak (nasibin), sarılacağın kefen­ler (bir de mallarının dünyada bırakılıp) gidil­mesi, evlerinin de muhakkak yıkılıp harap ol­ması vardır. Senin toplayıp biriktirdiğin mallar­dan herhangi biri (Kıyamet Günü'nün) korku­larından seni kurtarabilecek mi? Hayır! (hayır). Fakat sen o malı sana teşekkür bile etmeyen kimseye bıraktın. Ama sen kendin hiç bir ma­zeret kabul etmeyecek olan Allah'ın huzuruna günahlarla geldin, derler ve bu hususta şu şiiri söylerlerdi:</p>

**Bütün zamanlarda toplamakta olduğun ser­vetlerinden nasibin**

**(ancak) içinde çürüyeceğin iki parça kefen, bir de (kefenine) ser­pilecek kokudur.**

<p>Başka bir zat da şu şiiri söylemiştir: **Bütün dünyanın her tarafına sahip olanlar (ın sonların)a bak.**</p>

**Onlar dünyadan kefenle pamuktan başka hiç bir şey götürebildiler mi?**

<p>Sabit senetle rivayet edilen bir hadîste Resûl-i Ekrem (s.a.v.) şöyle buyurmuştur:</p>

**«- Akıllı kimse kendini hesaba çeken ve gururunu kırarak emrine itaatkâr yapan ve öldükten sonraki hayat için iyi ameller yapan kim­sedir. Akılsız kimse de nefsini her istediği şeye tabi kılan ve (sonra da) Allah'a karşı birtakım olmayacak şeyler temenni edendir.»**

<p>(İmam Şa'rânî, Ölüm-Kıyamet-Ahiret: 23)</p>



---

8 Şubat Cuma

## HARAMDAN SAKINMAK</p>

<p>Ebu Hüreyre (r.a.)'den rivayet olunmuştur ki:</p>

<p>- Nas üzerine bir zaman gelecektir ki, bir kimse helalden mi haramdan mı kazandığına ehemmiyet vermiyerek alacaktır, buyrulmuştur.</p>

<p>Bu hadis bir mucizat-ı nebeviyyedendir. Zi­ra hadiste söylenenler aynen olmuştur.</p>

<p>-Haram lokmadan beslenen, büyüyen vücud-u insana nâr-ı cahîm daha evladır, buyrulmuştur.</p>

<p>-İki dirheme malik olanın hesabı bir dirheme malik olan kimsenin hesabından daha zor­dur.</p>

<p>-Haram lokma yiyenin kırk gece namazı kabul olunmaz, kırk gün de duasına icabet olunmaz.</p>

<p>-Bir zaman gelecek ki insanlardan ribâ yemeyen kalmayacak. Ribâ yemese bile onun tozu toprağı ona isabet edecek.</p>

<p>(R. M. Sâmi, Musâhabe: 6)</p>

## EN SEVGİLİ AMEL</p>

<p>Abdullah b. Mes'ud (r.a.) **«Amellerin hangisi Allah'a daha sevgilidir?»** diye sordu.</p>

<p>Peygamberimiz (s.a.v.) **«Vaktinde kılınan na­maz!»** buyurdu.</p>

<p>İbn-i Mes'ud **«Sonra, hangisidir?»** diye sordu.</p>

<p>Peygamberimiz (s.a.v.) **«Anaya, babaya iyi­lik etmek!»** buyurdu. (İ. Tarihi, 11/272)</p>



---

9 Şubat Cumartesi

## YÛSUF-U HEMADANÎ</p>

<p>Onsekiz yaşında iken İran'da Hamedan'dan Bağdad'a geliyor. Mevlâna Ebu İshak Hazretlerinden Fıkıh, Hadis ve Tefsir ilimlerini öğre­niyor. İmam-ı Azam Ebu Hanife mezhebine, Ebu Âli Farmedî hazretlerinin tarikine giriyor.</p>

<p>Kendi vaaz ve nasihata başlıyor, feyizler saçıyor. Bağdad'tan İran'a, İsfahan'a geliyor, il­mini, irşadını ilerletiyor. Tekrar Ebu Âli Farme­dî Hazretlerinin hizmetine erişiyor... Seyri Sülükunu tamamlayıp velîlerin en büyüklerinden olu­yor.</p>

<p>Meşayihin hikmetli kelâmlarını derler soh­betlerinde zikrederdi.</p>

<p>Bir gün sâdık bir müridinin muradına cevap için onun bulunduğu şehir dışı yere gider müşkülünü halleder:</p>

<p>- Bundan sonra böyle müşkülün olursa sen gel! der.</p>

<p>Mürid:</p>

<p>- Böyle anlarda dağların, kırların, her ta­şı biiznillâh Yusuf Hemadâni oluyor. Efendime artık zahiren zahmet vermem der.</p>

<p>Şeyh bu sadakat ve teslimiyete ve rabıtaya hayran kalır:</p>

<p>-Candan sadık mürid, şeyhini gâh ayağı­na getirir, gah onun ayağına gider ve daha çok ruhan onu yanında bilir, bulur.</p>

<p>-Aşk bizim yolumuzdur, buyururlardı.</p>

<p>(M. Hanî Âdâb, Sh.: 70)</p>



---

12 Şubat Salı

## SULTANIM BENİM</p>

<p>Hz. Mahmûd Sami (k.s.) Hz.lerinin irtihâlleri dolayısıyla.</p>

**Ey veliler mülkünün Sultânı Cânân'ım benim.**

**Firkatim nâriyle diller, yandı ey Can'ım benim.**

**Bî karâr oldum perişan gözlerimden yaş döküp.**

**Zâten efzûndû bu dilde, derd-i hicranım benim.**

**Rihletin nâriyle kalbim rûz ü şeb yanmaktadır,**

<p>**Bir hüzünler mülkü oldum,artdı nîrânım benim.**</p>

**Eksik olmaz gözlerimden, nûr hayâlin dâima,**

**Bahtımın tek şû'lesiydin, Hak'da burhanım benim.**

**Bir buhardan sanki gönlüm hep yanıp tütmektedir.**

<p>**Ah!...Nasıl bulsun teselli kalb-i sûzânım benim.**</p>

<p>**Kalb ı ruşen, rûy'ugülşen, sohbetinden nûr coşar,**</p>

**Bir muazzam kenz-i mahfî bahr-i ummamınbenim.**

**Çok şükür öptüm, elinden, sohbetin'den feyz alıp,**

**Hak için sevdim; bu yüzden belki gufrânım benim.**

**Bir daha görsem cemâli pâkinî derken hemen.**

**Ansızın uçdun Hudâ'yâ, derde dermânım benim.**

**Sen nihayet vâsıl oldum, Zü'l Cemâl-î İzzet'e,**

**Amma gün geçdikçe gamnâk oldu her ânım benim,**

**Sen'din ey mahbûb-u âlem, ufkumun solmaz gülü,**

<p>**Ömrümünhurşîd ü mâh'î, şem'i tâbân'ım benim.**</p>

**Râh-ı Hak'da rehberimdin, her hususda serverim,**

**Gönlümün hâzık tabîbî, kalb'de mihmân'ım benim.**

<p>(Devamı yarın)</p>



---

13 Şubat Çarşamba

## SULTANIM BENİM</p>

<p>(Dünden Devam)</p>

<p>Sâhib-î cûd û atâ, ahde vefâ, sadr'e şifâ,</p>

<p>Menme-î aşk û muhabbet, ehl-i ihsân'ım benim.</p>

<p>Her hayâl etdikçe gördüm, güllenen ruhsârını,</p>

<p>Bülbül-ü şeydâya döndüm, ey gülistân'ım benim.</p>

<p>Âfitâb-î ruh u cân'ım, refnümâ-yî vuslatım,</p>

<p>Nevbahâr-î mülk-ü ömrüm, ebr u bârân'ım benim.</p>

<p>Ey melek-haslet bu âlem, kaldı hayran hüsnün'e,</p>

<p>Gül yüzün gördüm, hezârâr Hakk'a şükran'ım benim.</p>

<p>Zî hayâ, hüsn-û likâ, necm-î hafâ, bedr-î münîr,</p>

<p>Hazret-î Mahmûd Sâmî; lutf-ü Subhân'ım benim.</p>

<p>Kırmadın hiç kimseyi, incitmedin, incinmedin,</p>

<p>Kutbumuzdun, gavsimizdin, tamdır îkân'ım benim..</p>

<p>Zühd, Vera', İhsan', Tevazu, İttikâ, İsâr, Kerem</p>

<p>Rıfk u Şefkat, İlm ü Hikmet ehli, Zî Şânım benim.</p>

<p>Vasfedip öğmek ne mümkin, zât-i âli kadrini,</p>

<p>Hüsn-ü ahlâk umdesî, her medh'e şâyân'ım benim.</p>

<p>Dest-gir ol bizlere Sen, biz gedâ, üftâdeyiz.</p>

<p>Kıl şefâat, ey mürüvvet kânı, Sultân'ım benim.</p>

<p>Rahmet et Mevlâm O'na, Cennet'de dûr etme bizi,</p>

<p>Gamla doldum, sızlıyor hep, gönl-ü biryân'ım benim.</p>

<p>Bir teselli buldu gönlüm; der Habîb-î Kibriya;</p>

<p>«Hep beraberdir sevenler.» vardır îmân'ım benim.</p>

<p>(Nuri Baş, 10-Nisan 1984)</p>



---

15 Şubat Cuma

## İBRETLİ BİR HATIRA</p>

<p>Ankara'nın çok meşhur bir vaizi vardı...</p>

<p>İlmi de tamdı. Bir zaman başına büyük bir fe­lâket geldi. Derdine hiç kimseler çare bulamıyor­du...</p>

<p>Ona biri dedi ki:</p>

<p>-  Hocam, İstanbul'a Hacı Sami (k.s.) Efendi Hazretlerine git, hâlini arzet! Umulur ki si­ze himmet eder!...</p>

<p>Hoca önce şaşırdı:</p>

<p>-  Ben, dedi; ilimde bu kadar mesafeler el­de ettim. Hâfız-ı Kur'an'ım, binlerce hadîsi bilirim. Böyleyken kendime bir çare bulamadım...</p>

<p>Adam:</p>

<p>- A hocam, dedi; dediklerin doğru!... Sen belki her şeyi biliyorsun. Fakat Hacı Sâmi (k.s.) Efendi Allah (c.c.)'ı senden daha iyi biliyor!...</p>

<p>Bu söz hocanın yüreğine bir hançer gibi sap­landı, birden eski düşüncelerini içinden attı ve İstanbul'un yolunu tuttu... Nefes nefese o veliyy-i âlişânın kapısına gelip halkayı tuttu: Kendisini içeri aldılar... Yüreği titreye titreye Hazret-i Üstadın hu­zuruna girdi. Hacı Sâmi Efendi (k.s.) onu ayakta ve güler yüzle karşıladı. O da derdini ve halini arzetti.</p>

<p>Buyurdular ki:</p>

<p>- Bizden şu duayı al ve ona devamlı ol!. Yüce Allah seni kurtaracaktır!...</p>

<p>Hoca efendi Ankara'ya döndü. Ve üstâd-ı âlişânın dediklerini aynen yerine getirdi... Ho­canın üzerinden o bela kalkıverdi.</p>

<p>(M. N. Bursalı Anadolu Evliyaları. Sh.: 553)</p>



---

16 Şubat Cumartesi

## CENNETÜ'L-BAKİ'Yİ İSTERİM</p>

<p>Uzun seneler önceydi... İstanbul'da büyük bir âlim vefat etmiş, Eyyüb Sultan sırtlarında toprağa verilmişti...</p>

<p>O zaman yakınları Hacı Sâmi (k.s.) Efendi'ye Eyyûb sırtlarında Halic'e hâkim bir nok­tada kabir yeri almak istediler.. Ve huzuruna gelip dediler, ki:</p>

<p>- Ey din diyarının şeyhi, iznin olur mu si­ze de Eyyüb Sultan'da bir kabir yeri alalım?</p>

<p>O yaradılışı büyük pir bir an daldılar. Son­ra ışıklar dolu gözlerini göklere doğru çevirip buyurdular ki:</p>

<p>- Eğer herkesin istediğini verselerdi bizim gönlümüz Cennetü'l Baki'yi isterdi!...</p>

<p>Tabiî ki bu sözün manasını kimse anlaya­mamıştı... Aradan seneler geçti.. Tam yarım asır kadar bir zaman evvel böyle söylemişlerdi.. Vakit tamam olunca kanatlı kuşlar gibi çırpınmaya başladılar ve nur şehri Medine'ye, peygamber diyarına gitme arzusunu izhâr etti­ler. Ve bütün sevdikleriyle vedâlaşarak Allah Resûlü'nün mübarek beldesine sefer eylediler. Onun böyle aceleyle gidişi de bir başka mâna taşıyordu... Artık ömür günlerinin sona erdiği anlaşılıyordu... Yine yanık gönüller onun ar­dından pınarlar gibi çağlıyordu...</p>

<p>(M. N. Bursalı İstanbul ve Anadolu Evliyaları Sh.: 558)</p>

===

## HZ. ÖMER (R.A.) DİYORKİ:</p>

**«Sırrını ketm eden kendine hâkim olur.»**



---

17 Şubat Pazar

## İSLAM'IN ŞARTI</p>

<p>İslâm'ın şartı beştir.</p>

<p>Peygamber Efendimiz (s.a.v.)'in bir hadis-i şerifleri şu mealdedir:</p>

**«Din, İslâm beş şey üzeri­ne kurulmuştur, biri kelime-i şehâdettir, diğer­leri de namaz kılmak, zekât vermek, hac etmek ve ramazanı şerif orucunu tutmaktır.»**

<p>İşte bu beş şey İslâm'ın şartıdır. Bu şart­lara riayet eden bir insan, İslâm şerefine ermiş müslüman unvanını kazanmış olur.</p>

<p>(Ömer Nasuhî Bilmen, Büyük İslâm İlmihali)</p>

## EZD TEMSİLCİLERİNE PEYGAMBER (S.A.V.) EFENDİMİZİN ÖĞÜTLERİ</p>

<p>1.  Siz, yemeyeceğiniz şeyleri, toplayıp bi­riktirmeyiniz!</p>

<p>2.  Oturmayacağınız binayı yapmayınız.</p>

<p>3.  Kendisinden yarın ayrılacağınız şeyler üzerine üşüşüp birbirinizle uğraşmağa kalkışmayınız.</p>

<p>4.  Amellerinize göre mükâfatlandırılmak ve­ya cezalandırılmak üzre kendisine döndürüleceğiniz ve huzuruna çıkarılacağınız Allah'ın emirlerine aykırı davranmaktan sakınınız!</p>

<p>5.  Siz, Âhirete sunacağınız hayırlı amelle­ri çoğaltıp mâsiyetleri bırakmak ve içinde te­melli kalacağınız Cenneti elde etmek hususun­da yarışmağa rağbet gösteriniz!» buyurdu.</p>

<p>Ezd Temsilcileri, Peygamber (s.av.) 'imizin öğütlerini ezberleyip uyarılarınca hareket ettiler.</p>

<p>(İslâm Tarihi, Cilt 17. Sayfa: 116)</p>



---

18 Şubat Pazartesi

## BEVİLDEN SAKINMAK</p>

<p>Ebû Hûreyre (r.a.)'den rivayet edilmiştir; demiştir ki: Resûlullah (s.a.v.):</p>

**- «Sidikten sakınınız, çünkü kabir azabının umumu ondan olacaktır; buyurdular.»**

<p>Hadîs-i Şerif, bevilden uzaklaşmayı emredi­yor ve uzaklaşmamanın cezasının hemen verilece­ğini bildiriyor. Filvâki Buhari ve Müslim'in it­tifakla rivayet ettikleri bir hadîste: Resûlüllah (s.a.v.)'in iki kabrin yanından geçtiği ve kabir­lere işaretle, **«Bunlara azap olunuyor»** dediği, sonra birinin bevilden korunmadığı için azâb edildiği beyân edilmektedir. Hadîsin Lafızları çe­şitlidir ve hepsi bevilden sakınmamanın haram olduğunu ifade ediyor.</p>

<p>Şafiî'ye ve Hanefiler'e göre afredilen mik­tardan geri kalan necaseti gidermek farzdır. Delilleri, bevilden korunma hadîsidir. Çünkü bu hadisde vaîd yâni tehdit vardır. Tehdit ise ancak, farz terk edildikte tasavvur olunur.</p>

<p>Bu hadîs bevlin necis olduğuna delildir. Ve insan bevli hakkında nasstir. Bazıları onu bü­tün insan ve hayvan bevillerine âmil ve şâmil sayarlar.</p>

<p>(Selâmet Yolları, C. 1. Sh.: 138)</p>

===

## PEYGAMBER (S.A.V.) EFENDİMİZDEN:</p>

<p>«Müslüman;dilinden ve elinden insanların selâmette kaldığı kimsedir!</p>

<p>Mü'min de; kendisinden, insanların, canları ve malları hakkında emin olduğu kimsedir!»</p>

<p>(Müslim. C. l, Sh.: 65)</p>



---

19 Şubat Salı

## PEYGAMBER (S.A.V.) EFENDİMİZİN GİYİNİŞLERİ</p>

<p>Resûl-i Ekrem (s.a.v.) Hazretleri, giyinişle­rinde muayyen bir tarz ta'kip etmez; izâr, ridâ, gömlek ve cübbeden ne bulurlarsa onu giyerler­di. Sade giyinmeyi severler, yeşil elbiseden hoşlanır ve ekseriya beyaz giyerlerdi. Habeş Kralı Necâşî'nin gönderdiği çoraplar, Resûlullah (s.a.v.) tarafından kullanılmıştır.</p>

<p>Bazen işleme kaftan giydikleri de olurdu. Beyaz tenlerine çok güzel yakışan atlastan bir kaftanları vardı. Elbiselerini topuklarından aşa­ğı uzatmazlardı, izârı ise daha yukarıda olurdu. Sarığının taylasanını omuzlan arasına sarkıtırlardı. Zaferan ile boyanmış bir de çarşafı var­dı ki yalnız bunun içinde namaz kıldığı da olur­du.</p>

<p>Bazı rivayetlere göre Allah'ın Resulü (s.a.v.) Hulle-i Hamrâ denilen, üzerinde kırmızı çizgiler bulunan Yemen kumaşı kullanırlardı. Umu­miyetle keçi kılından örme elbiseler giyerlerdi. Resûlullah (s.a.v.)'ın irtihalini müteakip Hz. Âişe (r.a.) O (s.a.v.)'nun son dakikaları esnasında giydikleri elbiseyi halka göstermişti. Bunlar ya­malı bir örtü, el dokuması sert bir entariden ibaretti.</p>

<p>Peygamberimiz (s.a.v.)'in ayakkabıları san­dal şeklinde olup, bağları bağlanıp bu sûretle ayaklarını tutarlardı.</p>

<p>(Peygamber (s.a.v.) Efendimizin Yüce Ahlakı, Sh.: 14)</p>



---

20 Şubat Çarşamba

## HZ. ÖMER (RA)'İN KERAMETİ</p>

<p>Abdullah İbn-i Abbâs (r.a.) der ki:</p>

**- «Bir gün Ömer (r.a.)'in yanına vardım. Kendisini mağmum gördüm. Dedi ki; «Emr-i Hilâfette ne yapacağımı bilmiyorum. Kalkıp otu­ruyorum, bu bâbda mütehayyirim.»**

<p>Dedim ki:</p>

<p>- «Ali (r.a.)'ye meyi ve rağbetin var mı?» Dedi ki:</p>

**-  «Ale't-tahkîk Alî (r.a.) bu işe ehildir. Fa­kat mizâcında biraz mizâha meyl vardır. Ben­den sonra o. Halîfe olursa, muhakkak sizi bil­diğiniz Tarîk-i Hakk'a sevk ve tergîb eder. Re'y ve i'tikâdındayım.»**

<p>Dedim ki, Osman (r.a.) hakkında re'yin ne­dir?</p>

<p>Dedi ki:</p>

**- «Onu istihlâf etsem, İbn-i Ebî Muayt'ı nâsın başına belâ eder, Arab da ona iltifât et­mez olur, nihayet kendisinin boynunu vururlar. Vallahi ben onu istihlâf etsem öyle yapar, arab da böyle yapar.»**

<p>Bu da Hz. Ömer (r.a.)'in bir kerametidir ki, ayniyle zuhur etmiştir.</p>

## HZ. ÖMER (R.A.) DİYOR Kİ:</p>

<p>«Bahsi uzatma, sözü dağıtma; Biz bir kavmiz ki çakmağı çakar isek ateş çıkarırız. Kuyu­ya iner isek kovayı kandıracan kadar su dol­dururuz. Vurur isek kanatırız, diker isek kapatırız!»</p>

<p>(Hz. R.M. Sâmi (k.s.), Hz. Ömer (r.a.))</p>



---

21 Şubat Perşembe

## FÂTİH SULTAN MEHMET HÂN HAZRETLERİ'NİN BİR VASİYETNÂMESİ</p>

<p>Ben ki İstanbul Fâtihi abd-i aciz Fâtih Sul­tan Mehmed bizatihi alun terimle kazanmış olduğum akçelerimle satın aldığım 136 bap dük­kânımı aşağıdaki şartlar muvacehesinde vakfı sahih eylerim. Şöyle ki:</p>

<p>Bu gayrı menkulâtımdan elde olunacak ne­malarla İstanbul'un her sokağına ikişer kişi ta­yin eyledim. Bunlar ki, ellerindeki bir kap içe­risinde kireç tozu ve kömür külü olduğu halde günün belirli saatlerinde bu sokakları gezeler: Bu sokaklara tükürenlerin, tükrükleri üzerine bu tozu dökeler ki yevmiye 20'şer akçe alsunlar; ayrıca 10 cerrah, 10 tabip ve 3 de yara sarıcı ta­yin ve nasp eyledim.</p>

<p>Bunlar ki, ayın belli günlerinde İstanbul'a çıkalar bilâistisna her kapıyu vuralar ve o ev­de hasta olup olmadığını soralar; var ise şifası, mümkün ise şifayâb olalar. Değilse kendilerin­den hiç bir karşılık beklemeksizin Darülacezeye kaldırılarak orada salâh buldurulalar.</p>

<p>Maazallah her hangi bir gıda maddesi buh­ranı da vâki olabilir. Böyle bir hâl karşısında bırakmış olduğum 100 silâh, ehli erbaba verile. Bunlar ki hayvânât-ı vahşiyenin yumurtada ve­ya yavruda olmadığı sıralarda Balkanlara çıkıp avlanalar ki zinhar hastalarımızı gıdasız bırakmayalar.</p>

<p>Ayrıca külliyemde bina ve inşâ eylediğim imarethanede şehid ve şühedânın harimleri ve Medine-i İstanbul fukarası yemek yiyeler...</p>



---

22 Şubat Cuma

## SEKERÂT, KABİR VE MAHŞER</p>

<p>Âyet-i Celilede:</p>

<p>- Eğer küfür üzerine devam ederseniz nef­sinizi azabdan nasıl sakınırsınız. O günde çocuklar o günün şiddetinden ve gayet uzamasın­dan kocalır yani saçları ağarır.</p>

<p>Ve yine:</p>

<p>- Ey habibim! Sen zalimleri sekerat-ı mevt zamanı görmüş olsan, onların her tarafını ölümün şiddeti ihâtâ ettiğinden melekler «çıkarın ruhunuzu cesedinizden ey zalimler» diyerek can­larını almak üzere ellerini uzatırlar ve derler ki, Allah Teâlâ üzerine iftira eylediğiniz sözleriniz sebebiyle bugün hakaretle cezalanırsınız. Halbuki siz Allah (c.c.)'ın âyetlerini kabulden kendinizi büyük addedip kibirleniyordunuz. Bu­gün nefsinizi azabdan kurtarın diye azablarını tezyid ederler.</p>

<p>Zalimlerin, asilerin, münkirlerin hallerine göre sekerat-ı mevt, kabir ahvali ve mahşer hali, cezaları, isyanlarına göre şiddetli olacaktır.</p>

<p>(Hz. R.M. Sâmi (k.s.), Musâhabe: 6)</p>

===

## PEYGAMBER (S.A.V.) EFENDİMİZDEN:</p>

<p>«Müslüman;elinden ve dilinden, müslümanların selâmette kaldığı, kimsedir!</p>

<p>Muhacir de, Allah'ın nehy ettiği şeylerden ayrılandır!» (Müslim, C. l, Sh.: 65)</p>



---

23 Şubat Cumartesi

## HÂCE ABDÜ'L-HÂLİK GÜCDÜVANİ</p>

<p>Pederleri Abdülcemîl hazretleri Hızır (a.s.) ile kardeşlik kurmuş Sâlih ve sâdık ve arif bir zat idi. Hızır (a.s.) ona:</p>

<p>- Sulbün'den sâlih bir oğul gelecektir. Onun ismini «**Abdülhâlik**» koy buyurmuşlardır.</p>

<p>Abdülhâlik henüz ana rahminde iken ba­bası Abdülcemîl Türkiye'de Malatya'dan akra­ba ve taâllûkatı ile birlikte evvelâ Mâverâünnehre sonra Buhâra'ya hicret etmiş ve oraya yerleşmişlerdir.</p>

<p>Bir gün Hızır (a.s.) zuhur eder. Cehri (Li­san ile) ve Hâfi (Kalbî) zikir târiklerini ve usul­lerini ona tâlim eyler ve zikri hafiden icazet verib "Vukûfı Adedi"yi kendilerine telkin eder.</p>

<p>Nakşibendiye tarîkinin vukufu adedi ile zik­ri hafisi bu telkinden itibaren başlar. Sonra Hı­zır (a.s.) Abdülhâlik Gûcdevani'yi evlâtlığa ka­bul eyler ve «Nefy ve isbat» târiki ile zikret­meyi ona talîm eder. Bu da, nefes hapsi ile başı havuza daldırmak suretiyle 7-21 defa kalpten La îlâhe illallah demekle başlatır. Bu hafi zikir hem nefy ve isbattır, hem hakkani murakebaye eriştir.</p>

<p>Zikri Cehri de ise lisânen halisane edilen zik­rin mânâsını kalben devamlı tefekkür etmekle feyiz alınır.</p>

<p>(M. Hâni Adâb, Sh.: 72)</p>

===

## Hz. EBÛ BEKİR (RA.) DİYOR Kİ:</p>

**"Ne söylediğini ve ne zamanda söylediğini düşün."**



---

24 Şubat Pazar

## SALİH ÂLİMLERLE SOHBET</p>

<p>Hadis-i Şerifte:</p>

<p>**- «Âlim-i âmilin yüzüne bakmak ibâdet makamına kâim olur. Haram olan şeylerden sa­kın ki, halkın en âbidi olasın.»** buyrulmuştur.</p>

<p>Bir âlim-i âmil ve mürşid huzurunda üç cihetten ibadet vardır:</p>

<p>1 - Âlimin yüzüne bakmak ibadettir,</p>

<p>2 - Orada kalmakla, masiyet etmemeğe se­bat ve haramdan el çekmek vardır. Bu da bir ibadettir,</p>

<p>3 - Rızaullah maksadıyla gelip zikir ve fi­kir hizmetinde bulunmak ta bir nevî ibadettir.</p>

<p>Şah-ı Nakşibend Hazretleri:</p>

<p>**«Bizim tarikimiz sohbetledir»** buyurmuştur ki, Ebû Bekr Sıddîk (r.a.) tarikidir.</p>

<p>Unutulmamalıdır ki bil cümle ashab-ı ki­ram (r.a.) sohbet ile istifâza eylemişlerdir.</p>

<p>(Hz. R. M. Sâmi (k.s.), Musâhabe: C. 6)</p>

===

## HZ. ÖMER (R.A.) DİYOR Kİ:</p>

<p>«Ezkiyânın en zekisi, kaçanı te'lif ve uzak kalanı taltif eden ve herkesi iz'ânla tartan ve haberi ayana karıştırmayan, ya'nî her işittiği­ne inanmayan ve karışının yerine sürresini koymayan adamdır. Mübhem ile karışık marifetde, vech ile ma'rûf olan ilimde hayır yoktur!»</p>

<p>«İnsanların en akıllısı, insanların harekâtı­nı en iyi takdir edendir.»</p>

<p>«İş bir kerre geri kalırsa hiçbir vakit ilerle­mez.»</p>



---

26 Şubat Salı

## PEYGAMBER (S.A.V.) EFENDİMİZ'İN SEVDİKLERİ RENK VE KOKULAR</p>

<p>Resûlullah (s.a.v.) beyaz, yeşil ve sarı renk­ten hoşlanırlar ve beyazın en güzel renk oldu­ğunu söylerlerdi. Kendileri bazen baştan başa sarı renkli elbiseler de giyerlerdi. Kırmızı renkten hoşlanmazlardı. Bir gün Abdullah bin Ömer (r.a.) kırmızı elbise giyerek Resûlullah (s.a.v.)'ın yanına gitmişti. Peygamberimiz (s.a.v.) de bu elbiseden hoşlanmadığını îma edince, Abdullah (r.a.) evine giderek bu elbiseyi yakmıştı. Resûl-i Ekrem (s.a.v.) bundan haberdar olunca Abdullah bin Ömer (r.a.)'e:</p>

<p>- «O elbiseyi ziyan etmek doğru değildi. Onu bir kadına verebilirdin.» buyurmuşlardı.</p>

<p>Resûl-i Ekrem (s.a.v.), güzel kokulardan hoş­lanırdı. Çünkü güzel koku Peygamberimiz (s.a.v.)'e sevdirilen üç şeyden biri idi. Araplar arasında «sükk» adı ile anılan bir koku kullanırlardı. Ashâb-ı kiram (r.a.), Resûl-i Ekrem (s.a.v.)'in geçtiği yerde güzel bir koku bıraktığını beyân etmişlerdir. Peygamberimiz (s.a.v.)'in güzel kokulan misk ve anberden ibaretti.</p>

<p>(Peygamberimiz (s.a.v.) Efendimizin Yüce Ahlâkı, Sh.: 15)</p>

===

## PEYGAMBER (S.A.V.) EFENDİMİZDEN:</p>

**«Hiç biriniz, kendisi için istediği şeyi, insan­lar için de istemedikçe, tam iman etmiş olmaz.»**



---

27 Şubat Çarşamba

## SADAKA CEHENNEMDEN KORUYAN BİR PERDEDİR</p>

<p>Müslüman, helâl mal kazanarak, helâlinden yemeli ve helâlinden yedirmeli; haram maldan infaktan sakınmalıdır.</p>

<p>Dua etmek isteyen kimse helâl ve harama başkalarından daha ziyâde dikkat etmelidir. Ye­diği haram, içtiği haram, giydiği haram, hasılı haramla beslenmiş kişinin duası nasıl kabul edi­lir?</p>

<p>Resûlullah (s.a.v.): **«Sizden her kim cehen­nemden velev yarım hurma tanesiyle korunabilecekse hemen bunu yapsın.»** buyurmuştur.</p>

<p>Adiy (r.a.) şöyle nakletmiştir:</p>

<p>Resûlullah (s.a.v.) cehennemi zikrederek yü­zünü çevirdi ve korundu. Sonra: **«Cehennem­den korunun.»** buyurdular. Sonra yine yüzünü çevirdi ve korundu. Hatta biz onu görüyor gâlibâ zannına kapıldık. Sonra (tekrar):</p>

<p>**«Yarım hurma ile de olsa cehennemden ko­runun. Onu da bulamıyan (hiç olmazsa güzel) bir sözle cehennemden korunsun.»** buyurdular.</p>

<p>Güzel sözden murâd: Nasihat ve talim gi­bi şer'an tâat sayılan sözlerdir.</p>

<p>Bu hadisten çıkarılan hükümler:</p>

<p>1 - Müslüman az da olsa sadaka vermeye gayret etmelidir. Zîrâ sadakanın azı dahî cehennemden kurtulmaya sebep olur.</p>

<p>2 - Güzel söz, cehennemden kurtulma se­beplerinden biridir.</p>

<p>(S. Müslim Şerhi, C. 5/388)</p>



---

2 Mart Cumartesi

## İMAM-I BUHÂRİ (R.ALEYH) HAZRETLERİ</p>

<p>Babası, İmam-ı Mâlik (r.aleyh) Hazretlerin­den hadîs dersi almış âlim, muttaki ve temiz ahlâklı bir zâttır.</p>

<p>Buhârî Hazretleri, Kur'ân-ı Kerîm'i ezberle­dikten sonra on yaşında hadis ezberlemeye başlar. İlim yolunda yıllarını vermiş yaşlı âlimler bile bu talebenin, onun geniş bilgisinden fay­dalanırlar. Onbeş yaşma girmeden 70.000 hadis ezberler, ilim yolculuğuna 15 yaşında çıkar. Ho­rasan, Belh, Merv, Nişabur, Rey, Hicaz, Bağdat, Mısır'da beş yıl kalır. Basra'da beş yıl kalır, işittiği hadîsleri niçin yaz­madığını soran arkadaşlarına: **"Siz bana yaz­dıklarınızı getirin."** der. Arkadaşlarının yazdık­ları 15.000'den fazla hadisi teker teker ezbere okur. 863'e kadar Irak dolaylarında kaldı ve git­tiği yerlerde hadîs okuttu. Nişabur, Belh, Semerkant, Buhara ve Farab'da da dersler verdi.</p>

<p>Buhara'dan çıkartıldıktan sonra Semerkant'a gitmek üzere yola çıktı. Hartenk Kasabası'nda hastalandı. Son yıllarda başından geçenler kendisini hayli yormuş, yıpratmıştı. Bir gece ellerini gökyüzüne kaldırmış, derin bir vecd içinde şöyle dua etmişti:**«Ya Rabbi, artık dünya bana dar gelmeye başladı, ruhumu yanına al.»** Rama­zanın son gecesi yatsıdan az sonra dâr-ı bakaya intikal etti (r.aleyh). Bayramın ilk gününe rast­layan ertesi 1 Şevval 256 (1 Eylül 870) Cum'a'dan sonra toprağa verildi. Mezarına nur indiği gö­rüldü ve mezar toprağından etrafa güzel koku­lar yayıldığı hissedildi.</p>

<p>(Doç. Dr. Müçteba Uğur, Buhârî)</p>

<p> </p>



---

3 Mart Pazar

## ZEKATIN FARZİYETİNİN ŞARTLARI</p>

<p>1 - Zekât verecek kimse müslüman, hür, âkil ve baliğ olmalıdır. Bir gayri müslim zekât ile mükellef değildir.</p>

<p>2 - Zekât verecek kimse, havaici asliyesin­den (zarurî ihtiyaç) ve borcundan başka nisap miktarı (80.14 gr. altın) veya daha ziyâde bir mala sahip olmalıdır.</p>

<p>3 - Zekâtın lâzumu için mal hakikaten ve­ya hükmen artıcı bulunmalıdır</p>

<p>4 - Zekâtın lüzumu için tam bir mülk bu­lunmalı yani mal elde olmalıdır.</p>

<p>5 - Zekâtın lüzumu için bir mal üzerinde tam bir sene geçmiş olmalıdır. Bu şart ilk defa zengin olan içindir. Zengin olan kimsenin yıl ortalarında kazandığı malın bir yıl beklemesi gerekmez. Zekât vereceği zamanki durumuna göre verir.</p>

## ZEKÂTIN SIHHATİNİN ŞARTLARI</p>

<p>1 - Zekâtı fakire verirken veya zekât için bir mal ayırırken zekât olduğuna kalben niyet edilmesi.</p>

<p>2 - Zekâtta vekilin değil müvekkilin (ze­kât verenin) niyeti muteberdir.</p>

<p>3 - Bir kimse fakirlere bir müddet tasadduktan sonra "Şu müddet içerisinde tasadduk ettiğim şeylerin zekâtından olmasına niyet et­tim." demesi kifayet etmez.</p>

<p>4 - Bir kimse, zekâtı icap eden bir malın bir miktarını bir fakire hibe etse bu miktara isa­bet eden zekât sâkit olur.</p>

<p>(Ö.N. Bilmen, İslâm İlmihali, Sh.: 334)</p>



---

4 Mart Pazartesi

## HÂCE ÂRİF RİVGÎRÎ (K.S.)</p>

<p>Buhârâ'ya altı fersah mesafede «Rivgir» ka­sabasında doğmuştur. Burası Gûcdevan'a bir fersahtır.</p>

<p>Hâce Abdülhâlik Gûcdevânî Hazretlerinin senelerce hizmetinde bulunmuş, ayrılmamış, en faziletli eshabından ve en büyük halifelerinden idi. Seyri sülûk için hazretin vaz ettiği esasları harfiyyen tatbik eder, feyz alır, tekâmül eder­di.</p>

<p>Peygamber sünnetine uymakta çok titiz ve bu cihetle rütbeyi ûlya sahibi olmuştur. Abdülhâlik Hazretlerinin vefatlarından sonra aynı neşveyi devam ettirmekte büyük ihlâs ve gayreti görülmüştür, öyle ki kendinden dört bâtın son­ra gelecek olan Muhammed Bahaeddin Nakşibend Hazretleri onların koydukları meşrû seyrî sülük esasları ile dünyaya feyz saçmış, nam sal­mışlardır.</p>

<p>Evliyâûllahın ulularından ve ariflerinden ol­makla, Zikri Cehrinin huzurla yapılmasını, son anlarında, ser halifesi Mahmudu Fağnevi Haz­retlerine tâlim buyurmuşlardır.</p>

<p>Bu açıktan zikir tâ'limi, zamanın icâbâtındandı. Böylece zikirden gafil olan halk aleni zikrullahı duymakla, zevk ve şevke gelmiş, topluca zikirden vücutta hareket ve istifade ve istifaza sağlanmıştır.</p>

<p>715 senesinde Rivgir'de vefat etmiştir. Kab­ri orada ziyaretgâhdır.</p>

<p>(M. Hâni Adâb)</p>



---

5 Mart Salı

## PEYGAMBER (S.A.V.) EFENDlMİZ'İN YATAKLARI</p>

<p>Resûl-i Ekrem (s.a.v.)'in yatağı, içi hurma yaprakları ile dolu bir deri ile bir örtü veya iki katlı bir kumaş parçasından ibaretti.</p>

<p>Hz. Hafsa (r.a.) anlatıyor (ki; hanımlarındandır): «Bir defasında Resûl-i Ekrem (s.a.v.)'in, üzerinde daha rahat etmeleri için bir kumaş parçasını dört kat yaptım, fakat kendileri is­tirahatları hakkında bu kadar çok meşgul ol­mamdan memnun kalmadılar.» (Tirmizî)</p>

<p>Resûl-i Ekrem (s.a.v.)'in Arabistan'ın tek hâ­kimi durumuna geçtikleri bir devrede bile evin­de ufak bir sedirden, su tulumundan başka bir eşyaları yoktu.</p>

<p>(Peygamber (s.a.v) Efendimizin Yüce Ahlâkı, Sh.: 16)</p>

## HİCRETİN VACİP OLMASI</p>

<p>«Bir beldede ehl-i İslâm'ın azlığından do­layı dinini muhafaza edemeyen kimseye dinini ikâme edecek bir İslâm beldesine hicret etme­si vacip olur. Şu halde hicretin sebebi, hicre­te ihtiyaçtır. Hicrete ihtiyaç hâsıl olursa, hicret kıyâmete kadar bâki'dir.»</p>

<p>(Hz. R.M. Sâmi (k.s.), Musâhabe: 6)</p>

===

## PEYGAMBER (S.A.V.) EFENDİMİZDEN:</p>

**«Küçüğümüze şefkat göstermeyen, büyüğümüzün hakkını tanımayan kimse, bizden (Bi­zim Sünnetimize uymuş olanlardan) değildir.»**



---

6 Mart Çarşamba

## HZ. EBÛ BEKİR (R.A.)'İN HALİFE SEÇİLMESİ</p>

<p>Resûl-i Ekrem (s.a.v.)'in vefatından sonra ensâr Sa'd bin Ubâde'yi reis tayin etmek üze­re «Sakıyfe»de toplanmışlardı.</p>

<p>Hz. Ebû Bekir (r.a.) ve Hz. Ömer (r.a.), Hz. Ebû Ubeyde (r.a.) ile birlikte Sakıyfe'de ictimâ eden Ensar yanına vardılar.</p>

<p>Ensar hatîbi: **"Biz ilâhi davanın yardımcı­ları ensârız. Siz muhacirler bizim içimizde bir taifesiniz. Bizi kökümüzden bir tarafa atmak, bizi bu işten bütün bütün uzaklaştırmak mı istiyorsunuz?»** dedi.</p>

<p>Hz. Ebû Bekir (r.a.) söze başladı:</p>

<p>**- «Ey Ensar! Siz kendi namınıza yâd etti­ğiniz bütün fezâili hâizsiniz. Fakat hakikat şu­dur ki, Araplar Kureyş'in riyaseti ve hükümeti etrafında toplanırlar.»** dedi.</p>

<p>Hz. Ebû Bekir (r.a.)'in sözleri cemaati ikaz etti. Bu suretle takip olunacak hatt-ı hareketi göstermiş oldu.</p>

<p>…….</p>

<p>Hz. Ömer (r.a.), Hz. Ebû Bekir (r.a.)'e:</p>

<p>**- «Elini uzat sana bey'at ediyorum»** demiş­ti.</p>

<p>Hz. Ebû Bekir (r.a.)'in elini eline alarak ona bey'at eylemiş ve Hz. Ebû Ubeyde (r.a!), Hz. Osman (r.a.), Hz. Abdurrahman bin Avf (r.a.) de bey'at etmiş ve bütün cemaat de bey'at eyle­miş yalnız Sa'd bin Ubâde (r.a.) bey'at etmemişti.</p>

<p>Hz. Ebû Bekir (r.a.)'in bu intihabı tam manasıyla meşru bir intihab idi.</p>

<p>(Hz. R. M. Sâmi (k.s.), Hz. Ebû Bekir Sıddık r.a.)</p>



---

7 Mart Perşembe

## KEMÂL NEDİR</p>

<p>Şeyh Ebû Saîd (k.s.)'e:</p>

<p>-Filân zât su üstünde yürüyor, dediler.</p>

<p>-Balık ve timsah da yürüyor, dedi.</p>

<p>-Filân zât havada uçuyor, dediler.</p>

<p>-Kuşlar da uçuyor, dedi.</p>

<p>-Filân zât, bir anda doğudan batıya ulaşı­yor, dediler.</p>

<p>-İblis de varıyor, dedi.</p>

<p>Sana göre kemal nedir? denildikde:</p>

<p>-Zahirde halk ile, bâtında Hakk ile olmaktır, dedi. (Ruhul - Beyân: 2/127)</p>

## EZAN DUASI</p>

<p>Ezanı işitince, hemen bütün söz ve işlere son verip onu dinlem alidir. Kur'ân okuyanın bi­le durup ezanı dinlemesi efdaldır. Dinlerken düz­gün oturmalı. Veya çökmüş bir halde bulunma­lı, yatar vaziyette olmamalıdır.</p>

<p>Ezanı işitip dinleyen müslüman ezanın so­nunda dua etmelidir. Böyle dua edene Hz. Peygamberimiz (s.a.v.) şefaat edecektir, Peygam­berimiz (s.a.v.)'in şefaati olmadan kula kurtu­luş yoktur.</p>

<p>DUA:«Allâhümme Rabbe hâzihidda'vetit tâmmeti vessalâtilkâimeti âti Muhammedenil vesîlete velfazîlete veddereceterrefîate veb'ashü makâmen Mahmudenillezi, veaddehû, inneke lâ tahlif miâd.»</p>

<p>(Ö.N. Bilmen, İ. İlmihali)</p>



---

8 Mart Cuma

## ANA, BABAYA İYİLİK ETMEK</p>

**"Yalnız O Allah'a ibadet edeceksiniz, anala­rınıza, babalarınıza iyilik yapacaksınız. Şayed bunlardan biri veya her ikisi, senin yanında ih­tiyarlarsa sakın onlara öf deme, yüzlerine ba­ğırma, onlara saygı ile hitab et. Acıdığında on­lara tevazu kanadını aç da, «Yârab! Küçüklü­ğümde bana şefkat gösterdikleri gibi Sen de on­lara merhamet et» de.»**
(İsra:23-24)

## MÜ'MİN İLE MÜSLÜMAN ARASINDAKİ FARK:</p>

<p>Her Mü'min, Müslümandır. Fakat, her Müslüman, Mü'min değildir. Çünkü, bir kimse, Mü'min olmadığı halde, Şehâdet getirmek suretiyle, kendisini, Müslüman gösterebilir.</p>

<p>Eshab-ı kiramdan Sa'd b. Ebî Vakkas (r.a.): **«Yâ Resûlallâh (s.a.v.)! (Mü'minlere verilecek mallardan) filana verdin, filan kimseye ise ver­medin. Halbuki, o da, Mü'mindi?»** dediği zaman, Peygamberimiz (s.a.v.):</p>

<p>**«Ona, Mü'min deme! Müslüman de!»** buyur­muştur.</p>

<p>Kur'an-ı Kerim'de de, bu hususta şöyle buyrulur:</p>

**«Bedeviler, (Biz, İman ettik!) dediler.**

**Onlara, de ki: (Siz, İman etmediniz amma, bari (Müslüman olduk!) deyiniz. İman, henüz, sizin kalblerinize girip yerleşmemiştir.»**

<p>(Peygamberler Tarihi, M, Asım Köksal)</p>



---

9 Mart Cumartesi

## TEVHİD</p>

**Lâilâhe illâllah Muhammedürrasûlüllah**

<p>Lisânen ikrar, kalben tasdik ile İslâm'ı tesis eden iki cümle-i şerifedir. (Lâilâhe illâllah) İslâmın etmemî, (Muhammedürrasûlüllah) mütem­mimidir.</p>

<p>Lâilâhe illâllah, ikrar-ı vahdettir. Muhamme­dürrasûlüllah tasdîk-u risalettir.</p>

<p>Onun içindir ki: Ariflerin sohbeti Aynî iba­det ve hep tevhîddir.</p>

<p>Bu makam, velîlerin hâlî olup kesret âle­minde vahdet müşahede eden evliya-yı muhak­kikîn, O sermed-i zevki söze sığdırmak, tarif et­mek için hususi bir lisan ile konuşmalarıdır ki onun adına **tasavvuf** denir.</p>

**Tasavvuf ı Menşe-i âdab, erkân-ı şeriattır.**

**Tasavvuf ı Allah'a fart-ı muhabbet ve terk-i dâ­vadır.**

**Tasavvuf:Kimya-yı feyz, iksir-i hakikattir.**

**Tasavvuf:Zikr-i dâimi, huruc-u mâsivallahtır.**

**Tasavvuf:Ğurfe-i bahr-i şuhud, Rabb-i izzettir.**

**Tasavvuf:Zat-ı ef'âl sıfât-ı Hakkı bilmektir.**

**Tasavvuf:Terk-i kesnettir, kemâl-i mahz-ı rah­mettir.**

**Tasavvuf:Mesrik-i dil'den doğan şems-i hakî­kattir.**

**Tasavvuf:Hayret efzâyı tavâf-ı ka'be-i dildir.**

**Tasavvuf:Şems-i tâban, bedr-i kamer-i nur- i hikmet, cezbe-i ismet, makâm-ı hay­ret, kemâl-i ru'yettir.**

**Hülasa;Tasavvuf, Terk-i terk'tir, hâsıl-ı terk-i niyyet ve teslimiyettir.**



---

10 Mart Pazar

## CÂFER-İ SÂDIK (R.A)</p>

<p>Bir gün bir ırmak kenarında bulunurlarken kendisine sâfiyane teslimiyeti olan bir zat ırma­ğa düşer.</p>

<p>-Cafer! Cafer! diye bağırarak imdat is­ter ve suyun dibini bulur. Boğulurken birden kurtulur. Cafer sorar:</p>

<p>-Ne oldu? der. Adam:</p>

<p>-Cafer dedim battım, ALLAH dedim kur­tuldum, dayince Cafer:</p>

<p>-Bu hali muhafaza et, gerçek istiâne budur buyurur.</p>

<p>Kavimleri ve akrabaları ile çok meşgul olur­du, hayır öğütler verirdi.</p>

<p>Sözleri:</p>

<p>-Gelin birbirimizi uyandıralım. Doğru Hakka gidelim, bey'at edelim, şefâat kılalım.</p>

<p>-Tövbe ibadetten öncedir.</p>

<p>-Beş kimseden sakının:Yalancıdan, ah­maktan, bâhilden, mürüvvetsizden, fâsıktan.</p>

<p>(M. Hâni, Âdâb, Sh.: 60)</p>

===

<p>Nuh Aleyhisselâm, bir şey yediği zaman: Elhamdü lillâh! derdi.</p>

<p>Bir şey içtiği zaman: Elhamdü lillâh! derdi.</p>

<p>Bir şey giydiği zaman: Elhamdü lillâh! dardi.</p>

<p>Bir şeye bindiği zaman: Elhamdü lillâh! der­di.</p>

<p>Bunun için. Yüce Allah, ona (Şükr edici bir kul) ismini vermiştir.</p>

<p>(Peygamberler Tarihi, M.A. Köksal, Sh.: 107)</p>



---

11 Mart Pazartesi

## İMANIN TADINA VARMANIN ÖLÇÜLERİ</p>

<p>Resûlullah (s.a.v.):</p>

**«Üç şey vardır ki bunlar kimde bulunursa o kimse îmânın tadını bulur.**

<p>**1- Bir kimseye Allah ve Resulü, başkala­rından daha sevgili olmak.**</p>

<p>**2- Bir kimse sevdiğini yalnız Allah için sevmek.**</p>

<p>**3- Bir kimseyi Allah küfürden kurtardık­tan sonra, tekrar küfre dönmekten, ateşe atıl­maktan tiksindiği gibi tiksinmek»** buyurmuşlar­dır.</p>

<p>**«Bu hadis-i şerif İslâm'ın esas kaidelerinin büyük bir kaidedir.»** Nasıl büyük bir kaide ol­masın ki bu hadiste îmânın aslını hatta aynini teşkil eden Allah (c.c.) ve Resûlullah (s.a.v.) sevgisi vardır. Hakikatte Allah (c.c.) ve Resûlullah s.a.v.) sevgisi, Allah (c.c.)'dan başkasını sevmemek ve küfre dönmekten tiksinmek; îmânı haddizâtında kuvvetli, kalbi îmâna yatkın ve îmânı eti ile kanına karışmış olan kimselere müyesser­dir. İşte îmânın tadını bulacak olan ancak bun­lardır.</p>

**İmânın Tadı**

<p>Ulemâ (Rahime humûllah): **«İmânın tadın­dan murâd, ibâdet ve tâatlan lezzetli görmek, Allah (c.c.) ile Resulü (s.a.v.)'nün rızâlarını ka­zanmak için meşakkatlara tahammül göstermek ve bunları dünya menfaatine tercih etmekdir.»** diyorlar.</p>

<p>                      (S. Müslim, C. l, Sh.: 261)</p>

<p>Kulun Allah (c.c.)'ını sevmesi, onun emirle­rine uyarak ibâdet ve tâatta bulunması, muha­lefet göstermesidir.</p>



---

12 Mart Salı

## PEYGAMBER (S.A.V.) EFENDİMİZİN TEMİZLİĞE RİAYETLERİ</p>

<p>Peygamberimiz (s.a.v.)'in en fazla önem ver­dikleri şeylerden biri de temizliktir. Bir gün üs­tü başı kirli bir adam görmüş, **«üstünü başını yıkamıyor musun?»** demişlerdir. Bir defa da adamın biri huzurlarına pek perişan bir kıyafetle girmiş, Peygamberimiz (s.av.) ona:</p>

<p>**-«Geçinmek için hiç bir vasıtan yok mu?»** demişler.</p>

<p>- **«Var!»** cevabını alınca şöyle buyurmuş­lardır:</p>

<p>- **«Mademki Allah (c.c.)'ın nimetlerine na­il olmuşsun; o halde nimetin eseri üzerinde görülsün.»** (Ebu Dâvud)</p>

<p>Cahiliyet âdetlerini üzerinden atamayan ba­zı kimseler, yerlere tükürür, camilerde bile ibâ­det esnasında bu gibi hareketlerde bulunurlar­dı. Peygamberimiz (s.a.v.), bu fena âdetten son derece tiksinirlerdi. Bir defa yine boyla bir ha­reketin izini görmüşler ve son derece hiddetlenerek mübarek yüzleri kıpkırmızı kesilmişti (Nesâi). O (s.a.v.)'nün bu hiddetini anlayan ensâr (r.a.)'dan bir kadın ortalığı temizleyerek Rasûlûllah (s.a.v.)'ın teveccühünü kazanmıştır.</p>

<p>Peygamberimiz (s.a.v.)'in umûmî meclisle­rinde kâfur veya başka tütsüler yakılır, bu su­retle de Cemaatın istirahatına dikkat edilirdi. Cuma günleri mescide güzel koku saçılmasını emrederdi.</p>

<p>(Peygamber (s.a.v.) Efendimizin Yüce Ahlakı, Sh.:17)</p>



---

13 Mart Çarşamba

## HUDEYBİYE MUSALAHASI</p>

<p>Hicretin altıncı senesi Kâbe'i ziyaret mak­sadıyla Peygamber Efendimiz (s,a.v.) Ashabiyle beraber Medine'den çıkmıştı. Mekke'ye yaklaş­tıkları sırada mukavemetle müşkilat çıkarılaca­ğı anlaşılması üzerine Peygamber Efendimiz (s.av.) Ashabiyle istişare eyledi. Hz. Ebu Bakir (r.a.) şu mütâlâayı dermeyân etti: «Yâ Rasulâllâh (s.a.v.)! Bizim maksadımız harp ve darp de­ğildir. Yalnız Kabe'yi ziyarettir. Onun için yo­lumuzda durmakta ma'nâ yoktur. dedi. Rasûl-i Ekrem Efendimiz (s.a.v.) de bu fikri kabul ile Hudeybiye musalahası akd olundu. Bu muahe­de müslümanlardan ziyade müşriklsrin lehinde gibi görünüyordu. Hz. Ömer (r.a.) bundan son derece muzdarip olmuş. Hz. Ebu Bekir (r.a.)'e gitmiş anlatmış, Hz. Ebu Bekir (r.a.) de ona **«Hz. Muhammed (s.a.v.) bir Peygamberdir. Ne yapar­sa Allah (c.c.)'ın emriyle yapar. Allah (c.c.) O'nun her zaman nasırı ve muinidir.»** demişti Bi­lahare Hz. Ömer (r.a.) de bu muahedenin haki­katen bir feth-i mübin olduğunu anlamıştı.</p>

<p>(Hz. M. Sami (k.s.), Hz. Ebu Bekir (r.a.), Sh.: 104)</p>

===

## ÂDEM (A.S.)'IN CENNETTE KALIŞ SÜRESİ:</p>

<p>Adem (a.s.), Cennette, ikindi ile güneş ba­tışı arasındaki süre kadar veya gündüzden bir saat, öğle ile ikindi arasındaki zaman kadar kal­mıştı ki, bu saat, dünya günlerinden yüz otuz yıla eşitti.</p>

<p>(Peygamberler Tarihi, M.A. Köksal)</p>



---

14 Mart Perşembe

## GÖZYAŞI</p>

<p>**Gözyaşı**: İçin teessür ifadesi ve gözün niyazıdır.</p>

<p>**Gözyaşı**: Nedamet mânâsını taşır, Allah'a bir nevi tevbedir.</p>

<p>**Gözyaşı**: Aşıkın derûni hislerini coşturan kelime­siz ve sedasız lisanıdır.</p>

<p>**Gözyaşı**: Arifin kalbinin tercümanıdır.</p>

<p>**Gözyaşı**: Mağfiret için Allah'ın kullarından iste­diği istirhamıdır.</p>

<p>**Gözyaşı**: Hakkın rahmetini tahrik ve merhameti­ni celbeder.</p>

<p>**Gözyaşı**: Günahkârların sıtk u ihlâs ile Rablarma arz eyledikleri ubudiyet incisinin daneleridir.</p>

<p>**Gözyaşı**: Yokluğa erenlerin saadet sermayeleridir.</p>

<p>**Gözyaşı**: Allah için öyle bir sermaye-i sadeftir ki, rahmet, merhamet ve mağfirat hab­belerini içinde taşıyan seyyid-ül istiğfar ve tevbe-i nasuhdur.</p>

<p>**Gözyaşı:** Günahkârın çare-i gufranıdır.</p>

<p>**Gözyaşı**: Muhlisin habbe-i ihlâsıdır.</p>

<p>**Gözyaşı**: Asinin habl-i salâhıdır.</p>

<p>**Gözyaşı**: Hülâsa; vuslata erenlerin yegâna istinat­gahıdır.</p>

===

## ZİKRİN HAKİKATİ</p>

<p>Zikreden kimsenin zikr olunandan başkasını unutmasıdır. Bu suretle onun bütün vakıtlan zikr olunur.</p>

<p>Allahümme yessirlenâ bi cemii ihvânına amin. Bihurmeti Muhammedin Sallallahu Aleyhi ve Sellem ecmein.</p>



---

15 Mart Cuma

## RİBÂ (FAİZ)</p>

<p>Peygamber (s.a.v.)'den şöyle rivayet olundu ki O (s.a.v.):</p>

**"Kan satışını ve tecavüzle mal elde etmeyi sakladı ve faiz yiyene, yedirene, faiz sözleşmesini yazana, sözleşmeye şahitlik yapanlara, ciltlerine dövme yapanlara ve yaptıranlara tasvir yapanlara lanet etti."**

<p>Ve yine buyurmuştur:</p>

**«Faiz, yetmiş şu kadar çeşittir. En aşağı dere­cesi kişinin validesiyle zina etmesi gibidir.»**

**"Ey mü'minler! Haram olan şeylerden sakınarak Allah (c.c.)'a ibadetle nefsinizi azab-ı ilahîden koruyun. Eğer Allah (c.c.)'a ve Resulü (s.a.v.)'ne imân ettiyseniz halk üzerinde ribadan geri kalan kısmını bırakın. Eğer böyle yapmazsanız Allah (c.c.) ve Resulü (s.a.v.)'nden bir harbi bekleyiniz. Bilin ki, isyanınızdan dolayı sizin üzerinize gadab-ı ilahi nazil olacaktır. Malınızdan ziyadesini almayınca bir kimseye zulmetmezsiniz ve re's-i malınızı tamamen aldığınız için de zulme uğramış olmazsınız."**

<p>(Hz. R. M. Sâmi (k.s.), Musâhabe: 6, Sh.: 56)</p>

===

## ALLAH'I ZİKR EDENLE ETMEYENİN HALİ</p>

<p>Peygamberimiz (s.a.v.) buyurdular ki **«Rabb'ını zikr edenle, zikr etmeyenin misali, diri ile ölüye benzer!»**</p>

**«İçerisinde Allah zikr edilen evle, içinde Allah zikr edilmeyen evin misali, ölü ile diri gibidir!»**

<p>(İ. T., M. A. Köksal, C. 11, Sh.: 356)</p>



---

16 Mart Cumartesi

## ORUÇ TUTUNUZ</p>

<p>Cenâb-ı Hakk (c.c.) buyuruyor:</p>

<p>**«O sayılı günler Ramazan ayıdır ki, Kur'an o ay içinde indirilmiştir. O Kur'an, insanları Hakka ulaştırır, helâl ile haramda ve din hü­kümlerinde hakkı bâtıldan ayınr. Sizden her kim Ramazan ayında hazır bulunursa o ay oruç tutsun, kim hasta olur yahut seferde bu­lunursa oruç tutamadığı günler sayısınca sıh­hat ve ikamet halinde orucunu kaza etsin. Al­lah size kolaylık diler, size güçlük dilemez. Bu kolaylıkları, sayıyı tamamlamanız, ve size yol gösterdiğine karşılık O'nu yüceltmeniz için meşru kılmıştır. Ola ki şükredersiniz.»** (El - Bakara, Âyet:185)</p>

## ORUCUN ŞARTLARI</p>

<p>Oruç ile mükellef olabilmek için İslam, akıl ve bulûğ şarttır. Şu kadar var ki âkil ve mümeyyi olan bir İslâm çocuğunun orucu bir nafi­le olarak sahih olur.</p>

<p>Orucun edasının farz olabilmesi için sıhhat ve ikamet şarttır. Hasta ve misafir olan kimse­ler tutamadıkları oruçları daha sonra kaza eder­ler.</p>

<p>Tutulan bir orucun sahih olabilmesi için ni­yet, kadınların da hayız ile nifastan tahareti şarttır. Hayız veya nifas halinde bulunan bir ka­dının oruç tutması sahih olmaz. Ramazan oru­cunu bilahare kaza etmeleri lâzım gelir.</p>

<p>(Ö.N. Bilmen, İslâm ilmihali, Sh.: 277)</p>



---

17 Mart Pazar

## ORUCUN MEŞRÛ'İYYETİNDEKİ HİKMET</p>

<p>Şüphesiz Allah-û Teâlâ hazretleri bir hâkimi mutlaktır. O'nun kullarına emrettiği şeylerde bir çok fâideler vardır, velev ki biz bunları hak­kı ile tayin ve takdir edemeyelim.</p>

<p>Orucun dinî, uhrevî fâidelerinden başka sıh­hi, ictimaî ve ahlâkî bir çok faidelerini takdir edebilmekteyiz.</p>

<p>Sevgili Peygamberimiz (s.a.v.): **«Her şey için bir zekât vardır, cesedin zekâtı da oruçtur. Oruç sabrın yansıdır.»** buyurmuştur. (İbni Mâce)</p>

<p>İnsan oruç sayesinde behimî duygularını azaltır, ruhunu tasfiye eder, melekiyet sıfatıyla vasıflanmaya başlamış olur.</p>

<p>Oruç sayesinde cemiyetin ictimaî, ahlâkî ha­yatından başka bir inkişaf, başka bir fazilet te­celli eder.</p>

<p>Oruç tutan kimse nefsini bir kısım şiddetli arzuların savletine karşı mukavemete alıştırır.</p>

<p>Oruç tutan zat bir müddet mahrumiyete katlanır. Bu mahrumiyet sayesinde yoksulların mahrumların hallerine tecrübeli bir vukuf sahi­bi olur, kendisinde merhamet, şefkat, yardım­laşma duyguları artar.</p>

<p>Mabudunun mukaddes emrine imtisal ederek kendisinin meşru nimetlerinden bir müd­det mahrumiyyete katlanan bir insan artık baş­kalarının nimetlerine göz dikemez.</p>

<p>Oruçtaki hikmetleri takdir edememek için insanın düşünce hassasından büsbütün mahrum olması lâzım gelir.</p>

<p>(İslâm İlmihali, Sh.: 275)</p>



---

18 Mart Pazartesi

## ÇANAKKALE DESTANI</p>

<p>II. Sultan Abdülhamid Han'ın önceden aldı­ğı tedbirler ve O'nun eğittiği askerle Haçlıya karşı kazanılan ve Türk tarihinin dönüm nok­tasını teşkil eden bir mübarek zaferdir. Mehmed Akif'in uzun manzumesi olmasaydı bu büyük savaş günümüze nasıl intikal edebilecekti? Meç­hul!..</p>

<p>Çanakkale Savaşları 8,5 ay sürdü. Memle­ketin en hassas yerine yöneltilen taarruz kırıl­dı. Osmanlı müdafaasiyle Çanakkale, Irak ve Fi­listin cephelerinde bir milyona yakın İngiliz ve Fransız askeri, müttefik devletlerin ana cephe­lerinden uzak tutuldu. Muharebeler iki taraf için ağır kayıplara sebep oldu.</p>

<p>Çanakkale Muharebeleri Osmanlı Devleti'nin dört sene harbe dayanmasına, bu yüzden Çarlık Rusya'sının yıkılmasına sebep oldu. Bu başarı yalnız Osmanlı kuvvetlerinindir.</p>

<p>İlk bombardımandan itibaren 324 gün ve çı­karma gününe göre de tam 259 gün devam ede­rek neticesinde Osmanlı ordusunun ölümsüz bir zaferiyle kapanan I. Dünya Savaşı'nın bu en kan­lı sahnesine ordumuzun en kıymetli ve en büyük kısmı iştirak etmiş ve ecdattan miras harp kabiliyetimizin en beliğ ve en şümullü eser ve se­mereleri burada inkişaf eylemiştir.</p>

<p>Türklerin resmî kayıtlara göre kayıp mikta­rı 251.000, müttefiklerinki ise 252.000 idi.</p>

<p>II. Abdülhamid Hân'ın açmış olduğu yüksek mekteplerden mezun olan imanlı ve kültürlü binlerce genç Çanakkale'de şehid olmuşlardır.</p>

<p>(Millî Gençlik Mecmuası, Çanakkale Özel Sayısı)</p>



---

19 Mart Salı

## PEYGAMBER (S.A.V.) EFENDİMİZ'İN ÂDET VE MEŞGALELERİ</p>

<p>İmâm-ı Tirmizî, «Şemail»'inde Hz. All (r.a.)'den naklen Peygamberimiz (s.a.v.)'in vaktini üç işe tahsis ettiklerini kaydeder. Bu vakitlerin bir kıs­mı ibâdetlere, bir kısmı amme (halkın) işlerine, bir kısmı da şahsi meşgalelere tahsis edilmişti.</p>

<p>Hz. Resûlüllah (s.a.v.) gecenin yarısı, yahut üçte ikisi geçtikten sonra kalkarlar, yastıklarına yakın bulundurdukları misvakla dişlerini ovar­lar, sonra abdest alıp Teheccüd namazı kılar ve bir müddet böyle ibâdetle meşgul olurlardı. Da­ha sonra da sabah namazı için mescide çıkar­lardı.</p>

<p>Peygamberimiz (s.a.v.) sabah namazından sonra seccadelerinin üzerine uzanarak güneş, doğuncaya kadar istirahat ederlerdi. (Müslim). Sonra gelenleri kabule başlarlardı. Her taraftan gelenler mescidde O (s.a.v.)'nun etrafında top­lanır, O (s.a.v.) da onlara vaaz ve nasihatta bulunurlardı (Tirmizî). Resûl-i Ekrem (s.a.v.) ziya­retçilerini, anlattıkları rüyalarına kadar dinlerler, böylece onların her türlü dîn ve dünya iş­leriyle meşgul olurlardı.</p>

<p>Resûl-i Ekrem (s.a.v.), her namaz için ab­dest tazelemeğe gayret ederlerdi. Ancak bazen bir abdestle bir kaç namaz kıldıkları da olur­du. Meselâ Mekke'nin fethi esnasında bir ab­destle bir kaç namaza iştirak etmişlerdir.</p>

<p>(Peygamber (s.a.v.) Efendimizin Yüce Ahlâkı Sh.: 19)</p>



---

20 Mart Çarşamba

## YAVUZ SULTAN SELİM HÂN'IN İRAN SEFER-İ HÜMÂYÛNU</p>

<p>Yavuz Sultan Selim Hân'ın başkumandanlık ettiği Ordu-yu Hümâyûn, 20 Mart 1514'te sefer emri aldı. İzmit'e gelindiğinde Şah İsmail'in ca­susu yakalandı. Yakalanan casusun eline tutuşturduğu harp ilânını muhtevî nota ile Tebriz'e Şah'ına gönderdi. 2 Temmuz'da Sivas'a gelindi. 40.000 kişilik bir kuvvet burada bırakıldı. 100.000 kişilik bir kuvvetle yola devam edildi. Şah İs­mail, Osmanlı ordusunun konaklayabileceği yer­lerdeki mahsul ve meskenlerin yakılmasını em­retti. Fakat Osmanlı ordusu yolundan alıkonulamadı. Günlerce gidiliyor, düşmandan bir haber bile gelmiyordu. 14 Ağustos'ta yeniçeriler İstan­bul'a dönmek için tezahürat yaptılar. Dünyanın öbür ucuna kadar yürüseler Şah İsmail'e tesadüf edilemeyeceğini söylediler. Yavuz, derhal atına atladı ve yeniçerilere müessir ve sert bir şekil­de hitap ettikten sonra istikametine sürdü. Hü­kümdarın azminin tesirinde kalan ordu, onu ta­kip etti. Ordu, 22 Ağustos'ta Tebriz'in batısında ve bugün Iran topraklarında kalan Şah İsmail'­in muazzam kuvvetleriyle karşı karşıya geldi. Vakit geçmiş akşam olmuştu. O gece toplanan harp meclisinde 23 Ağustos'ta fecirle beraber düşmana taarruza karar verildi. 23 Ağustos Os­manlı'nın kaderinin tayin edildiği tarihi çok mühim bir gündür.</p>

<p>(Yılmaz Öztuna, Türkiye Tarihi)</p>

===

<p>**«Bir devletin devam ve bekası, adaletle müm­kün olur.»** (Hz. Ali r.a.)</p>



---

21 Mart Perşembe

## NÜBÜVVET, NEBÎ VE RESÛL</p>

<p>**NÜBÜVVET**: Akıl sahibi kulların, üzerlerin­deki dünya ve Âhiret işleri hakkında, Allah (c.c.) ile kulları arasında, yapılan Elçilik demektir.</p>

<p>**NEBİ**: Kendisine, Melek tarafından vahy ve­ya kalbine ilham olunan, ya da, Salih rü'yâ ile uyarılan zât demektir.</p>

<p>**RESÛL** ise, RESÛL olması haysiyetile, Nü­büvvet Vahy'inin fevkinde özel bir Vahiy ile üstün kılınmış olan ve kendisine Cebrail (a.s.)'in, Allah (c.c.) tarafından özel olarak indirdiği Kitab ile Vahy etmiş olduğu, Yüce Allah (c.c.)'ın hükümlerini, halka, tebliğ etmek üzere gönderdiği Kâmil insan, demektir.</p>

<p>Bunun için **«Her Resul, Nebi'dir; fakat, her Nebi Resul değildir.»** denilmiştir.</p>

## ÂDEM (A.S.)'İN İLK NEBÎ (PEYGAMBER) OLUŞU</p>

<p>İnsanlara gönderilen Peygamberlerin ilki, Âdem (a.s.) 'dır. Eshab-ı Kiramdan Ebu Zerr'ül Gıfâri (ra.) der ki: «Nebî (a.s.)'a (Yâ Resûlullah (s.a.v.)! Nebilerin evveli, ilki hangisidir?) diye sordum. **«Âdem'dir!»** diye buyurdu. «O, Nebi mi idi?» diye sordum. **«Evet! Mükellem (Allah (c.c.)'la konuşan) bir Nebî idi.»** buyurdu.»</p>

<p>Adem (a.s.), çocuklarına, Peygamber olarak gönderildi ve Kendisine, yirmi bir Sahife indirildi Cebrail (a.s.), Âdem (a.s.)'a yazı yazmayı öğrettiği için, Âdem (a.s.), inen sahifeleri kendi el yazısı ile yazdı. Yüce Allah (c.c.)'ın, Adem (a.s.)'a indirdiği hükümler arasında ölü hayvan eti, kan ve domuz eti de, haram kılınmıştı.</p>

<p>(Peygamberler Tarihi, M.A. Köksal, Sh.: 55-57)</p>



---

22 Mart Cuma

## ORUÇ ALLAH (C.C.)'INDIR</p>

**«Aziz ve celîl olan Allah-û Teâlâ buyurdu ki:**

<p>**«Adem oğlunun her ameli kendisinindir. Yalnız oruç müstesna. O, benim içindir. Onun mükâfa­tını ben vereceğim.» Oruç, ateşe karşı siperdir. Sizden biriniz oruçlu bulunduğu günde fena la­kırdı söylemesin; kavga etmesin. Şayet birisi onunla döğüşür veya ona çatıp çekişirse, «Ben oruçluyum» desin. Muhammed'in nefsi yed (-i kudret) inde olan Allah'a kasem ederim ki, mu­hakkak oruçlunun ağız kokusu, Allah nezdinde, misk kokusundan daha hoştur. Oruç tutanın fe­rahlanacağı iki sevinçten birisi, iftar ettiği za­man, diğeri de orucunun sevâbiyle Allah'a kavuştuğu andır.** (Müslim)</p>

## SAHURA KALKIŞ</p>

<p>* Sahura mutlaka kalkılmalıdır.</p>

<p>* İmsaktan önce Besmele ile kalkıp dua ve şükürden sonra ağız misvaklanmalı, abdest alınmalıdır.</p>

<p>* İki rek'at da olsa «Teheccüd Namazı» kılınmalıdır.</p>

<p>* Sahur yemeği mutlaka yenilmeli, hiç olmazsa su içilmelidir. Lakin gündüz bir şey yenilmeyecek diye mide tıka-basa doldurulmamalıdır.</p>

<p>* Ye­meği müteakip dua etmeli, el-ağız yıkanılmalı, dişler misvaklanmalı ve oruca niyet edilmeli­dir.</p>

<p>* Sabah namazına kadar uyumadan zikir ve münacaatla meşgul olunmalıdır.</p>

<p>* Sabah na­mazının sünnetini evde kılıp, camiye gidilerek cemaatle namaz eda edilmelidir.</p>



---

23 Mart Cumartesi

## HACE MAHMUD FAĞNEVİ</p>

<p>Buhârâ'ya üç fersah mesafede bulunan «Fağne» kasabasında doğmuştur. Ticaret ve dül­gerlik işleri ile meşgul olurlar maişetleri için halâl kesbikâr eylerlerdi.</p>

<p>Hace Arif Rivgiri Hazretlerinin hizmetinde yetişmiş. Onun en faziletli esbabından, en büyük halifelerinden olmuştur. Hazretin halvette, celvette, hemrazı, tarikat ve hakikatta sırdaşı idi.</p>

**Zikr-i hafiyi fert için, zikr-i cehriyi cemaat için iltizam eylerdi.**

<p>Zamanının en büyük âlimlerinden «Hafızüd-din» Hazretleri bir gün Hace Mahmud'a sorar:</p>

<p>- Tarikiniz Zikri Hafi üzre kurulmuş iken, sizin cehri zikir yapmanızın sebebi nedir?</p>

<p>Hace Mahmud Hazretleri:</p>

<p>**-«Gafiller uyanalar, agâh olalar, emr-i ilâ­hiyi tutalar, zikre rağbet edeler, Hak tarikına gireler, ıslâhla tövbe ve inâbe eyleyeler, hakika­te ereler, zira zikir hayatın miftahı, saadetlerin iftitahıdır. Açıktan olsun ki halk duysun.»** bu­yurdular.</p>

<p>Ve devamla:</p>

<p>**-«Alenî zikri, dili yalandan, gıybetten, bo­ğazı haram lokmadan, kalbi şüpheden, gözü hıyanet ve nazardan, gönlü riya ve süm'adan, sır­rı mâsivadan pak eyleyenler yaparlar.»** dedi.</p>

<p>Açık veya gizli olsun Zikir'de değişme yok­tur. Hikmet, maslahat ve hâlet icabı kâh açıktan, kâh gizli yapılır. Esas seyri sulûk hafisi iledir.</p>

<p>(M. Hâni, Âdâb, Sh.: 79)</p>



---

24 Mart Pazar

## İBÂDET VE PEYGAMBERİMİZ (S.A.V.)'İN NAFİLE İBADETLERİ</p>

**İbâdet ve Hikmetleri**

<p>**İbâdet**; Mükelleflerin (Erginlik çağına eren akıl sahibi insanların) nefislerinin arzu ve temayüllerine muhâlefetle Rab'larına tazim için yap­mış oldukları, yapılması Sevab olan ve Allah (c.c.)'a yakınlık ifâde eden Husûsî tâatlarıdır.</p>

<p>**Tâat'ın aslı:** Verâ'dır. (Haramdan kaçınma)</p>

<p>**Verâ'nın aslı:** Takvâ'dır.</p>

<p>**Takvâ'nın aslı:** Nefs muhasebesidir.</p>

<p>**Nefs muhasebesinin aslı:** Allah (c.c.)'ın aza­bından sakınmak, nimetini ummaktır.</p>

**On şey nefse gerekli görülmeyince, Verâ' tamamlanmaz:**

<p>1. Dil, gıybetten korunmak,</p>

<p>2. Kötü zandan sakınma,</p>

<p>3. Halkla alay etmekten geri durmak,</p>

<p>4. Haramlara bakmamak,</p>

<p>5. Doğru sözlü olmak,</p>

<p>6. İman nimetinden dolayı yüce Allah (c.c.)'a minnetdar olmak ve kendi kendini beğenmemek.</p>

<p>7. Malı, hak yolunda harcamak ve bâtıl yollar­da harcamamak,</p>

<p>8.  Yükseklik ve büyüklük di­leğinde bulunmamak,</p>

<p>9.  Beş vakit namazı -va­kitlerine, rükû ve secdelerine dikkat ve riâyet ederek- korumak,</p>

<p>10. Sünnet ve cemâat üzere istikamet etmek.</p>

<p>(M. A. Köksal, İ. Tarihi C. 18, Sh.: 328)</p>

===

**Adem (as.), Kabe'yi, beş dağdan:**

<p>1) Tûr-i Seynâ, 2) Tûr-i Zeytun (Zeyta), 3) Lübnan, 4) Cûdî, 5) Hırâ dağlarından getirilen taşlarla yaptı.</p>

<p>(Peygamberler Tarihi, M. A. Köksal, Sh.: 43)</p>



---

26 Mart Salı

## PEYGAMBERLERİN ÜSTÜNLERİ VE EN ÜSTÜNÜ</p>

<p>**Peygamberlerin hepsi aynı derecede ve me­ziyette olmayıp Yüce Allah (c.c.). Onlardan kimine, kiminden üstün meziyetler vermiş, birisi ile söyleşmiş, birisini de, derecelerle yükseltmiş­tir.** (Bakara: 253)</p>

<p>Peygamberlerin Ulül'azmleri, rivayete göre:</p>

<p>1) Nuh,. 2) İbrahim. 3) Musa, 4) İsa. 5) Muhammed (a.s.) olduğu gibi.</p>

<p>Sahih bir Hadîs-i şerife göre de: **«Peygam­berlerin Seyyidleri de, Nuh (a.s.), İbrahim (a.s.), Musa (a.s.), İsa (a.s.) ve Muhammed (a.s.) ol­mak üzere beştir.»**</p>

<p>Muhammed (a.s.) ise, bu Beş'in Seyyididir.</p>

<p>Kıyamet gününde de, Âdem oğullarının Seyyidi O (s.a.v.)'dur,</p>

<p>Öncekilerin ve sonrakilerin en değerlisi O (s.a.v.) olduğu için Kıyamet gününde Hamd sancağı, O (s.a.v.)'na verilecek.</p>

<p>O gün, Peygamberlerin imamı, Hatibi ve Şe­faat Sahibi O (s.a.v.) olacak.</p>

<p>Bütün Peygamberler. O (s.a.v.)'nun Sancağı altında toplanacaktır.</p>

<p>(M. A. Köksal, Peygamberler Tarihi, Sh.: 12)</p>

===

<p>Allah-ü Teâlâ buyuruyor:</p>

<p>**"Nusret ve zafer ancak Allah (c.c.)'tandır. Şüphesiz ki Allah (c.c.), emrinde mutlak galip ve efâlinde hüküm ve hikmet sahibidir."** (Enfâl Sûresi, Âyet:10)</p>



---

27 Mart Çarşamba

## ÂDEM (A.S.)'IN ŞEKİL VE ŞEMÂİLİ</p>

<p>Âdem (a.s.):</p>

<p>Uzun hurma ağacı gibi, upuzun boylu, kı­vırcık ve çok saçlı, kırmızı benizli, büyük gözlü, kalın baldırlı, uzun boyunlu, yassı yağırnılı idi.</p>

<p>Sakalsızdı.</p>

<p>Adem (a.s.)'in başının saçı, iki bölük halin­de örgülü idi.</p>

<p>Kendisi, yaratıklar içinde en güzeli idi.</p>

<p>Onun güzelliği, Yûsuf (a.s.)'dan başka hiç kimsede toplanmamıştı.</p>

<p>(P. Tarihi, M. Asım Köksal, Sh.: 61)</p>

## İLK MÜSLÜMANLAR</p>

<p>Kadınlar içinde ilk müslüman **Hz. Hatice** (r.a.), gençler içinde **Hz. Ali** (r.a.), hür erkekler içinde **Hz. Ebû Bekir** (r.a.), köleler içinde **Zeyd (r.a.)**'dir.</p>

<p>**Resul i Ekrem (s.a.v.)**'in şairi **Hassan bin Sabit (r.a.)Hz. Ebû Bekir (r.a.)**'in bu yüksek şerefini şöyle medh eder:</p>

<p>«Peygamber (s.a.v.)'den sonra takva ve ada­let itibariyle insanların en hayırlısı, Hz. Peygamber (s.a.v.)'e inanan müslümanların birincisi olan Ebû Bekir (r.a.)'dir.» **Fahr-i Âlem** (s.a.v.) Efen­dimiz Hıra dağında Vahy-i ilâhiye nail ve nü­büvvetle ba's olunduktan sonra, harikulade olan bu hâli evvelâ hayatı refiki olan zevce-i muhteremeleri **Haticet-ül Kübra** (r.a.)'ya bildirdikten sonra **Hz. Ebû Bekir** (r.a.)'a bildirmiş ve erkek­ler içinde Efendimiz (s.a.v.)'in nübüvvetini tas­dik eden müslümanlann birincisi olmuştur.</p>

<p>(Hz. R.M. Sâmi (k.s.), Hz. Ebû Bekir r.a.)</p>



---

28 Mart Perşembe

## ZALİMLERE MEYLETMEMEK</p>

<p>Allah-û Teâlâ Kur'an-ı Kerim'inde:</p>

<p>**«Siz za­limlere meyl etmeyin ki vücudunuza ateş yapış­masın. Halbuki Allah (c.c.)'dan gayri sizin dos­tunuz yoktur. Binâenaleyh zâlimlere meyl ettikten sonra hiç kimse tarafından yardım olun­mazsınız.»** buyurmuştur. (Hûd Sûresi: 113)</p>

<p>Bu âyet-i kerîme ile anlatılmak istenen şu­dur: **«Zâlimlere kalbinizle muhabbet eder ve zalimane işlerine rıza gösterirseniz cehennem ate­şi sizi yakar. Şu halde, onlara muhabbet etmeyin ki ateş sizi yakmasın. Eğer yakarsa sizi kur­taracak Allah (c.c.)'dan gayri dostunuz olmadığı gibi bir kimseden de yardım görmezsiniz.»** demektir. Veyahut onlara müdâhane edip za­limane emirlerine itaat etmeyin demektir. Zulüm bütün dinlerde haramdır. Cenâb-ı Hakk zulmet­mek şöyle dursun, zulmedenlere meyil etmekten dahi men etmiştir.</p>

<p>Yüce Allah (c.c.) bir başka âyet-i kerîmede ise: **«Ey mü'minler! Babalarınızı ve kardeşlerinizi eğer onlar küfrü, îmân üzerine tercih ve ih­tiyar ederlerse dost ittihaz etmeyin. Eğer sizden bir kimse onlan dost ittihaz ederse işte o dost ittihaz eden kimseler zâlimlerdir.»**</p>

<p>Bu âyet-i celîleden maksad mü'minleri kâ­firlerden ve münafıklardan hiçbir ferdle dostluk etmekten nehiydir. Yani: Hiç bir mü'min hiç bir kâfiri ciddiyetle dost ittihaz etmesin. O, kâfir mü'minin anası, babası ve biraderleri gibi ya­kın akrabasından olsa bile.</p>

<p>(Hz. R. M. Sâmi (k.s.), Musâhabe C. 4, Sh.: 84)</p>



---

29 Mart Cuma

## HZ. ÖMER (R.A.)'İN BAŞLICA HİZMETLERİ</p>

<p>1- Beyt'ül - Mâl te'sîsi.</p>

<p>2- Kadılar ta'yîni, mahkemeler te'sîsi,</p>

<p>3- Emir'ül - Mü'mînin un­vanını kabulü,</p>

<p>4- İdâre-i askeriyye ve Merâkiz-i askeriyye tesisi,</p>

<p>5- Gönüllülere maaş tahsisi.</p>

<p>6- Araziyi ölçtürmek,</p>

<p>7- Tahrîr-i nüfûs icrâsı,</p>

<p>8- Kanallar hafri,</p>

<p>9- Varidat idaresini te'sîs,</p>

<p>10- Küfe, Basra, Musul, Fustât gibi şe­hirler te'sîsi,</p>

<p>11- Arâzî-i Meftûha'yı vilâyat'a taksim,</p>

<p>12- Nehirlerden çıkarılan şeylere vergi tarhı.</p>

<p>13- Düşman memleketlerine mensûb tâcirlerin, İslâm memleketleriyle ticâretine müsâ­ade,</p>

<p>14- Memleketleri devr ü teftiş ile ahâlinin ahvâlini istinkâh,</p>

<p>15- Polis idaresini te'sîs ve teharrî me'mûrluğu ihdâsı.</p>

<p>16- Mekke ile Me­dine arasında ve muhtelif şehirlerde yolcular için misafirhane inşâsı,</p>

<p>17- Metruk çocukları hima­ye. Mektebler te'sis ve maaş tahsisi,</p>

<p>18- Gayr-i Müslim olsa da bir arabın esîr olarak kullanıl­mamasını te'mîn,</p>

<p>19- Hz. Ebû Bekir (r.a.)'i Kur'ân'ı toplamak için ikna,</p>

<p>20- Kıyâs esâsını kabul (fıkıh ve hukukda),</p>

<p>21- Sabah ezânına «es-Selâtü hayrun mine'n-Nevm»'i kabul ve ilave,</p>

<p>22- Teravih Namazının cemâatle edasını kabul,</p>

<p>23- Bir defada vuku' bulan talâk-ı selâseyi, bâyin olarak kabul,</p>

<p>24- Sarhoşluk cürmü için celdi, a'zami ceza olarak kabul,</p>

<p>25- Satılacak atlardan zekât almak kaidesini kabul,</p>

<p>26- Benî Ta'leb'den cizye yerine zekât ahzi,</p>

<p>27- Evkaf usûlünü te'sis,</p>

<p>28- Cenâza namazın­da dört tekbîr almak için Ashâb'ın ictimâını te'min.</p>

<p>         (Hz. R. M. Sâmi (k.s.), Hz. Ömer r.a.)</p>



---

30 Mart Cumartesi

## HACE ALİ RÂMİTENİ</p>

<p>Helâl rızık tahsili için çulhacılık (Kumaş dokumacılığı) sanatı ile meşgul olurdu.</p>

<p>Hace Mahmud İncir Fağnevi Hazretlerinin hizmetine girmiş, onun ashabının umdesi, hulefâsının âzamı olmuştur.</p>

**Sözleri:**

<p>-Hizmeti minnet bil, minneti hizmet bilme.</p>

<p>-Kul Hakk'a âşık olursa, hızır da kula âşık olur (imdada gelir).</p>

<p>-İnsan daima hayır işliye, işlemedim saya.</p>

<p>-Dilin daima zikirle meşgul olması zikri kesir'dir, nazarı rahmettir.</p>

<p>-Hafî zikir erbabı meşhur oldu ise, cehri zikri yapıyor demektir.</p>

<p>-İki yerde dikkatli olun: Yemek yerken, söz söylerken...</p>

<p>-Kendine hiç günah işlememiş bir dille dua ettir, red olmaz.</p>

<p>-Dostun dosta duası böyledir. Onun dili sana göre günahsızdır, senin dilin ona göre günahsızdır.</p>

<p>-Talipler için ermek, bir Hak dostunun gönlüne girmektir. En kısa yol budur.</p>

<p>(M. Hâni. Âdâb Risalesi)</p>

===

**"Ey EHL-İ İMAN!**

**Kafirler ile muharebede muhtaç olduğunuz esbâb ve harb âletlerini ve bilhassa zamanın icâbına göre muktedir olduğunuz kadar kuvvet ve silâhlarınızı hazırlayın."**
(Enfâl Sûresi, Âyet: 60)



---

31 Mart Pazar

## KIYÂMET ALÂMETLERİ</p>

<p>**Gizli alâmetler:** İnsanda izzet, hürmet, mu­habbet, şefkat, edeb, haya, cömertlik, eli açıklık, sözde durmak, doğruluk, ahbablığı korumak, şe­riata uymak ve dinde takva kalmamak, şehir­lerde mescidlerin çoğalması, cemaatin azalması, binaların yüksek olması, elbiselerin ince olması, kadınların ve çocukların hakim olması, kadın­ların erkeklere, erkeklerin kadınlara benzemesi, erkeğin erkeğe, kadının kadına ilgi duyması, be­reketin azalması, akraba ziyaretinin ve şer'i alışveriş hükümlerinin kalkması, kötülere saygı gös­terilmesi, iyilerin aşağılanması, cariyelerin do­ğurması, kan dökülmesi, fısk ve fücurda çoğal­ma, kabirlerin süslenmesi gibi şeylerdir ki, bunlara eşraat-ı saat (kıyametin şartları) da denir.</p>

<p>**Kıyametin açık alâmetleri:** Deccalın çıkması, üç gece ard arda ay tutulması, yedi iklimde üç sene ard arda kıtlık olması, büyük bir dumanın her tarafı kaplaması. İsa (a.s.)'nın inip Deccal'ı öl­dürerek Muhammed (s.a.v.)'in şeriatı ile amel etmesi, Resûl-i Ekrem (s.a.v.) soyundan Mehdî çıkıp kırk yıl adaletle giderek, İsâ (a.s.)'ya eriş­mesi, Dabbetü'l Arz'ın meydana çıkması, Ye'cuc ve Me'cuc'un Sedd-i İskender'iden çıkıp yedi ik­limi istila etmesi, Beyt-i Şerif (Kabe-i Muazzama)'nın yıkılması, Güneşin batıdan doğup orada beklemesi.</p>

<p>Bu alâmetlerin meydana çıkmasından sonra misk ve anber kokusu gibi ferahlatıcı serin rüzgârlar esip bu rahavetle mü'minlerin ruhları be­denlerinden çıkar. (Mârifetname)</p>



---

2 Nisan Salı

## PEYGAMBER (S.A.V.) EFENDİMİZ'İN SEFER ESNASINDA ÂDETLERİ</p>

<p>Peygamberimiz (s.a.v.), cihâd ve umre için sefere çıkacakları vakit, kendilerine refakat edecek zevcelerini de kur'a ile tâyin ederlerdi.</p>

<p>Hz. Peygamber (s.a.v.), umumiyetle Perşem­be günleri yola çıkmaktan hoşlanırlar, sabah erkenden yola çıkmayı tercih ederlerdi. Hayva­nına binerlerken «Bismillah» derler, üzerine yerleşince de üç defa tekbir getirerek hamd eder­lerdi. Yolda tepeye çıktıkça tekbir, yokuş indikçe de tesbih ederlerdi.</p>

<p>Yolculuktan dönünce önce camiye giderler, iki rekât namaz kılarlar, sonra evlerine gide­rek aileleri ile görüşürlerdi. Kendileri, Ashabı­nı, hanımların hazırlıklı olarak karşılamalarını te'min için seferden döner dönmez evlerine git­mekten men ederlerdi. (Ebû Dâvud)</p>

<p>(Peygamber (s.a,v.) Efendimiz'in Yüce Ahlâkı, Sh.: 21)</p>

===

**AŞERE-İ MÜBEŞŞERE**

<p>Cennetle müjdelenen on büyük sahabî: Hz. Ebû Bekir (r.a.), Hz. Ömer (r.a.), Hz. Os­man (r.a.), Hz. Ali (r.a.), Hz. Talha b. Ubeydullah (r.a.), Hz. Zübeyr b. Avvam (r.a.), Hz. Abdurrahman b. Avf (r.a.), Hz. Sa'd b. Ebî Vakkas (r.a.), Hz. Sa'd b. Zeyd (r.a.), Hz. Ubeyde b. Carrah (r.a.)'dır.</p>



---

3 Nisan Çarşamba

## ŞİS (A.S.)'İN BAZI FAZİLETLERİ VE PEYGAMBERLİĞİ</p>

<p>Şis (as.); Âdem (a.s.)'ın oğullarının en ulu­su, en üstünü. Âdem (a.s.)'a, en sevgilisi ve ona, en çok benzeyeni idi.</p>

<p>Âdem (a.s.); Onu, bir Vasiyetname ile yeri­ne Vekil bıraktı.</p>

<p>**"Ey oğulcuğum! Sen, benden sonra, Halîfem'sin!"** diyerek vazifesini takva üzere yürütmesini tavsiye etti.</p>

<p>Bunu, Kabil'den ve Kabil oğullarından gizli tutmasını, ona emretti.</p>

<p>Gece ve gündüz saatlerini ve her mahlukun, Allah (c c.)'a, hangi saatlerde, ne gibi ibadet­ler yaptıklarını bildirdi.</p>

<p>Vuku bulacak Tufan hakkında da, bilgi ver­di.</p>

<p>Âdem (a.s.); Kabil oğullarının zina ve içki­ye düştüklerini, bozulduklarını görünce de, Şis (a.s.)'in oğullarına da, Kabil oğulları ile evlilik bağlantısı kurmamalarını tavsiye etti.</p>

<p>Yüce Allah (c.c.); Âdem (a.s.)'a, yirmi bir, Şis (a.s.)'a da, yirmi dokuz sahife indirip Şiş (a.s.)'ı, bu elliyi bulan sahifelere göre hareket ve amel etmekle mükellef kıldı.</p>

<p>Yüce Allah (c.c.)'ın Âlâ sûresinin on seki­zinci âyetinde andığı Suhufu Ûlâ, Hibetullâh Şis b Âdem (a.s.) ile İdris (a.s.)'a indirilmiş olan Sahife'lerdi.</p>

<p>Peygamberlik, Din, ibâdet ve Yüce Allah (c.c.)'ın Hak ve Şeriatlarına göre hareket Şis (a.s.)'da oğullarında bulundu.</p>

<p>(Peygamberler Tarihi, M.A. Köksal, Sh.: 68)</p>



---

4 Nisan Perşembe

## MESCİD VE NAMAZ</p>

<p>Bütün mescidler Allah Teâlâ'ya mahsustur ve orada O (c.c.)'ndan bir başkasına ibadet edilmez. Zira Kur'an-ı Kerîm'de Cenâb-ı Allah (c.c.) bir âyet-i celîlede şöyle buyurmaktadır:</p>

<p>**"Cümle mescidler Allah Teâlâ'ya mahsusdur. Hal böyle olunca siz mescidlerde Allah Teâlâ ile beraber (Allah Teâlâ'dan başka) hiç bir kimseye ibadet etmeyin."** buyrulmaktadır. (Cin Sûresi/18)</p>

<p>Bu aynı zamanda Allah Teâlâ'ya Şirk koş­mayın anlamına gelmektedir.</p>

<p>Cami'e girerken sağ ayakla girmek, çıkarken de sol ayakla çıkmak sünnettir. İmam-ı Süfyan-ı Sevri birgün mescide girerken sol ayağını basıp gir­di. Hafiften bir ses işitdi ki: **"Yâ Sevri - Yani; ey öküz - Niçin evvel sağ ayağını basıp girmedin!»** Süfyan o avazı işitince aklı başından gitti. Sonra kendine gelince eliyle sakalını tutup yüzüne bir tokat vurdu. Bir sünneti terkedip edepsizlik etmekle adını sığır koydular dedi. Adı Sevr kaldı. Peygamberimiz (s.a.v.) bir hadis-i şeriflerin­de şöyle buyurmuştur: **«Mescidde oturup nama­za muntazır olan kimse bil fiil namazda bulun­muş gibidir. Namazı eda için gözeten kimse na­maza durmuş gibidir. Namaza başlayıp kılıncaya kadar sevabı işler, devam eder.»**</p>

<p>Camide Kur'an okumakla veya tesbih veya­hut dua okumakla meşgul olan bir kimse ile konuşmak veya musâfaha eylemek doğru değil­dir.</p>

<p>(Hz. R M Sâmi (k.s.). Musâhabe. C. 4, Sh.: 27)</p>



---

5 Nisan Cuma

## SELAM</p>

<p>Es-Selâm ism-i şerifi her belâ ve âfetden ve her türlü eksiklikten fena ve zevalden salim ve münezzeh olan Allah zü'l-celâlin esmâû hüsnâsındandır. Âfetlerden, ayıblardan salim ve beri olmak manasınadır.</p>

<p>(Es-Selâmû aleykûm) demek müslümanlar üzerine: Her kaza ve belâdan selâmet üzerinize olsun diye selametle dua ve temennidir. Bu ise bir mü'min kardeşi için ne güzel bir duadır. Âdab-ı İslâmiyyedendir. Resûlullah (s.a,v.): **"Se­lam Allah (c.c.)'ın isimlerinden bir isimdir. Aranızda yayınız."** buyurmuştur.</p>

**«Üç hasleti nefsinde cem eden imânını da toplamış olur.**

<p>**l-Nefsine karşı bir menfaat hakkında da olsa insaf ve adaleti bırakmamak,**</p>

**2- Selâmı yaymak,**

**3- Kendi muhtaç olduğu halde infak.»**

<p>Bir başka yerde de şöyle demektedir: **«Ta­nıdığın ve tanımadığına selam vermekliğin ahlâk-ı İslâmiyedendir.»**</p>

<p>Bir Hadis-i Şerifte:</p>

<p>**«Mü'min mü'mine mülaki olup ona selâm vererek elini sıktığı zaman her ikisinin günah­ları ağaç yapraklarının döküldüğü gibi dökülür.»** buyurmuştur.</p>

<p>Hadis-i şeriflerden de anlaşılacağı üzere bir mü'minin diğer bir mü'mine selâm vermesi boynunun borcudur. Ayrıca selâmı vermek sünnet, iade etmek yani ve aleykümüs-selâm demek vâcibdir.</p>

<p>(Hz. R.M. Sâmi (k.s.), Musahabe, C. 4, Sh.: 68)</p>



---

6 Nisan Cumartesi

## HACE MUHAMMED BABA SİMASÎ (K.S.)</p>

<p>Muhammed Baba Simasî Hazretleri maiyeti ile birlikte, Bahaeddinin ebeveynin evi civarından geçerken:</p>

<p>-  Bu topraktan tarikata önder olacak ir­fan ve hizmet meydanının ERİNİN kokusu geli­yor, buyurur.</p>

<p>Neden sonra bir gün yine oradan geçerler­ken:</p>

<p>-  Size evvelce burada bahsettiğim irfan eri­nin kokusu ziyadeleşti. Galiba ol MERDİ ÂRİF tevellüd etmiş olmalı, buyurduklarında: Müridan eve teveccüh ederken evden de şeyh efendi­nin geçtiğini görenler üç gün evvel doğan BAHÂEDDİNİ kundak içinde hazrete nefes ettirmek üzere getirirler.</p>

<p>Muhammed Baba Simasi Hazretleri:</p>

**-  Bu bizimdir. Onu oğulluğa kabul eyledik. Aylarca evvel kokusunu aldığımız, ileride din ehlinin uyacağı, tarikatımızın önderi olacak zat budur. Bu ev Kasr-ı Arifan (Arifler Köşkü) olacaktır. Ya Emirkülâl! Bu kundak içindeki oğlun BAHÂEDDİNİ sana havale ediyorum. Zahir ve bâtın terbiyesi sana tevdi edilmiştir. Sakın bu hususta kusur etmeyesin!.**

<p>Hazretin en büyük halifesi olan SEYİD EMİR KÜLÂL de:</p>

<p>-  İnşallah emirlerinizi tutmaya sa'y ve gay­ret edeceğim efendim, diye vaadde bulundu ve icrada kusur etmedi. (M. Hâni Âdâb)</p>



---

7 Nisan Pazar

## TESETTÜR</p>

<p>Cenâb-ı Hak Kur'ân-ı Kerîm'de şöyle buyur­muştur: **"Ey Peygamber! Sen zevcelerine ve kerîmelerine vesâir mü'minlerin zevcelerine de ki: Onlar bürgülerini üzerlerine bürüsünler, zi­ra: Onların bürgülerini üzerlerine bürünmeleri onların bilinip de eza olunmamalarına ziyâde yakındır. Halbuki Allah Teâlâ onlardan evvelce vâki olan kusurlarını af edici ve hallerine münasip mesâlihi temşiyetle merhamet buyurucu­dur.»**</p>

<p>(Ahzâb, Sh.: 59)</p>

<p>Şu halde teseüttürün farzındaki hikmet: Fit­ne kapısını kapamak, nesebi zayi etmekden muhafaza etmek, zevceyi zevcine rabt ile başka­sının taarruzundan kurtarmak, aile teşkilâtına intizam vermek, evlâdın terbiyesine ve dünya­nın imârına erkek dışarıdan kadın içeriden çalışmaktır.</p>

<p>Hak Teâlâ Hazretleri bu âyet-i celîle ile afîfe olan kadınların setr sebebiyle insanların kötü zamanından ve taarruzlarından muhafaza ol­makla kalplerinin rahat olacağını buyurmuştur.</p>

<p>Hak Teâlâ Hazretleri'nin tesettür emri bütün insanların kalplerinin rahatı ve aile arasında imtizacın esasını ve biçâre çocukların terbiye­sini temin etmiştir. Ayrıca insanların bir diğe­rine husumetden alıkoymakla alemin intizam üzere olmasını sağlamış bir kanûn-i dâimidir.</p>

<p>(Hz. R.M. Sâmi (k.s.), Musâhabe, C. 4. Sh.: 61)</p>

===

<p>**«Allah size âyetleri açıkça bildirir. Allah bi­lendir, Hakîm'dir.»** (Nur Sûresi: 10)</p>



---

8 Nisan Pazartesi

## ORUÇLU İÇİN MÜSTEHAB OLAN ŞEYLER</p>

<p>Oruç tutacak kimsenin sahur yemeği yeme­si müstehabdır. Bunun vakti gecenin sonu (im­sak saati) na kadardır.</p>

<p>İftara ta'cil (acele) yani akşam namazından evvel oruç açmak müstehabdır. Ta ki oruç hali namazda kalbin huzuruna mâni olmasın.</p>

<p>İftar esnasında: **"Ey Allah (c c.)'ım senin rızan için oruç tuttum, sana îmân ettim, sana tevekkülde bulundum, senin rızkınla orucumu aç­tım. Ramazan ı şerif ayının yarınki günü orucuna da niyet ettim. Artık benim geçmiş ve ge­lecek günahlarımı yarlığa.»** diye dua etmesi sün­nettir.</p>

<p>Orucu hurma gibi tatlı bir şey ile açmak mendubdur.</p>

<p>Oruçlunun yakınlarına, fakirlere fazla ih­sanda bulunması müstehabdır.</p>

<p>Oruçlunun mümkün olduğu kadar gece ve gündüz Kur'ân-ı Kerim'i tilavetle, zikir ile, Resûl-i Ekrem (s.a.v.) Efendimize salât ü selâm ile, ilim ile iştigal etmesi müstehapdır.</p>

<p>Oruçlunun lüzumsuz fazla lakırdılardan di­lini tutması müstehabdır. Gıybetten, nemimeden kaçınmak her zaman bir vecibedir.</p>

<p>Oruçlu için itikaf da müstehabtır.</p>

<p>(İslâm ilmihali, Sh.: 276)</p>

===

<p>**MÜSTEHAB**: Lügatte sevilmiş şey demek­tir. Istılahta **«Resûl-i Ekrem (s.a.v.) Efendimiz'in bazen yapıp bazen terk buyurmuş oldukları şey­dir.»**</p>



---

9 Nisan Salı

## DİN VE MÂHİYETİ</p>

<p>Din; dil teriminde: Cezâ, İslâm, Âdet, İbâdat, Tâat, Inkıyad, Hükm, Ferman, Tevhid, Millet, Şeriat, Vera ve Takva, Hisab... gibi türlü mânâlara gelir.</p>

<p>Şerîat Teriminde Din: Peygamber (s.a.v.)'in, Allah (c.c.) tarafından getirip tebliğ ettiği şeyleri kabule, akıl sahiplerini davet eden ilâhî Kanun­dur.</p>

<p>Bu İlâhî Kanun'a, uyulduğu için, Din denir. Allah (c.c.)'ın, açık ve geniş yolu olduğu, kullar bağlansınlar diye konulan hüküm­lerden ibaret bulunduğu için de Şeriat denir.</p>

<p>Şerîat'a, Şerîat denilmesi, sıdk ve sadâkatla bağlananın hem susuzluğunu gidereceği, hem de, günah kirlerinden arıtıp temizleyeceği için­dir.</p>

<p>Din'e, Millet denilmesi de; üzerinde toplanıldığı, yüründüğü içindir.</p>

<p>Din ve Millet, aslında bir olup aralarında­ki fark, itibarîdir ve Din'in, Yüce Allah (c.c.)'a, Millet'in de, Peygamber (s.a.v.)'e nisbet edilmiş olmasından ibarettir.</p>

<p>Din;imân, İslâm ve bütün Şeriatları kapla­yan umûmi bir isimdir.</p>

<p>(Peygamberler Tarihi)</p>

===

<p>Tövbe eden kimsenin üç alâmeti vardır:</p>

<p>1- Haramlardan sakınır,</p>

<p>2- İlim öğren­meğe hırslı olur,</p>

<p>3- Göğüsten çıkan sütün tek­rar girme ihtimâli olmadığı gibi, tövbe ettiği gü­nâha bir daha dönmez.</p>

<p>(Dört Büyük Halife (Bedir Y.. Sh.: 297)</p>



---

10 Nisan Çarşamba

## KUR'ÂN OKUYAN MÜ'MİN</p>

<p>Resûlullah (s.a.v.): **«Kur'ân okuyan mü'min ütrücce (ağaç kavunu) gibidir. Kokusu da ta­amı da hoştur. Kur'ân okumayan mü'min hur­ma gibidir. Rayihası (kokusu) yok fakat tadı hoştur. Kur'ân okuyan münafık reyhana benzer. Kokusu hoş, tadı acıdır. Kur'ân okumayan mü­nafık, Ebû Cehil karpuzuna, benzer. Kokusu ol­madığı gibi tadı da acıdır.»** buyurdu.</p>

<p>(Riyâzü's-Sâlihîn, C. 2, Sh.: 340)</p>



---

12 Nisan Cuma

## ZEKATI ALANIN DİKKAT EDECEĞİ HUSUSLAR</p>

<p>1 - Fakirin vazifesi, yoksulluğun kadrini bilmek ve Allah-û Teâlâ'nın kendisine verdiği faziletlerin, kendisinden uzaklaştırdığı nimetler­den daha üstün olduğunu anlamaktır. Zengin vasıtasıyla Allah-û Teâlâ'dan aldığını, kendisi­ne rızık ve ibâdetine yardımcı olarak alsın. Aldıklarını hiç olmazsa mubah yerlerde harcasın. Eğer aldığını isyanda harcarsa küfrân-ı ni'met ederek Allah-û Teâlâ'nın gazabına uğramayı ve rahmetinden uzak olmayı hak eder.</p>

<p>2  - Zekât verene teşekkür etmek, dua et­mek ve onu övmektir. **«İnsanlara teşekkür et­meyen, Allah (c.c.)'a şükretmemiş sayılır.»** buyrulmaktadır. Verilenin kusuru varsa onu gizlemek, hakir görmemek, yermemek, vermediği takdirde de vermedi diye aleyhinde bulunmamak ve aldığını büyük görmek.</p>

<p>3  - Aldığına dikkat etmelidir. Eğer aldığı helâl değilse ondan sakınmalıdır. Haramdan kaçman kimseye Allah-û Teâlâ, helâldan kapı açar. Zâlimlerden, haraç toplayan kimselerden malla­rında haram bulunma ihtimali olduğundan ze­kât sadaka alınmamalıdır.</p>

<p>4  - Aldığı miktarda şüpheli kısımdan ka­çınmalı, kendisine mubah olan miktarı almalı.Yolcu ise yerine varıncaya kadar kendisine lâ­zım olan yiyecek, giyecek ve vasıta parasından fazlasını yine almamalıdır.</p>

<p>5  - Muhtaç olduğu tahakkuk edince azamî bir senelik ihtiyacından fazlasını almamalıdır</p>

<p>(İhyâu Ulûmi'd-din, C. l, Sh.: 618-621)</p>



---

13 Nisan Cumartesi

## SEYYİD EMİR KÜLÂL (K.S.)</p>

<p>Ana karnında iken validesi anlatıyor:</p>

<p>- Şüpheli lokma yiyince karnım ağrır. İstifrağ edince halâs bulurdum. Bu hâl bir kaç de­fa tekerrür etti. Artık yiyeceğim taamın helâl olmasına dikkat eder oldum. Ağrı da kalmadı.</p>

<p>Gençliğinde güreşe meraklı olup çok iyi güreşirdi. Bir gün güreş meydanında muvaffakiyetler gösterirken Hace Muhammed Baba Simasî Hazretleri oradan geçiyor ve durup güreşi sey­rediyor. Bu sıra müridlerden bazıları Hazretin güreş seyretmesini hafif bularak ve ona yakıştıramayarak içlerinden türlü havatır geçiriyor­lar. Keşf-i Kuluba sahip olan Hazret derhal:</p>

<p>**- Bu meydanda bir mert vardır ki ileride bir çok adamlar onun sohbeti berekâtı ile kemâ­le erecekler. İsterim ki bize mürid olsun da onun talîm ve terbiyesi hizmetinde bulunayım,** buyurur.</p>

<p>Tam bu sırada güreşmekte olan Emir Külâl'ın gözleri Hezreti Muhammed Baba Simasi'nin nazarlarına rastlar ve derhal güreşi bırakır, gelir. Hazretin ayaklarına kapanır. Sonra pe­şinden Hanikaha gelirler. Seyyid Emir Külâl tâib ve müstağfir olarak Hace Muhammed Baba Simasi'ye teslim olur, teveccühatı âliyelerine mazhar bulunur. Zahir ve bâtın ilimleri ile mü­cehhez olarak zamanının feridi menzilesine erer. Hazreti Âli (r.a.) sülâlesinden Seyyidliği ile beraber şeriat, tarikat, marifet ve hakikat de­recelerine yükselir.</p>

<p>(M. Hâni, Âdâb, Sh.: 88)</p>



---

15 Nisan Pazartesi

## SADAKA-İ FITIR</p>

<p>Fıtır sadakası Ramazan-ı şerifin sonuna yetişen ve zarurî ihtiyacından başka en az nisap miktarı bir mala mâlik bulunan her hür müslüman için verilmesi vacip olan bir sadakadır. Sevap için verilen yaratılış atıyyesi demektir.</p>

<p>Bu sadaka, bir muavenet (yardımlaşma) dir. Orucun kabulüne, ölünün sekaratından ve kabrin azabından kurtuluşa bir vesiledir.</p>

<p>Yoksulların ihtiyaçlarını gidermeye, bayram gününün neşvesinden onların da istifade etmelerine bir yardımdır.</p>

<p>Fıtır sadakası Ramazan bayramının birinci günü fecrin doğmasından itibaren vacip olur­sa da bundan önce de sonra da verilebilir.</p>

<p>Fıtır sadakası nisap miktarı mala malik olan her hür müslüman için vaciptir, velevki çocuk veya mecnun bulunsun. Bunların velileri bunla­rın mallarından bu sadakayı vermezlerse bunu kendileri baliğ olduktan veya sıhhat bulduktan sonra ödemekle mükellef bulunurlar.</p>

<p>Ramazan ayında bir özürden dolayı oruç tutmakla mükellef olmayan kimseye de fıtır sadakası vaciptir.</p>

<p>Bir kimse kendi malından zevcesinin veya büyük evladının fitrelerini izinleriyle verecek olsa kifayet eder.</p>

<p>Bir kimse fıtrasını bir fakire verebileceği gibi bir kaç fakire de verebilir.</p>

<p>Fıtır sadakası mükellefin bulunduğu yerdeki fakirlere verilmelidir. Başka yerlere gönderilmesi mekruhtur.  </p>

<p>(İslâm İlmihali, Sh.: 363)</p>



---

17 Nisan Çarşamba

## HZ. EBÛ BEKİR (R.A.)'İN DELÂLETİYLE MÜSLÜMAN OLANLAR</p>

<p>Hz. Ebû Bekir (r.a.), Kureyş kavmi arasında sevilir ve sözüne inanılır ve sözü dinlenir, ha­tırı sayılır, itibarlı, muhterem bir şahıs idi. Dost­larına müslümanlıktan bahsetmiş ve onun bu gayretiyle İslâm tarihinde fevka'âde mühim ve kıymet ihraz eden şahıslar müslümanlığı kabul etmişlerdir.</p>

<p>Aşere-i mübeşşere'den Hz. Osman bin Affan (r.a.), Zübeyr bin Avvam (r.a.), Abdurrah­man bin Avf (r.a.), Sa'd bin Ebi Vakkas (r.a.). Talha bin Ubeydullah (r.a.), Ebu Ubeyde bin Cerrah (r.a.) Hazeratı ile Osman bin Maz'um (r.a.), Abdullah bin Mesud (r.a.), Habbab bin Eret (r.a.), Suheyb-i Rumî (r.a.) gibi zatlar İs­lâm nuruna kavuşarak sâbikun-u evvelûn'dan olmuşlardır.</p>

<p>Hz. Ebû Bekir (r.a.) İslâmiyet semasında parlak yıldızlar gibi parlayan bu şahsiyetler için bir merkez teşkil ediyordu. Bu muhterem zeva­tı, İslâmiyet'e sokmağa muvaffak olduktan son­ra evinin içinde mescid edindiği bir odasında ibadet ederek son derece rakîk ve müessir se­siyle Kur'ân-ı Hâkim'i okur ve fartu muhabbe­tinden kendisi ağlar ve dinleyenleri ağlatır, her­kesin dini zevkini, ruhanî şevkini coştururdu.</p>

<p>(Hz. R.M. Sâmi (k.s.), Hz. Ebû Bekir r.a.)</p>

===

**Günahkârın üç alâmeti olur:**

<p>1- İşlerinde yanılır, hatâ eder.</p>

<p>2 - Oyun ve çalgı ile meşgul olur.</p>

<p>3 - Unutkan olur.</p>

<p>(Dört Büyük Halife, Bedir Y., Sh.: 293)</p>



---

18 Nisan Perşembe

## ÂDEM (A.S.)'E PEYGAMBER RESİMLERİNİN İNDİRİLİŞİ</p>

<p>Yüce Allah (c.c.); Âdem (a.s.)'ın dileği üzeri­ne, zürriyetinden gelen (bazı) Peygamberlerin su­retlerini Cennet ipeklerinden kumaşlara çıkarttı­rıp Âdem (a.s.)'e indirmişti.</p>

<p>Bunlar, Âdem (a.s.)'in; güneşin battığı yerin yanındaki Mahzeninde saklı bulunuyordu.</p>

<p>Zülkarneyn (a.s.), onları Mahzenden çıkarıp Danyal (a.s.)'a vermiş. Danyal (a.s.) da. onları, ipek kumaşlara geçirmiş, çizmişti.</p>

<p>Âdem (a.s.)'den Muhammed (a.s.)'a kadar olan Peygamberlerden bir kısmına aid bulunan bu resimler, Kraldan krala geçe geçe Kayser Herakliüs'e kadar gelip erişmiş, o da Hz. Ebû Bekr (r.a.)'in İstanbul'a giden Elçilerine, sandı­ğından, birer birer çıkarıp göstermiş, İslâm Elçile­ri, Peygamberimizin Resmiyle karşılaşınca, ağla­mışlardır.</p>

<p>(Peygamberler Tarihi, M. Asım Köksal, Sh.: 58)</p>

===

<p>Allah-û Teâlâ'nın dergâhında, insanların en iyisi herkese menfaati olandır. En kötüsü kinli, gammaz ve kötü işli olandır. Allah-û Teâlâ'nın en sevdiği kimse, ömrü uzun, ameli iyi olandır. En çok buğz ettiği kimse, dıştan iyi görünüp, içi bozuk olandır. Zahiri salâh ile süslü, bâtını günâh ile doludur.</p>

<p>(Dört Büyük Halife (Bedir Y.). Sh.: 295)</p>



---

19 Nisan Cuma

## MİSVAK</p>

<p>Ebû Hüreyre (r.a.)'den Resûl-i Ekrem (s.a.v.)'in şöyle buyurduğu rivayet edilmiştir.</p>

<p>- **"Eğer ümmetime meşakkat vereceğini bil­mesem kendilerine her abdest ile beraber misvak kullanmalarını emr ederdim."**</p>

<p>- **"Misvak kullanınız, çünkü misvak ağzın temizliğidir."**</p>

<p>Cumhur-u ulemâ'ya göre misvak kullanmak sünnettir. Hatta vâcibdir diyenler bile olmuştur.</p>

<p>Hadis-i Şerif misvakın vaktini de tâyin ediyor. Her abdest alırken kullanılacak. Bununla berabar her zaman misvâklanmak müstehabdır. Bu husus şu beş yerde şiddetle müstehab olur:</p>

<p>1 - Namaz kılınacağı zaman, (ister abdestb kılsın, ister teyemmümle.)</p>

<p>2 - Abdest alırken.</p>

<p>3 - Kur'an okurken.</p>

<p>4 - Uykudan uyandıkta.</p>

<p>5 - Ağzın kokusu değiştiğinde.</p>

<p>ibni Dakikil-İyd (625-702) diyor ki: **«Bundaki yâni namaz kılınacağı zaman misvak tutunmakdaki sır, Allah (c.c.)'a ibadet edeceğimiz her hâlukârda ibâdetin şerefi için tertemiz bulunmamızdır. Bazılarınca misvâk emri; "Melek fena koku­dan müteessir olmasın diyedir. Çünkü Melek ağ­zını, okuyan kimsenin ağzına koyar ve pis koku­dan eziyet duyar. Bunu bertaraf etmek için mis­vak meşru olmuşdur.»**</p>

<p>(Selâmet Yolları. C. l, Sh.: 56-57)</p>



---

20 Nisan Cumartesi

## MUHAMMED BEHÂÜDDİN NAKŞİBEND (K.S.)</p>

<p>Buhara'ya bir fersah mesafede Kasrı Arifan'da sülâleyi tahireden ecdadı İmâm-ı Cafer-i Sadık'a ve oradan Hz. Ali ve Hz. Fatıma (r.a.)'ya varan sâlih bir babadan ve sâliha bir anadan doğmuşlardır (718). Henüz ana rahminde iken bir Er kokusu duyulmuş ve mânevi pederleri Muhammed Baba Simasi tarafından açığa vurulmuş­tu. Küçüklük çağlarında büyüklüğü görülmekte idi. Yaşı ile mütenasip olmayan, idrâk, dirayet, sünnete tebeıyyet, kerâmet ve nur-ı hidâyet ken­disinde müşahade ediliyordu.</p>

<p>Doğduğundan beri himmet üzerinden eksik değildi. Çocukluğunda Muhammed Baba Sima­si Hazretleri'nin, gençliğinde kemâl çağında Seyyid Emir Külâl Hazretleri'nin devamlı teveccühle­ri altında ve kendisi de onlara ve cemiyete de­vamlı hizmette idi. Ona, mânâ âleminde Abdülhâlık Gûcdüvani Hazretlerinin talimatı şöyle olmuş:</p>

<p>- **«Oğlum Bahaeddin, büyük bir istidada sahipsin. Aleme manevî ışık yakacak olan bu istidat fitilini tahrik lâzımdır. Zikrullahtan bir an fariğ olma! Mahlûkata halisane hizmet et. Onun­la Hak'ka giden yol buluna ve erişile...**</p>

<p>- **Bahaeddin! Her zaman ve mekânda ayağı­nı şeriat esasları üzerine basasın! Emir ve nehiyde istikâmet üzre olasın! Daima azimetle amel eyliyesin. Sünnetlere tâbi olasın! Cem'î sünnetle­ri mümkün oldukça işliyesin! Ruhsatları terk edip bi'datlardan kaçmasın! insanlar, hayvanlar, ne­batlar senden hizmet bekliyorlar oğlum»!...**</p>

<p>(M. Hâni Âdâb, Sh.: 90)</p>



---

21 Nisan Pazar

## HADÎS-İ ŞERÎF MEALİ</p>

<p>Sizden sonra öyle insanlar gelecek ki; türlü, zevkli yemekler yiyecekler, renkli ve rahat binek­lere binecek, rengârenk ve güzel kadınlar ile ev­lenecek, güzel ve kıymetli kumaşlardan elbiseler giyecekler; onların mideleri az ile doymaz, onlar çoğa da kanâat etmez, dünyâya bağlanmışlardır; akşam-sabah, düşündükleri ve taptıkları dünya­lıktır; ya'nî Allah (c.c.)'dan başka ilâh ve rabb ka­bul ederler bütün gayretleri dünyâ içindir. Yalnız heva ü heveslerinin peşinde koşarlar. Abdullah'ın oğlu Muhammed (s.a.v.)'in kafi sözü şudur ki: Sizden sonra gelenler, o güne yetişenler, onlara selâm vermesin, hastalarını ziyaret etmesin, cena­zelerine gitmesin ve büyüklerine hürmet etmesin­ler: Zira bunları yapanlar İslâmiyyetin yıkılma­sına yardım etmiş olurlar.</p>

## İNSANLIK ARASINDA İLK SELAMLAŞMA</p>

<p>Yüce Allah (c.c.), Adem (a.s.)'a:</p>

<p>**«Haydi, şu Melekler cemaatının yanına gitte, onlara (Esselâmü aleyküm!) diyerek selâm ver. Senin selâmını, onların, nasıl karşılayacaklarına bak! Söylediklerine iyice kulak ver! Çünkü, o, hem senin, hem de, senin zürriyetinin selâmlaşmasıdır!»** buyurdu.</p>

<p>Âdem (a.s.), gidip Meleklere:</p>

<p>**«Esselâmü aleyküm!»** dedi. Melekler de:</p>

**«Esselâmü aleyküm ve rahmetullâh.»**

<p>Yahut:</p>

<p>**«Ve aleykesselâmü ve rahmetullâh!»** dediler. Selâmlarına, «**Rahmetullâh**» sözlerini eklediler.</p>

<p>(Peygamberler Tarihi, M. Asım Köksal, Sh.: 33)</p>



---

22 Nisan Pazartesi

## TAHARETİN ADABI</p>

<p>•      Ayakta su katiyetle dökülmemeli: **«Resûlullah (s.a.v.) ayakta su dökündü diyen yalan söyler»** şeklindeki Hz. Âişe (r.a.) Hadis'ini ha­tırlayalım.</p>

<p>•      Yıkandığı yerde su dökmemek. **«Umum vesveseler bundandır.»**</p>

<p>•      Def-i hacet için gidilen yere, Allah ve Peygamber ismi yazılı bir şeyi yanında bulundurmamak.</p>

<p>•      Hacet için, oturmadan evvel tehâret mad­desini (suyu) hazırlamak.</p>

<p>•      Mesaneyi tamamen boşaltmak için iyice beklemek ve sonra öksürmek, ayakları kımıldatmak, oylukları sıkıştırmak, tenasül uzvunu sı­vamak, gibi mutadı olan hareketler yaparak necis şeylerin giderilmesi gerekir ki buna **istibra** denir.</p>

<p>•      Sidiğin tamâmiyle kesildiğine kanaat gel­dikten sonra istinca yapılmalıdır. Zira, sidik yaş­lığının damlaması abdestin sıhhatine mânidir.</p>

<p>•      Bu hususta fazla ifrata varmak ve vesveseye düşmek de zararlıdır. Resûlullah (s.a.v.) bu­<br />
nun için «**şeytandandır**» demişlerdir.</p>

<p>•      İstincada temizliğe fazla dikkat edip bevil vesâire eseri bırakmamağa **istinka** denilir.</p>

<p>•      İstincadan sonra ayağa kalkmadan, te­miz bir bez parçası ile kurulanıp bedendeki kullanılmış suyu mümkün mertebe azaltmalıdır. Bir Hadis-i Şerifte **«Sidikten pek korununuz, çün­kü kabirin bütün azabı ondandır»** buyurulmuştur.</p>



---

23 Nisan Salı

## PEYGAMBER (S.A.V.) EFENDİMİZ'İN HASTA ZİYARETİ VE TA'ZİYETLERİ</p>

<p>Resûlullah (s.a.v.), hastaları ziyarete önem verirler ve bunun müslümanlar için bir vazife olduğunu söylerlerdi.</p>

<p>Hasta ziyareti esnasında hastaya ümid ve­rirler, nabzını ellerine alıp alnına mübarek el­leriyle dokunurlardı. Şifâ bulması için de Cenâb-ı Hakk (c.c.)'a dua ederlerdi. Hastaya da **«İnşal­lah kurtulacaksın.»** derlerdi. Şayet birisi fena lâ­kırdı edecek olursa ondan memnun olmazlardı.</p>

<p>(Peygamber (s.a.v.) Efendimiz'in Yüce Ahlakı)</p>

## MÜNAFIKLARIN HALLERİ</p>

<p>**"Ey Peygamber, kalbleriyle inanmadıkları halde ağızlarıyla "inandık" diyen (münafık)'larla, Yahudilerden o küfür içinde (alabildiğine) koşanlar seni mahzun etmesin. Onlar, durma­dan yalan dinleyen, senin huzuruna gelmeyen diğer bir kavm hesabına casusluk eden (kimse)lerdir. Kelimeleri (Allah tarafından) yerlerine konduktan sonra (tutub) bir tarafa atarlar onlar. «Eğer size şu (fetva) verilirse onu alın, şayet o verilmezse onu (kabul etmekden) çekinin» derler. Allah kimin sapıklığını irâde ederse artık Sen Allah'ın ona âid (meşîyyetini) önlemeye hiç bir vech ile muktedir olamazsın. Onlar öyle kim­selerdir ki Allah, kalblerini temizlemek düşme­miştir. Dünyada hor ve hakir olmak onların hak­kıdır. Ahirette de onlara pek büyük bir azab vardır."** (Maide 41)</p>



---

24 Nisan Çarşamba

## HZ. ALİ (R.A.)'DEN</p>

<p>*     Dünya ni'metlerinden ni'met olarak kâfi­dir sana İslâm. Meşguliyetlerinden iş olarak kâfidir sana taât. Nefsi terbiye ve ahlâkı düzelt­mekte ibret olarak kâfidir sana ölüm.</p>

<p>*     Sizden evvelkiler üç hasletle vasiyetleşir ve bunlarla mektuplaşırlardı: Âhireti için çalışan kimseye Allah, din ve dünyası için kâfidir. Gizli hâlini iyileştiren kimsenin Allah, aşikâr halânı iyileştirir. Allah (c.c.)'la arasını düzelten kimsenin insanlarla olan münâsebetini Allah (c.c.) düzeltir.</p>

<p>*     Allah (c.c.)'ın yanında insanların hayırlısı ol! Nefsin yanında insanların en şerlisi ol! insanların yanında onlardan biri ol!</p>

<p>*     Dilediğin kimseye iyilik, et, onun emiri olursun! Dilediğin kimseden iste, onun esiri olursun! Dilediğin kimseden müstağni ol, onun dengi olursun!</p>

<p>*     Amellerin hayırlısı, Allah (c.c.)'ın senden kabul ettiğidir. Ayların hayırlısı, içinde Allah (c.c.)'a nasuh tevbesiyle tevbe ettiğin aydır. Günlerin hayırlısı, mü'min olduğun halde dünyada Allah (c.c.)'ına çıktığın gündür.</p>

<p>* Altı hasleti kendinde toplayan kimse Cennet için bir talep, cehennem için de bir kaçış yeri bırakmış, hepsini elde etmiştir:</p>

<p>Allah (c.c.)'ı bilmiş ve O'na itaat etmiştir. Şeytanı tanımış ve ona isyan etmiştir. Âhireti bilmiş ve onu arzulamıştır. Dünyayı tanımış ve onu terk etmiştir. Hakk'ı hak bilmiş ve ona ittibâ etmiştir. Bâtıl'ı bâtıl bilmiş ve ondan sakınmıştır. (Münebbihât)</p>



---

25 Nisan Perşembe

## FIRKA-I NÂCİYE</p>

<p>Nebi (s.a.v.): **«Benim ümmetim 73 fırkaya ayrılacak, bunların hepsi cehenneme, ancak bir tanesi Cennete girecektir.»** buyurmaktadır.</p>

<p>Yetmişiki fırkanın cehenneme girmesinden maksat azaba duçar olmalarıdır. Yoksa îmâna münafî ve kafirlere mahsus olan ebedî olarak cehenneme giriş değildir. Tek fırka ise onların aksine cehennem azabından kurtulmuş bahtiyar­lardır.</p>

<p>Ulemâ buyurmuşlardır ki: **«Bir zattan 99 veçhile küfür zahir olsa ve bir veçhile İslâm bulunmuş olsa o adam kakkında uygun olan küfr ile hükmetmemektir. Şüphesiz en doğrusunu Al­lah (c.c.) bilir.»**</p>

<p>Bu ümmetin fakirleri zenginlerinden yarım gün önce Cennete gireceklerdir. O yarım gün dünya ölçüleriyle beşyüzyıldır. Zira birgün Al­lah (c.c.) indinde bin senedir. Nitekim:</p>

<p>**«Allah (c.c.) nezdinde birgün sizin sayageldiğiniz günlerden bin yıl gibidir.»** buyurmakta­dır.</p>

<p>(Hz. R.M. Sâmi (k.s.), Musâhabe 6, Sh.: 19)</p>

===

**«İlimsiz ibâdet edenin zararı fâidesinden çok olur. Bu, sahrada kendisine bir yol gösterici olmayan a'mayâ benzer. Döner dolaşır. Sonunda kendisini bir dikenli yerde bulur.»**

<p>(Dört Büyük Halife. (Bedir Y.), Sh.: 299)</p>



---

26 Nisan Cuma

## TİCARETİN ADABI</p>

<p>1- Haramdan sakınıp helâl kazanmaya gayret etmek,</p>

<p>2- İhtikara kat'iyen tevessül etmemek. Mal pahalanacak diye malı piyasaya arzetmemeğe ihtikar derler.</p>

<p>3 - İstikametten bir nebze ayrılmamak,</p>

<p>4 - Terazi, ölçek ve metrede dikkatli olmak,</p>

<p>5 - Alırken zemmedip, satarken medhedmemek,</p>

<p>6 - Yalan yere yemin etmemek.</p>

<p>7 - Müşteriye hakaret etmemek,</p>

<p>8 - Kanaati elden bırakmamak,</p>

<p>9 - Şer'-i şerifin ticaretle ilgili tavsiyelerini okumak ve öğrenmek.</p>

<p>Ahkâmı ticarete vakıf olmayan kimsenin ti­caret yapması caiz değildir. Bir işi yapmadan evvel o işi öğrenmek zarureti vardır.</p>

<p>10- Hırs ve tama'dan kaçınmak,</p>

<p>11- Bir mü'minin menfaatini kendi menfaatine tercih etmek,</p>

<p>12- Kimsenin hakkını üzerine geçirmemek,</p>

<p>13- Tezgâhtar ve kalfalarına kanaatten bahsederek nasihat vermek,</p>

<p>14- Kendini halktan üstün görmemek,</p>

<p>15- Kusuruna tevbe etmek,</p>

<p>16- Karşılıksız, Allah rızası için ödünç vermek,</p>

<p>17- Aldığını va'dettiği anda iade, etmek,</p>

<p>18 - Fukaraya, merhametle muamele etmek.</p>

<p>Cenab-ı Hak bu güzel edeplerle edeplenmeyi cümlemize nasip eylesin.</p>

<p>(İbrahim Eken, Kulluk, Sh.: 55)</p>



---

27 Nisan Cumartesi

## HACE ALÂUDDİN ATTÂR (K.S.)</p>

<p>İlme düşkün hizmete mefhundu. Zahir ilmi­lerini tahsile meraklı olup devam ettiği Buhara medresesinde altında bir eski hasır, başı için tuğladan bir yastık ve önünde kitabını koymaya mahsus tahtadan bir rahlesi mevcut idi.</p>

<p>Aileden gelen zenginlik gururunu kırmak için hazret, ona elma satmasını emretti. Önce kenar mahallelerde tanınmıyan yerlerde sattı. Hace Hazretleri Alaâddin'e kardeşlerinin dük­kânları önünde satmasını emretti. Alaâddin kar­deşlerinin bu işi garib göreceklerini fehmetti. Bi­raz ağırdan aldı. Hazret ısrar etti. Alaâddin el­ma teknesini aldı, kardeşlerinin attarlar çarşısı­na vardı. Bunun bir tekne içinde elma sattığını gören ağabeyleri nefsânî onurlarına, gururları­na ve zenginliklerine yediremeyerek Alaâddin'e hi­tapta bulundular. Elma teknesini elinden aldılar, dayak attılar. Bunun üzerine Alaâddin ağlayarak:</p>

<p>- Benim efendim elma sat dedi, satacağım. Hem nerde derse orada satacağım. Dükkânınızın önünde bağıra bağıra satacağım. Ne yaparsanız yapın, ben onun emrini yerine getireceğim dedi. Sonra dergâha geldi.</p>

<p>Onun nefsini kırdığını gören Hace Hazratleri:</p>

<p>- Oğlum Alaâddin! Elma satma işi tamam. Kardeşlerinin nefsinin kabardığını, senin nefsinin geberdiğini gördüm. Bundan böyle sohbet­lere de devam et. İlmini, fazlını tamam et. Cenab-ı Hak muînimizdir, buyurdular.</p>

<p>(M. Hâni, Âdâb. Sh.: 93)</p>



---

28 Nisan Pazar

<p> </p>

## KİMLER CENNETE, KİMLER CEHENNEME GİRER?</p>

<p>Ehl-i Sünnet ve'l Cemaat mezhebine göre îmâ­nını kurtaran mutlaka cennete girecektir. Hiç günahı olmayanlar doğrudan doğruya cennete girecek, kat'iyyen cehennem azabı görmeyeceklerdir. Herkesin behemehal cehenneme varaca­ğını bildiren bir âyet-i Kerime varsa da sahih olan kavle göre ondan murad: Sıratı geçmek­tir. Çünkü sırat Cehennemin üzerine kurulmuş bir âhiret köprüsüdür. Cennete gidenler bu köp­rüden geçecekler; cehennemlikler ise geçemeyip Cehenneme düşeceklerdir.</p>

<p>Büyük günah işlemiş olanlar tevbe etmeden ölürlerse akıbetleri Allah (c.c.)'ın meşîetine kalmıştır. Dilerse böylelerini affeder ve günahsız­lar gibi hiç azap etmeden Cennetine koyan dilerse dilediği müddet onları Cehenneminde azâb ettikten sonra Cennetine götürür. Fakat tevhid üzere ölen bir mü'mini, günahları ne kadar çok olursa olsun cehennemde ebedî bırakmadığı gi­bi, kâfir olarak dünyadan giden bir insanı hayır ve hasenatı ne derece çok olursa olsun ebediyyen Cennetine sokmaz. Ehl-i Hakkın mezhebi buddur. Bütün şer'i deliller bu hususta müttefiktir'ler.</p>

<p>(S. Müslim, C. l, Sh.: 205)</p>

===

**"Bir koyun sağacak kadar da olsa, gece na­mazı kılmak, gündüz kılınan bir rekât namaz­dan daha efdaldir. Gece namazı kılanların yüz­leri gündüzün herkesten güzel olur."**

<p>(Dört Büyük Halife, (Bedir Y.), Sh.: 299)</p>



---

29 Nisan Pazartesi

## ABDESTİN ADÂBI</p>

<p>1 - Daha vakit gelmeden abdest alıp na­maza hazır bulunmak.</p>

<p>2 - Abdest, alırken kıbleye müteveccih bu­lunmak.</p>

<p>3 - Abdest alırken yüksekçe bir yerde dur­mak, dur ki abdest suları elbiseye dokunmasın.</p>

<p>4 - Abdestte başkasından yardım istememek.</p>

<p>5 - Abdest esnasında bir zaruret bulunma­dıkça dünya lâkırdısı yapmamak.</p>

<p>6 - Abdestin evvelinden, nihayetine kadar niyeti unutmayıp kalbde tutmak ve her uzvu abdest niyetiyle yıkarken Besmelei şerifeyi oku­mak ve her uzuv yıkarken dua etmek.</p>

<p>5 - Abdest alırken sıkı olmayan parmak yüzüklerini oynatmak, dar olan yüzükleri oynatmak ise her halde lâzımdır, tâki altı kuru kal­masın.</p>

<p>8 - Abdestte göze, burna sağ el ile su ver­mek, sol el ile sümkürmek.</p>

<p>9 - Abdestte yüzü yıkarken göz pınarlarını yoklamak, abdest suyunu dirseklerin ve topukların yukarılarına kadar yetiştirmek.</p>

<p>10 - Abdest suyu, israf derecede fazla ve uzuvlardan damlayacak derecede az olmamak.</p>

<p>11- Abdest suyu güneşte ısıtılmış olmamak.</p>

<p>12- Abdest için toprak ibrik kullanmak ve bunu sol tarafında bulundurup, kullanırken<br />
ağzından değil, kulpundan tutmak.</p>

<p>13- Abdest bitince kıbleye karşı şehadet kelimesini okumak.</p>

<p>(B. İlmihali, Ömer Nasuhî Bilmen, Sh.: 77)</p>



---

30 Nisan Salı

## PEYGAMBERİMİZ (S.A.V.) EFENDİMİZİN MÜLAKAT VE ZİYÂRETLERİ</p>

<p>Peygamberimiz (s.a.v.), kendileriyle görüş­meğe gelen ziyaretçileri kabul ederler, onlar­la musafaha etmek için önce davranırlar, mu­safaha esnasında ellerini daha önce çekmek ih­tiyatında değillerdi. Biri kulaklarına bir şey söy­lemek istese söz bitmeden yüzünü çevirmezler­di.</p>

<p>Kendilerini ziyarete gelen misafirleri, ön­ce selâm verir, müsaade ister, ancak ondan son­ra huzura girerlerdi. Kendileri de birini ziyare­te gittikleri zaman kapının sağ veya sol kanadı önünde dururlar **«Esselâmü aleyküm»** derler, içeri girmek için izin isterler, müsaade edilir­se girerler, edilmezse geri dönerlerdi.</p>

<p>Ashâb-ı Kiram (r.a.)'dan biriyle karşılaştık­ları zaman onunla musafaha ederler, iyice elle­rini birbirine geçirerek sıkıştırırlardı.</p>

<p>Yolda rastladığı erkek, kadın, çocuk, köle, herkese selâm verirlerdi. Bir defa yolda münafıklarla müslümânların bir arada oturduklarını görmüşler, hepsini selâmlamışlardı.</p>

<p>(Buhârî-Se­lâm bahsi) (Peygamber (s.a.v.) Efendimizin Yüce Ahlakı, Sh.: 23)</p>

===

<p>Afvedilmiş kulun üç alâmeti vardır:</p>

<p>1 - Allah-û Teâlâ'nın azâbından korkar.</p>

<p>2 - Mekrinden çekinir.</p>

<p>3 - Sırf Allah (c.c.) için vâaz ve nasihatlerden titrer.</p>

<p>(Dört Büyük Halife. (Bedir Y.). Sh.: 295)</p>



---

1 Mayıs Çarşamba

## HAKK'A HİZMET EDEN AYAK</p>

<p>İMÂM-I ALİ (r.a.) rivayet eder ki:</p>

<p>Bir gün Resûlullah (s.a.v.) bana buyurdu:</p>

**-  "Yâ Ali, benimle gel!"**

**Kâbe-i Şerife vardık. Girdiler, "Otur!" diye buyurdular. Oturdum. Mübarek iki ayaklarını omuzuma (çiğnime) koydular ki Kâ'be'nin da­mına çıkalar. Meğer orada müşriklerin bakırdan veya sarıdan sanemleri (putları) varmış. Omu­zuma çıktılar. Nübüvvet ağırlığına takatim yetmediğine vâkıf olup yere indiler. Bu defa ken­dileri oturup:**

<p>**-«Yâ Ali, çiğnime sen çık ve o asnâmı parçala.» diye buyurdular.**</p>

**Edeb edip ben dedim ki:**

**-  «Yâ Resûlallah! Kimin haddi ola ki senin mübarek çiğnine ayak koya?»**

**Buyurdular ki:**

<p>**-«Yâ Ali! Hakk hizmetinde olan ayağı en­biyâ omuzuna basa aceb olmaz!»**</p>

<p>**Emre imtisâl edip çiğnine basdım. Beni kal­dırdılar. Şöyle zannettim ki, eğer ufk-ı semâya erişmek murâd etsem ererdim. Sonra ol asnâmı yüzleri üzre bırakıp pare pare ettim ve geri inip sür'atle gittik, kimse bizi görmedi.»** (Mevâhib, 312)</p>

<p>(Hz. R.M. Sâmi (k.s.) Hz. Osman ve Ali (r.a.), Sh.: 114)</p>

===

<p>Bedbaht olanın üç belirtisi vardır:</p>

<p>1 - Yediği haramdır.</p>

<p>2 - İlimden uzak olur.</p>

<p>3 - Namazı özürsüz yalnız kılar.</p>

<p>(Dört Büyük Halife, (Bedir Y.). Sh.: 293)</p>



---

2 Mayıs Perşembe

## TAKVA</p>

<p>Cenâb-ı Hak (c.c.), Kur'ân-ı Kerîm'inde:</p>

**"Allah indinde en kerîminiz yasaklardan en ziyade çekinen kimsenizdir.»**

<p>**"Azıkların en iyisi günahlardan çekinmek­tir.»** buyurmuştur.</p>

<p>**Kuşeyri** diyor ki:</p>

<p>Takvanın aslı evvelâ şirkten sakınmak sonra isyan ve günahlardan daha sonra da şüpheli şeylerden sakınmaktır.</p>

<p>Hz. Enes (r.a.)'ın rivayet ettiği şu hadis-i şerîfin mânâsı da budur:</p>

<p>- «Yâ Nebiyyallah! Muhammed (s.a.v.)'in en yakını kimdir? dediler. O da.</p>

<p>**"Her muttakîdir. Ben her muttakînin ceddiyim."** buyurdu.</p>

<p>Bu güzel huyun ortadan kalkması hâlinde insanlara savlet edecek fecaatin derecesini öğrenmek isteyenler gitsinler de fuhuşlar, sefâhatlar, şenaatler arkasında koşan sefihlerin, sefillerin irtikab ettikleri rezaletlere baksınlar! Gö­recekler ki manzaraların dehşeti bu hususta bir fikir edinmeleri için kâfidir.</p>

<p>Kanun bu fenalıkların sadece görünen, bi­linen suçlarını cezalandırır. Bizzat iyiliğe teşvik, tergîb etmez.</p>

<p>Halbuki İslâm fazileti, bizzat görünen, gö­rünmeyen, bilinen, bilinmeyen fenalıklardan, suçlardan men'eder, vukuundan evvel onlara tehdîd ve tebşir yapar, iyiliğe teşvîk eder, doğru yolu gösterir.</p>

<p>(Hz. R.M. Sâmi (k.s.), Musâhabe, C. 2, Sh.: 127)</p>



---

3 Mayıs Cuma

## FATİH SULTAN MEHMED HÂN</p>

<p>* «Sultan Mehmed, nadiren güler. Zekâsı dâimi bir çalışma halindedir. Çok cömerttir. Projelerinde inatçı, atılgan, cür'etkârdır. işlek zekâ­lıdır. Soğuğa, sıcağa, açlığa, susuzluğa müteham­mildir. Kesin konuşur. Kimseden çekinmez. Zevk ve safâdan uzaktır. Her gün bir müddet okur. Roma târihi, başka târihler ve İtalya'nın coğ­rafyasını, bütün teferrüâtıyla bilir. Avrupa'deki bütün hükümetleri de tanır. Büyük bir Avrupa haritasını yanından eksik etmez. Askeri ve coğ­rafî ilimleri büyük bir zevkle tetebbu eder. Dev­letinin çeşitli ülkelerindeki âdetlere ve şartlara kendini uydurmakta mahirdir.»</p>

<p>* «Sultan Mehmed, günümüzün en büyük hükümdarıdır. Kiros'tan, Büyük İskender'den, Sezar'dan, bir kelimeyle, gelmiş geçmiş bütün hükümdarlardan büyüktür».</p>

<p>* «İstanbul'un Fethi, ikinci Mehmed'in şah­si bir eseridir. Osmanlı devletinin tabiî gelişmesinin bir neticesi olarak kabul edilemez».</p>

<p>* Balistik'teki keşifleri, matematikteki de­hâsı, dîni ilimleri çok iyi bilmesi, Arabca ve Farsça'ya vukufundan başka Yunanca, Sırpça, İtal­yanca ve daha bir iki dili iyi anlaması, Fâtih Sultan Mehmed'i, Osmanlı târihinin en büyük hükümdarı, en büyük askeri, en büyük devlet ve siyâset adamı, en bilgin devlet başkanı olarak kabul ettirmeye bizi zorlar. Bir çok tarihçiye gö­re de Türkler'in târih boyunca yetiştirdiği en bü­yük şahsiyettir.</p>

<p>(Y. Öztuna. Osmanlı Tarihi, Sh.: 103)</p>



---

4 Mayıs Cumartesi

## HAZRET-İ HÂLİD BİN ZEYD (R.A.)</p>

## (Ebû Eyyûb El-Ensârî)</p>

<p>Hazret-î Hâlid bin Zeyd Ebû Eyyûb el-Ensârî (r.a.), babası cihetinden onuncu dedesinde ve anası cihetinden sekizinci dedesinde Resûlul­lah (s.a.v.) Efendimiz hazretleriyle birleşmekte­dir.</p>

<p>Buharı ve Müslim rivayetlerine göre: «Hâlid bin Zeyd, Neccâr oğullarından "Ebû Eyyûb" künyesiyle maruf bir sahâbi-celîl'dir. Akabe Bey'atında bulundu. Bedir, Uhud, Hendek harplerine katıldı. Bey'at'ur-Rıdvân ve bir çok mühim vak'alara iştirak etmişti. Kendisi gayet şeci, sabırlı, takva sahibi, cihadı seven bir zât idi. Emeviler devrine kadar yaşadı. Medine'de sakin iken Şam'a nakletti. Muâviye'nin hilafeti zamanında, oğlu Yezidin konstantıniyye seferine mücâhid olarak katıldı. Düşman ile karşılaşma­larda hâzır oldu. Nihayet hastalığının neticesin­de vefat ettiğinde Konstantıniyye Kal'asının di­bine defnolundu. (Buhari, Müslim)</p>

<p>Ebû Eyyûb (r.a.), Ensâr-ı Kirâm'ın içinde ilk müslüman olandır.</p>

<p>Hakk Sübhânehû ve Teâlâ Hazretlerinin kud­ret ve Hikmet-i Sübhaniyyesine bakınız ki, bu Mücâhid-i A'zam Hazret-i Hâlid Ebû Eyiyûb'el-Ensârî Radıyallahu anh'ın muharebelerde kullandığı kılınç bugün İstanbul'da Topkapı Sarayı'nda Emanetler arasında bulunmaktadır.</p>

<p>(Hz. R.M. Sâmi (k.s.), Ashâb-ı Kiram, Sh.: 13)</p>

===

<p>**«Ümmetimin en edepsizi Ashab-ı Kiram'ımın aleyhinde kötü söze cüret eden şerir kimselerdir.»** Hadîs-i Şerif (Menavi)</p>



---

5 Mayıs Pazar

## NEBÎLİK VE RESÛLLÜĞÜN ALLAH (C.C.) VERGİSİ OLUŞU</p>

<p>Nebîlik ve Resûlluk, Allah (c.c.) vergisi olup bunu, Yüce Allah (c.c.)'ın, kullarından, dilediğine ve lâyık olanına verdiği de, Kur'an-ı Kerîm'de şöyle açıklanır:</p>

<p>«Bir Vahy ile veya bir perde arkasından, yahud bir Elçi (Melek) gönderip te -Kendi izniyle- dileyeceğini, Vahy etmesi olmaksızın, Al­lah'ın, hiç bir beşere kelam söylemesi vâki olmamıştır.</p>

<p>Şüphesiz ki, O, çok Yücedir. Mutlak hüküm ve hikmet sahibidir.</p>

<p>İşte, biz, Sana da, böylece, emrimizden bir Ruh (Kur'an)ı Vahy ettik.</p>

<p>Halbuki (bundan önce), Sen, Kitap, nedir? imân, nedir? bilmezdin.</p>

<p>Fakat, Biz onu, bir Nur yaptık.</p>

<p>Bununla, kullarımızdan, kimi dilersek, Ona, Hidâyet veririz.</p>

<p>Şüphesiz ki, Sen muhakkak, doğru bir yolun Rehberliğini yapıyorsundur.»</p>

<p>«O (Allah), Ümmîler (Araplar) içinde, ken­dilerinden (onlara) bir Resul gönderendir ki, (O Resul), onlara (Allah'ın) ayetlerini okur, on­ları temizler, onlara, Kitabı, Hikmeti öğretir.</p>

<p>Halbuki, onlar, daha önce, apaçık bir sapık­lık içinde idiler.»</p>

<p>«Bu (Peygamberlik), Allah'ın, kimi dilerse, ona vereceği bir fadl'dır.</p>

<p>Allah, büyük fadl kerem) Sahibidir.»</p>

<p>«Allah, Risaletini (Elçiliğini) nereye verece­ğini, çok iyi bilendir.»</p>

<p>(M. Asım Köksal, Peygamberler Tarihi, Sh.: 7)</p>



---

6 Mayıs Pazartesi

## İMAM-I A'ZAM EBÛ HANİFE (R. ALEYH)</p>

<p>Adı Numan'dır. Babasının adı da Sâbit'dir. Hicri (80) tarihinde Kûfe'de doğmuş, (150) tarihinde Bağdat'da vefat etmiştir. Aslen Türk'tür.</p>

<p>İmam-ı A'zam'ın validesi, Sabitin vefatın­dan sonra İmam Caferi Sâdık (r.a.) ile evlen­miş, İmam-ı Azam da bu muhterem zâtın ya­nında yetişmiştir. Ashab-ı Kiram'dan birkaç zâ­tı görmüş olmak şerefini haiz olup Tâbiîndendir.</p>

<p>İmam-ı A'zam'a tabi olanlardan her birine Hanefî denir. Amelde imamımız, İmam-ı A'zam'dır.</p>

<p>İmam-ı A'zam Ebû Hanife Hazretleri, bütün ehli sünnet tarafından tebcil edilen dört büyük müctehidin birincisidir, İmam-ı A'zam denilin­ce yalnız kendisi hatıra gelir, ilmi, zekâsı ah­lakı, zühd-ü takvası fevkalâde idi. İctihadındaki yükseklik, mezhebindeki kolaylık ve mükem­meliyet bütün müslümanlarca müsellemdir.</p>

<p>Kırk sene yatsı abdestiyle sabah namazını kıldığı, bir rek'at namazda Kur'an-ı Kerim'i baştan nihâyete kadar okuduğu rivayet edilir. Ellibeş defa Hacc'a gitmiştir. O'nun Kitab ve Sünnet'ten beşyüz bin mesele ortaya çıkardığı ri­vayet olunur. Verdiği fetvalar altmışdörtbindir. Bütün bu meseleler ibâdet ve hukuktan birer esasdır, birer kaide-i umümiyyedir. Ve hepsi­nin delili netice itibariyle Kitab ve sünnettir.</p>

<p>İmam-ı A'zam'ın yetiştirdiği âlimlerin sayı­sı, bine varmaktadır. Onların içinden en büyük ve seçmeleri kırk tanedir.</p>

<p>(İ. İlmihali, Ö.N. Bilmen)</p>



---

7 Mayıs Salı

## PEYGAMBER (S.A.V) EFENDİMİZ'İN UMÛMÎ ÂDETLERİ</p>

<p>Peygamberimiz (s.a.v) umûmîyetle sağ eliyle iş görmeyi severlerdi. Ayakkabılarını giyerlerken önce sağ ayakkabılarını giyerlerdi. Ca­miye girerken önce sağ ayağıyla adım atarlar, şayet bir şey dağıtacak olurlarsa sağında bu­lunanlardan başlar ve bir iş yapacakları za­man besmele çekerlerdi. Elbiseyi de önce sağ­dan giyerler soldan çıkarırlardı.</p>

<p>Hz. Enes (r.a.) diyor ki:</p>

<p>- «Resûlullah (s.a.v.) bir gün evine gelerek su istediler, ben de süt getirdim. Peygamberimiz (s.a.v.) içtiler. O (s.a.v.)'nun solunda Hz. Ebûbekir (r.a.), önünde Hz. Ömer (r.a.), sağ tara­fında da bir bedevi oturuyordu. Peygamberimiz (s.av.) sütü içtikten sonra Hz. Ömer (r.a.) ka­bı Hz. Ebûbekir (r.a.)'e uzatmak istemişti. Resûl-i Ekrem (s.a.v.) kabın sağında bulunan be­deviye takdimini istemişti.»</p>

<p>Peygamberimiz (s.a.v.) Ashâb (r.a.)'ını künyeleri ile çağırır, çocuğu olan kadınlara da künyeleri ile seslenirlerdi. Çocuğu olmayan kadın­lara ve çocuklara da bir künye bulur ve öyle seslenirlerdi. Böylece de herkesin hatırını hoş ederlerdi.</p>

<p>(Peygamber (s.a.v.) Efendimiz'in Yüce Ahlakı, Sh.: 24)</p>

===

**"Çok uyumak, kalbi öldürür, unutmayı arttı­rır. Çok gülmek gönlü öldürür, vekarı giderir. Çok günâh işlemek kalbi karartır, pişmâlık ve­rir."**

<p>(Dört Büyük Halife (Bedir Yayınları), Sh.: 299)</p>



---

8 Mayıs Çarşamba

## ÎMÂN VE MÜ'MİN</p>

<p>İmân;Dil Teriminde: bir kimseyi, söylediği sözde tasdik edip doğrulamak, kendisine inanmak demektir. Başka bir deyişle: İmân, kalb ile tasdik etmektir. Şeriat Teriminde: imân, Yüce Allah katından getirdiği şeylerde, Peygamberi, kalb ile tasdik ve dil ile ikrar etmek, beden ile de, gereğini, yerine getirmektir.</p>

<p>Mü'min:Allah'ı, Allah'ın Resulünü ve O (s.a.v.)'nun, Allah'dan getirdiği şeyleri tasdik eden kimse demektir. Gök ve yer halkının imâ­nı, inanılacak şeyler cihetinden, ne artar, ne de, eksilir. Fakat, İmân, yakın ve tasdik cihetinden, artar da, eksilir de. Mü'minler; imanda ve Al­lah'ı tevhid (bir tanıma) hususunda, birbirleri­ne eşid, amellerde ise, birbirlerinden farklıdırlar.</p>

## ALINLARDAN ALINLARA GEÇEN PEYGAMBERLER NURU</p>

<p>Hz. Havva, Şis'e hâmile olunca, alnında pa­rıldamağa başlayan Nur, Şis'i doğurduğu zaman, onun alnına geçmişti. Âdem (as.), bundan, Şis'in kendisinden sonra, yerini tutacağını anlamış­tı. Şiş (a.s.)'ın alnında parlayan Peygamberlik Nûr'u, zevcesine, oğlu Enuş doğduğu zaman da, Enuş'un alnına, ondan da, oğlu Kaynan'ın alnı­na geçmiş, asırlar boyunca, alından alına geçmiş durmuş ve nihayet, Abdulmuttalib'den Abdul­lah'a, ondan da, Muhammed (s.a.v.)'e geçip son temelli sahibinde karar kılmıştır.</p>

<p>(Peygamberler Tarihi M.A. Köksal, Sh.: 19 - 68)</p>



---

9 Mayıs Perşembe

## KELİME-İ TEVHİD</p>

<p>İbni Abbas (r.a.)'dan rivayete göre şöyle demiştir:</p>

<p>«Allah mahlûkatın en azîmi olarak arşı halk ettiği vakit arş yirmidört bin yıl titredi. Allah da onun üzerine yirmidört harf izhâr etti. Bu da:Lâilâheillallah Muhammedün Rasülullah kelimesidir. Arş bundan sonra sükûn buldu. Bu sükûneti yirmidörtbin yıl devam etti. Allah Teâlâ ilk mahlûkunu halk edip ona tevhidi, Lâilâheillallâh Muhammedün Resûlullâh kelimesini emredince arş tekrar titremeğe başladı. Rabb Teâlâ:</p>

<p>- Sakin ol ya arş! buyurdu. Bunun üzerine arş:</p>

<p>- Ya ilâhi! Bu kelimeyi söyleyeni mağfiret etmedikçe sakin olmam! deyince, Rabb Teâlâ:</p>

<p>- Ben seni halk etmeden ikibin sene evvel kendi nefsime kasem ettim ki, hangi kulumun diline bu kelimeyi verirsem onu muhakkak mağ­firet ederim.»</p>

<p>Enes (r.a.)'den rivayete göre Nebi (sa.v.):</p>

<p>**«Kalbinde bir arpa ağırlığı kadar dahi îmân olarak Lâilâheillallâh deyen kimse ateşten kurtulur. Kalbinde zerre miktar imân olarak Lâilâhe­illallâh diyen cehennemden necat bulur.»** buyurmuşlardır.</p>

<p>(Hz. R.M. Sâmi (k.s.). Musâhabe. C. 2. Sh.: 12)</p>

===

<p>Sabırlı olanın üç alâmeti vardır:</p>

<p>1 - Tâat etmeğe sabreder.</p>

<p>2 - Günâhları terketmeğe sabreder.</p>

<p>3 - Allah-û Teâlâ'nın hükümlerine sabreder.</p>

<p>(Dört Büyük Halife, (Bedir Y.). Sh.: 295)</p>



---

10 Mayıs Cuma

## RAĞBET VE KORKU NAMAZI</p>

<p>Habbab b. Erett, bir gece sabaha kadar Pey­gamberimiz (s.a.v.)'i gözetledi.</p>

<p>Fecir doğarken, namazdan selâm verince, Peygamberimiz (s.a.v.)'in yanına vararak **"Yâ Resûlallah! Babanı, anam, Sana feda olsun! Val­lâhi, bu gece, öyle bir namaz kıldın ki, ben, Senin böyle namaz kıldığını hiç görmemiştim!?"dedi.**</p>

**Peygamberimiz (s.a.v.): «Evet! Bu namaz, Rağbet ve Korku namazıdır (Duanın kabulü umulan ve red olunmasından korkulan bir na­mazdır.)**

**- Ben, Azîz ve Celîl olan Rabb'ımdan, üç şey diledim. Rabb'ım, dileğimden ikisini bana ihsan buyurdu, birini ise ihsan buyurmadı.**

**1)  Azîz ve Celîl olan Rabb'ımdan, bizden önceki milletlerin helak edildikleri şeyle bizim de, helak edilmemekliğimizi dilemiştim.**

**Rabb'ım, bu dileğimi bana ihsan buyurdu.**

**2)  Azîz ve Celîl olan Rabb'ımdan, yaban­cımız bulunan bir düşmanın bize galebe çalmamasını dilemiştim.**

**Rabb'ım, bu dileğimi de, bana ihsan buyur­du.**

**3)   Rabb'ımızdan, tefrikaya düşülülmemekliliğimizi dilemiştim.**

<p>**Rabb'ım, bu dileğimi ihsan buyurmadı.»** bu­yurdu.</p>

<p>Abdullah b. Amr (r.a.) der ki **«Resûlullâh (s.a.v.), bana (Ey Abdullah! Sakın, sen filan gi­bi olma! O, geceleyin kalkıp namaz kılardı da, şimdi gece namazını bıraktı!) buyurdu.»**</p>

<p>(M.A. Köksal, İslâm Tarihi, C. 18. Sh.: 348)</p>



---

11 Mayıs Cumartesi

## HACE YAKÛB ÇERHİ (K.S.)</p>

<p>Mısır'da zahir ilimlerini tahsil ederken içini bir cezbe-i Rahmani kapladı... Ve Buhara yolu­nu tuttu.</p>

<p>Şah Nakşibed'in huzuruna geldiğinde ara­larında şu konuşma geçti. Yakub:</p>

<p>- Beni hizmetinize kabul buyurup ders tâ­lim eder misiniz? efendim.</p>

<p>- idilecek zamanda mı geliyorsunuz?</p>

<p>- Gönlünüzün bir köşesinde bize bir yer lütfetmez misiniz?</p>

<p>- Ne yüzden?</p>

<p>- Siz bir ulu kişisiniz. Herkesin makbulü­sünüz.</p>

<p>- Ya herkesin makbulü olmak şeytani bir hâl ise?</p>

<p>- Size bir hadis-i şerif ile cevap vereyim:</p>

**«Allah bir kulunu dost edinmek isterse onu herkese sevdirir (makbul eder)».**

<p>-  Güzel... O halde istihare edelim.</p>

<p>Ederler... Yakubu Çerhi diyor ki:</p>

<p>-  Acep kabul olunmazsam halim nice olur diye sabaha kadar endişeler içinde kıvrandım<br />
durdum. Sabahleyin huzura vardım.</p>

<p>Hazret:- Kabul olundun! buyurdular ve dersimi verdiler.</p>

<p>Yakup diyor ki: «- Şimdiye kadar okudu­ğum ilimlerin şer'i tatbikini, öğrendiğim güzel ahlâkın nefsimde yaşanmasını ve mânevi halle­rin seyir ve tekâmülünü ondan öğrendim. Zevki­ne daldım ve YOL BU YOL olduğunu anladım, ELHAMDÜLİLLAH.»</p>

<p>(M. Hâni, Âdab, Sh.: 100)</p>



---

12 Mayıs Pazar

## KUR'AN HAKKINDA</p>

<p>Ebû Bekr Verrâk (r.a.)'ın küçük oğlu Kur'ân okumağa hocaya giderdi. Bir gün benzi sararmış olarak ve titreyerek erkenden hocasından geldi. Babası:</p>

<p>-Ey oğul sana ne oldu? dedi.</p>

<p>-Ey baba? Bu gün üstadım bana Kur'ân âyetinden bir ders verdi. Onun mânâsını işittim, korkumdan bu hale geldim, dedi.</p>

<p>- Ey oğul o âyet hangi âyetdir? dedi. Oğlu:</p>

**«Eğer küfür üzerine devam eder de kalırsa­nız nefsinizi azabdan nasıl saklayacaksınız. O günde ki o günün şiddetinden çocuklar koca olurlar. Yani saçları ağarır.»**
(Müzzemmil Sû­resi: 17)

<p>İşte bu âyet-i celilenin mânâsını o çocuk üs­tadından anlayınca korkusundan hasta oldu. Ölüm döşeğine düşdü, can verdi öldü. Babası oğlunun kabrine giderdi, ağlardı ve derdi ki:</p>

<p>Senin oğlun Kur'ân'dan bir âyet işitti, Al­lah (c.c.) korkusundan can verdi, sen ise bu kadar zaman Kur'ân okur hatmedersin, ömrün artık sona erdi, ecelin de yaklaşdı fakat hâlâ hukuk-ı ilâhiyeden çocuk kadar korkmazsın! Me­ğer senin gönlün kara taştan da katı imiş ki kal­bine Kur'ân-ı âzim'üş-şân te'sir etmiyor.</p>

===

<p>Kur'ân-ı Kerîm okurken ve dua ederken se­sini çok yükseltme. Namaz vakti gelince, hemen kıl. Geciktirirsen şeytân seni meşgul eder. Bu­nun gibi bir hayırlı işe niyyet ettiğin zaman he­men yap, yoksa şeytân seni o hayırlı işten meneder.</p>

<p>(Dört Büyük Halife, Bedir Y., Sh.: 290)</p>



---

13 Mayıs Pazartesi

## NAMAZI BOZAN ŞEYLER</p>

<p>1)   Namazda velev iki harften ibaret olsun, söyleyenin işiteceği derecede namaza münafi bir söz söylemek namazı bozar.</p>

<p>2)   Bir hastalıktan veya bir malın veya ar­kadaşın ziyanı gibi bir musibetten dolayı harfler hasıl olacak halde, sesle ağlamak veya «ah, uh, eh» demek, bir toza üflemek veya bir şeyden bezginlik göstermek için «uf, tuh» demek nama­zı bozar.</p>

<p>3)   Cemaattan biri, imamın okuduğu Kur'an-ı Kerim hoşuna giderek ağlasa veya «Evet» dese bakılır. Eğer bu, bir huşu eseri ise namazı bozulmaz.</p>

<p>4)   Bir özürü, sahih bir garaza müstenit ol­maksızın tenahnuhte bulunmak, ya'ni: «eh» di­ye boğazı tahrik etmek, namazı bozar.</p>

<p>5)  Aksıran kimseye namazda «Yerhamükellah» denilmesi veya başkasının «Rahimekellah» demesi üzerine namazda «Amin» denilme­si namazı bozar.</p>

<p>6)   Namazda «Allah» ismi celîli işitilmekle (Celle celâlüh) denilse veya Nebiyyi Ekrem efendimizin ismi şerifi işitilmekle «Sallallahüaleyhi vesellem» denilse bakılır: Eğer bununla bir cevap kastedilmiş ise fasit olur. Fakat mü­cerret bir semâ bir salat kastedilmiş ise, fasit olmaz.</p>

<p>7)  Namazda bir kimseye lisanen selâm ver­mek veya başkasının selâmını lisan ile almak veya musafeha suretiyle selâmlaşmak, namazı bozar.</p>

<p>(Büyük İslâm İlmihali, Ö.N. Bilmen, Sh.: 231)</p>



---

14 Mayıs Salı

## PEYGAMBER (S.A.V.) EFENDİMİZ'İN MECLİSLERİ</p>

<p>Resûlullah (s.a.v.)'ın meclisleri, bir saray gibi hizmetçiler ve maiyyet halkı ile çevrili de­ğildi. Hattâ evinin kapısı bile yoktu. Fakat O (s.a.v.)'nun Peygamberlik vakârı herkesin kalbine haşyet verirdi. O (s.a.v.)'nu gören herkes kalbinde bir heyecan hissederdi. Huzurlarında Ashâb (r.a.), o kadar sessiz ve sakin otururlar di ki, onları gören, cemaatten her birini, başına konan bir kuşu ürkütmemek için böyle davrandıklarını zannederdi.</p>

<p>Resûl-i Ekrem (s.a.v.)'in huzurunda söz söy­lemek istiyenlerin haseb ve neseb, servet ve nüfuzlarına değil, ilim ve faziletlerine itibâr olu­nurdu. Peygamberimiz (s.a.v.), önce muhtaç ve fakirleri dinler onların ihtiyacını te'min eder­lerdi. Huzurlarında oturanlar başlarını eğerek otururlardı. Kendileri de son derece mütevâzi bir şekilde otururlardı, söze başladıklarında her­kes kulak kesilirdi. Mecliste bulunanlardan bi­risi söz söylerken Peygamberimiz (s.a.v.), onun sözünü kesmezlerdi. Eğer kendileri konuşulan sözlerden memnun olmazlarsa, onları duymazdan gelirlerdi.</p>

<p>Meclislerinde bulunan herkese ayrı ayrı teveccüh gösterirler, herkese sohbetten nasibini verirlerdi. Meclisleri bir tevazu ve huzur meclisi idi. Bu meclislerin hedefi irşâd ve terbiye idi.</p>

<p>(Peygamber (s.a.v.) Efendimiz'in Yüce Ahlakı Sh.: 25)</p>



---

15 Mayıs Çarşamba

## BELÂ AĞIZDAN ÇIKAN SÖZE BAĞLIDIR</p>

<p>Hadis-i Şerifte: **«Belâ ağızdan çıkan söze bağlıdır.»** buyurulmuştur.</p>

<p>(Keşfü'l-Hafa, Ç. l, Sh.: 291)</p>

<p>Hikâye olunur ki: Lügat imamlarından İbnü's-Sekit, Halife Mütevekkil ile otururken halifenin iki oğlu Mu'tez ile Müeyyed gelince Mü­tevekkil O'na dedi ki:</p>

<p>-Benim iki oğlumu mu seviyorsun, yoksa Hasan ile Hüseyin'i mi? Bunu işidince İmam dedi ki:</p>

<p>-Vallahi, muhakkak Ali (r.a.)'nin hizmet­çisi Kanber benim nazarımda senden de iki oğlundan da daha hayırlıdır. Bunun üzerine Mü­tevekkil adamlarına:</p>

<p>-Dilini kafasından kesip ayırın dedi. İbnü's-sekît'in dilini kestiler ve o gece öldü.</p>

<p>Şaşılacak olan hâl şu ki: Hoca İbnü's-Sekit'in bu hal başına gelmezden evvel Mütevekkil'in oğlu Mu'tez ile Müeyyed'e şu beyiti ta'lim edip öğretmek istemiş:**«İnsan dilinin sürçmesinden dolayı uğrayabileceği musibete ayağının sürç­mesi ile uğramaz. Zira insanın sözü başını götürebilir. Halbuki ayağının sürçmesinden hasıl olan yarası zamanla iyi olur.»**</p>

<p>(Hz. R.M. Sâmi (k.s.), Hazret-i Yûsuf a.s.)</p>

===

**Mü'minin üç alâmeti vardır:**

<p>1 - Namaz kılmak,</p>

<p>2 - Oruç tutmak,</p>

<p>3 - Sadaka vermektir.</p>

<p>(Dört Büyük Halife, Bedir Y., Sh.: 292)</p>



---

16 Mayıs Perşembe

## SULTAN VAHİDÜDDİN (RAHMETULLAHİ ALEYH)</p>

<p>58 yaşında olduğu ve ülkenin elden çıktığı ittihatçıların hâkim olduğu bir zamanda 4 Temmuz 1918 Perşembe günü, sabah 10 sularında Vahidüddin, VI. Mehmed unvanıyla tahta çık­mak üzere Topkapı Sarayına ayak basıyor.</p>

<p>Padişahın hiçbir dayanağı yoktur, yapayal­nızdır. Vahidüddin'in başına ne geldiyse böyle bir zamanda tahta geçmesinden geldi Vahidüd­din, ne yapmalıydı? Tahtı kabul etmeli miydi yoksa Çengelköy'deki köşküne çekilip salhanede boğazlayacakları vatanın çığlıklarına kulakları­nı mı tıkamalıydı? Bile bile bu makamı kabul ettiğine göre, daha ilk adımında vaziyeti kahramancadır. Bir gün başkâtibine içini şöyle dök­tü:</p>

**«Ecnebiler aman vermez. Gece gündüz ne çektiğimi bir Allah bilir, bir ben bilirim. Ben meşrutî bir hükümdar olduğum halde güya mut­lak bir hükümdar imişim gibi muamelede bulunuyorlar. Ben milletin ateşli külü üzerine otur­dum, taht-ı saltanatın kuş tüyünden minderleri üzerine oturup gömülmedim. Bunlardan kimse­ye bahsedilemiyor, millete de malumat verilemiyor. Elbette bir gün tarih bu hakikatleri ya­zar. Eğer âdilâne, garazsızca, tarafsızca idare-i umur edecek bir halefim olsaydı, ömrümün devr-i âhirinde bu muazzam yükü vallahi, tallahi, bil­lahi, kabul etmezdim. Taht-ı saltanat ile tene­şir arasında ne kadar mesafe olduğunu bili­rim.»**

<p>(Necip Fazıl Kısakürek, Vahidüddin)</p>



---

17 Mayıs Cuma

## İMAM-I MUHAMMED (R.ALEYH)        </p>

<p>Ebû Abdullah Muhammed (r.aleyh), İmam-ı A'zam (r.a.)'ın pek yüksek talebelerinden müctehid bir zattır. İmam-ı Ahmed İbni Hanbel onun fıkhî eserlerinden çok istifade etmiştir. Hatta İmam-ı Ahmed (r.a.)'e: **«Bu kadar dakik mes'eleleri nereden elde ettin?»** diye sorulduğunda: **«İmam-ı Muhammed'in kitaplarından.»** diye ce­vap vermişlerdir.</p>

<p>Bu gibi büyük müctehidler, dâima birbir­lerinin kadrini tebcil etmiştir. Bu gibi zatlar arasında münakaşalar, dargınlıklar olmuştur seklindeki rivayetlerin aslı yoktur ve bazı düş­manların uydurmalarıdır.</p>

<p>İmam-ı Azam (r.a.)'ın ictihadlarını tamamen zapt ve kaydeden, İmam-ı Muhammed (r.a.) Hazretleridir. Kendisi de İmam-ı Azam (r.a.)'ın usulünü tatbik etmiş ve onun mezhebi dairesin­de ictihad etmişlerdir.</p>

<p>İmam-ı Muhammed (r.a.) Hazretleri, Vâsıt'ta dünyaya gelmişler, Kûfe'de yetişmişler. Bağdat'ı vatan edinerek hadis ve fıkıh ilimlerini neşre çalışmışlardır. Bir müddet Hârunür'-Reşid zamanında Rekka'da kadı olarak vazife yap­mışlardır. Rey şehrinde irtihal etmişler. Tebarek denilen kaleye defnedilmişlerdir.</p>

<p>Dini ilimlere dair eserlerinin sayısı 99'dur. Kitab-ı Usuli'l-Fıkh, Ennevâdir, Kitabü'l-Hücce, Elmüvatta eserlerinden bazılarıdır.</p>

<p>(Ömer Nasuhî Bilmen, Hukuk-ı İslâmiyye ve Islahat-ı Fıkhıyye Kamusu, C. l, Sh.:392-393) **</p>

**«Göklerde olanlar da, yerde olanlar da Al­lah'ındır. Allah her şeyi kuşatır.»**

<p>(Nisâ S.: 126)</p>



---

18 Mayıs Cumartesi

## HACE UBEYDULLAH AHRAR (K.S.)</p>

<p>Bağıştan Kariyyesinde mazbut bir ebeveynden 806 tarihinde doğduğunda valideleri nifastan ke­silip boy abdesti alıncaya kadar süt emmemiştir. Çocukluk ve gençliğinde şeriat ve tarikata rağbeti düşkün, bu vadide marifet ve hakikat ehillerine dehşetli meftun idi. Zamanının kutuplarından olan dedesi son demlerinde evlât ve to­runlarını yanına çağırarak nasihat eder, dua eder. İçlerinde Ubeydullah Ahrar'a hususi teveccüh ederek yatağından doğrulup, oturur, Ubeydullahı kucağına alır:</p>

<p>-  Cenab-ı Hakk'tan bana müjdelenen ço­cuk budur. Yakında bu oğlum **Şeriat** ehli Tari­kat pîri, **Marifet** madeni, **Hakikat** eri olarak za­manına ve ötelerine ışık tutacaktır. Bir **Merdi Hûda** olacaktır, buyurur.</p>

**Sözleri:**

<p>-Çok açlık ve çok uykusuzluk dimağı yo­rar. Hakikatleri ve incelikleri idrâk etmekten alıkor.</p>

<p>-Ferah ve sürûr bünyeye kuvvet verir. Uy­ku dimağı hatadan muhafaza eder.</p>

<p>-İbadet: ilâhi emirleri tutmak, lâyıkıyla amel etmek nehy ettiklerinden sakınmaktır.</p>

<p>-Ubudiyyet: Hak Teâlâ Hazretlerine de­vamlı teveccüh ve ikbaldir.</p>

<p>(M. Hâni, Âdâb. Sh.: 102)</p>

===

**Fâsıkta üç belirti bulunur:**

<p>1- Fitne ve fe­sadı sever,</p>

<p>2- Halkın hastalık ve musibetini is­ter.</p>

<p>3- İyi amelden kaçar.</p>

<p>(Dört Büyük Halife Bedir Y., Sh.: 294)</p>



---

19 Mayıs Pazar

## HESAP KORKUSU</p>

<p>Yezid er-Rakiraşi (r.a.) nefsini azarlayarak kendi kendine **«Ey nefs, vay haline! Ölümün­den sonra senin namazını kim kılacak? Ölümün­den sonra senin namına orucu kim tutacak?» derdi. Sonra yine «Ey insanlar, ağlasanıza! Nef­sinizin geri kalan ömrü üzerine bağıra bağıra ağlasanıza. Her kim ki, ölüm ona vaadli, kabir onun evi, toprak döşeği, kurt-böcek arkadaşı, büyük korku ve müdhiş korku kendisini yerin­den koparıp alıyor, binaenaleyh o kimse uyku­dan nasıl zevk alır?»** der. Sonra yere serilip bayılıncaya kadar ağlardı.</p>

<p>(Emevî halifelerinden) Ömer bin Abdi'l-Aziz (r.a.) fakih ve âlimleri toplar onlarla ölümü, Kıyamet Günü'nün korkularını (çetin ve) kötü hesaba çekilmeyi, Sırat Köprüsü'nden geçilmeyi müzakere eder ve onlardan birinin önünde san­ki (yatmakta olan) bir cenaze varmış gibi ağ­lardı.</p>

<p>(Hadîsçilerin ve Tâbiin'in büyüklerinden) Süfyan-ı Sevrî (r.a.)'nin yanında ölüm zikrolununca kendisinden günlerce kimse istifade ede­mezdi. Kendisi de yemez, içmez ve bir şey so­rulduğunda (sadece) bilmiyorum, diye cevap ve­rirdi.</p>

<p>Ali bin Fudayl bin Iyaz (r.a.) da (yanında) ölüm zikredilince (korkusundan) titreyerek mafsalları kopacak gibi olurdu.</p>

<p>Yusuf b. Esbât ise bir cenazeyi teşyi ettiği zaman ölecek gibi oluyordu da kendisini evine sedye ile getiriyorlardı.</p>

<p>(İmam Şa'rânî, Ölüm-Kıyamet-Ahiret, Sh.: 22)</p>



---

20 Mayıs Pazartesi

## KAZA VE KADER DEYİP DE ÇALIŞMAYI BIRAKMAK CÂİZ OLUR MU?</p>

<p>Kaza ve Kadere güvenip de çalışmayı bırakıvermek, herhangi bir işin sebebine yapışma­mak esbaba sarılmayı, tevekküle mâni saymak da caiz değildir. Allah-ü Teâlâ her şeyi birtakım sebeplere bağlamıştır. Her insanın rızkını takdir etmiş, fakat o rızkın ele geçmesi için birtakım sebepler yaratmıştır. O sebeplere başvurmazsak mukadder olan rızık gelmez Âdât-ı ilâhiyye bu yolda cereyan etmektedir. Ona uymak herhalde lâzımdır. **«Kader ne ise öyle olur in­san biraz Allah'a mütevekkil olmalıdır»** demek caiz değildir.</p>

## TEVEKKÜL NE DEMEKTİR?</p>

<p>Tevekkül;maksada erişmek için lâzım gelen maddi ve mânevi sebeplerin hepsine yapıştıktan başka hiçbir şey kalmadıktan sonra Allah'a itimat etmek ve ondan ötesini Allah'a bırak­mak demektir. Meselâ: Bir çiftçi, evvelâ vakti vaktinde tarlasını güzelce tımar eder, adamakıllı emek verir. Tam zamanı gelince sürer to­humunu tarlaya atar, kendisi için yapılması îcâbeden ne varsa hepsini yapar. Bundan sonra da Allah a tevekkül eder. **«Artık mukadder ne ise olur.»** der. Yoksa bunların hiçbirisini yapmadan: **«Adam sende, biraz da mütevekkil olmalı­dır, kader ne ise öyle olur.»** demek caiz değil­dir. Buna son derece dikkat lâzımdır.</p>

<p>(A.H. Akseki, İ. Dini. Sh.: 98)</p>



---

21 Mayıs Salı

## PEYGAMBER (S.A.V.) EFENDİMİZİN HİTÂBET VE BELÂGATLERİ</p>

<p>Peygamberimiz (s.a.v.) **«En fesâhâtliniz be­nim»** buyururlardı. Cennet ehli de onun bu fasîh ve belîğ lisanı ve şivesi ile konuşacaktır.</p>

<p>Peygamberimiz (s.a.v.) hutbelerinde fasih bir lisan kullanırlardı. Hutbe vermek için hücrelerinden tek başlarına, üzerlerinde sadece bir elbise ile çıkarlardı. Hutbe esnasında bazen el­lerinde bir yay, bazen bir asa bulunur ve buna dayanarak hutbe îrad buyururlardı. Mescidde konuştukları zaman asaya, harb meydanında ise yaya dayanırlardı. Cuma ve bayram hutbelerini, tâyin edilen vakitlerde, diğerlerini ise gayr-ı mu­ayyen zamanlarda verirlerdi. Hutbelerinde da­ha çok haber cümlelerini tercih ederlerdi. Söz­lerinin te'sirini artırmak istedikleri zaman, cüm­leleri sual-cevap tarzına sokarlardı. Hutbeleri­nin te'sirli yerlerinde bütün vücûdlarının tepe­den tırnağa kadar titrediği olurdu.</p>

<p>Peygamberimiz (s.a.v.), dîne davet eden bir peygamber, bir fâtih, bir vaiz, bir kumandan, bir hâkim ve bir devlet reisi idiler. Bir dîn dâvetçisi olarak Peygamberimiz (s.a.v.)'in konuşmalarında dînî vecd ve heyecanın coşkunluğu görülürdü.</p>

<p>O (s.a.v.)'nun hitabeleri, dinleyiciler üzerin de mucizevi bir te'sir icra eder, en katı yürekler, O (s.a.v.)'nun sözlerinin te'siriyle yumuşardı. En heyecanlı zamanlarda O (s.a.v.)'nun sözleri, birbirine en müthiş düşmanlık hisleriyle dolu olanları yumuşatırdı.</p>

<p>(Peygamber (s.a.v.) Efendimiz'in Yüce Ahlakı Sh.: 26)</p>



---

22 Mayıs Çarşamba

## HZ. ÖMER (R.A.)'İN AKVÂL-İ HAKİMÂNELERİNDEN</p>

<p>- **«Sırrını ketm eden kendine hâkim olur.»**</p>

<p>- **«Kalblerinizin nefret ettiği insanlardan sakınınız.»**</p>

<p>- **«İnsanların en akıllısı, insanların harekâ­tını en iyi takdir edenlerdir.»**</p>

<p>**-«Bu günün işini yârına geciktirmeyiniz.»**</p>

<p>**-«İş bir kere geri kalırsa, hiç bir vakit iler­lemez.»**</p>

<p>- **«Şerri bilmeyen onun dâmına düşer.»**</p>

<p>- **«Bir suâl soran adamın suâlinden, onun seviyye-i akliyyesini anlarım.»**</p>

<p>- **«Dünyâya az meyl et, hür yaşarsın.»**</p>

<p>- **«Günâh işlemekten vaz geçmek, tevbe ile uğraşmaktan daha kolaydır.»**</p>

<p>**-«Bana hatâlarımı gösteren adamdan AL­LAH râzı olsun.»**</p>

<p>Bir vaize su sözleri söylemişti:</p>

**-«          Başkalarını ıslâh etmek için, kendinizi ıs­lâh etmek îcâb eder.»**

===

<p>Ahnef Bin Kays (r.a,), diğer arab rüesâsı ile birlikte Hz. Ömer (r.a.)'i görmeğe gitmişti. Hz. Ömer (r.a.) sağına-soluna bakarak koşuyordu. Ahnef (r.a.)'i görünce çağırdı. Devlete âid, ka­çan bir deveyi yakalamak hususunda kendisine yardım etmesini rica etti. Ahnef (r.a.) de, deve­yi bulmak için bir köle vazifelendirmesini Ömer (r.a.)'e tavsiye etti. Hz. Ömer (r.a.) de:</p>

<p>**-  «Benden âlâ köle olur mu?»** cevâbını ver­di.</p>

<p>(Hz. R.M. Sâmi (k.s.), Hz. Ömer (r.a.), Sh.: 93)</p>



---

23 Mayıs Perşembe

## DÜNYA NEDİR</p>

<p>Bir gün Resûlullah (s.a.v.)'ın meclisine be­yaz yüzlü, güzel saçlı, güzel ve beyaz elbiseli bir adam gelip:</p>

<p>-Es'selâmü alayke ya Resûlullah! dedi. Re­sûlullah (s.a.v.):</p>

<p>-Ve aleyke's-selâm! diye icabet etti. Adam:</p>

<p>-Ya Resûlullah, dünya nedir? dedi.</p>

<p>-Bir uykunun rüyasıdır. Ehli, mükâfat ve mücâzata tabi'dirler.</p>

<p>-Ya Resûlullah, âhiret nedir?</p>

<p>-Ebedî hayatdır. Bir fırka Cennetde, bir fırka Cehennemdedir.</p>

<p>-Ya Resûlullah, Cennet nedir?</p>

<p>-Dünyayı taliplerine bezletmekdir. Bu şe­kilde kazanılan Cennetin ni'metleri ebedîdir.</p>

<p>-Bu ümmetin hayırlısı kimdir?</p>

<p>-Ömrünü Allah'a ibâdete vakfedendir.</p>

<p>- Bu durumda o kimse nasıl olur?</p>

<p>-Bir kafilenin kazancını isteyen kimse gi­bidir.</p>

<p>- Dünyâda karar ne kadardır?</p>

<p>-Kafileden geri kalan kimsenin aldığı ka­dardır.</p>

<p>-Dünyâ ve âhiret arasında ne kadar mesafe vardır?</p>

<p>-Sâde bir göz yumacak kadar.</p>

<p>Bu muhavereden sonra adam gitti, görün­medi. Resûlullah (s.a.v.):</p>

<p>- Bu gelen Cibril idi, size dünyâya kıymet vermemeniz, ve âhireti arzulamanız için geldi, bu­yurdu.</p>

<p>(Yûnus ve Hûd Sûreleri Tefsiri Sh.: 134)</p>



---

24 Mayıs Cuma

## GECE YAPILAN NAFİLE İBADETLER</p>

<p>Peygamberimiz (s.a.v.): **«Farz namazlardan sonra, namazların efdal ve üstünü, gece namazıdır.»**</p>

<p>**«Kim, geceleyin uyanır ve zevcesini de uyan­dırarak iki rekât namaz kılarlarsa, kendileri, yüce Allah (c.c.)'ı çok zikr eden erkekler ve ka­dınlar zümresinden yazılır ve sayılırlar!»** buyurmuştur.</p>

<p>Kur'ân-ı Kerîm'de açıklandığına göre: **«...Al­lah (c.c.)'ı, çok zikr eden erkeklerle, Allah (c.c.)'ı, çok zikr eden kadınlar için de, Allah (c.c.), bir mağfiret ve pek büyük bir ecr ve mükafat ha­zırlamıştır.»** (Ahzab: 35)</p>

<p>(M. Asım Köksal, İslâm Tarihi, C. 18, Sh.: 347)</p>

## ÂDEM (A.S.)'İN BİLGİ VE KERAMETÇE MELEKLERE ÜSTÜNLÜĞÜNÜN GÖSTERİLMESİ</p>

<p>Yüce Allah (c.c.); Melekleri, Âdem (a.s.)'a secde ettirdikten sonra. O'na, her şeyin, hattâ, zürriyetinden geleceklerin isimlerine varıncaya kadar, bütün yaratıkların -Meleklerin bile- isimlerini birer birer öğretti.</p>

<p>Onları, Meleklere sorup bu husustaki aczlerini, kendilerine itiraf ettirdikten sonra, Âdem (a.s.)'a emr etti, onları Meleklere, birer birer haber verdirdi.</p>

<p>Adem (a.s.)'in, bilgice ve kerametçe, Melek­lere üstünlüğü, böylece gösterilmiş ve anlatılmış, kendileri de bu hususta açıkladıkları, gizledik­leri sözlerinden dolayı tevbeye sevk edilmiş oldu.</p>

<p>(Peygamberler Tarihi, M. Asım Köksal, Sh.: 33)</p>



---

25 Mayıs Cumartesi

## MUHAMMED ZÂHİD (K.S.)</p>

<p>Muhammed Zahid Hazretleri gençliğinden beri kendi kendine riyazad ve mücahede ile meşgul olup senelerce gözüne uyku girmedi. Ni­hayet mânevi işaretle bir mürşidi kâmilin irşadının gerektiği kendisine bildirildi. O mürşid, Hace Ubeydullah Ahrar Hazretleridir. Muhammed Zâhid onun bulunduğu yere doğru safere çıktı. Hace Ubeydullah Hazretleri de bu gelişten manen haberi olmakla bir hayvana binerek onu karşılamaya çıktı. Ağaçlık bir yerde buluştular, hayvanlarından indiler, selâmlaşıp musafaha et­tiler ve derhal oturup mânevi dersi görüştüler. Hace Ubeydullah Hazretleri Muhammed Zâhid'i çok müstaid gördü. Her veçhile yola hazır buldu. Daha dersi tâlim ederken teslimiyetini ve tekâ­mülünü müşahade etti. Orada az bir zamanda seyri sulûkünü tamamladı. Halinde bir kemal müşahade etti. Tarikat hırkasını giydirdi, icazet ve ruhsat verdi, birinci halifesi oldu. Dua etti­ler, ayrıldılar. Bu ilk ve son mülkâkatı oldu. **«im­dadın gelmesi istidada bağlıdır»** kaidesine göre müridde istidad olursa bazen bir görüşme, bir sohbette iş tamamlanıyor.</p>

<p>Kendi zamanın ekabiri ulemasından olup, edip, şair, arif, zarif, âşık ve makbulü hûda, esrarı ilâhiyyeye mahrem, masivadan cüda bir zat idi.</p>

<p>**Fakr, tecerrüd, tefrid, vera, takva, zühd, ittiba-ı sünnet** gibi sofiyenin âli makamlarında teferrüd etmişti.</p>

<p>(M. Hâni, Adâb)</p>



---

26 Mayıs Pazar

## PEYGAMBERİMİZ (S.A.V.)'İN VEDA HUTBESİNDEN</p>

**Ashabım!...**

**Cahiliyet devrindeki güdülen kan davaları da tamamen kaldırılmıştır. Kaldırdığım ilk kan davası Abdülmuttalib'in torunu amcazadem Rebia'nın kan davasıdır.**

**İnsanlar! Bu gün şeytan şu topraklarda ye­niden te'sir ve hakimiyetini kurmak gücünü ebe­di surette kayb etmiştir. Fakat siz, bu kaldırdı­ğım şeyler dışında, küçük gördüğünüz, işlerde ona uyarsanız bu da onu memnun edecektir. Dininizi korumak için bunlardan sakınınız.**

**İnsanlar!...**

**Kadınların haklarını gözetmenizi ve bu hu­susta Allah (c.c.)'tan korkmanızı tavsiye ede­rim. Siz kadınları Tanrı emaneti alarak aldınız. Onların namuslarını ve iffetlerini Allah (c.c.) adına söz vererek helâl edindiniz Sizin, kadın­lar üzerinde hakkınız, onların aile yuvasını si­zin hoşlanmadığınız hiç bir kimseye çiğnetmemeleridir. Eğer razı olmadığınız her hangi bir kimseyi aile yuvanıza alırlarsa, onları hafifçe dövüp sakındırabilirsiniz. Kadınların da sizin üzerinizdeki hakları memleket göreneğine göre, her türlü yeyim ve giyimlerini te'min etmenizdir.**

**Müminler!...**

<p>**Size bir emanet bırakıyorum ki, ona sıkı sarıldıkça yolunuzu hiç şaşırmazsınız... O ema­net ALLAH KlTABI KUR'ÂN'DIR.** (Hz R M. Sâmi (k.s.), Hz. Ebûbekir (r.a.) Sh.: 106)</p>



---

27 Mayıs Pazartesi

## HASTALARIN NAMAZLARI</p>

<p>Bir hasta tâkatine göre namaz kılmakla mü­kellef olur. Meselâ: Ayakta durmaya asla kadir olamayan veya ayakta durması hastalığın uza­masına veya artmasına sebep olacağı anlaşılan bir hasta, oturarak namazını kılar, oturma­ya da gücü yetmezse kudretine göre yani üze­rine veya arkası üstüne yatarak ima ile nama­zını kılmaya mezun olur.</p>

<p>Îma ki, namazda rükû'a ve secdeye işaret olmak üzere başı eğmektir, bu ayakta yapılabileceği gibi oturularak da yapılabilir. Böyle iken bir şeye dayanarak ayakta yapılması mümkün olan bir ima, yatarak yapılamaz, bu caiz değil­dir.</p>

<p>Îma ile de namaz kılmaya kadir olamayan bir hastadan bir gün ve bir gecelik ve daha zi­yade olan namazları teehhür eder, sonra iyi olunca bunları kaza etmesi lâzım gelir.</p>

<p>Hastalığına mebni oturduğu halde veya ima ile namaz kılmaya mezun olan kimse, bu hastalığı esnasında kılamamış olduğu namazları sıh­hat bulduktan sonra kaza edince oturduğu halde veya îma ile kılamaz. Çünkü özür zail olmuş­tur.</p>

<p>(Büyük İslâm İlmihali, Ö.N. Bilmen, Sh.: 173)</p>

===

<p>İyi bahtlı olan kimselerin üç vasfı vardır:</p>

<p>1 - Yediği helâldir.</p>

<p>2 - Kendi şehrinde ilim meclisinde bulunur.</p>

<p>3   - Beş vakit namazı cemâatle kılar.</p>

<p>(Dört Büyük Halife. Bedir Y., Sh.: 293)</p>



---

28 Mayıs Salı

## PEYGAMBER (S.A.V.) EFENDİMİZİN İBÂDETLERİ</p>

<p>Allah (c.c.)'ın terbiye ettiği ve devamlı olarak O'nun kontrolü ve murakabesi altında bulunduğu şanlı Peygamber (s.a.v.), mütemadiyen ibâdet hâli içinde idiler. Her an O'nun rızâsına muvafık işlerle meşgul bulunuyorlardı. Kendi­leri «Allah (c.c.)'a lâyıkı vechile ibâdet nasıl icra edilir» bunu tebliğ ve tatbik etmişlerdir.</p>

<p>Resûl-i Ekrem (s.a.v.), fıtraten ibadeti se­verler, gözünün nurunu, gönlünün huzur ve sü­rûrunu onda bulurlardı. Hattâ peygamber olma­dan önce, Mekke haricindeki Hirâ Mağarası'nda bir ay yalnız başına kendilerini ibâdete ver­dikleri olurdu.</p>

<p>(Peygamber (s.a.v.) Efendimiz'in Yüce Ahlakı,Sh.: 28)</p>

## **</p>

<p>MÜSLİM ŞERHİ'NDE BUYURULUYOR Kİ:</p>

<p>**«Hz. Ali (r.a.)'nin Resûl-i Ekrem(s.a.v.)'e yakınlığını, Resûl-i Ekrem (s.a.v.)'in Hz. Ali (r.a.)'ye olan sevgisini, Hz. Ali (r.a.)'nin harblerdeki zaferlerini ve İslâm'a hizmetlerini düşü­nerek onu sevmek, İslâm'ın meydana çıkıp ya­yılmasında, Allah-û Teâlâ'nın ve Resulünün be­ğendikleri işlerin yapılmasında büyük emeğinin olduğunu görerek onu büyük bilmek, ancak mü'minlerin yapacağı iştir. Bunun aksine, saydığı­mız sebepler yüzünden Hz. Ali (r.a.)'ye düşman olan, buğz eden kimselerin nifakının şiddetli, fe­sadının çok olduğu anlaşılır. Böyle düşünceler­den Allah-ü Teâlâ'ya sığınırız.»**</p>

<p>(Hz. R.M. Sâmi (k.s.), Hz. Ali (r.a.), Sh.: 256)</p>

<p> </p>



---

30 Mayıs Perşembe

## FETH'İN İSLAM DÜNYASINDAKİ AKİSLERİ</p>

<p>İstanbul'un fethinin ve Doğu Roma'nın düş­mesinin tesiri, bütün dünya sathında muazzam olmuştur. Avrupa'da korkunç bir felaket ola­rak üzüntü ile, İslâm âleminde ise sevinçle karşılanmıştır. I. Memlûk Sultanı, Fatih'e elçi gön­dererek kendisini tebrik etmiştir, İslâm aleminde ve bilhassa Türk Memlûk imparatorluğumun büyük şehirlerinde Fâtih'in bundan sonra bir­birini takip eden zaferleri de şenliklere vesile olmuş ve kutlanmışsa da, «Feth-i Mübin» dolayısıyla yapılan merasimler ve izhar edilen se­vinç, diğerlerini gölgede bırakmıştır. Kahire'deki Abbasi Halifesi'nin emriyle camilerde, Türk şehidlerinin ruhlarına minnetle dualar edilmiş­tir. Bütün İslâm âlemi bu sevinci göstermiştir.</p>

<p>İislâm âleminin bu derece sevince boğulma­sının dinî sebepleri çok derinlerde idi. İstanbul, müslümanlar için bir ideal olmuş, fakat Emevîler ve Abbasîler zamanında alınamamıştı. Peygamberimiz (s.a.v.), İstanbul Fâtihini ve fethi başaracak orduyu, saadetle tebşir etmişti. Kur'anda geçen «Belde-i Tayyibe» tabiri bile, ebced hesabıyla, Feth-i Mübin'in hicri tarihini gösteri­yordu.</p>

<p>Gerçekten İstanbul'un fethi bütün Türk ta­rihinin en mühim hadisesini teşkil etmekte. Malazgart'i bile geride bırakmakta ve tarihte Türk milletine nasip olmuş en şerefli hadise sayılmak­tadır. Ortaçağ'ı kapatıp Yeniçağ'ı açmanın hiç bir şeyle ölçülemeyecek derecede muazzam olan şerefi Feth'e ebedi bir mâna kazandırmıştır.</p>

<p>(Türkiye Tarihi, Cilt III. Sh.: 211-212)</p>



---

31 Mayıs Cuma

## ALTUN VE GÜMÜŞ KAPLAR</p>

<p>- Huzeyfe b. Yemân (r.a.)'dan rivayet edil­miştir. Demiştir ki:</p>

<p>**«- Resûlullah (s.a.v.): Altun ve gümüş kablardan içmeyiniz; onlardan yapma sahanlardan da yemeyiniz. Çünkü bu kablar dünyada onla­rın (müşriklerin), âhîrette sizindir.»** buyurdular.</p>

<p>Bu hadis-i şerif; altun ve gümüş kaplardan yeyip içmenin haram olduğuna delâlet ediyor. Kab'ın halis altundan veya gümüşten olması ile, altun gümüş karışık olması arasında bir fark yoktur.</p>

<p>Altun ve gümüş yaldızlı kabların hükmü da­hi ihtilaflıdır. Bazılarına göre, eğer altun ve gümüş kab'dan ayrılıp alınabiliyorsa kullanıl­ması icmâen haramdır Çünkü altunu ve gümü­şü kullanmış sayılır. Fakat ayırması mümkün değilse haram değildir. Altun ve gümüş kapla­ma kab'dan yeyip içmek **icmâen** caizdir. Yeyip içme babında hüküm budur. Sair istimallere ge­lince: ihtilâf yine mevcuddur. Bazıları haram değildir; çünkü nass yalnız yeyip içmeyi men'etmiştir diyor. Diğer bazılarında ise altunla gü­müşün sair istimalleri icmâ' ile haram olmuşdur. Musannıf merhumun mezhebince altun ve gü­müş kab'dan abdest almak haramdır.</p>

<p>(Selâmet Yolları, C. 1, Sh.: 21-32)</p>

===

**Süflîlerin, aşağı kimselerin üç hâli vardır:**

<p>1 - Akrabasını azarlar.</p>

<p>2 - Komşularını incitir.</p>

<p>3 - Günâh işlemeği sever.</p>

<p>(Dört Büyük Halife, Bedir Y., Sh.: 294)</p>



---

1 Haziran Cumartesi

## DERVİŞ MUHAMMED (K.S.)</p>

<p>Gençliğinde 15 sene zühd ve riyazadla va­kit geçirip tecrid ve tefridde bulunarak aç ve uykusuz, harabelerde zikir ve fikir ile meşgul olurdu.</p>

<p>Bir gün açlığın tesiri ile çaresiz kalıp yüzü­nü semaya kaldırdı. Derhal Hızır (a.s.) gele­rek:</p>

<p>- Eğer sabır ve kanaat istiyorsan, Hace Muhammed Zâhid Hazretlerinin hizmetine koş. Sana öğretir, dedi.</p>

<p>Derviş Muhammed de hemen Hace Muhammed Zâhid Hazretlerinin huzuruna varıp tes­lim olmuşlar, hizmetine girmişler, seyri sülûk­lerini tamamlamışlar hulefasının ekabirinden olmuşlardır.</p>

<p>Kendileri mürid terbiye ve irşad etmekte harikulade bir meleke sahibi idiler. Herkesin anlayacağı dilden konuşur, seviyesine göre mu­amelede bulunup meziyedlerini belirtir, kabiliyetlerini geliştirirdi. Bu hususta kudsi bir kuv­vete sahipti.</p>

<p>(M. Hâni. Adâb)</p>

===

**Beş şey gönlü öldürür:**

<p>1 - Çok yemek.</p>

<p>2 - Çok uyumak,</p>

<p>3 - Çok konuşmak.</p>

<p>4 - Çok gülmek.</p>

<p>5 - Rızk için çok endişe etmek. Haram yemek îmânı sürer, kalbi karartır.</p>

<p>(Dört Büyük Halife, Sh: 293)</p>



---

2 Haziran Pazar

## ÂDEM (A.S.)'İN ÜÇ ŞEYDEN SEÇTİĞİ BİRİSİ İLE ÜÇÜNE BİRDEN SAHİP OLUŞU</p>

<p>Cebrail (a.s.); Âdem (a.s.)'in yanına gelip:</p>

<p>**-  «Ben, sana, üç şey getirdim. Birisini seç al!»** dedi.</p>

<p>Âdem (a.s.):</p>

<p>**-«Ey Cebrail! Nedir onlar?»** diye sordu.Cebrail (a.s.):</p>

<p>- **«Akıl, Haya, Din!»** dedi. Âdem (a.s.):</p>

<p>- **«Akl'ı seçtim!»** dedi.</p>

<p>      Cebrail (a.s.);Haya ile Din'e:</p>

<p>-  **«Akl'ı, size tercih edip seçti. Siz, dönüp gidiniz!»** dedi.</p>

<p>Onlar:</p>

<p>**-  «Biz, her nerede olursa olsun, akıl ile birlikte bulunmakla emr olunduk!»** dediler, aklın yanından ayrılmadılar.</p>

<p>(Peygamberler Tarihi, M.A. Köksal, Sh.: 38)</p>

## KİŞİ DÜŞMANINA İPUCU VERMEMELİDİR</p>

<p>İbn-i Ömer (r.a.)'in rivayetine göre Resûlul­lah (s.a.v.) şöyle buyurmuştur: **«İnsanlara hüc­cet telkin etmeyiniz, (ipucu vermeyiniz) sonra yalan söylerler.»** (Dârimî, Sünen)</p>

<p>Ya'kup (a.s.)'un oğulları kurdun insanı yediğini bilmezlerken o, oğullarına: **«O'nu götür­meniz muhakkak beni tasaya düşürür. Siz ken­disinden gafil bulunur iken O'nu kurt yemesin­den korkarım.»** (Sûre-i Yusuf: 13) diye telkinde bulunduğu için onlar da Yusuf (a.s.)'u kurt ye­di dediler.</p>

<p>(Hz. R.M. Sâmi (k.s.). Hz, Yusuf (a.s.). Sh.: 34)</p>



---

3 Haziran Pazartesi

## CEHENNEM VE CENNETİN ÎDRİS (A.S.)'E GÖSTERİLİŞİ</p>

<p>Hz. Ümmü Seleme (r.a.)'nin, bildirdiğine göre:</p>

<p>İdris (a.s.), ölüm Meleğinin dostu idi. O'ndan, Cennet'i ve Cehennem'i kendisine göstermesini istedi.</p>

<p>O da, onu, yükselti.</p>

<p>İdris (a.s.), Cehennem'i görünce, ondan kork­tu. Az kalsın bayılacaktı.</p>

<p>**«Gördün onu, değil mi?»** dedi.</p>

<p>İdris (a.s.):</p>

<p>**«Evet! Bu güne kadar, onu, hiç görmemiştim!»** dedi.</p>

<p>Ölüm Meleği, Cennet'i görünceye kadar onu götürüp Cennet'e girdi ve İdris (a.s.)'a:</p>

<p>**«Cennet'i de, gördün değil mi?»** dedi.</p>

<p>İdris (a.s.):</p>

<p>**«Evet! Vallahi, burası, Cennet'tir!»** dedi.</p>

<p>Ölüm Meleği:</p>

<p>**«Haydi, gördüğüne git!»** dedi.</p>

<p>İdris (a.s.):</p>

<p>**«Nereye gideyim?»** diye sordu..</p>

<p>Ölüm Meleği:</p>

<p>**«Nerede olmak istersen, oraya git!»** dedi.</p>

<p>İdris (a.s.):</p>

<p>**«Hayır! Vallahi, ben, oraya girdikten sonra, çıkmam!»** dedi.</p>

<p>Ölüm Meleği'ne:</p>

<p>**«Sen, onu, oraya koyma! Oraya girince, hiç kimse için, bir daha oradan çıkmak yoktur!»** denildi.</p>

<p>(Peygamberler Tarihi, Sh.: 82)</p>



---

4 Haziran Salı

## SULTAN ABDÜLAZİZ HÂN'IN HAL'İ</p>

<p>Sultan Abdülaziz'in hal'i birkaç ahlâksız ve safdil devlet adamının şahsî ihtirasları uğruna birleşmesiyle gerçekleşmiş bir olaydır. Bunlardan Hüseyin Avni Paşa, **«Ahd-i saltanatında onbir sene mâ'zül bulundum»** diye açıkça padişah aleyhinde konuşuyordu. Hatta bir keresinde Sul­tan Abdülaziz'in zevcelerinden birisine sözle sar­kıntılık etmişti. Hatta padişahı zehirlemeye ça­lışmış fakat başaramamıştı. Sonunda padişahı tahtan indirmeğe ve öldürmeğe karar verdi. Diğerleri ise **Mithat Paşa, Mütercim Rüştü Paşa, Şeyhülislâm Hasan Hayrullah Efendi** ve Bahriye Nazırı **Kayserili Ahmed Paşa**'dır. Bilâhare Askerî Şûra Reisi **Müşir Redif Paşa** ve Harbiye Nazırı **Mirliva Süleyman Paşa** da hal erkanına katılırken Hal' işini **Süleyman Paşa** gerçekleş­tirir.</p>

<p>Sultan Abdülaziz, çocukları ve zevceleriyle Topkapı Sarayı'nın terkedilmiş bir odasına hapsedildi ve kendisine yemek bile verilmedi. Hal'i gerçekleştirenler Dolmabahçe Sarayı'nı ve Sul­tan Aziz'in servetini yağmalamışlardır. Sadece Rum sarrafı Hristaki'ye teslim edilen altın 800 bin'dir, o da bununla Avrupa'ya kaçmıştır. Sul­tan Aziz, 3 gün sonra Fer'iye Sarayı'na getiril­di. Burada bahçeye çıkması bile yasak edildi ve Kur'ân-ı Kerim okuyarak 48 saat yaşayabil­di.</p>

<p>(Y. Öztuna, Türkiye Tarihi)</p>

===

<p>**«Yeryüzünde haşmetli dağlar yarattık, sizlere tatlı sular içirdik.»** (El-Murselât/27)</p>



---

5 Haziran Çarşamba

## HASED</p>

<p>Resûlullah (s.a.v.) buyuruyorlar ki: **«Hasedden hazer edip sakınınız. Zira muhakkak hased ateşin odunu yakıp erittiği gibi hasenatı yer.»** (Keşfü'l - Hafa, C. l, Sh.: 271)</p>

<p>Bazı hükemâ demişlerdir ki: «Hased eden kimse beş veçhile Rabbine itiraz etmiş olur:</p>

<p>1.  Cenâb-ı Hakk'ın ni'metini başkasında izhâr etmesine buğzeylemiş olur.</p>

<p>2.  Rab Teâlâ'nın taksimine rıza göstermeyip böyle yapmasaydı da taksimini böyle yap­saydı diye itiraz etmiş olur.</p>

<p>3.  «Allah Teâlâ fazlını dilediğine verir.» (Mâide: 54) Fazl-ı ilâhîye cimrilik izhâr eylemiş olur.</p>

<p>4.  Allah Teâlâ'nın velî, dost ittihaz buyurdu­ğu bir kulunun yardımdan mahrumiyetini ve ni'metin ondan gitmesini murad etmiş olur.</p>

<p>5.  İblis'in hased sıfatına iştirak etmiş olur.</p>

<p>(Hz. R.M. Sâmi (k.s.), Hz. Yusuf (a.s.), sh.:297)</p>

===

<p>"Bir mücrim, günahkar kul felâketine ssbsp olacak şeye dua etse, Allah-û Teâlâ meleklerine: **-Bunun istediklerini verip, sesini kesin. Bu­nun helaki, felâketi istediği şeydedir**, buyurur. Allah-û Teâlâ bir kuluna gadab edince, ona ha­ram mal nasîb eder. Gadabı artınca ona bir şeytan musallat eder. Şeytan o kulu dünyâ iş­leriyle meşgul eder, dünyâdaki işleri kolay olur, dinden uzaklaşır. Sonra da bu kul **«Allah-û Teâ­lâ gafur ve rahimdir»** der."</p>

<p>(Hz. R M. Sâmi (k.s.). Hz. Yûsuf (a.s.), Sh. ; 297)</p>



---

6 Haziran Perşembe

## HZ PEYGAMBER (S.A.V.) EFENDİMİZ'E VERİLEN BEŞ HASLET</p>

<p>"Câbir bin Abdullah (r.a.)'dan rivayet edil­miştir ki, Peygamber (s.a.v.):</p>

<p>**- Benden önce kimseye verilmeyen beş şey bana verildi. Bir aylık yoldan «düşmana» kor­ku verilmekle zafergâh oldum. Ve yer bana mescid ve temizleyici kılındı. Binâenaleyh hangi kimseye namaz vakti gelirse namazını kılsın. Bana ganimetler helâl kılındı. Şefaat da verildi. Eskiden peygamber hususî olarak kavmine gön­derilirdi;ben ise insanların hepsine gönderildim."** buyurdular.</p>

<p>İki aylık mesafeden düşmanın kalbine kor­ku, Resûl-i Ekrem (s.a.v.) yalnız dahi olsa. mut­laka doğacaktır.</p>

<p>Yeryüzünün her tarafı Resûl-i Ekrem (s.a.v.) ve ümmetine mesciddir. Namazın sahîh olması için hususî bir yer yoktur. «Önceki peygamber­lerden hiç biri mihrabına varmadıkça namaz kılamazdı.»</p>

<p>Hattabî diyor ki: «Geçmiş peygamberler iki kısımdır. Bir kısmına hiç cihad farz olmamış, bir kısmına ise cihad için izin verilmiş, lâkin ganimet olarak aldıkları şeyden istifâde ken­dilerine helâl kılınmamıştı.»</p>

<p>Kıyamet gününde şefaat etmek hakkı verilenlerin başında hiç şüphe yok ki. (Şefâat-i Uzmâ) sahibi Peygamberimiz (s.a.v.) gelir.</p>

<p>Diğer peygamberler yalnız kendi kavmine gönderilmişti. Resûl-i Ekrem (s.a.v.) ise bütün insanlara peygamber gönderilmiştir.</p>

<p>(Selâmet Yolları. C. 1, Sh.: 166-168)</p>



---

7 Haziran Cuma

## PEYGAMBERLERİN SIFAT VE FAZİLETLERİNDEN BAZILARI</p>

<p>Bütün Peygamberler (Salâtü selâm olsun on­lara), ancak erkekler arasından seçilip gönderilmişlerdir. Küçük ve büyük günahlardan, küfür­den uzaktırlar.</p>

<p>Ancak, onların bazısından -makamlarına göre- kusur sayılabilecek bazı davranış ve sürçmeler vuku bulabilirdir.</p>

<p>Peygamberler, en Emîn, Allah (c.c.)'ın emir ve nehiylerini, insanlara, hiç eksiltmeden, artırmadan, ulaştıran, elçilik vazifesini yaparken, Al­lah (c.c.)'dan başka hiç kimseden korkmayan, en doğru sözlü, en doğru özlü, kısa akıllılıktan, yanılgıdan uzak, insanların bilmedikleri, bile­meyecekleri şeyleri Allah (c.c.)'dan telakki ey­ledikleri Vahy ile bilen, bildiren, insanlara, Al­lah (c.c.)'ın âyetlerini okuyan, Kitap ve Hikmeti öğreten, onları maddi ve manevî kirlerden te­mizleyen, insanları, doğru yola öğütleyen vo onların esirgenmelerini dileyen, mükâfatlarını, dünyada insanlardan değil, Ahirette Rabbül'âlemîn'den alacaklarını açıklayan Allah (c.c.) El­çileridir.</p>

<p>Peygamberlerin, Yüce Allah (c.c.)'ın izniyle, Mucizeler göstermeleri, gerçektir ve göstermişlerdir.</p>

<p>Muhammed (s.a.v.) ise, devamlı Mucize ola­rak Kur'ân-ı Kerim -Vahy edilmek suretiyle- verilmiş olduğundan, Kendisi, Kıyamet günü. Peygamberlerin en çok ümmetlisi olacaktır.</p>

<p>(M. Asım Köksal. Peygamberler Tarihi, Sh.: 50)</p>



---

6 Haziran Cumartesi

## BİR AİLE İÇİN GÜNLÜK RİAYET EDİLECEK EDEBLER</p>

<p>- İslâmi esaslara uygun hareket etmek.</p>

<p>-  Nezâket ve iltifatla konuşmak,</p>

<p>-  Meziyetlerini bazan kendine, çokça gıyabında söylemek,</p>

<p>- Münakaşa etmemek,</p>

<p>-  Dokunacak, üzülecek söz sarfetmemek,</p>

<p>-  Eşinin akrabasının aleyhinde bulunmamak,</p>

<p>- Yeri geldikçe müsaade almak,</p>

<p>-  İşlerini, yemeklerini, konuşmalarını takdir etmek,</p>

<p>-  Bilhassa geceleri vakitlice eşinin yanında bu­lunmak,</p>

<p>-  Evin ve çocukların işlerini yolunca idare et­mek,</p>

<p>-  Komşularla iyi geçinmek.</p>

<p>-  Her işi müşavere ederek yapmak,</p>

<p>- Seyr-i sülûke giren erkek veya kadın eşinin de girmesini sağlamak,</p>

<p>-  Birbirlerine yolun huzur ve feyzini ve fayda­larını anlatmak,</p>

<p>-  Erkek hanımına dersi bizzat kendi vermek, mürşidden veya halifesinden alıp getirip ona telkin etmek,</p>

<p>-  Çocukların İslâmî terbiyesi ile her gün meş­gul olmak. **DİN DERSLERİ** kitabını beraber okumak, anlatmak,</p>

<p>-  Sohbet yaranına halisane hizmet etmek,</p>

<p>- Sohbette edinilen bilgiyi eve de aktarmak,</p>

<p>- Çocukları sohbette bulundurmak ve hizmet ettirmek,</p>

<p>- Evde dînî ve ahlâkî bir kitaplık tesis etmek.</p>

<p>(M. Abdullah Hani, Âdap, Sh.: 195)</p>



---

9 Haziran Pazar

## EBÛ BEKİR (R.A.) HALİFE SEÇİLDİĞİNDE İLK NUTKU</p>

**«Ey nâs!...**

<p>**Sizin en iyiniz olmadığım halde sizin ba­şınıza geçmiş bulunuyorum. Vazifemi yollu-yolunda ifa eder isem bana yardım ediniz. Yanılır isem bana doğru yolu gösteriniz, doğruluk ema­net, yalancılık hıyanettir. İçinizdeki zâif hakkı­nı alıncaya kadar nazarımda kuvvetlidir. İçiniz­deki kuvvetli de, ondan başkasının hakkı alının­caya kadar zâiftir. Bir millet Allah (c.c.) yolun­da cihaddanfariğ olursa o millet zillete duçar olur. Bir milletde fenalık revaç bulunursa bü­tün o millet belâya uğrar. Ben Hz. Allah (c.c.)'a ve Peygamber (s.a.v.)'a itaat ettikçe siz de ba­na itaat ediniz. Ben Hz. Allah (c.c.) ve Peygam­ber (s.a.v.)'e isyan edersem sizin bana itaatiniz lâzım gelmez. Haydi namazınıza, Hakk cümleni­zi rahmetine lâyık kılsın.»**</p>

<p>(Hz. R.M. Sâmi (k.s.), Hz. Ebû Bekir (r.a ) Sh.: 109)</p>

## HZ. EBÛ BEKİR (R.A.) HAKKINDA BAZI HADİS-İ ŞERİFLER</p>

**«Nebî müstesna olduğu halde Ebû Bekir her­kesten efdaldir.»**

<p>**«Ebû Bekir Es-sıddık'a deyiniz imâm olup nas'a namaz kıldırsın.»** Bu hadîs-i şerîf dahi Hz. Sıddık (r.a.)'ın hilâfetine işaret olan hadisler­dendir.</p>

**«Ümmetimden en evvel Cennet'e dahil olan Ebû Bekir'dir.»**

<p>(Hz. R.M. Sâmi (k.s.), Hz. Ebû Bekir (r.a.),Sh.: 109)</p>



---

10 Haziran Pazartesi

## KELİME-İ ŞEHÂDETİN FAZİLETİ</p>

<p>Amr İbn-ül As (r.a.), Allah (c.c.)'ın Resûlü (s.a.v.)'nün şöyle buyurduğunu naklediyor:</p>

<p>Allah Zülcelâl, Kıyamet gününde bütün in­sanların ümmetinden bir kulu seçerek sorgulayacak. Bu kulun önünde (sözleri, davranışları ve işlerinin kayıtlı olduğu) ve her biri görüş alanını dolduracak uzunlukta ve genişlikte dok­san dokuz sicil dosyası yapacak ve soyla buyuracak: **"Benim amelleri tesbitle görevli koruyu­cu meleklerim (yapmadığını yazmakla) sana zulmetti mi?"**</p>

<p>-  Hayır. Rabbim!</p>

<p>**-(Peki ey kulum!) İleri süreceğin bir ma­zeretin veya (kendisiyle nefsini savunup koruyacağın) bir güzel amelin var mı?**</p>

<p>(Kul Rabbinin ilgisinin ezikliği altında şa­şırıp kalacak da şöyle diyecek):</p>

<p>- Yok, ya Rabbi!</p>

<p>- **Hayır, hayır, katımda mevcut bir güzel amelin var.**</p>

<p>Yargılanan bu kulun (önüne) içinde Kelime-i Şehâdet yazılı bir kağıt çıkarılacak. Allah (c.c.) alâkalı meleklere: **"Bu kağıdı tartıya ha­zırlayın"** buyuracak. Neticede günahların kayıt­larıyla dolu olan sicil dosyaları amel terazisinin bir kefesine, içinde Kelime-i Şehâdetin yazılı bulunduğu kağıt da diğer kefesine konulacak Tartıda dosyaların bulunduğu kefe kalkacak da, Kelime-i şehâdetin bulunduğu kefe ağır basacak­tır.</p>

<p>(Allah'ın Resulünden Hayat Düsturları, Sh.: 27)</p>



---

11 Haziran Salı

## PEYGAMBER (S.A.V.) EFENDİMİZİN ZİKİRLERİ</p>

<p>Cenâb-ı Hakk (c.c.) Kur'ân'da:</p>

**«Onlar (mü'minler) ayakta iken, otururken ve yatarken (dâima) Allah'ı zikrederler.»**
(Âl-i İmran, 191)

<p>**«Nice adamlar vardır ki, hiç bir ticaret, hiçbir alışveriş onları zikrullahtan alıkoymaz»** (En-Nur 37) buyurmaktadır.</p>

<p>Kur'ân tebliğcisi o büyük Önder, bu emir ve sıfatların en canlı timsâli idiler. Hz. Aişe (r.a.) validemiz, bize Resûlüllah (s.a.v.)'ın, ha­yâtları boyunca hiç bir an Hakk (c.c.)'ı tenzih ve takdisten geri kalmadıklarını haber veriyor­lar. Her lâhza zikrullah ile meşgul bulunuyor­lardı. Otururken, yatarken, yürürken, uyurken, abdest alırken, seyahat ederken, evinden çıkar­ken, mescide giderken, düşmanla mücâdele eder­ken dâima Allah (c.c.)'ı zikreder, dâima O (c.c.)'nun adını takdis ederlerdi.</p>

<p>(Peygamber (s.a.v.) Efendimiz'in Yüce Ahlakı, Sh.: 28)</p>

## İLÂHÎ İKAZLAR</p>

<p>**«De ki «Allah katında bir ceza olmak bakı­mından bundan daha kötüsünü size haber vere­yim mi? Allah'ın lanet ve aleyhinde gazab ettiği, içlerinden maymunlar, domuzlar yaptığı kimse­lerle Taguta tapanlardır ki işte bunların mevkii daha kötü ve dümdüz yoldan daha sapıktır. Si­ze geldikleri zaman «imân ettik» derler. Halbuki onlar muhakkak küfr ile girmişler, yine muhakkak onunla çıkmışlardır. Allah onların neler giz­lemekte olduklarını çok iyi bilendir.»** (Mâide: 60-61)</p>



---

12 Haziran Çarşamba

## HZ. EBÛ BEKİR (R.A.) HAKKINDA BAZI HADİS-İ ŞERİFLER</p>

**«Enbiyâ ve mürselin müstesna oldukları hal­de Ebû Bekir ve Ömer Cennet'de bulunan bilcümle kâmillerin seyyididirler.»**

**«Ebu Bekir ve Ömer benim için başa nisbetle semi-basar (göz-kulak) gibi azîz ve mühimdirler.»**

**«İmâm-ı Ali, Fâtıma, Hasan ye Hüseyin be­nim ehlimdir. Ve Ebû Bekir ve Ömer ehlüllah'tır. Ehlüllah ise benim ehlimden efdaldır.»**

**«Benden sonra gelen hulefâm'a iktida ediniz; Onlar Ebû Bekir ve Ömer'dir.»**

**«Cenab-ı Allah (c.c.) beni ve vüzerâi erbaa ile müeyyed buyurdu. İkisi ehli semadan yani Cebrail ve Mikâil ve ikisi de ehli arzdandır. Ya­ni Ebû Bekir ve Ömer Hazretleridir.»**

**«Ebû Bekir es-Sıddık ve Ömer el-Faruk R. Teâlâ anhüma efendilerimiz hazretlerine muhabbet îmândan olup buğzları ise küfürdür.»**

**«Ehli cennetin kâmillerinin seyyidi Ebû Be­kir ve Ömer hazerâtıdır. Tahkik Ebû Bekir Cen­net ehli meyanında, semada Süreyya yıldızı gi­bi parlaktır.»**

<p>**«Benden sonra makamı hilâfetin, Ebû Bekir ve ondan sonra Ömer hazerâtına intikali için vuku bulan işaretlerim kendiliğimden olmadı, belki Cenab-ı Allah (c.c.) bu iki zatı sairlerine takdim buyurdu.»** Bunun hikmeti ise bâr-ı nü­büvveti Muhammediye'yi münhasıran müşarü­nileyhim efendilerimizin hamil ve haiz olması ve bâr-ı nübüvvet bâr-ı velayetin fevkında bulun­masıdır.</p>

<p>(Hz. R.M. Sâmi (k:s.), Hz. Ebûbekir (r.a.), Sh.: 84)</p>



---

13 Haziran Perşembe

## İKİ LÂNETÇİ</p>

<p>«Ebû'Hureyre (r.a.)'den rivayet edilmiştir Demişlerdir ki: Resûlüllah (s.a.v.):</p>

<p>- İki lâ'netçiden:Nâsın yoluna, yahut gölgesine hâced edenden sakının; buyurdular» (Müslim).</p>

<p>Hadîsdeki iki lâ'netçiden murad: Âlemin yoluna veya gölgesine kaza-yı hâcet etmekdir. Bu iki fiil başkalarının lâ'net okumasına sebepdir. Yâni bunları yapanlara söğmek ve lanet etmek insanların âdetlerindendir. Lâ'neti sanki bu fiiller yapıyormuş gibi onlara nisbet etmek Edebiyat tâbiri ile Mecâz-ı Aklîdir. Bazan «Lâane-sıgası «Melun» manâsına da kullanılır. Bu tak­dirde yine ifâde de Mecâz-ı Aklî vardır. Âlemin geçtiği yola kaza-yı hâcet etmek geçenlere eziyet verir. Çünkü pis pis kokar. İğrençlik verir. Bu suretle lâ'net okumağa sebep olur Eğer o kimseye, o fiilinden dolayı lâ'net etmek caiz ise lâ'net ve beddua ettirmeğe kendisi sebep oldu demektir. Değil ise başkasın, lâ'net sebebiyle günaha soktu demektir.</p>

<p>Bu mânâda başka hadisler de vardır Bu hadisler bu fiili yapanın lâ'nete müstehak olduğuna delâlet ederler. Hadîsimizeki gölgeden maksad; insanların oturup istirahat ettiği gölgedir.</p>

<p>(Selâmet Yolları, C. 1. Sh.: 123-124)</p>

**

**Zikr'in Efdal ve Üstün Tarafı:**

<p>Câbir b. Abdullah (r.a.)'ın, Peygamberimiz (s.a.v.) den rivayetine göre:</p>

**"Zikr'in efdal ve üstünü (Lâ ilâhe illâllâh), Duanın efdal ve üstünü de. (Elhamdülillâh)dır."**

<p>(M.A. Köksal, C. 11, Sh.: 367)</p>



---

14 Haziran Cuma

## HACC'IN FARZ KILINIŞI</p>

<p>Hac, Hicretin beşinci yılında farz kılınmış­tır.</p>

<p>Hacc'ın farz kılınışı Kitap ve Sünnet'ledir. Kur'an-ı Kerim'de şöyle buyrulur:</p>

<p>**«Doğrusu, vaz'olunan ilk Beyt (Mâbed), elbette Mekke'de­ki o çok mübarek ve bütün ölenlere hidâyet olan Beyt'tir. O'nda açık âyetler var, Hz. İbrahim (a.s.)'in Makam'ı var. O'na giren emân bulur. Yoluna gücü yeten herkesin, O Beyt'i hacc et­mesi de, insanlar üzerinde Allah (c.c.)'ın bir hakkıdır. Kim, bu hakkı tanımazsa, her halde Allah (c.c.)'ın ihtiyacı yoktur. O, bütün âlem­lerden müstağnidir.»** (Âl-i İmran 96-97)</p>

<p>Bu âyetler indiği zaman, Peygamberimiz (s.a.v.), Müslümanlara bir hutbe irad ederek</p>

<p>**«- Ey insanlar! Hac, sizin üzerinize farz kılındı. O halde, Hacc ediniz.»** buyurdular.</p>

<p>- Yâ Resülallah! Her yıl mı? diye sordular. Peygamberimiz (s.a.v.) de:</p>

<p>- **«Hacc farz olarak bir kerredir! Hacc'ı birden fazla yapan, nafile ola­rak yapmış olur.»** buyurdular.</p>

<p>**«Yoluna gücü yeten herkesin, O Beyt'i Hacc etmesi insanlar üzerinde Allah (c.c.)'ın hakkıdır.»** buyruğu hakkında:</p>

<p>**«Yâ Resülallah (sa.v.)! Beyt'in yoluna güç yetme ne demektir?»** diye soruldu. Peygamberi­miz (s.a.v.): **«Azık ve binit bulabilmelidir.»** di­ye buyurdular.</p>

<p>**«Hacc, ne ile gerçekleşir?»** diye soruldu.</p>

<p>Peygamberimiz (s.a.v.): **«Azık ve binekle!»** buyurdu.</p>

<p>(M. Asım Köksal, İ. Tarihi, C. 6, Sh.: 90)</p>



---

15 Haziran Cumartesi

## BİLÂL-İ HABEŞÎ</p>

<p>Hz. Ebû Bekr'is-Sıddıyk (r.a.) kölelikden kurtararak âzâd eylemişdir.</p>

<p>Ve ondan sonra Bilâl (r.a.) Nebiyy-i Ekrem (s.a.v.) Efendimiz'in hizmetine devam etmiştir. Hz. Ebû Bekir (r.a.) bu hususta şu beyti buyur­du:</p>

<p>«Seni tebrîk ederim. Rahman olan Allah (c.c.) senin hayrını ziyâde etmişdir ve intikamı­nı aldın ey Bilâl!»</p>

<p>Hz. Bilâl şedid'ül-üdm (pek esmer) ve ahif ve pek uzun boylu ve kuru yüzlü imişler. Mekke'de doğmuş ve aslı Habeşe'dendir. 63 yaşında Şam'da hicretin 20 târihinde vefat etmişlerdir.</p>

**En evvel Ezan okuyan ve kaamet getiren bu zât-ı âli-kadirdir.**

<p>Gerçi Ezan Abdullah İbn-i Zeyd el-Ensârî'nin rü'yâlarıyla meşru buyrulmuşdur ve lâkin Hz. Bilâl daha sesli olduğu için Ezanı Emr-i Nebi ile Bilâl-i Habeşî (r.a.) okumuşdur.</p>

<p>Hz. Bilâl (r.a.) evvel Seheri bir ezan oku­yarak Ashabı teheccüde uyandırır ve sabah eza­nını vakti duhûlünde İbn-i Mektûm (ra) okur­du.</p>

<p>Sefer-i Hümâyun vukûunda Hz. Bilâl birlikte gider ve Hz. İbn-i Ümm-i Maktûm (r.a.) da Medine'de kalırdı.</p>

<p>Sabah ezanında **"Namaz uykudan hayırlıdır."** cümlesi Hz Bilâl Habeşî (r.a.)'nin ilavesidir. Bir sabah ezanında Bilâl-i Habeşî (r.a.) onu ilaveten okumuş ve taraf-ı Hazret-i Risâlet-penâh (s.a.v.)'den tasvib ve istihsân buyrulmuştur.</p>

<p>(Hz. R.M. Sâmi (k.s.), Ashâb-ı Kiram (r.a.), Sh.: 243)</p>



---

16 Haziran Pazar

## HADİS-İ ŞERİF MEÂLİ</p>

<p>**Bir gün Resûl-i Ekrem (s.a.v.), Ashâb'ının bulunduğu yere giderek; ma'nevî körlükten kurtulup basiret sahibi olmak isteyen var mıdır? iyi biliniz ki, dünyâya heves edip uzun emeller peşinde koşanların emelleri nisbetinde Allah-ü Teâlâ kalblerini kör eder. Ve basiretlerini bağlar... Uzun emeller peşinde koşmayıp dünyadan yüz çevirenlere ise, Allah-û Teâlâ, öğrenmeden ilim verir ve doğru yolu hidâyet eder. Agâh olu­nuz! Sizden sonra öyle insanlar gelecek ki on­lar dünyalığı ancak cebr ü şiddet kullanarak, adam öldürmek suretiyle tutacak, zenginliğe cimrilik ile sâhib olacak ve serveti iftihar vesi­lesi yapacak, sevgiyi hevâ-yı nefsine uymakla sağlayacaklar, sizden bu günlere erişip de ser­vet sahibi olmağa muktedir olduğu halde fakir­liğe sabredenler, hevâ-yi nefs yolu ile sevgi te'mînine muktedir iken, bunu yapmayıp husûmete tahammül edenleri yine böyle gayrî meş­ru yollardan ululuğa kudreti var iken, zillete tahammül edenler ve bunları yaparken yalnız Allah (c.c.) rızâsını düşünenlere Allah-û Teâlâ sıddıklardan elli kişinin ecrini yazar.**</p>

===

<p>Resûl-i Ekrem (s.av.) Efendimiz, Lokman hekimin oğluna şöyle bir öğüt vermiş olduğunu hikâye buyurmuştur:</p>

**«Oğulcağızım! Âlimlerin meclislerine devam et, hakimlerin sözlerini dinle. Çünkü Allah Teâlâ, yer yüzünü ince yağmur ile dirilttiği gibi ölü bir kalbi de şüphe yok ki hikmet nuru ile diriltir.»**

<p>(Ö.N. Bilmen, Büyük İslâm İlmihali. Sh.: 427)</p>



---

17 Haziran Pazartesi

## HZ. OSMAN (R.A.)'IN ŞEHADETİ</p>

<p>Mervan'ın bir hîlesi ile Hz. Osman (r.a.) aleyhine tahrik olunan âsiler galeyana gelip, Hz. Osman (r.a.)'ın ya hal'i (görevden alınması), ya katli, diyerek azmeylediler. Hz. Osman (r.a.)'ı hanesinde sıkı bir şekilde muhasara edip içeri­ye su girmesine bile müsaade etmediler.</p>

<p>Hz. Osman (r.a.) kendisini öldürmek iste­yenlere Resûl-i Ekrem (s.a.v.)'in dilinden şun­ları söylemişti:</p>

**"- Bir müslümanın kanı ancak üç şeyden biri ile mubah olur. Müslüman olduktan sonra tekrar küfre dönmek, evli olduğu halde zina etmek veya bir kimseyi öldürmek. Ben ise müslüman olduktan önce ve sonra zina etmedim, di­nimden fedakârlıkda bulunmadım ve bir kimse­yi de öldürmedim, o halde beni nasıl öldürüyor­sunuz?"**

<p>Şehadeti esnasında orada bulunan Ebû Hureyre (r.a.), işgalciler Hz. Osman (r.a.)'ın muhafızlarından birini öldürünce:</p>

<p>**"- Yâ Emir'el-mü'minîn, savaşma sırası gel­di, bizden birini şehid ettiler."** demiş. Hz. Os­man da:</p>

<p>**"- Yâ Ebâ Hureyre (r.a.) elindeki kılıcı at! Bunların hedefi sadece benim. Ben kendimi fe­da ederek mü'minleri koruyacağım."** dedi ve şe­hid oldu.</p>

<p>(Hz. R.M. Sâmi (k.s.), Hz. Osman Zinnureyn (r.a.), Sh.: 126)</p>

<p>**"İmâm-ı Osman Cennet'te benimledir, refikımdir."** Hadis-i Şerif (Menâvî)</p>



---

18 Haziran Salı

## RESÜL-İ EKREM (S.A.V.)'DE ALLAH KORKUSU</p>

<p>Hz. Muhammed (s.a.v.), peygamberlerin so­nuncusu, insanların en ekmeli ve Allah (c.c.)'ın habibi oldukları halde Allah (c.c.)'tan o de­rece korkarlardı ki, zaman zaman **«Mahşer gü­nü ne olacağım»** buyurdukları ve yine Allah (c.c.) korkusundan mübarek gözlerinden yaşlar geldiği görülürdü.</p>

<p>Bir gün Abdullah b. Mes'ud (r.a.) huzurla­rında Nisa Sûresi'nin: **«Her milletten bir şâhid getirdiğimiz zaman (kâfirlerin hali) nice ola­caktır.»** mealindeki 41. âyetini okuyunca; Resûl-i Ekrem (s.a.v.)'in gözlerinden yaşlar boşan­mıştı.</p>

<p>Şiddetli bir fırtına çıktığında kaygılanırlar, ne kadar mühim işleri olursa olsun hemen bı­rakıp kıbleye dönerler: **«Yâ Rabbi gelmesi muh­temel olan felâketlerden sana sığınırım.»** der­lerdi ve hava açıldığı zaman da hamd ü sena ederlerdi.</p>

<p>Bir defa yine böyle şiddetli bir fırtına çık­mış, Resûlullah (s.a.v.) kaygılanmış, Hz. Aişe (r.a.), O (s.a.v.)'nun niçin kaygılı olduğunu so­runca:</p>

<p>**-"Hûd kavminin uğradığı akıbete uğrama­dığımızı nereden biliyorsun? Hûd kavmi de bir bulut görmüşler, bu bulut bizim arazimizi sula­yacak demişler, fakat o bulut onları helak et­mişti."** buyurmuşlardı. (Buhari, Müslim)</p>

<p>Peygamberimiz (s.a.v.) ayrıca **«Siz benim bildiğimi bilseniz az güler, çok ağlardınız»** buyururlardı. (Buhari - Müslim)</p>

<p>(Peygamber (s.a.v.) Efendimiz'in Yüce Ahlakı)</p>



---

19 Haziran Çarşamba

## KURBAN'IN MAHİYETİ, VÜCUBU, HİKMETİ TEŞRİİYESİ</p>

<p>1 - Kurban, Allah Teâlâ'ya takarrüp için kurban niyetiyle kesilen hususi hayvandır.</p>

<p>2 - Kurban bayramında kurbet niyetiyle kurban kesmek; hür, mukim, müslim, zengin olan kimse için bir vecibedir. Zenginden mak­sat, haceti asliyesinden başka namî olsun olma­sın en az iki yüz dirhem gümüş miktarı bir mala malik olan, yani: Sadakai fıtır ila mükel­lef bulunacak kimsedir. Eyyamı nahirde kurban kesmeğe kadir olan kimse kurban kesmeyip de bilahere fakir düşse bu baptaki vücub, uhdesinde sakit olmaz.</p>

<p>3 - Kurban kesmekle mükellefiyet için İma­mı Azam ile Ebû Yusuf'a göre akıl ve buluğ şart değildir. Fakat İmam Muhammed'e göre akıl ve buluğ şarttır. (İmam Malik ile İmam Şafiî'ye göre kurban, vacip değil sünneti müekkededir).</p>

<p>4 - Kurban vecibesi, hak yolunda fedakâr­lığın bir nişanesi. Allah Teâlâ'nın verdiği nime­tin bir şükranesidir. Bunun neticesi de sevaba nâiliyet ve bir takım belâlardan masumiyettir.</p>

<p>5 - Kurban kesmekle kesilen hayvanların miktarı pek artmış olmaz.</p>

<p>Kendi zevkleri uğrunda her gün binlerce hayvanat kesilmesini çok görmeyenlerin, senede bir defa Allah rızası için bir kısım hayvan­ların fukara menfaatine olarak kurban namiyle kesilmesini çok görmeleri doğrusu büyük bir düşüncesizliktir.</p>

<p>(Büyük İslâm İlmihali. Sh.: 409)</p>



---

20 Haziran Perşembe

## GAZİ MURAD HÜDAVENDİGÂR HAZRETLERİ</p>

<p>Uzun boylu, ak kara gözlü, doğan burun­lu, heybetli ve yiğitti. Konuşması tatlı olup bilginlerle, tecrübeli kimselerle her zaman sohbet ederdi. Dinine bağlı, doğruluktan şaşmayan bir sultandı.</p>

<p>Erişmiş ve keramet göstermişti. Kardeşi Sü­leyman Paşa'nın Gelibolu'da, Rumeli'nin fethiyle uğraşırken şehid olması, ardından babası Sul­tan Orhan'ın vefatı kendisinin tahta yeni çık­mış bulunması, Anadolu'da haydutların türeme­sine, yerebatası dinsizlerin ayaklanmasına yol açmıştı, her tarafta fitne ve fesâd başlamıştı.</p>

<p>**«İşlerinizi danışarak yapınız.»** Hadîs-i Şerif'­ine uyup Ayak Divanı düzenlemiş, bilginleri, ve­zirleri toplayarak düşüncelerini sormuştur. Allah-û Teâlâ'ya hamdolsun ki dünyayı dize getiren kılıcıyla ülkede, az zamanda birliği ve düzeni yeniden sağlamıştır.</p>

<p>İlk defa kadıasker tayini bunun zamanın­dadır. Babası gibi Bursa şehrinde iki cami ve medrese yaptırmıştır. Sipahi sınıfını da kuran Murad Gâzi'dir.</p>

<p>Mevlâna Celâleddin Rûmî Hazretleri'ne sev­gisinin aşırılığından, ona ait bir elbisenin parçalarına altın diktirip taç edinmiş, üzerine sa­rık sarmıştır. Müslüman Türk'lerin beşyüz yıl süren Balkanlar'daki hakimiyetinin kurucusu­dur.</p>

<p>Cuma namazını kılmak için Bursa Kalesi'ndeki sarayından Kaplıca'daki camiye ibâdet bi­lip yaya gittiği nakledilir.</p>

<p>(Bostanzâde Yahya Efendi, Tarih-i Saf)</p>



---

21 Haziran Cuma

## VELİLİK MAKAMI VE NAFİLE İBÂDETLER</p>

<p>Bir kudsi hadiste Resûlullah (s.a.v.) şöyle buyuruyorlar:</p>

<p>**«Allah Teâlâ, her kim benim velî kullarıma düşmanlık ederse muhakkak ben ona harp açarım. Bir kulum, kendisine farz kıldı­ğım şeylerden bana daha sevimli amel ve ibâ­detle yaklaşmamıştır. Kulum bana nafile ibâ­detle de durmadan yaklaşır. Nihayet onu se­verim. Bir de onu sevdim mi, artık ben o kulu­mun işiteceği kulağı, göreceği gözü, şiddetle kav­rayacağı eli ve yürüyeceği ayağı olurum. (Fena şeyleri dinlemekten, fena şeylere bakmaktan, he­lâl olmayan şeylere el uzatmaktan, fena yalda yürümekten onu korurum.) Eğer benden bir şey dilerse onu verir, bana sığınırsa muhakkak onu himaye ederim buyurdu.»** (Sahih-i Buhârî)</p>

===

**Nimete Erene, Günahı Çoğalana ve Rızkı Gecikene Tavsiye:**

<p>Peygamberimiz (s.a.v.) **«Allah (c.c.)'ın, ni­mete bürüdüğü kimse, Allah (c.c.)'a hamd etme­yi çoğaltsın!**</p>

**Günahı çoğalan kimse, Allah (c.c.)'a istiğ­farı çoğaltsın!**

**Rızkı geciken kimse de La havle velâ kuvve­te illâ billâh sözünü söylemeyi çoğaltsın!»**

<p>**«Cennet'e, ilk davet edilecek kimseler, geniş­likte ve darlıkta, Allah (c.c.)'a hamd edip durmuş olan hamd edicilerdir!»** buyurmuştur.</p>

<p>(M. Asım Köksal, İslâm Tarihi, C. 11, Sh.: 378)</p>



---

22 Haziran Cumartesi

## AREFE GÜNÜ VE GECESİNİN FAZİLETLERİ</p>

<p>İmam-ı Gazalî (k.s.) Hazretleri, İhyâsı'nın 1. cildinin 877. sahifesinde **«DUANIN ADABI»** bahsini izah ederlerken **«Duânın 10 âdabından biri o Şerefli vakitleri aramak» Sene içerisinde arefe günleri, aylardan Ramazan ayı, haftada Cum'a günü ve gecelerde seher vakti gibi.»** buyurmaktadırlar.</p>

<p>İbn Mâce (r.a.), Ebû Umâme'den rivayet ettiği bir Hadis-i Şerifte Resûlullah (s.a.v.) Hazretleri: **«Bayram gecelerini ibâdetle geçiren kimsenin kalbi, kalblerin öldüğü günde ölmez.»** bu yurmuşlardır.</p>

<p>Faziletli günler de 19 gündür. Bunları ibadetle geçirmek müstehabdır. Bunlar arefe, aşure ve Receb'in yirmi yedinci günleridir. Bugün hepsinden mühimdir. Ebû Hureyre (r.a.) Resul Ekrem (s.a.v.)'den şöyle rivayet ediyorlar: **"Recebin yirmi yedinci günü oruç tutan kimseye Allah û Teâlâ, altmış aylık oruç sevabı verir."** Bugün, Cebrail (a.s.)'in Resûlullah (s.a.v.)'a gönderildigi gündür. Bir de Ramazanın onyedinci günü, bu da Bedir Gazvesi günüdür.</p>

<p>Alimin biri şöyle diyor: **"Dünyanın beş gününde mihnet ve meşakket çeken âhirette mihnet ve meşakket çekmez. Bu beş gün ise arefe, aşûre, cum'a ve bayram günleridir."**</p>

<p>Arafe gününü gafletle geçirmeyip tevbe, ibadet ve zikirle geçirmek, Cenâb-ı Hakk Teâlâ'dan bol rızık, salih amellerle dolu uzun bir ömür ve Cennette «Cemâullah» ile müşerref olmayı istemeliyiz.</p>

<p>(İhya. C. 1, Sh.: 1039-1040)</p>



---

24 Haziran Pazartesi

## NAMAZDA GAFLET</p>

<p>Vacip Teâlâ, din-i islâmın rüknü olan na­mazda gaflet, kıyameti yalanlamaya alamet ol­duğu gibi helak-i azimi de mucip olacağını ba­yan etmek üzere **«Helak-i azim şol namaz kı­lan münafıklar içindir ki onlar namazlarından gaflet edicilerdir.»** (Mâûn: 5) buyuruyor.</p>

<p>Yani Vacip, Teâlâ'nın kahr-u gazabı ve bü­yük azabı sol namaz kılan münafıklar içindir ki onlar kıyameti yalanladıklarından namazda gaf­let üzere bulunur, zahmetinden sevap ümit etmezler ve kendi itikatlarınca namazla iştigali beyhude ve abes addederler. Namazın her cüzünde gaflet üzere bulunur, nefislerini huzur ve huşû'ya davet etmezler. Namazın bazısını halka karşı müslüman gibi görünerek bu minval üzere eda ederlerse de, bazısı da geçer gider, asla mübalat etmezler. Adeta namazı nifaklarını saklamaya alet ettiklerinden faydasını görmedikleri gibi, azaba da duçar olurlar.</p>

<p>Kur'an'da adet-i ilahiye, insanların Hakk'la muamelesini beyandan sonra halkla muamelesini beyan etmektir. İşte bu minval üzere Canab-ı Hak Mâûn Sûresinde, ceza gününü yalanlayan kimsenin, yetim, vesair muhtaç olanlarla muamelesini beyandan sonra halkla muamelesini beyan buyurmuştur. Çünkü ahkam-ı şer'iyenin hulasası ve üssül-esası ikidir: Birincisi; kulun Cenab-ı Hakk'a karşı ta'zim ve ibadet vazifelerini yap­masıdır. İkincisi; Allah (c.c.)'ın kullarına şefkat ve merhamet etmesi ve onlarla muamelesi doğru olup olmamasıdır.</p>

<p>(M. Vehbi Ef. Hülâsatul Beyân: C. 15, Sh.: 658)</p>



---

25 Haziran Salı

## RESÛLULLAH (S.A.V.)'DA ALLAH (C.C.) SEVGİSİ</p>

<p>Peygamberler iki yol ile insanları Allah (c.c.)'a davet etmişlerdir. Bunların biri Allah (c.c.)'ın celâl ve kibriyâsını görerek insanları Cenâb-ı Hakk (c.c.)'ın azab ve gazabından inzar etmişlerdir ki, bunlara «Münzirin» denir. Hz. Nuh (a.s.). Hz. Musa (as.) gibi. Diğer bir kısmı ise Allah (c.c.)'ın cemâl tecellilerini görerek in­sanları sevgi, aşk ve muhabbete çağıran peygam­berlerdir. Hz. Yahya (a.s.), Hz. İsa (a.s.) gibi. Her iki sınıf peygamberler, devrin ihtiyacına göre Hakk yola davet için gönderilmişlerdir. Fa­kat peygamberimiz (s.a.v.) bu iki hususa eşit seviyede değer veren bir peygamber olarak gön­derilmiştir.</p>

<p>Bu i'tibarla Kur'ân'da:</p>

<p>**«Şüphesiz biz seni rahmetimizin müjdecisi ve azabımızın habercisi olarak hak Kur'ân ile gönderdik.»** (Bakara 119) buyurulmaktadır.</p>

<p>Peygamberimiz (s.a.v.), Kur'ân lisaniyle (Fe­tih 2) gelmiş ve gelecek bütün günâhları afvolunduğu haber verilmiş olmasına rağmen ayak­ları şişinceye kadar kıyamde dururlar, gece na­mazı kılarlar ve bunu gören bazıları O (s.a.v.)'na:</p>

<p>-  «Yâ Resûlallah sen Allah'ın mağfiretine uğramış bir peygambersin. Bu kadar neden kendini yoruyorsun?» dediklerinde; Resûl-i Ekrem (s.a.v.) cevaben:</p>

<p>-  **«Bu büyük nimetin şükrünü eda etmiş ol­mak gerekmez mi? »** buyurmuşlardır.</p>

<p>(Peygamber (s.a.v.) Efendimiz'in Yüce Ahlakı, Sh.: 31)</p>



---

26 Haziran Çarşamba

## HZ. EBÛ BEKİR-İ SIDDIK (R.A.)'DEN</p>

<p>- Kabre azıksız giren, vapursuz denize gir­miş gibidir.</p>

<p>- «Karada ve denizde fesad zahir oldu.» (Rum: 4) mealindeki, Allah (c.c.)'ın emri hak­kında şöyle demiştir: Kara lisandır. Deniz ise gönüldür. Lisan fesada gittiğinde nefisler ona ağlar. Gönül fesada gittiğinde melekler ağlaşırlar.</p>

<p>    -Üç şey üç şeyle elde edilmez. Zenginlik ummakla, gençlik siyah boyayla, sıhhat (ölü­mü gerektiren bir hastalıktan) ilaçlarla.</p>

<p>    -Dört şeyin tamamlanması dört şey iledir. Namazın tamamlanması, iki yanılma secdesiyle, Oruç'un fıtır sadakasıyla; Hacc'ın fidye ile; İman'ın da cihad ile...</p>

<p>- Karanlık beş türlüdür. Onun baş çırası vardır. Dünyayı sevmek karanlıktır. Takva onun çırasıdır. Günah zulmettir: Tevbe onun çırasıdır. Kabir karanlıktır:«Lailahaillallah Muhammedün Resûlullah» onun çırasıdır. Ahiret karan­lıktır:iyi amel onun çırasıdır.</p>

<p>- İblis, seni, dinini terk etmeye davet edi­yor. Nefs, seni günahlara çağırıyor. Hevâ seni şehvete davet ediyor. Dünya seni ahiret üzeri­ne kendisini beğendirmeye çağırıyor. Azaların seni günahlara doğru davet ediyor Cebbar ise seni Cennet ve mağfirete çağırıyor:«Allah izn-i ilahisiyle Cennet'e ve mağfirete davet ediyor.» (Bakara: 221) (Münnebbihat)</p>



---

27 Haziran Perşembe

## HASTA ZİYARETİ</p>

<p>Resûlullah (s.a.v.) Efendimiz bize, hastaları ziyaret edip, kendilerinden bizlere dua etmele­rini istememizi tavsiye etmişlerdir. Zira Efendi­miz (s.a.v.), kesin olarak, **"Hastaları ziyaret edi­niz"**, buyurmuşlardır. Bu hadise göre, hastayı ziyaretle hatır sormak, Allah (c.c.)'dan ona şi­fa dilemek sünnete uygun olarak yapılması ge­rekenlerdendir.</p>

<p>Bir kimse bir hastayı ziyaret etti mi, ecir ve sevap kazanmak için bu ziyareti yapmama­lıdır. Çünkü kul bilir ki, Allah Teâlâ, hiç bir va­kit kulunun işlemiş olduğu güzel amellerinin ecrini zayi etmez, veya kul, görünürde vazife­sini yaptığını düşünerek böyle bir ecir bekleye­bilir. Yalnız Allah Teâlâ o amelin güzel olma­sını şart koşmuştur.</p>

<p>Bir hastayı ziyaret etmekten uzak kalmak, hasta kalbinin kırılmasına yol açar. Bir hasta­yı ziyaret edince, Resûlullah (s.a.v.) Efendimiz'in hadisine uygun olarak onunla konuşmalı, iyi olduğunu söylemelidir. Resûlullah (s.a.v.) Efendi­miz, hasta ziyaretinin şartsız olarak yapılması­nı ve ona ümit aşılayıcı sözler söylemesini iste­mişlerdir. Mesela **«Maşallah seni iyi ve afiyette gördüm, hayırlı olsun, sende bir şey yok, kork­ma, yalnız tevbe ve istiğfarda bulun. Mademki şimdilik zayıf düştün Allah (c.c.) tevbeni kabul eder.»** gibi yumuşak ve gönül alıcı öğütlerde bu­lunmasıyla hastanın yaşama gücü arttırılmalıdır.</p>

<p>(İmam Şâ'rani -El'ulhûdül Kubra, Sh.: 681)</p>

===

<p>**«Ümmetimden en evvel Cennet'e giren Ebû Bekir'dir.»** Hadis-i Şerif (Camiussağir)</p>



---

28 Haziran Cuma

## NEFSİNİ BİLEN RABBINI BİLİR</p>

<p>Mü'min aslını inkâr etmez.</p>

<p>**«(Mü'min olan) arkadaşı ona hitap ederek şöyle dedi: - Seni (aslen) topraktan, sonra bir damla sudan yaratan, sonra da seni düzgün bir adam kılığına getiren Allah'ı inkâr mı ettin?»** (El-Kehf sûresi, âyet: 37)</p>

<p>Cenâb-ı Allah (c.c.) bu Âyet-i Celîlesi'nde mü'minleri bu îmân içerisinde tavsif etmekle onların bu imân çerçevesinde muhakeme edilecek­lerini beyân etmek istemiştir. Elbetteki aslını bi­len mü'min kişi, **«Nefsini bilen Rabbını bilir»** kavline muvafık düşecektir.</p>

## PEYGAMBERLERİN İLKİ VE SONUNCUSU; NEBİ VE RESULLERİN SAYISI</p>

<p>İnsanlara gönderilen Peygamberlerin ilki Âdem (a.s.), sonuncusu da, Muhammed (s.a.v.)'dir.</p>

<p>Eshab-ı kiramdan Ebû Zerrül Gıfârî der ki: Nebî (s.a.v.)'ye: (Yâ Resûlallah Nebilerin evveli hangisidir?» diye sordum. «**Adem'dir**» bu­yurdu. «O, Nebî mi idi?» diye sordum. «Evet! Mükellem bir Nebî idi.) buyurdu. «Yâ Resûlallah! Nebilerin sayısı, kaçtır?» diye sordum. **«Yüzyirmidört bindir.»** buyurdu. «Yâ Resûlallah! On­lardan, kaçı, Resuldür?» diye sordum. **«Üçyüz onbeş kişilik bir cemaat!»** buyurdu.</p>

<p>(M. Asım Köksal Peygamberler Tarihi, Sh.: 9)</p>



---

29 Haziran Cumartesi

## HACEGİ EMKENEKÎ (K S.)</p>

<p>Zahir ve bâtın ilimlerini ve terbiyesini ba­basından aldı. Kendini ve hallerini insanların gözünden gizler, Hakk'ı hakikati özler, kendi ken­dini gözetler;bilmeye çalışırdı.</p>

<p>Anadan dervişti. Gayet muntazamdı. İntiza­ma bayılırdı. Yanında bulunanlar feyze müstağrak olurlardı. 1008 de Emkenek'te vefat etmiş­lerdir.</p>

<p>(M. Hâni, Âdâb, Sh.: 111)</p>

===

## BİZ NASILIZ?</p>

<p>Cenâb-ı Hakk (c.c.) Kur'ân'da:</p>

**«Onlar (mü'minler) ayakta iken, otururken ve yatarken (dâima) Allah'ı zikrederler.»**
(Âl-i İmran: 191)

<p>**«Nice adamlar vardır ki, hiç bir ticaret, hiç bir alışveriş onları zikrullahtan alıkoymaz.»** (En-Nûr: 37) buyurmaktadır.</p>

===

## ÇEVRENİN ÖNEMİ</p>

<p>İnsanın ahlâkı bulunduğu muhite göre şe­killenir, insan, ahlaken bozuk bir muhitte bulunuyorsa, ondaki hilm, kerem, insanlık, doğ­ruluk, haya, iffet, sabır ve şükür gibi güzel hasletler, şeytanî ve hayvani ahlâka dönüşür.</p>

<p>Hevâ, heves ve şehvetleri yok etmek için gayret eden insan, değerli ahlâk ve kalb temizliğini elde etmiş ve asli vatanına (ahiret) sevgi beslemiş olur.</p>



---

30 Haziran Pazar

## ADEM (A.S.)'IN SAĞLIĞINDA GÖRDÜĞÜ OĞUL VE TORUNLARIN SAYISI VE VEFATI</p>

<p>Âdem (a.s.); Nevz dağında, oğulları ve oğul­larının oğulları, kırk bine doluncaya kadar yaşadı. Âdem (a.s.), ölüm döşeğine düştüğü zaman, oğullarına: **"Oğulcuklarım! Ben, Cennet meyvalarından yemeyi özlüyorum!"** dedi. Oğulları, onu Babaları için aramağa, elde etmeğe gittiler. Me­leklerle karşılaştılar. Meleklerin yanlarında, Âdem (a.s.) için kefen ve koku ile kazma, kü­rek ve zenbil vardı. Melekler: **«Ey Âdem'in oğul­ları! Nereye gidiyorsunuz ve ne aramak istiyor­sunuz?»** diye sordular. Onlar da: **«Babamız, hastadır. Cennet meyvalarından yemeği arzuluyor, onu, toplamak için, bizi gönderdi.»** dediler. Me­lekler: **«Geri dönünüz! Babanızın eceli geldi!»** dediler. Âdem (a.s.)'in oğulları, Meleklerle bir­likte geri döndüler. Melekler. Âdem (a.s.)'in ya­nına girince, Hz. Havva, korktu ve Âdem (a.s.)'e yapıştı. Âdem (a.s.). ona: **«Sen, Yüce Rabb'ımın Melekleri ile benim aramdan çekil!»** dedi. Bunun üzerine, Melekler, Âdem (a.s.)'in ruhunu kabz ettiler. Sonra, onu, yıkadılar, kefenlediler, kokuladılar. Kabrini, kazdılar. Meleklerden birisi, öne geçti. Öteki Melekler de onun arkasına durdu­lar. Âdem (a.s.)'in oğulları da, onların arkasın­da sıralandılar. Cenaze namazını kıldılar. Me­lekler, kabrin iç'ne girip Âdem (a.s.)'i, kabre indirdiler. Üzerini, kerpiçle kapattılar. Kabrin üzerine, toprak çektikten sonra **"Ey Âdemoğulları! İşte, ölüleriniz hakkında tutacağınız yol, budur!"** dediler</p>

<p>(Peygamberler Tarihi: Sh.: 60)</p>



---

1 Temmuz Pazartesi

## NAMAZ VAKİTLERİ</p>

<p>Farz namazlar ile bunların sünnetleri ve vi­tir namazıyla teravih ve bayram namazları için vakit şarttır. Farz namazlar sabah, öğle, ikin­di, akşam, yatsı namazlarından ibarettir. Cum'a namazı öğle namazı yerine kâimdir.</p>

<p>**Sabah namazı**'nın vakti, ikinci fecrin doğ­masından güneşin doğmasına kadar olan müd­dettir, ikinci fecir, sabaha karşı sark ufkundan yayılmaya başlayan beyaz bir aydınlıktır.</p>

<p>**Öğle namazı**'nın vakti, güneşin zevalinden (tam tepede, ortada iken) başlar her şeyin göl­gesi kendisinin iki misline ulaşıncaya kadar de­vam eder.</p>

<p>**İkindi namazı**'nın vakti, öğle vaktinin çıkma­sından güneşin batacağı zamana kadardır.</p>

<p>Öğle namazının vakti güneşin zevalinden öğle namazını her şeyin gölgesinin bir mislini geçmeden kılmak, ikindi namazını ise gölgenin iki misline ulaşmasından sonra kılmak münasiptir.</p>

<p>**Akşam namazı**'nın vakti, güneşin batmasın­dan, şafakın gaip olacağı zamana kadardır.</p>

<p>**Yatsı namazı**'nın vakti, şafakın gaib olma­sından başlar ikinci fecrin tulûuna kadar de­vam eder.</p>

<p>**Vitir namazı**'nın vakti, yatsı namazının vak­tidir. Yalnız vitir yatsıdan sonra kılınır.</p>

<p>**Teravih namazı**'nın vakti, yatsı namazından sonra sabah namazının vaktine kadardır.</p>

<p>Bayram namazı iki rekâttır. Güneş doğduk­tan (45) dakika geçtikten sonra cemaatla kılı­nır.</p>

<p>(Ö.N. Bilmen, İslâm İlmihali, Sh.: 115)</p>



---

2 Temmuz Salı

## KÜBA MESCİDİ</p>

<p>Bu mescid-i şerif İslamiyetin zuhûrunda en evvel binâ edilen ve en evvel kendisinde aşikâr olarak cemaatle namaz kılınan mesciddir. Medine-i Münevvere'ye üç mil mesafededir. Buraya Âliye derler.</p>

<p>Resûl-i Ekrem (s.a.v.) Efendimiz bu mescidin binasında amele gibi çalıştı. O derece ki taşların ağırlığı altında Vücûd-i saadeti eğiliyor­du. İşte şu âyeti celîle burada nazil olmuştur:</p>

<p>Meal-i Şerifi: **«İlk gününden Takva temeli üzerine kurulan Kubâ'daki mescid'de namaza durman daha doğrudur. Orada temizliği ve nezaheti seven insanlar vardır. Allah temizlenen­leri sever.»** (Tevbe Sûresi/108)</p>

<p>Mescid-i Harâm, Mescid-i Şerîf-i Nebevi ve Mescid-i Aksa'dan sonra İslâmiyet nazarında efdal bir mescid bu Küba Mescid-i Şerîfi'dir</p>

<p>Peygamber Efendimiz (s.a.v.) hicretinde mü­barek devesi bu mescid arsasına çöktü ki; yeri hala bellidir.</p>

<p>Bir hadîs-i şerifte:</p>

<p>**«Bu mescid-i ziyaret edip iki rek'at namaz kılana bir umre ecir ve sevabı vardır»** diye bu­yurmuşlardır.</p>

<p>Resûl-i Ekrem (s.a.v.) Efendimiz bir cuma günü Küba'dan kalkdı. Yolun sol tarafına gelen Sâlim bin Avf vâdisinde «Ra'nuna» denilen (va­dide) inip orada beliğ bir hutbe îrâd edip namazını kıldığı ilk Cum'a budur.</p>

<p>(Hz. R.M. Sâmi (k.s.), Ashâb-ı Kirâm, Sh.: 201)</p>

===

<p>**«İstişarede doğru söyle ki, rey doğru olsun.»** Hz. Ebû Bekir (r.a.)</p>



---

3 Temmuz Çarşamba

## HZ. ALİ (R.A.)</p>

<p>Resûl-i Ekrem (s.a.v.) Hazretleri buyurmuş­lardır: **«Ben ilmin medînesiyim (şehriyim), İmam-ı Ali de kapısıdır. İlmi isteyen kapısına müracaat etsin.»** Bu Hadis-i Şerif, İmâm-ı Ali (r.a.) Hazretleri'nin ulûm-i dîniyyede çok haz duyduğunu isbat ediyor. Mesail-i dîniyyeden bir mesele için Hz. Muâviye (r.a.)'ye müracaat olun­duğunda: **«İmâm-ı Ali (r.a.) Hazretlerine müracaat ediniz, zira benden a'limdir.»** cevabını verir.</p>

<p>**«İmâm-ı Ali (r.a,) Hazretleri'nin fezailini ve menâkıbını zikreylemek yahud hakkında radiyallahü anh söylemek ibadettir.»** (Câmiü's-Sagir) Esmâullah'ın mâadası zikrolunmaz diye itiraz olunmasın. Zira: **«Sâlihleri anmak günahlara keffarettir.»**, **«Sâlihlerin anıldığı yere yahut sâlihler anıldığı zaman rahmet nüzul eder.»** Ha­disleri dahi bu ma'nâyı te'yîd eder. **«İmam-ı Ali dünya ve âhirette benim kardeşimdir.»** (Câmiü's-Sağîr) **«İmâm-ı Ali'nin bana olan nisbeti, Ha­run (a.s.)'ın Musa (a s.)'a olan nisbeti gibidir. Şu kadar ki benden sonra Peygamber gelmeye­cektir.»«Mü'minin sahife-i a'malinin alâmeti İmâm-ı Ali Hazretleri'nin muhabbetidir.»** (Câmiü's-Sağîr) **«Bir kimse Ali'yi sevmiş olur ve Ali'ye buğz ederse bana buğz etmiş olur.»** İmâm-ı Ali (r.a.) Hazretleri'nin muhabbeti öyle bir gü­zel şeydir ki onun sahibine günah zarar vermez, yani günah işlemez ki zarar versin. Binaenaleyh ahkâm-ı şeriyye hilâfında hareket edenler de biliniz ki İmâm-ı Müşârün'ileyh (r.a.)'in muhab­beti yoktur.</p>

<p>(Hz. R.M. Sâmi (k.s.), Hz. Ali r.a.)</p>



---

4 Temmuz Perşembe

## BARBAROS HAYREDDİN PAŞA (R.A.)'NIN SON GÜNLERİ VE İRTİHALİ</p>

<p>Cezayir'i almak iddiasıyla gelen İspanya Kra­lını mağlup ve perişan ettikleri gaza ise şevketlü Hünkâr'ın ziyadesiyle hoşuna giderek Cezayirli­lere dualar etmiş ve Hayreddin Paşa'ya: **«Göreyim Lala seni! Cezayir Ocağım benim şeref-i iftiharımdır. Ol Ocakla şerefleniriz. Allah dâim eylesin senin dahi ocağındır. Onlara lâzım ola­cak şeyleri sen bilirsin. İmdi Tersane-i Âmire'mden onlara lâzım olacak şeylerden veresin.»** deyu tembih eylemiş idi.</p>

<p>Hayreddin Paşa, bu yüce emre uyarak ve hem gerçekte kendi ocağı olmakla Padişah Hazretlerinin rızası ile Cezayir Ocağına gerekli mü­himmatı Cezayir teknelerine doldurdu. Onlar da kalkıp Cezayir'e gittiler.</p>

<p>Münafık her yerde münafıklığını komaz, der­ler: **«Şevketlü padişahımız ona, Cezayir Oca­ğına bir miktar şey ver demekle mirinin bütün malını ver demedi ya!»** demeye başladılar. Hün­kar Hazretleri: **«- Lalam Hayreddin Paşa, Ce­zayir Ocağına her ne verdiyse benim rıza-yı hü­mayunum ile verildi. Lalamın eylediği benim makbulümdür, kimse bu işe karışmasın!»** dedi.</p>

<p>İmdi Hayreddin Paşa Hazretlerinin dediko­dulardan bir miktar hatırı kırılmış idi. Hasta ol­du. Dil yarasının devası olmaz, demişler. Eceli gelip vakit saat erişmiş olmakla üç gün sonra irtihal eyledi. Cum'a ve Kadir gecesi idi. Bu fâ­ni âlemden ebedî âleme geçti. İnnâ lillâhi ve innâ ileyhi râciun. Mübarek mezarları Beşiktaş'ta­dır. Kaptan Paşaların piridir. Devlet-i Osmaniydir.</p>

<p>(Barbaros Hayrettin Paşa'nın Hatıraları)</p>



---

5 Temmuz Cuma

## SADIK DOST</p>

<p>Hz. Ömer (r.a.) buyururlar ki: **«Sizden bi­riniz candan bir arkadaşından sevgi ve samimi­yet görünce ona sımsıkı sarılsın. Çünkü bu her zaman ele geçmeyen bir devlettir.»**</p>

<p>Âyet-i kerimede, buiyurulur: **«Kıyamet gü­nünde mücrimler (bizi ancak bizden önceki mücrimler sapıttı. Artık bizim için ne şefaatçi­ler ne de candan bir dost yoktur) diyecekler.»** (Şuâra Sûresi: 99-101) Dünyada mücrimlerle ülfet edip, candan dost kazanmayanlar şefaatçi de ümit etmiyorlar.</p>

<p>Hakiki mü'minlerin esas vasıflarından, gü­zel ahlâkından bazılarını şu hadîs-i şerif meali bildirmektedir: **"Mü'min gayet sıcakkanlı, in­ce ruhlu ve yüksek seciyye sahibidir. Pek çabuk sevilir ve kendisiyle anlaşmak kolay olur. Bu sıfatlara haiz olmayanda hayır yoktur."** denmiş­tir.</p>

<p>Bazı hikmet ehilleri oğullarına verdikleri öğüdde söyle demişler: Oğlum istediğin kimse­lerle arkadaş ol, fakat şu dört kimseden sakın:</p>

<p>1- Ahmakla arkadaş olmakdan sakın; çünkü ahmak sana fayda vereceğim niyetiyle zarar verir.</p>

<p>2- Hırslı, tamâhkar kimse ile arkadaş ol­ma. Çünkü o seni bir lokma ekmeğe, bir yudum suya, bir çekirdeğe satmakda tereddüt etmez.</p>

<p>3- Cimri ile arkadaş olma. Çünkü cimri ken­disine muhtaç olduğun vakit de seni perişan eder.</p>

<p>4 - Korkakla da arkadaş olma. Çünkü o seni de, ana babanı da rüsvay eder, sonunda aldırmaz bile.</p>

<p>(Hz. R.M. Sâmi (k.s.). Musâhabe, C. 4, Sn.: 64)</p>



---

6 Temmuz Cumartesi

## MUHAMMED BÂKÎ (K.S.)</p>

<p>Gençliğinde Kabil şehrinden Semarkand'a hicret etmişlerdir. ilme, takvaya rağbet eder, zahir bâtın ilimlerini tatbik eyler, cezbe ve aşkullah ile dolu hüsnü ahlâk ile memlü idi. Hace Emkeneki Hazretlerinden mânevi ders almışlar, feyzlere gark olmuşlardır.</p>

<p>Kendi çok halli idi. Hace Muhammed Bahaeddin Nakşibend ve Hace Ubeydullah Ahrar hazeratının ruhaniyetlerinden çok istifade et­mişler, feyizlerini ziyadeleştirmişlerdir. Onun için kendilerine Üveysi de denilirdi.</p>

<p>Her gece, akşam namazından teheccüt na­mazına kadar Kur'an'ı azimüşşanı hatmeyler sonra teheccüt namazını kılar, fecri sadıktan sonra sabah namazını eda eder, güneş doğun­caya kadar da 21 Yasini şerîf okurdu. Gün do­ğunca:</p>

<p>- Yarabbi! geceler ne kadar süratle geçi­yor, buyururlardı.</p>

<p>(M. Hâni Âdâb, Sh.: 113)</p>

===

**İffet'in Tarifleri:**

<p>İffet:haramdan geri durmak, insanlardan, bir şey istemekten çekinmek demektir.</p>

<p>İffet:Şeriat ve Akl'ın caiz ve güzel gördü­ğü yeme, içme ve evlenme gibi hususlarda iti­dal üzere bulunmaktır.</p>

<p>Bunun yokluğu, Fücur'dur ki, Şerîat ve Akıl çerçevesini geçerek haramlara ve mekruhlara el uzatmak, kötü ve çirkin şeyleri tatmaktır.</p>

<p>(M.A. Köksal. İ. Tarihi. C. 18, Sh.: 459)</p>



---

7 Temmuz Pazar

## NUH (A.S.)'UN OĞLU SÂM'A ÖĞÜTLERİ</p>

<p>Yüce Allah (c.c.)'a ibadete devam et.</p>

<p>Ben sana vasiyetimi söylüyorum:</p>

**Sana, iki şeyi emr, ve seni, iki şeyden de, nehy ediyorum.**

<p>Sana (Lâ ilâhe illâllah) Kelime-i Tevhid'ini, emrediyorum. Çünkü yedi kat göklerle yedi kat yerler, bir terazi kefesine ve Lâ ilâhe illâllah Ke­limesi de diğer bir kefeye konulsa, bu, onlardan ağır gelir. Eğer, yedi kat göklerle yedi kat yar­ler, uçsuz bucaksız bir çember olsalar. Lâ ilâha illâllah ve Sübhânallâhi ve bihamdihî kelimeleri, onları kırar. Çünkü bunlar, her şeyin duasıdır ve halk bunlarla rızıklanır. Seni, şirkten ve kibirden nehy ediyorum. Gücün yeterse, kalbinde, şirkten ve kibirden hiç bir şey bulundurmamağa çalış!»</p>

<p>Rivayete göre: Nuh (a.s.)'a, vefatı yaklaştığı sıralarda: **«Ey Ebülbeşer ve ey uzun ömürlü! Dünyayı, nasıl buldun?»** diye sorulmuştu. Nuh (a.s.): **«Onu, iki kapılı bir ev gibi buldum. Bir kapısından girdim, diğer kapısından çıktım!»** de­miştir. Nuh (a.s.), kamıştan bir kulübe edinmişti. **«Keşke, bundan daha sağlam bir ev yapsaydın?»** denilince: **«Ölecek bir kimse için, bu bile çok!»** demiştir.</p>

<p>Rivayete göre: Peygamberlerden, ümmeti halâk olan Peygamber Mekke'ye gelir, vefatlarına kadar, orada kalırlardı.</p>

<p>Bunların, kabirleri, Zemzem ile Hacerülesved Rüknü arasındadır. Zemzem ile Rükün arasında yetmiş Peygamber; diğer rivayete göre: Hacca gelip vefat eden Peygamberlerden, orada doksan dokuz peygamber gömülüdür.</p>

<p>(Peygamberler Tarihi, Sh.: 105)</p>



---

8 Temmuz Pazartesi

## SILA-I RAHM</p>

<p>**«Kim ki rızkının bereketlenmesi, bakıyye-i ömrünün uzaması kendisini sevindirirse, o kimse sıla-ı rahm etsin.»** (Buhari)</p>

<p>Abdullah İbn-i Mesûd (r.a.)'den:</p>

<p>**«- Bir kere ben hangi amel ve ibadet ha­yırlıdır? »** diye sordum. Resülullah (s.a.v.):</p>

<p>**«- Vaktinde kılınan namaz.»** buyurdular. Sonra hangi ibadet hayırlıdır? diye sordum.</p>

<p>Resülullah (s.a.v.):</p>

<p>**«- Ana babaya iyilik...»** buyurdu.</p>

<p>Tekrar sordum, Resûlullah (s.a.v.):</p>

<p>**«- Allah (c.c.) yolunda cihad etmek.»** diye cevab verdi.</p>

<p>Câmiü's-Sagîr Hadislerinden:</p>

<p>**«Valideyne ihsan ömrü tezyîd eder. Yalan söylemek rızkı tenkis, duâ-yı hayr da kazayı red eder.»** buyrulmuştur.</p>

**«Müslim kimsenin sadakası, ömürü ziyâdeleştirmeğe sebep olduğu gibi, kötü ölümden de mu­hafaza eder.»**

<p>**«Sakınmak kaderi def edemez. Lâkin sulehânın duası nüzul etmiş ve edecek olan be­la musibetleri def ve kaldırmaya sebep olur. Öyle olunca ey Allah (c.c.)'ın kulları dua ediniz.»«Anaya babaya hizmet, itaat ve ihsan se­bebiyle Cenâb-ı Allah (c.c.) Hazretleri ömrü muzdad buyurur (uzatır).»**</p>

<p>(Hz. R M. Sâmi (k.s.), Muhâsabe, C. 1. Sh.: 146)</p>

===

**«Göklerde olanlar da, yerde olanlar da Allah (c.c.)'ındir. İşler Allah'a varacaktır.»**
(Âl-i İmran Sûresi: 138)



---

9 Temmuz Salı

## İDRİS (A.S.)'İN PEYGAMBERLİĞİ, MÜCÂDELE VE MÜCÂHEDESİ</p>

<p>Âdem ve Şis (a.s)'lardan sonra, İdris (a.s.)'e, Yüce Allah (c.c.) tarafından Peygamberlik verildi ve kendisine otuz sahife indirildi.</p>

<p>İdris (a.s.); kavmim, putlara tapmaktan men ve Yüce Allah (c.c.)'a ibadete davet etti. Fakat onlar, onu yalanladılar.</p>

<p>İdris (a.s.); Şis oğullarından olan kavmini yanına çağırıp onlara, öğütler vermiş. Yüce Al­lah (c.c.)'a itaat, Şeytana ise, isyan etmelerini ve Kabil oğulları ile düşüp kalkmamalarını emr etmiş ise de, onlar, dinlememişler, Kabil oğul­larının yanına, birbiri ardınca, kafile kafile in­meğe başlamışlar, İdris (a.s.)'in dâvetine, ancak, bin kişi icabet etmiştir.</p>

<p>İdris (as.), ilk kez, Allah (c.c.) yolunda Ka­bil oğullan ile savaşmış, onlardan esirler alıp âzad etmiştir.</p>

<p>İdris (a.s.); göğe yükseltilmeden önce, oğlu Mettu Şelah'ı, kendisine halef ve ev halkına vasi tayin etti.</p>

<p>Yüce Allah (c.c.)'ın; Kabil oğullarını, onlar­la düşüp kalkanları ve onlara meyl edenleri aza­ba uğratacağını bildirdi ve kendilerini, onlarla düşüp kalkmaktan nehy etti.</p>

<p>Allah (c.c.)'a ibadette ihlaslı olmalarını, doğ­ruluk ve yakin üzere amel etmelerini tavsiye etti. Bundan sonra, Yüce Allah (c.c.), İdris (a.s.)'i, pek yüce bir yere kaldırıp yükseltti. (Meryem: 57). O zaman, kendisi, yüz altmış beş yaşında idi. Ona ve gönderilen bütün Peygamberlere Selâm olsun!     </p>

<p>(Peygamberler Tarihi: Sh.: 80)</p>



---

10 Temmuz Çarşamba

## PEYGAMBER (S.A.V.) EFENDİMİZ'İN ALLAH (C.C.)'A İ'TİMAD VE TEVEKKÜLLERİ</p>

<p>Hz. Peygamber (s.a.v.)'in sîreti okunduğu zaman O (s.a.v.)'nun hayatında en amansız felâketler, ve en çetin musibetlere uğradığı hal­de ömründe ümitsizlik göstermediği görülür. Amcaları Ebû Talip, O (s.a.v.)'na bu dâvadan vaz göçmesini söylediği zaman:</p>

<p>**-"Amca! Yalnız kalacağımı düşünme! Hakk yalnız kalmaz. Bir gün gelir araplar da arab olmayanlar da onu kabul eder!"** buyurmuşlardı. Bir gün Ashab (r.a.)'dan birine:</p>

<p>**-«Yemin ederim ki, bu dînin kemâl mer­tebesine varacağı gün çok yakındır. O zaman gönüllerde Allah (c.c.) korkusundan başka bir korku kalmayacaktır.»** (Buhari) demişlerdi.</p>

<p>Peygamberimiz (s.a.v.), Necid Gazası'ndan dönerken Ashâb (r.a.)'ı ile birlikte bir ağacın gölgesinde istirahat ederlerken, yorgunluktan hepsi uyuyakalmışlardı. Resûlullah (s.a.v.)'ın kı­lıcı da ağacın üzerinde asılı idi. Bu esnada ora­dan geçmekte olan bir bedevi bu vaziyetten is­tifâde ederek Peygamberimiz (s.a.v.)'i öldürmek istemiş, Allah (c.c.)'ın Resulü (s.a.v.) uyandık­larında bedevinin kılıcı ile üzerine doğru yürü­düğünü görmüşlerdi.</p>

<p>Bedevi haykırarak:</p>

<p>- «Seni benim elimden şimdi kim kurtara­bilir?» dedi.</p>

<p>Peygamberimiz (s.a.v.):</p>

<p>- «Allah!» deyince, bedevinin elindeki kılıcı yere düşmüştü. İşte O (s.a.v.)'nun Allah (c.c.)'a olan tevekkül ve i'timadı...</p>

<p>(Peygamber (s.a.v.) Efendimiz'in Yüce Ahlakı)</p>



---

11 Temmuz Perşembe

## GUSL ETMELERİ FARZ OLANLARA HARAM VEYA MEHRUH OLAN ŞEYLER</p>

<p>1 - Namaz kılmak, Kur'ân kasdıyla velev bir âyet mikdarı olsun Kur'ân okumak, fakat dua ve senaya dair âyetleri dua ve sena kasdiyla okumak caizdir.</p>

<p>2 - Kur'ân-ı Kerim'e, velev bir âyet veya yarım âyet olsun el sürmek. Mushafı Şerifi el ile tutmak haramdır. Fakat bitişik olmayan bir gılâf, bir mahfaza, bir torba veya sandık içinde bulunan bir Mushafı Şerifi tutmak caizdir.</p>

<p>3- Kâbe-i muazzamayı tavaf etmek ve bir zaruret olmadığı halde bir mescide, bir camii şerife girmek ve içinden geçmek. Zaruret hali bunda müstesnadır.</p>

<p>4- Üzerinde Âyet-i kerime yazılı bir lev­hayı, bir akçeyi el ile tutmak.</p>

<p>Gusl etmeleri icap eden kimselere yıkanma­dan evvel yapmaları mekruh olan şeyler de şunlardır:</p>

<p>1 - Dinî kitaplardan herhangi birini el ile tutup okumak.</p>

<p>2 - Elini ağzını yıkamadan yiyip içmek.</p>

<p>3 - Elde tutulmayıp yer üzerinde bulunan bir sahifeye, bir levhaya Kur'ân-ı Kerim'i yaz­mak. Bu da İmam Muhammed'e göre mekruh­tur.</p>

<p>Cünüp ile hâyız ve nüfesanın Kur'ân-ı Ke­rîm'e bakması mekruh değildir. Bu el ile tut­mak kabilinden sayılmaz.</p>

<p>(Büyük İslâm İlmihali, Sh.: 93)</p>

<p>**«Cenab-ı Hakk Kur'an-ı Kerim'de şöyle bu­yuruyor: Ey imân edenler! Eğer cünüp olduy­sanız boy abdesti alın.»** (Mâide Sûresi: 6)</p>



---

12 Temmuz Cuma

## SIKINTI ANINDA OKUNACAK DUÂLAR</p>

<p>-  Aşağıdaki birinci dua 480 defa okunacaktır. Okurken her doksandokuzuncuda bir defa aşağıdaki ikinci dua okunacaktır.</p>

<p>**1. ** DUA: **"Rabbeneftah beynenâ ve beyne kav­mine bil hakkı ve ente hayrül fatihin."**</p>

<p>**2. ** DUA: **"Allahümme ya müfettihal ebvab iftah lena hayrel bab."**</p>

<p>- Aşağıdaki dua yedi defa okunacaktır.</p>

<p>    **"Fallahü hayrün hafızan vehüve erhamürrahimin."**</p>

<p>-Aşağıdaki dua yedi defa okunacaktır.</p>

**    "Selâmün kavlen minrabbirrahim"**

<p>-Aşağıdaki dua yedi defa okunacaktır.</p>

**    "Selâmün aleyküm bima sabertüm fenîğme ukbeddar."**

<p>-Sekiz defa Ayetel kürsî okunacaktır. Birinci okununca ön tarafa, ikincide sağa, üçüncüde sola, dördüncüde arkaya, beşincide yukarıya, altıncıda aşağıya üflenilecek, yedinci okunup yutkunulacak, sekizinci okunup etrafa dönü­lerek üflenilecektir.</p>

===

**Kur'an Herkesi İrşad Edebilir:**

<p>İngilizlerin Arapça bilginlerinden Stanley Lenpol (Kur'ân'dan Seçmeler) adlı kitabının Önsözünde söyle der:</p>

**«Peygamberin Medine'de telakki ettiği Ayet­ler, bilhassa dikkata şayandır. Çünkü, bunlar, İslâm cemiyetini idare eden, her müslümanı doğ­ru yola sevk eyleyen Âyetlerdir. Mekke'de vahy olunan Sûreler ise, büyük ve müessir bir diya­net için gereken her şeyi içine alır.»**

<p>(M.A. Köksal, İ. Tarihi. C. 18, Sh.: 220)</p>



---

13 Temmuz Cumartesi

## HİCRET-İ NEBEVİYYE</p>

<p>Resûl-i Ekrem (s.a.v.) Mekke-i Mükerreme'den Medine-i Münevvere'ye Hicreti seniyyeleri, İslâm Tarihinin en büyük bir hadisesidir ki, bu hadiseyle başlayan tarihe **TARİH-İ HİCRİ** denir.</p>

<p>Velâdet-i Muhammediyye'nin 54'üncü ve Târih-i Milâdi'nin 622'ci senesine müsadiftir. Yâni Nübüvveti Muhammediyye'nin 12'inci senesinde, Rebi'ul evvel ayının 12'nci gününde Medine-i Münevvere'ye vâsıl olmuşlardır.</p>

<p>Bir taraftan Evs ve Hazrec kabileleri fevc fevc imâna gelmekte idi ve bir taraftan Medine-i Münevvere'ye hicret eden Ashâb-ı Kiram peyder­pey orada toplanmakta idi. Din-i İslâm, Medine-i Münevvere'de kuvvet bulmaya başladı.</p>

<p>Ebû Cehil'in rey'i üzerine Peygamberimiz (s.a.v.)'i öldürmeye karar verdiler. Allah-û Teâlâ Cebrail (a.s.) vasıtasıyla Resûl-i Ekrem (s.a.v.) Efendimize Ebû Bekir Sıddîyk (r.a.) ile hicret etmesini buyurdu.</p>

<p>Resûl-i Zişan (s.a.v.), Ebû Bekir-i Sıddîyk (r.a.) ile beraber Allah (c.c.) Hazretleri'nin emri iradesiyle Mekke'den hicret buyurdu. Üç gece Cebeli Sevr'de kaldıktan sonra her ikisi, kılavuz olarak ücretle tutulan Abdullah bin Ureykıt ila beraber 500 km'lik yolları geçtiler ve düşman­ların şiddetli takibine rağmen Medine-i Münev­vere civarına sekiz günde vardılar. Seyahat için her şey hazırdı. Cebel-i Sevr'deki mağara bu gün­de mevcuttur. Peygamberimiz (s.a.v.)'in Medi­ne'ye girişini bir Yahudi:</p>

<p>- «Ey ehl-i İslâm! Beklediğiniz zat işte ge­liyor!» diye herkese müjde vermişdir.</p>

<p>(Hz. R M. Sâmi (k.s.). Ashâb-ı Kiram. Sh.: 18-19)</p>



---

14 Temmuz Pazar

## ŞİFÂ ALLAH (C.C.)'TANDIR</p>

<p>Peygamber (s.a.v.) Efendimiz: **«Allah (c.c.)'ın kulları, tedavi olun. Allah-û Teâlâ derdi yarattığı gibi dermanı da yaratmıştır.»** (Tirmizi ve İbn-i Mâce, Usame (r.a.)'den rivayet etmişlerdir) buyurmuşlardır.</p>

<p>Yine bir -Hadîs-i Şeriflerinde Peygamber (s.a.v.) Efendimiz: **«Alah-û Teâlâ her hastalığa bir ilâç yaptı. Hastalık kendi ilâcına rastlarsa Allah (c.c.)'ın izniyle yok olur.»** (Müsned-İmâm-ı A'zam) buyuruyorlar. Doktorun vazifesi hastalı­ğın hangi ilâçlarla iyi olabileceğini tesbittir. Cenâb-ı Hak (c.c.) bu dünyayı sebepler dünyası olarak yaratmıştır. Hastalığın iyileşmesi için sebep­lere sarılmak lâzımdır. Bunlar doktor ve ilâçlar­dır. Şifayı doktor ve ilâçlardan bilmemek gerekir. **«Şifa Allah (c.c.)'tandır.»** (Şuara, Sh.: 80)</p>

===

## HZ. ÖMER (R.A.) DER Kİ:</p>

<p>«Medine'nin kenarında ihtiyar ve a'ma bir kadın vardı. Her gün ona uğrayarak ihtiyacını tesviye etmek isterdim. Fakat ne zaman gitsem benden evvel birinin uğrayıp, ona lâzım olan her şeyi yapmış olduğunu görürdüm. Bir gün me­rak ettim. Acaba her gün bu sevabı işleyen kim­dir, dedim ve çok erkenden bu kadına uğradım. Bir de ne göreyim, bu sevabı kazanmakta olan zat Hz. Ebû Bekir (r.a.) idi.»</p>

<p>(Hz. R.M. Sâmi (k.s.), Hz. Ömer r.a.)</p>



---

15 Temmuz Pazartesi

## ÖLÜMÜ İSTEMEK</p>

<p>İmam Mâlik şöyle rivayet etmiştir:</p>

<p>«Ömer bin Hattab (r.a.) «Allah'ım yaşım yükseldi, kuvvetim azaldı, devletimin idaresin­deki birlikler etrafa yayıldı. Artık benim canımı zayi edici, kusur işleyici olmayarak al da yüce makamlarına yükselt» diye dua ederdi. Hz. Ömer (r.a.)'in bu duasından çok geçmedi nihayet Allah Teâlâ ruhunu alıverdi.»</p>

<p>Ebû Abdullah el-Gıfâri, tânn -yani veba- dan kaçmakta olan bir topluluk görünca, «Ey tâun! Beni al da sen(i yaratan)a götür», der ve bu sözü üç defa tekrar ederdi. Bundan dolayı kendisini azarlayanlara karşı da şöyle mukabele ederdi:</p>

<p>-Resûl-i Ekrem (s.a.v.) şöyle buyururlardı:</p>

<p>-«Altı şeyden dolayı ölüme doğru koşunuz:</p>

<p>1 - Beyinsiz olanların, devlet idaresini el­lerine geçirmeleri,</p>

<p>2 - Devlet kapısında polis ve jurnalcilerin çoğalması,</p>

<p>3 - (Rüşvetle) hükm'ün (hâkimler tarafın­dan) satılması,</p>

<p>4 - Dînî hükümlerin, yahud da insan öldü­rülmesinin hafif görül (üp kısas hükmünün terk edilmesi,</p>

<p>5 - (Ekleyip durulması vacib olan) akraba­lık bağlarının koparılması,</p>

<p>6 - Her ne kadar din ilmi bakımından ken­dilerinden az bilse bile, Kur'an ile kendilerine teganni etmesi için Kur'an-ı Kerîm'i musiki aleti edinen bir kimseyi önlerine geçiren bir kavmin (topluluğun) türemesidir.» (İmam Şa'râni, Ölüm-Ahiret-Kıyâmet, Sh.: 20)</p>



---

16 Temmuz Salı

## HİCRET</p>

<p>**«O kimseler ki, onlar imân ettiler ve imân­larını ef'alleriyle isbat ederek vatanlarını terk ve civarı Resûlullah (s.a,v.)'a iltica etmek su­retiyle hicret ettiler ve Allah (c.c.) yolunda mal­ları ve canları ile cihad ettiler. Onlar için Al­lah (c.c.) katında büyük dereceler vardır. Ve ancak onlar korktuklarından kurtulup umduk­larına nail olmak suretiyle fevzi necat bulurlar.»** (Tevbe:20)</p>

<p>**Hicret**: Din uğrunda beldesini, hanesini, ak­raba ve taallukatını, mallarını ve kafirlerin komşuluğunu terk ederek diyarı İslama nakletmek­tir.</p>

<p>İslâmiyetin başlangıcında Resûlullah (s.a.v.) Efendimiz'in Medine'yi teşrifiyle Mekke'nin fethinden evvel hicret farz idi. Fakat Mekke'nin fethinden sonra farziyeti nesh olunup sünnet olarak baki kalmıştır.</p>

<p>Bir hadis-i şerifte **«Fetihten sonra hicrete lüzum yoktur.»** buyurulmaktadır.</p>

<p>Resûlullah (s.a.v.) Efendimiz: **«Bir kimse dini sebebiyle bir arza hicret ederse, velevki hicret ettiği yer eski beldesine bir karış olsun, o kimse için Cennet vacib olur. Refiki İbrahim ve Muhammed (a.s.) olur.»** buyurmuştur.</p>

<p>(Hz. R.M. Sâmi (k.s.). Musâhabe, C. 3, Sh.: 33)</p>

===

<p>**"Sabret. Allah (c.c.) iyi davrananların ecri­ni elbette zayi etmez."** (Hûd Sûresi: 115)</p>



---

17 Temmuz Çarşamba

## ABDÜLKADİR GEYLÂNİ (K.S.) HAZRETLERİ</p>

<p>Şâh-ı Nakşibend (k.s.) Hazretleri, Abdülkadir (k.s.) Hazretleri için şu medhiyeyi yazmışlardır:</p>

**«Her iki âlemin sultanı Şah Abdülkadir**

**Evlâd-ı Âdem'in hakanı Şah Abdülkadir**

**Arşın, Kürsi'nin, Kalemin ayı hem güneşi**

**En büyük nurdan bir kalp nuru Şah Abdülkadir.»**

<p>Geylâni Hazretleri, Hicrî: 470 - 561 (Milâdî: 1077 -1165) yılları arasında tam 91 sene muammer oldular. Bir şâir O'nun doğduğu sene ve ya­şadığı 91 yıl için şöyle bir tarih düşürmüştür:</p>

**«Aşk ile geldi; kemâl ile gitti...»**

<p>Nesebleri, hem ana hem de baba tarafından Hz. Peygamber (s.a.v.) Efendimiz'e ulaşmaktadır. Babası, Hz. Hasan (r.a.), anası Hz. Hüseyin (r.a,) neslinden... Ayrıca Hz. Ebû Bekir (r.a.), Hz. Ömer (r.a.), Hz. Osman (r.a.) ile de akraba­lığı var.</p>

<p>Geylânî Hazretleri'nde, tâ çocukluk devresin­den son nefesine kadar Peygamber (s.a.v.) Efendimiz'in ve Ashabının tuttuğu yola aykırı tek hareket görülmemiştir. Birkaç kere evlenmiş ve 12 erkek, 2 de kız çocukları olmuştur.</p>

<p>İslâm âlemini Cengiz, Hülâgû fitneleri ve Haçlı belâsı sarsmaya hazırlanırken Bağdat'ta halkı, Hakk'a, Kitab'a, Sünnet'e çağırmış, feyzi­ni Allah (c.c.) ve Resûlullah (s.a.v.)'den almış, dâima Hakk'ı halka öğretmiş ve yetiştirdiği bü­yük zatlar ile âlem-i İslâm'ın dört bucağında Kitabullah'ı ve Sünnet-i Nebevî'yeyi yaymaya uğraşmıştır.</p>



---

18 Temmuz Perşembe

## HZ. ALİ (R.A.)'NİN HALÎFE SEÇİLMESİ</p>

<p>Hz. Osman Zi'n-Nureyn (r.a.)'in şehâdetinden sonra bu facianın neye müncer olacağı meç­hul bulunduğundan ehli Medine telâşa ve endi­şeye düştü, kimse ne yapacağını bilemedi. Hilafeti Hz. Ali (r.a.)'ye kabul ettirmek üzere onun başına üşüştüler. Hz. Ali (r.a.):</p>

<p>**-«Bu iş sizin işiniz değildir. Ehl-i Bedr'in işidir»** dedi. Medine'de mevcüd olan Ehl-i Bedir, hilâfete Ali (r.a.)'yi lâyık gördüler ve onun ya­nına vardılar. **«Elini ver, bey'at edelim»** dediler.</p>

<p>Hz Ali (r a): **"- Beni bırakınız, başkasını arayınız. Önümüze bir iş çıkacak ki onun akıllar almaz, gönüller mütehammil olmaz şekil ve renk­leri vardır. Bence vezir olmak emir olmaktan evlâdır. Siz kimi intihâb ederseniz ben de ona bey'at ve cümleden ziyâde itaat eylerim"** dedi</p>

<p>Onlar da: - "Yâ Ali (r.a,); Allah (c.c.) için insaf et Ehl-i İslâm'ın başına gelen felâketi görmüyor musun?» diyerek ısrar edince Hz. Ali (r.a.) kabule mecbur olup kararını ertesi güne bıraktı.</p>

<p>**«- Bu iş sizindir onda kimsenin hakkı yokdur. Siz kimi isterseniz halife odur. Dün bir ka­rar üzere ayrılmış idik ki ben istemeyerek söz verdim.»** deyince hepsi:</p>

<p>«- Biz dünkü karar üzereyiz» demeleriyle Hz. Ali (r.a.)'de:</p>

<p>«**-Şâhid ol yâ Rabbi!»** dedi.</p>

<p>Hz Ali (r a.)'a Mescid-i Nebevî'de Hicri 35 senesi Zi'l-hiccesinin yirmibeşinci ve Cum'a günü bey'at olundu.</p>

<p>(Hz. R.M. Sâmi (k.s.).Hz. Ali (r.a.),Sh.:62)</p>



---

19 Temmuz Cuma

## İMAM-I RABBANİ AHMED FÂRUK SERHENDİ (K.S.)</p>

<p>Ehl-i hakikat idi. Cedleri 28 bâtın sonra Hz. Ömer (r.a.)'e varır.</p>

<p>Muhakkık İmamı Süyuti **«Cem'ul-Cevami»** adlı eserinde sahih hadis-i şerif olarak **«Benim Ümmetim içinde «sıla» namında bir kimse ola­caktır. Onun irşadı ve şefaati ile nice nice insan­lar cennete girerler»** mealindeki hadis-i şerifi nakleder. Sofiyye uleması «sıla» namını Ahmed Faruk Hazretlerine atfederler. (Sıla:Şeriatla ta­rikatı birleştiren manasınadır.)</p>

<p>Müceddidin 7 iklimi birbirine mezceden di­rayeti, bayü gedayı uzlaştıran firaseti çesitli tarikat ve mezheplerin te'lifindeki idaresi hülâsa yüce tevhid dininin türlü sebeplerle dağılmış sâliklerinin birleştirilmesi, onun esas vazifelerindendir. Mü'minlerin ehli hak, ehli tevhid, ehli sünnet olarak birbirlerine yaklaşmaları, kay­naşmaları, birleşmeleri inandıkları imanın, men­sup oldukları dinin ve tuttukları yolun icabıdır. Âlemlere rahmet olarak gelen Peygamberimiz (s.a.v.)'in iki cihanın saadetini sağlayan dini bü­tün insanlığa ve varlığa gereken değeri vermiş ve icaplara göre en hayırlı ve mes'ud düzeni kurmuştur. Müceddid İmamı Rabbani Ahmed Faruk Hazretleri de o yolu tutmuştur. Tefrikala­ra yol açan siyasî, idarî, zümrevi, ırki ve bölgevî düşünceleri bıraktırmak, bu uğurda ona dü­şen harisleri ıslâh etmek âlemin huzuru için şart­tır. Hazret de onu yaptı, insanları gönlünden birbirine bağladı. Birliği kurdu. Birliği sağladı.</p>

<p>(M Hâni, Âdâb, Sh.: 144)</p>



---

22 Temmuz Pazartesi

## HZ. ÂDEM (A.S.)'İN YARATILIŞI</p>

<p>Hadis-i kudsîde buyrulmuştur:</p>

**«- Âdem'in hilkat toprağını kırk sabah ya­ni kırk gün -ki bu günlerden biri dünya senelerinden bin seneye muâdildir- elimle maya­ladım.»**

<p>Sonra o, salsâl yani kuru çamur oluncaya kadar kırk sene kendi haline bırakıldı. Bu sağ­lam çamur pişirilmiş çömlek gibi oldu. O'nun üzerine otuz dokuz sene hüzün yağmuru yağ­dı. Bir yıl da sevinç yağmuru yağdı. Bunun için Âdemoğlunun hüznü sevincinden çoktur, ne var ki hüznünü takiben hemen ferah ve sevinç ge­lir. Nitekim: **"Her başın bir sonu vardır."«Her zorlukla beraber bir kolaylık mevcuttur.»** (el-İnşirah: 5-6)</p>

<p>Âdem (a.s.) arzdan yaratıldığından Âdem diye isimlendirilmiştir. Âdem (a.s.)'in ömrü 997 senedir.</p>

<p>Bilesin ki Allah (c.c.) Âdem (a s.)'ı anasız, babasız yarattı. Havva'yı anasız babadan. İsa (a.s.)'ı ise babasız anadan yarattı. Âdem (a.s.) evlâdını ise ana-baba vasıtasıyla yaratmaktadır.</p>

<p>(Hz. R.M. Sâmi (k s.). Muhâsabe, C. 6)</p>

===

**Üç şey gözün nurunu arttırır:**

<p>1 - Kâ'be-i Muazzama'ya bakmak.</p>

<p>2 - Kur'ân-ı Kerîm'e bakmak.</p>

<p>3 - Anne ve babanın yüzüne bakmak.</p>

<p>(Dört Büyük Halilfe. Sh.: 296)</p>



---

23 Temmuz Salı

## PEYGAMBER (S.A.V.) EFENDİMİZ'İN HAKK'TA SEBÂTLARI</p>

<p>Daha küçük yaşlarından itibaren dedelerinin mabûdları ve şeref kaynağı putlara tapınmamış ve bundan nefret etmişlerdi.</p>

<p>Kureyş tarafından korkutulduğu, Ebû Tâlib'in, dâvasından vazgeçsin diye Resûlullah (s.a.v.)'a yalvardıkça red ve göz yaşından başka bir şey elde edemediği manzara içinde, O (s.a.v.)'nu, bir kere de Kâ'be yanında Utbe b. Râbiâ'nın kavmi adına kendileriyle konuşurken görelim. Utbe:</p>

<p>«- Şimdi beni dinle, sana bazı şeyler söyleyeceğim, belki bir kısmını kabul edersin» dedi.</p>

<p>Resûlullah (s.a.v.):</p>

<p>- **«Söyle yâ Ebû'l-Velid!»** buyurdular.</p>

<p>Utbe:-«Getirdiğin din sayesinde mal el­de etmek murad ediyorsan, seni mallarımızla zengin yapalım. Eğer şeref ve itibâr istiyorsan seni başımıza reis yapalım. Eğer sana gelen tu­tulup kurtulamadığın bir sihir ise seni iyi edin­ceye kadar tedavi ettirelim.» dedi.</p>

<p>Utbe sözlerini bitirince Resûl-i Ekrem (s.a.v.). Fussilet Sûresi'nin ilk âyetlerini okuyarak cevap verdiler:</p>

**«- Rahman ve Rahim olan Allah'ın adıyla. Bu vahiy, yarattıklarını rahmetiyle ku­caklayan, sevgiyle bağışlayan Allah'ın vahyidir. Öyle bir kitaptır ki, hakkı batıldan ayırt etmiş Arapça Kur'ân'dır. Bilen (gören) insanlara gön­derilmiştir. Müjdeler verir, eğri yolun sonucun­dan korkutur. Fakat onların çoğu, ondan yüz çevirdikleri için O'nu hakkıyla dinlemezler.»**

<p>(Peygamber (s.a.v.) Efendimiz'in Yüce Ahlakı)</p>



---

24 Temmuz Çarşamba

## HENDEK HARBİ'NDE HZ. ÖMER (R.A.)</p>

<p>Yahudiler, Hayber'e yerleştikten sonra kendilerini orada masûn gördüklerinden yeni bir taarruz hazırlığına başlamışlardı.</p>

<p>Yahudiler, bütün Arabistan'ı Müslümanlara karşı toplamışlardı.</p>

<p>Beşinci Hicret yılının Şevval ayında 10.000 kişilik bir ordu, Ebû Süfyân (r.a.)'ın kumandası altında Medine üzerine hareket etmişti.</p>

<p>Resûl-i Ekrem (s.a.v.) Medine'den çıkarak Sel Dağı'nın önünde bir hendek kazdırmıştı. Arabistan Muharebelerinde ilk defa olarak hendeklerden istifâde ediliyordu.</p>

<p>Kureyş ile müttefikleri bu hendektan geçe­mediklerinden Medine'yi muhasara ederek onun hâricden zahire ve mühimmat almasına mâni olmuşlardı.</p>

<p>Muhasara bir ay devam etti. Bir gün düş­manlar hendeğe hücum etmek istemişlerse de Hz. Ömer (r.a.) ile Hz. Zeyd (r.a.) onları püs­kürtmeğe muvaffak olmuşlardı.</p>

<p>Bu muharebede arabların en meşhur kahra­manlarından sayılan Amr bin Abdûd, Hz. Ali (r.a.) tarafından öldürüldü. Bu hâdise Kureyş'i korkutmuş, diğer taraftan Müslümanlığı gizli bir surette kabul eden ve Kureyş ordusunda bu­lunan Nuaym Bin Mes'ûd (r.a.), Kureyş ile yahûdilerin arasını bozmağa muvaffak olmuştu.</p>

<p>Bu suretle Medine'nin ufk-ı mukadderatına yığılan korkunç bulut yavaş yavaş sıyrılıp gitmişti.</p>

<p>(Hz. R M. Sâmi (k.s.). Hz. Ömer (r.a.), Sh.: 22)</p>



---

25 Temmuz Perşembe

## KUR'ÂN'IN TOPLANMASI</p>

<p>Peygamber (s.a.v.) Efendimizin sağlığında Sahâbe'ler, Kur'ân'ın bütün Âyetlerini yazmışlardı. Her Âyet nazil oldukça, hangi Sûre'nin neresine yazılacağını Peygamberimiz (s.a.v.), va­hiy kâtiplerine söylerdi, onlar da, yerlerine ya­zarlardı. Onun için, Peygamberimiz (s.a.v.)'in sağlığında Kur'ân tamamen yazılmış ve Sahabe'ler de ezberlemişlerdir. Binlerce zevat tarafın­dan böylece nakil ve rivayet olunmuştur. Şu ka­dar ki: Bu sahifelerin hepsi bir araya toplanmış değildi. Peygamberimiz (s.a.v.)'in vefatından sonra görülen lüzum üzerine, Halîfe Ebû Bekir (r.a.)'in emriyle, vahiy kâtiplerinden Zeyd bin Sabit (r.a.)'in reisliği altında toplanan büyük bir heyet tarafından Kur'ân sahîfeleri bir araya getirildi. Her Sûre'nin Âyetleri, Peygamber (s.a.v.)'in yazdırdığı tertîb üzerine yazıldı ve bu mushaf muhafaza edildi.</p>

<p>Hz. Osman (r.a.)'ın hilâfeti zamanında bu mushaf'ın adedi çoğaltılarak, îcab eden memleketlere gönderildi, işte bunun içindir ki, Kur'ân, her yerde birdir. Onun bir kelimesi bile bozul­mamış ve yerinden oynatılmamıştır. Dünyânın bir ucundaki Kur'ân ile, öbür ucundaki Kur'ân aynıdır. Bu da, en büyük mu'cizedir.</p>

<p>Dünyâyı cehalet karanlıklarından kurtarıp, her tarafı ilim ışığıyla aydınlatan ve her kelimesi Allah sözü olduğundan hiç şüphe olmayan bu kitaba hürmet etmek, O'na karşı saygı va sevgi duymak, gösterdiği yoldan gitmek, bize borçtur. Kur'ân yolu, hak yoludur, kurtuluş yoludur.</p>

<p>(A.H. Akseki, İ. Dini, Sh.: 83)</p>



---

26 Temmuz Cuma

## TAMEŞVAR KALESİ'NİN FETHİ (1552)</p>

<p>Bir gün önce başlayan son hücum kuşluk vakti kalenin en sağlam yeri bombardımanla tahrip edilerek zaptedilmiştir. Daha fazla kan dökülmesine sebep kalmadığı için mağlup düş­manın ricası kabul edilmiş Losonczv ile ma­iyeti kaleden dışarı çıkmıştır. Düşman kuman­danı müslümanlara küfrettiğinden Ahmed Paşa tarafından bu küstah düşmanın kafası kesilerek Sultan Süleyman'a gönderilmiştir. Muhasara 28 gün sürmüş, kale 29. gün fethedilmiştir.</p>

<p>Bu büyük muvaffakiyet üzerine başta Lipva ve Solmuş kaleleri olmak üzere irili ufaklı 15 kadar kale daha fethedilmiş, bu kalelerden pek çoklarının muhafızları Türkler gelirken kor­kuya kapılıp kaçtıkları ve bazıları da tahkimatı yakıp yıktıkları için Tameşvar'ın mülhakatını teşkil eden Banat Eyaleti kolayca fethedilmiştir.</p>

<p>Bu fütuhat üzerine eski Macaristan'ın Banat Eyaleti, Tameşvar Beylerbeyliği ismiyle bir Türk vilâyeti şeklini almış ve Beylerbeyliğine da eski Budin Beylerbeyi Kasım Paşa tayin edilmiştir. İlk Tameşvar valisi işte bu Kasım Paşa'dır.</p>

<p>Kaleye karşı yapılan hücumların en şiddet­lisi 26 Temmuz'da yapılan umumî hücumdur. Kulelerin en müstahkemi olan «Su kulesi» bom­bardımanla yıkılmış, çok şiddetli bir mukavemet karşısında her iki taraftan da hayli telefata sebebiyet verilmiştir. Kaledeki Alman ve İtalyan askerleri isyan etmişler ve bunun üzerine har­be son verilmiştir.</p>

<p>(İsmail Hami Dânişmend, İzahlı Osmanlı Tarihi Kronolojisi, C. 2)</p>



---

27 Temmuz Cumartesi

## URVET-ÜL VUSKA MUHAMMED MÂSUM (K.S.)</p>

<p>İmamı Rabbani'nin 7 oğlundan üçüncüsü Muhammed Masum'dur.</p>

<p>Muhammed Masum bir istidada sahipti. Meş­rebi Muhammedi idi. 16 yaşında zahiri ve dini ilimlerin tahsilini tamamlamışlar, üstadlarından tahsin almışlar ve muhitine parmakla gösteri­lir şöhret salmışlardır. Hattâ Riyaziye ilimleri ile yeniden meşgul olarak zamanında müsbet ilimlerin temeli olan esasları kurmuştur. Muhammed Masum babası Müceddid Ahmed Faruk Haz­retlerinden azamî derecede istifade etmiş, emir­lerini dinlemiş, öyle ki yolun ruhunu, işin ehem­miyetini kavrayarak kendini hizmete vakfetmiş­tir. Hiç günahı görülmediğinden masum denil­mişti. Tez zamanda vaktin kutbu, zamanın mür­şidi oldu. Son zamanlarında pederleri müridlerin ve ihvanın idare ve tâlim ve terbiyesini ona havale buyurdu. Cahillerden hazer etmesini va­siyet eyledi.</p>

<p>Hindistan'dan Hicaza Harameyni Mükerremeyne gittiklerinde Araplardan, Acemlerden, Hidlilerden hesapsız insan irşad halkasına gir­mişler, müridi olmuşlardı.</p>

<p>Allah'ın tevfiki ile himmetleri ve tarikatta usul ve gayretleri sayesinde velayet derecelerine vâsıl olan zevatın adedi yüzbinden fazladır. Mektubata Zeyl yazmıştır. En derin tefsiridir.</p>

<p>Muhammed Masum Hazretleri 1080'de Serhend'de 71 yaşında vefat ettiler. Merkadleri ora­da ziyaretgâhtır. (M. Hâni. Âdâb, Sh.: 117)</p>



---

28 Temmuz Cumartesi

## ALLAH-Ü TEÂLÂ'NIN RAHMETİNDEN ÜMİD KESİLMEZ</p>

<p>**«Oğullarım, gidin Yûsuf ile kardeşinden bir haber arayın... Allah'ın rahmetinden ümidinizi kesmeyin. Zira hakikat şudur ki kâfirler güru­hundan başkası Allah'ın rahmetinden ümidini kesmez»** (Yûsuf: 87)</p>

<p>Hadîs-i Şerîf'te buyurulmuştur ki:</p>

**"Cenâb-ı Allah'tan rica edip yalvaran fâcir, Cenâb-ı Al­lah'tan ümîd kesen âbidden Allah-û Teâlâ'ya ma'nen daha yakındır."**

<p>Bir adam öldü. Allah-û Teâlâ, Musa (a.s.)'ya vahy buyurdu ki: **«Evliyâmdan bir veli öldü, onu gaslet...»** Musa (a.s.) geldi ve gördü ki halk günahından (fıskından) dolayı onu mezbeleye atmış. Dedi ki: **"- Yâ Rabbi, Sen halkın onun hakkındaki kelâmını işitirsin..."** Allah-ü Teâlâ buyurdu: **"O üç şey ile ölümü ânında benden, şefaat diledi ki bütün günahkârlar bunun gibi benden dileseler mağfiret ederim:**</p>

<p>**Birincisi:**Dedi ki: **«Yâ Rabbi, sen benim bu kötülükleri şeytanın fiili ile işlediğimi bilirsin, arkadaşlarım da kötü idi. Fakat kalbim bunları kötü gördü.**</p>

**İkincisi:Ehl-i fısk ile irtikâb-ı meâsîde beraberdim ama sâlihler ile oturmayı onlardan da­ha çok severdim.**

**Üçüncüsü:Bir fâcir ve sâlih ile karşılaşğımda sâlih kimseyi, fâcir üzerine tercih ve takdim ederdi.**

<p>Bu kıssada evliyâ ile bulunmanın faziletlerine de işaret vardır.</p>

<p>(Hz. R.M. Sâmi (k.s.), Hz. Yûsuf (a.s.), Sh.: 107)</p>



---

29 Temmuz Pazartesi

## ABDESTİN SÜNNETLERİ</p>

<p>1 - Abdeste başlarken evvelâ temiz olan elleri bileklere kadar yıkamak.</p>

<p>2 - Abdeste «Eûzü» ve «besmele» ile başla­mak.</p>

<p>3 - Niyet etmek.</p>

<p>4 - Mazmaza ve istinşak.</p>

<p>5 - Mazmaza ve istinşakta mübalâğa etmek.</p>

<p>6 - Misvak kullanmak.</p>

<p>7 - Tertibe riayet etmek. Şöyle ki:Abdestte evvelâ yüz, sonra kollar yıkanır. Badehû başa meshedilir, daha sonra da ayaklar yıkanır ve mestli ise meshedilir.</p>

<p>8 - Abdeste sağ taraftan başlamak.</p>

<p>9 - Abdest uzuvlarını üçer defa yıkamak.</p>

<p>10- Abdestte elleri veya ayakları yıkama­ya parmak uçlarından başlamak.</p>

<p>11- Abdestte parmakları hilallemek. Şöyle ki: El parmakları birbirine sokulmak suretiyle hilâllenir.</p>

<p>12- Abdest suyunu bıyıkların ve kasların altlarına ve yüzün çevresinden sarkmış bulunan fazla kıllara eriştirmek.</p>

<p>13- Sakalın çeneden aşağıya uzamış kıs­mını meshetmek ve sık olan sakalı bir avuç su ile alt tarafından el parmaklarıyla hilallemek.</p>

<p>14- Başın tamamını bir su ile meshetmek.</p>

<p>15- Kulakları meshetmek.</p>

<p>16- Boynu meshetmek.</p>

<p>17- Abdest uzuvları üzerine dökülen su ile iyice ovmak.</p>

<p>18- Abdest uzuvlarını fasılasız bir halde yıkamak.</p>

<p>(B. İslâm İlmihali, Ömer Nasuhi Bilmen. Sh.: 77)</p>



---

30 Temmuz Salı

## PEYGAMBER (S.A.V.) EFENDİMİZ'İN SABIR VE ŞÜKÜRLERİ</p>

<p>O (s.a.v.)'nun hayâtı, O (s.a.v.)'nun bütün ilâhi emirleri harfiyyen yerine getirdiğinin şahididir. O (s.a.v.), felâketlere, hezimet ve musi­betlere sabreder; lütuf ve nimete erince de şükrederdi. Resûl-i Ekrem (s.a.v.) bu iki vasfı eşit olarak hâizdi. Ashâb (r.a.)'ından biri bir gün en büyük musibetlere kimlerin hedef oldukları­nı sordu. Peygamberimiz (s.a.v.):</p>

<p>- «Her türlü musibete herkesten ziyâde peygamberler ma'rûz kalırlar. Diğer insanlar da ruhanî mertebelerine göre imtihana ve musibe­te uğrarlar.» (İbn-i Mâce) buyurdular.</p>

<p>Kur'ân da O (s.a.v.)'na sabretmeyi emret­mektedir:</p>

<p>**«Peygamberlerden şeriat sahiplerinin sabret­tiği gibi sen de sabret!»** (Ahkâf. 35).</p>

<p>O (s.a.v) da bütün sıkıntılara, Allah (c.c.)'a dayanarak sabretmişlerdir.</p>

<p>Bütün bu sıkıntılara ancak Resûl-i Ekrem (sa.v.) gibi bir Peygamber-i Zişân sabredebilir.</p>

<p>Büyük işler başarmış dâhiler, kumandan ve fâtihler bu başarılarını kendi akıl basiret ve bilgilerine hamlederler. Fakat Allah (c.c.)'a yakın olanlar bu başarının kendilerine Allah (c.c.)'ın bir lütfu olduğunu bilir ve O'na hamdederler. Peygamberimiz (s.a.v.) de kendilerine bir nîmet, bir muzafferiyet nail olunca;derhal şükran sec­desine kapanırlardı.</p>



---

31 Temmuz Çarşamba

## İMAM AHMED BİN HANBEL (R.A.)</p>

<p>İmam Ahmed bin Hanbel, Hanbelî mezhebi­nin kurucusudur. (164) tarihinde Bağdat'da doğmuş, (241) tarihinde yine Bağdat'da vefat et­miştir. İmam Ahmed pek büyük bir âlimdir. Dört büyük müçtehidin dördüncüsüdür. Hadis ilmindeki ihtisası da fevkalâdedir. Ezberinde bir milyon hadis-i şerif bulunduğu rivayet olunu­yor:«Müsned» adındaki kitabı, otuzbin hadis­ten müteşekkildir. Zühd-ü takvası, yüksek seci­yesi, her türlü medhin fevkindedir.</p>

<p>İmam-ı Şafiî (190) tarihinde Bağdad'a gel­diğinde Ahmed bin Hanbel ile görüşmüş ve "Bağdat'da bundan efdâl, bundan daha fakîh ve âlim bir kimse görmedim." demişti.</p>

<p>Ahmed bin Hanbel ictihadının hilâfına teklif edilen meseleyi kabul etmediğinden hapse atılmış ve (28) ay kadar en şiddetli bir sûrette hap­sedilerek döğülmüştür. En sonra yediği dayaklardan husule gelen zâiflik te'siriyle, dayanama­yarak Rahmet-i Rahman'a kavuşmuştur. Ahmed bin Hanbel, kendi sözlerinin yazılmasını hoş görmezdi. Böyle olmakla beraber sözlerinden ve verdiği fetvalardan otuz cilt kitap yazılmıştır.</p>

<p>(İ. İlmihali, Ö.N. Bilmen, İ. Dini A.H.A.)</p>

===

**Beş şey unutma meydana getirir:**

<p>1 - Fare artığını yemek,</p>

<p>2 - Kıbleye karşı bevl etmek,</p>

<p>3 - Durgun suya bevl etmek,</p>

<p>4 - Kül üzerine bevl etmek,</p>

<p>5 - Haram ile geçinmek.</p>

<p>(Dört Büyük Halife, Sh.: 293)</p>



---

1 Ağustos Perşembe

## PEYGAMBER (S.A.V.)'İN VEDA HUTBESİ'NDEN</p>

<p>Ey Müminler!...</p>

<p>Sözümü iyi dinleyiniz ve iyi belleyiniz! Müs­lüman müslümanın kardeşidir. Böylece bütün müslümanlar kardeşdir. Din kardeşinize ait olan her hangi bir hakka tecavüz başkasına helâl değildir. Meğerki gönül hoşluğu ile kendisi ver­miş olsun...</p>

<p>Ashabım!...</p>

<p>Kendinize de zulm etmeyiniz... Kendinizin de üzerinizde hakkı vardır.</p>

<p>İnsanlar!...</p>

<p>Cenab-ı Hakk her hak sahibine hakkını Kur'an'da buyurmuştur. Vârise vasıyyet etmeğe lüzum yoktur. Çocuk kimin döşeğin­de doğmuşsa ona aiddir. Zina eden için mah­rumiyet vardır. Babasından başkasına ait soy iddia eden soysuz, yahut efendisinden başkası­na intisaba kalkan nankör, Allah (c.c.)'ın gaza­bına, meleklerin la'netine ve bütün müslüman­ların nefretine uğrasın... Cenab-ı Hakk bu gibi insanların ne tövbelerini, ne de adalet ve şehadetlerini kabul eder.</p>

===

**PEYGAMBERİMİZ (S.A.V.) BUYUDULAR Kİ:**

<p>«Dünyanızdan bana üç şey sevdirildi:</p>

<p>-Güzel koku,</p>

<p>-Helal nisa,</p>

<p>-Gözüm nuru olan namaz.»</p>

<p>(Hz. R.M. Sâmi (k.s.), Hz. Ebûbekir (r.a.), Sh.: 85)</p>



---

2 Ağustos Cuma

## ÖLÜM ŞİDDETİ</p>

<p>Sağlam senedle ulaşan bir hadis-i şerifte Seyyid-i Kâinat (s.a.v.) Efendimiz:</p>

<p>**«Şüphesiz ki bir kul, ölüm sıkıntısı ile, ölüm şiddetiyle uğraşır da, onun (vücudundaki) mafsalları -eklemleri- birbirine «Sana selâm ol­sun. Sen benden kıyamet gününe kadar ayrılıyorsun. Ben de senden ayrılıyorum»**, diyerek salâmlaşırlar». buyurmuştur.</p>

<p>Rivayet olundu ki. Allah Teâlâ İbrahim Ha­lil (a.s.)'e:</p>

<p>-**Ey dostum, ölümü nasıl buldun?** Diye sordu. İbrahim Peygamber:</p>

<p>-**Kızdırılmış şiş demirinin ıslatılmış ve yu­muşak yün makulesinin içine sokulup sonra çekilmesi gibidir,** dedi. Allah Teâlâ:</p>

<p>-**Haberin olsun. Ben sana ölümün kolayı­nı tatbik etmiştim,** buyurdu.</p>

<p>Yine rivayet olundu ki, Musa (a.s.)'nın ruhu Aziz ve Celil olan Allah'ın katına intikal ettiği zaman Rabb'ı ona:</p>

<p>-**Yâ Musa! Ölümü nasıl buldun?** diye sor­du. Hz. Musa:</p>

<p>-**Kendimi, kızartılmak üzere bir tavanın içine atılan, fakat ölüp rahat edemeyen, kurtulup da uçamayan canlı bir serçe gibi buldum**, dedi.</p>

<p>Başka bir rivayette de, **kendimi, kasabın elinde (diri olarak) derisi yüzülen koyun gibi hissettim,** dedi.</p>

<p>(İmam Şârânî. Ölüm-Kıyamet-Ahiret, Sh.:31l)</p>



---

3 Ağustos Cumartesi

## ŞEYH SEYFÜDDİN (K.S.)</p>

<p>İmam-ı Rabbani Ahmed Faruk Hazretleri'nin torunu ve Muhammed Masum Hazretleri'nin oğlu olmakla küçüklüğünden beri büyük bir lûtfa mazhar ve mânevi hava ile muattar idi. Eh­li dünya ile görüşmekten şiddetle kaçınır, ehli dîn ve sadık ve hakiki dostlar ile ülfetten zevk alırdı. Öyle ki, sâdık ihvan meclisinde, âşıkın ma­şukunun gelmesine intizar ettiği gibi bir an te­tikte vâridât-ı ilâhiyeyi bekler, biri mecliste «İsm-i Celîl-i Mevlâ»yı zikretse kuşlar gibi çırpınır, vecde gelirdi. Peygamber (s.a.v.)'in sünnet­lerine o kadar riayet ederdi ki, kendisine «Sün­netin ihya edicisi» denilirdi.</p>

<p>Hazretin her gün sohbetine gelenlere çok lezîz yemekler ikram olunurdu. Böylece sâlik­ler maddî mânevi doyurulur, seyr-i sülûkleri de tamam olurdu. Taliplerden biri bir gün:</p>

<p>- Bu yolda az yemek lâzım değil mi, deyin­ce.</p>

<p>Hazret:</p>

<p>- Gıdayı azaltmak vücudu kuvvet ve takattan düşürür. Bizim tarikimizin pirleri devam­lı «vukuf-ı kalbî» ve «şeyh sohbeti» esasları üze­rine yolu kurmuşlardır. Fazla riyazat ve açlıkla vücuda meşakkat vermek bazı acaib hallerin ve harika hayâllerin meydana gelmesine sebep olur. Biz bunları işten saymayız. **Bizim gayemiz an­cak zikre devam, ALLAH (c.c.)'a teveccüh (yönelmek) ve sünnetlere ittiba, meşru iş ile iştigal ve kesret-i envar ve berekâttır,** buyurdular.</p>

<p>1098 senesinde vefat etmişlerdir. (M. Hani, Âdâb)</p>



---

4 Ağustos Pazar

## OSMANLIDA DÜRÜSTLÜK</p>

<p>Osmanlı tüccarı ve esnafı son derece namus­ludur. «Türkler için gayri meşru kazanç en nef­ret edilen şeydir. Namus ve dürüstlük bütün ha­reketlerinin ruhudur». «Türkler arasında, baş­ka milletlerde olduğu gibi senet ve yazılı vesi­kaya lüzum yoktur. Verdikleri sözün, yaptıkları vaadin esiridirler. Din farkı gözetmeksizin bü­tün insanlara karşı aynı şekilde hareket ederler. Başkasının hakkını yemekten çok korkarlar. Bü­tün endîşeleri helâl ile haramı ayırmaktır». "En yoksul Türk, hırsızlığa tenezzül etmez. Namus­luluk, Türk milletine şeref veren bir haslettir". "Hile ve dolandırıcılık, Türk tüccarı ve esnâfınca meçhuldür". «Emânete hiyânet Türkler'ce korkunç bir şeydir. Halk tabakaları çok dürüsttür, imparatorluğun en ıssız yerinde, bir torba altın­la gezmek mümkündür.» Çocuklar da çok dü­rüsttür. Sokakta bir şey bulan çocuk derhal sahibini aramaya başlar.»</p>

<p>Fuhuş meçhuldür. Belirli yaşa gelen kızı ve delikanlıyı evlendirmek için herkes seferber olur, büyük sevâb sayılır. Kadı'ların içki içen ve ku­mar oynayanların şehâdetini kabul etmediği, şer'iyye sicillerinde görülmektedir.</p>

<p>«Türkler, kadere inanır ve rıza gösterirler. Yabancı ülkeye sığınan hemen hiç bir Türk yoktur. Pâdişâhlar bile tahttan indirilirken hiç karşı koymaz, 'Allah'ın takdiri ne ise öyle olur' derler».</p>

<p>(Osmanlı Devleti Tarihi. Y. Öztuna, C. 1, Sh.: 213)</p>

===

<p>Deki: **«Rabbime karşı gelirsem, doğrusu bü­yük günün azabından korkarım.»**</p>

<p>(Zümer Sûresi: 13)</p>



---

5 Ağustos Pazartesi

## ABDESTİ BOZAN ŞEYLER</p>

<p>1 - Önden veya arkadan kan, meni, sidik, gait gibi bir necasetin veya herhangi bir mayiin çıkması, velev ki abdestte, guslde yıkanması farz olan mahalle kadar tecavüz etmesi.</p>

<p>2 - Arka taraftan yel çıkması.</p>

<p>3 - Ağızdan, burundan ve ön ile arkadan başka, herhangi bir uzuvdan mayi halinde kan çıkması.</p>

<p>4 - Ağız dolusu kusmak. Şöyle ki:Ağızdan kolaylıkla yutulmayacak derecede taam, su veya safra gibi bir maddenin gelmesi abdesti bo­zar.</p>

<p>5 - Az veya çok bayılmak, çıldırmak ve yürüyüşte farkedilecek kadar sarhoşluk.</p>

<p>6 - Rukûlu ve secdeli bir namazda mükel­lef olan kimsenin yanında bulunanların işitecek­leri derecede gülmesi.</p>

<p>7 - Çocuk doğurmak.</p>

<p>8 - Fahiş mübaşeret.</p>

<p>9 - Erkeğin tenasül uzuvu içine tamamen, yani: Kaybolacak surette tıkatılmış pamuğun bilâhere dışarıya çıkması veya çıkarılması.</p>

<p>10- Kadının tenasül cihazı içerisine veya dışarısına tıkatılan bez veya pamuğun yaş olarak dışarıya çıkması veya çıkarılması.</p>

<p>11- Yan yatarak veya bağdaş kurarak ve­ya dirseklere dayanarak secde eder gibi bir vaziyette bulunarak uyuması.</p>

<p>12- Çıplak hayvan üzerinde yokuşa çıkar­ken uyuması.</p>

<p>13- Teyemmüm etmiş kimsenin abdeste müsait suyu görmesi.</p>

<p>(Ö.N. Bilmen. Büyük İslâm İlmihali, Sh.: 85)</p>



---

6 Ağustos Salı

## PEYGAMBER (S.A.V.) EFENDİMİZ'İN YÜKSEK AHLAKI</p>

<p>Resûl-i Ekrem (s.a.v.), yüksek ahlâkı ta­mamlamak üzere gönderilmiş, kendilerinde en güzel ahlâk örneğinin bulunduğu Kur'ân lisa­nıyla haber verilen bir Peygamberdir. Zâten ced'leri, beşeri kemâle eriştirmek ve doğru yo­la koymak, hayatları kusursuz, gönülleri temiz; kalpleri günah lekesinden beri, hidâyet dâvetçilerine ve mürşidlere bağlıdır.</p>

<p>Peygamberimiz (s.a.v.), kendi ifadeleriyle kendilerini Cenâb-ı Hakk (c.c.)'ın terbiye ettiği­ni söylemektedirler. Bu ifâde Peygamberimiz (s.a.v.)'in ne büyük bir ahlâkî kemâlâta nail olduğunu. gösterir. Çünkü O, söylediğini önce ken­di nefsinde ve şahsında tatbik eden bir vaiz idi. Başkalarına îzah edip öğrettiği edeb ve ahlâki umdelerini en mükemmel surette yaşardı.</p>

<p>Hayatının en mahrem sırlarına vâkıf olan zevceleri Hz. Âişe (r.a.) ve Hz. Hatice (r.a) vâlidelerimizdir.</p>

<p>Hz. Aişe (r.a.):</p>

<p>- **"O (s.a.v.)'nun ahlâkı Kur'ân'dı."** diyor.</p>

<p>Hz. Hatice (r.a) de, ilk vahy anında heye­canlanan Resûl-i Zişân (s.a.v.)'ı, ahlâk ve meziyetlerini sayarak O (s.a.v.)'nu şöyle teskin etme­ğe çalışıyordu:</p>

<p>- «Cenâb-ı Hakk seni asla mahcûb etmeye­cektir. Çünkü Sen yakınlık bağlarına saygı gösteriyor, borçluların borcunu veriyor, fukaraya yardım ediyor, misafirleri ağırlıyor, doğruları destekliyor, muhtaçlara yardımcı oluyorsun.» (Buharî)</p>

<p>(Peygamber (s.a.v.) Efendimiz'in Yüce Ahlakı)</p>



---

7 Ağustos Çarşamba

## İLAHİ DİNLERİ DİĞERLERİNDEN AYIRAN VASIFLAR</p>

<p>İlâhî dinleri bâtıl dinlerden ayıran başlıca vasıflar şunlardır:</p>

<p>1   - İlâhî dinler; bütün kâinatta irâdesi mutlak bir kanun olan tek bir yaratıcı olduğuna ve uhrevî mes'ûliyete imân eder.</p>

<p>2 - Bir nevi mevcudatı, Melekler unvânı ile tesbit ve kabul eder.</p>

<p>3 - Varlığı vâcib olan bu yaratıcıya ihlâs ile a'zîm, yâni ibâdet etmeyi emredip O'ndan başkasını ibâdete ve tapmaya lâyık görmez.</p>

<p>4 - En yüksek bir ahlâk ile mümtaz bir şahsiyetin, (Bir Peygamberin) Allah'dan vahiy ve ilham suretiyle telâkki ve insanlara tebliğ eyledikleri ahkâm ve düstûrlar şeklinde tecellî eder.</p>

<p>5 - Vahy-i İlâhi olan birer mukaddes Kita­ba istinâd eder.</p>

<p>6 - İlâhî dinlerin umûmî düstûrları, içtimaî bir heyetin teessüsünü ve bir heyetin en mükemmel bir nizam üzere devam edip gitmesini akli ve medenî tekâmülünü ve umûmunun, menfaa­tini istihdâf eder. Yâni Allah'ın Peygamberler vâsıtasiyle kullarına olan emirleri ve nehiyleri, hep içtimaî şahsiyetin menfaatlarına taallûk et­mektedir. Binâenaleyh, her birisi, tarihî birer hârika, içtimaî birer müessese yaratmış olan büyük adamları ne sihirbaz ve kâhinlerle, ne de filozof ve cihangir hükümdarlarla mukayese etmek mümkün değildir.</p>

<p>(A.H. Akseki, İ. Dini. Sh.: 19)</p>

===

**«Tartıyı doğru yapın, terazide eksiklik yap­mayın.»**
(Er-Rahman Sûresi: 9)



---

8 Ağustos Perşembe

## CENNETE SOKACAK AMEL NEDİR?</p>

<p>Muaz Bin Cebel (r.a.) demiştir ki: «Resülallah (s.a.v.) ile Tebük Gazası'na çıkmıştık. Sı­cak bastı. Herkes, birer tarafa dağıldı. Bir de baktım ki, Resûlullah (s.a.v.) yanı başımdadır. Hemen ona yakaşıp: **«- Yâ Resâlallah. beni Cennete sokacak. Cehennemden de uzaklaştıra­cak bir ameli bana haber ver!»** demiştim. Buyur­du ki: **«Sen çok büyük bir şey sordun. Bununla beraber Allah-û Teâlâ'nın müyesser kıldığı kim­seye göre her halde kolaydır. Allah'a -hiç bir şeyi ortak etmemek üzere- ibâdet edersin, na­mazı kılar, zekâtı verir. Ramazan'ı tutar, Beytullah'ı hacc edersin.»** Ondan sonra buyurdu ki: **"Sana hayır kapılarına delalet edeyim mi? Oruç siperdir. Sadaka suyun ateşi söndürdüğü gibi söndürür. Gece ortasında adamın namaz kılma­sı da böyledir."** Sonra: **«Onlar (mü'minler) öy­le kimselerdir ki yanları yataklarından uzak du­rup ibadete kalkarlar. Rablerine kah korkarak, kah umarak dua ederler ve rızık olarak kendi­lerine verdiğimizden de infak ederler. İşte bun­lar için -amellerinin mükâfatı olarak- ne se­vinçler sakladığımı hiç bir kimse bilmez.»** (Sec­de: 16. 17) Ayeti Kerîmelerinden sonra: **«İşin (dinin) başı, direği, en yüce tarafı nedir sana haber vereyim mi?» dedi. «Evet ya Resûlallah!»** dedim. Dedi ki: **«İşin başı İslâm'dır. Direği namazdır. En yüce tarafı da cihaddır. Bu dedikle­rimin hepsini tutan, sebeb-i baka ve kemali olan nedir sana söyleyeyim mi?» diye sordu «Evet ya Resûlallah!»** deyince mübarek dilini eliyle tutup: **«İşte şunu tut.»** buyurdu. (Tirmîzî)</p>



---

9 Ağustos Cuma

## NUH (A.S.)'UN GEMİSİNE BİNENLERİN SAYISI</p>

<p>Yüce Allah, Nuh (a.s.)'a:</p>

<p>**"Nihayet, emrimiz gelip de Fırın (tandır) kaynadığı zaman, her birinden (her bir nevi'den erkek dişi) ikişer çift ile -Aleyhlerinde söz geçmiş (helakleri kesinleşmiş) olanlar, müstes­na olmak üzre- aileni ve iman edenleri (Geminin) içine yükle!"** buyurdu.</p>

<p>Zâten, onun maiyyetindeki az sayıdaki kim­selerden başkası da, iman etmemişti. Bunun üzerine Nuh (a.s.), Gemiye binecek olanlara:</p>

<p>**«Bininiz içerisine! Onun, akması da, durma­sı da, Allah (c.c.)'ın ismiyledir. Hiç şüphesiz, Rabb'ım, çok yarlıgayıcı, çok esirgeyicidir.»** dedi.</p>

<p>Nuh (a.s.); Gemi'ye, oğulları: Sam, Ham, Yâfes ve bunların zevceleri ile kendisine iman etmiş bulunan altı kişiyi bindirdi.</p>

<p>Oğlu Yam (Ken'an) ise geri kaldı. Çünkü, o kâfirdi. Nuh (a.s.)'un karısı Vâile de kâfirdi. Halka, Nuh (a.s.)'un mecnun olduğunu söylerdi. Kavmi gibi küfür üzerinde direnerek onlarla birlikte suda boğulup gitmiştir.</p>

<p>Gemiye binenlerin Nuh (a.s.)'la üç oğlu ve onların kadınları ile birlikte sekiz kişi oldukları rivayet edildiği gibi, onbeş erkekle beş kadın ve­ya on erkekle on kadın oldukları da, rivayet edilir. Hatta, seksen kişiyi buldukları rivayeti de, var.</p>

<p>(Peygamberler Tarihi, M. Asım Köksal. Sh.: 97)</p>



---

10 Ağustos Cumartesi

## KADIN VE EVLİLİK</p>

<p>**"Sana kadınların ay halini de sorarlar. De ki: «O bir ezadır.» Onun için hayız zamanında kadınlarınızla (cinsi münasebetden ayrılın, te­mizlendikleri vakte kadar kendilerine yaklaşma­yın, iyice temizlendiler mi o zaman Allah'ın si­ze emrettiği yerden onlara gidin. Her halde Al­lah hem çok tevbe edenleri sever, hem çok te­mizlenenleri sever. Kadınlarınız sizin (evlad ye­tiştiren) tarlanızdır. O halde tarlanıza dilediğiniz gibi gelin. Kendiniz için önden (iyi ameller) gönderin. Bir de Allah'dan korkun. Bilin ki herhalde siz ona kavuşacaksınız, iman edenlere müjdele.»** (Bakara: 222-223)</p>

===

**«Rüşveti veren ve alan her ikisi de nâr-ı cahimdedir. (Cehennem ateşindedir.)»**
(Camiussağir)



---

11 Ağustos Pazar

## OTLUKBELİ SAVAŞI (11 Ağustos 1473)</p>

<p>Fâtih Sultan Mehmed Han, 11 Nisan 1473 tarihinde Erzincan yakınlarına gelirken, Orduy-u Hümayun öncüsü Hâs Murad Paşa'nın kumandasındaki tümen Akkoyunlulara çatıp bo­zuldu. Paşa şehid düştü. Bir hafta sonra Fâtih Otlukbeli sahrasına girdi. Uzun Hasan 300.000 süvarisi ile burada bekliyordu. Orduy-u Hüma­yun 190.000 asker olup 5 kolorduya ayrılmıştı.</p>

<p>Uzun Hasan tecrübeli askerdi. Osmanlı or­dusunun kuvvetini duymuştu. Fakat gözleriyle görmemişti. Ordunun Otlukbeli sahrasına san­caklar açtırıp, mehter vurarak girişindeki dü­zeni, askerin üniformalarının kumaşının kalite­sini ve ağır teçhizatını görünce: **«Vay Osmanoğlu ne derya düzmüş»** dediği meşhurdur.</p>

<p>Osmanlı Ordusu'nun topçu ve tüfekli ağır pi­yade ateşiyle, süvari alaylarının sapır sapır döküldüğünü büyük teessürle gördü. Birliklerine hakim olamadı. Akkoyunlular can havliyle kıskacın ucundan fırlamaya çalışırken Fâtih ihtiyatdaki iki kolordusu ile firar yollarını kasti.</p>

<p>Muharebenin sonunda Ulu Şehzade Bâyezid babasının emriyle Uzun Hasan'ın otağı üzerine yürüdü. Mukavemet edemeyen Uzun Hasan atı­na atlayarak kaçtı.</p>

<p>Devletin Timur'dan beri karşılaştığı en bü­yük tehlikenin atlatılması üzerine Fâtih kendi parasıyla 40.000 esiri satın alıp azad etmiştir.</p>

<p>(Osmanlı Devleti Tarihi C. 1, Sh.: 118)</p>

===

**"Doğrusu biz, kâfirler için zincirler, demir halkalar ve alevli bir ateş hazırladık."**
(El-İnsân Sûresi: 4)



---

12 Ağustos Pazartesi

<p> </p>

<p>**«Hastanın keyifsiz olmadığı halde birdenbi­re vefat etmesi; daha önceden vasiyet gibi hususları ikmal etmiş salih kimseler için sebeb-i rahat, fasık kimseler içinde alâmet-i azabdır.»** (Camiussağir)</p>



---

13 Ağustos Salı

## HASED</p>

<p>**"Hasedden hazer ediniz. (Sakınınız) Tahkika ateş hatab'ı (odunu) mahv ettiği gibi; hased de hasenatın (sevabların, iyiliklerin) mahvına sebeb olur."** (Camiussağir)</p>



---

14 Ağustos Çarşamba

## PEYGAMBER (S.A.V.) EFENDİMİZİN YÜKSEK AHLÂKI</p>

<p>Şu âyeti kerîmeler O (s.a.v.)'nun şefkat ve merhametinin, güzel ahlâkını dile getirmektedir:</p>

<p>**«Andolsun ki, Allah'ın Resul (s.a.v.)'ünde Allah (c.c.)'ı ve âhiret gününü umanlar ve Al­lah (c.c.)'ı çokça zikredenler için güzel bir ör­nek vardır.»** (Ahzâb. 21)</p>

<p>**«Gerçekten sen, pek büyük bir ahlâk üzere­sin.»** (Kalem, 4)</p>

<p>**«Sen kaba ve katı yürekli olsaydın onlar se­nin etrafından dağılıp giderlerdi.»** (Âl-i İmran, 159)</p>

<p>**«Size kendinizden bir peygamber geldi ki müşkilât çekmeniz O'na pek ağır gelir, üzerini­ze son derece titizdir. Bütün mü'minlere gayet şefkatli ve merhametlidir.»** (Et-Tevbe, 128)</p>

<p>Yine Hz. Âişe (r.a.) validemiz O (s.a.v.)'nun hakkında:</p>

<p>**«Hz. Peygamber (s.a.v.) hiç kimseyi azarlamazdı, kendisine fenalık edenlere fenalıkla mukabele etmezdi. Kendisine yapılan fenalıklara göz yumar, faillerini affederdi. Bir kimse hakkında iki şıktan birini seçmek durumunda kalın­ca günaha düşmemek şartı ile en şefkatli olanı tercih ederdi. İlâhî emirlere isyan edenlere müs­tahak oldukları cezayı verirdi.»** (Buhari, Müs­lim, Ebû Dâvud)</p>

<p>Allah (c.c.)'ın Resulü (s.a.v.) hiç bir müslümanı ismiyle lanetlememiş, hiç bir kadını, köle, cariye, hizmetçi ve hayvanı dövmemişlerdir.</p>

<p>Hiçbir şahsın da haram olmayan isteğini reddetmemişlerdir. (Buharı, Müslim, Ebü Dâvud)</p>

<p>(Peygamber (s.a.v.) Efendimiz'in Yüce Ahlakı)</p>



---

15 Ağustos Perşembe

## ASR-I SAADETTEN</p>

<p>Bedir Gazvesi'nden önce Muhâcirin'den Mikdâd Bin Esved ve Ensâr'dan Sa'd İbn-i Muâz (r.a.)'ın Peygamber (s.a,v.) Efendimiz'e arz-ı teslîmiyyetleri ve mücâhidleri teşvîk için söyledikleri sözleri:</p>

<p>Mikdâd İbn-i Esved (r.a.):</p>

<p>**-  «Yâ Resûlallah! Allah'ın emri ne ise biz itaat eyleriz ve her halde seninle beraberiz. Vallahi arâzî-i ma'mûrenin en nihayetine kadar git­seniz sizinle beraber gideriz!»** dedi.</p>

<p>Sa'd İbn-i Muâz (r.a.):</p>

**-  «Yâ Resûlallah! Biz sana inandık, taraf-ı Bâri'den getirdiğin Kur'ân'ın hak olduğuna î'tikâd ve î'timâd ettik ve sana itaat ve ittibâ etmek üzere ahd ü mîsak eyledik. Nasıl dilersen o su­retle hareket et! Bize emret, biz seninle berabe­riz. Seni gönderen Allah (c.c.) hakkı için, eğer denize girersen seninle beraber denize gireriz, hiçbirimiz geri kalmayız. Biz düşmana karşı varmaktan çekinmeyiz. Muharebe vaktinde geri dönmeyiz.**

<p>**Yâ Resûlallah! Biz harbde sebat etmesini, sadâkat göstermesini biliriz. Düşmanla karşılaştığımızda Cenâb-ı Hakk'tan umarız ki Ensâr camiasının elinden seni memnun ve mesrur ede­cek şehâhet hârikaları gösterecektir. Hemen alâbereket'illâh bizimle beraber düşman üzerine azimet buyurunuz...!»** dedi.</p>

<p>(Hz. R.M. Sami (k.s.), Bedir Gazvesi, Sh.: 187)</p>

===

<p>**"Sabır ve tahammül ferah ve sürûrun anah­tarı olduğu gibi; zühd ve kanaat da gınayı ebedi­dir. (Ebedi zenginliktir.)"** (Menavi)</p>



---

16 Ağustos Cuma

## SADAKANIN EHEMMİYETİ</p>

<p>«Kul, kendi yanındakilerinin en güzelini Al­lah (c.c.)'a verdiği gibi, Allah (c.c.) da ona ken­di nezdindekilerinin en güzelini verecektir. Ni­tekim Cenâb-ı Allah (c.c.) şöyle buyurmuşlardır: **«İyiliğin mükâfatı iyilikten başka değildir.»** (Rahman Sûresi, 60. Âyet)</p>

<p>Efendimiz (s.a.v.) de bir hadis-i şeriflerinde şöyle buyurdular:</p>

**«Herhangi bir müslüman bir ağaç diker veya bir ekin eker de ondan in­sanlar, kuşlar ve hayvanlar yerse onun için sa­daka olur.»**

<p>Rivayet edildiğine göre. Efendimiz (s.a.v.) ashabını sadakaya teşvik etmişler, onlar da sa­daka vermede devam etmişlerdir.</p>

<p>Ayrıca Efendimiz (s.a.v.)'in **«Sadaka belâyı defeder, ömrü de uzatır»** şeklindeki hadis-i şe­rifi de sadakanın ehemmiyetini beyân etmekte­dir.</p>

<p>İskender, bir gün cemâatle berabar oturuyormuş. O gün hiçbir kimse ondan bir şey istememiş. Bunun üzerine İskender:</p>

<p>-Bugünü ben kendi mülkümden (günümden) saymıyorum demiş.</p>

<p>-Niçin ey melik, denildiğinde,</p>

<p>-Bu mülkün lezzeti, ancak isteyenlere ver­mek, zor durumda kalmışlara yardım etmek ve iyi iş yapanları mükâfatlandırmakla, tadılır de­miştir.</p>

<p>(Hz. R.M. Sami (k s.). Bakara Sûresi Tefsiri, (Sh.: 331)</p>



---

17 Ağustos Cumartesi

## SEYYİD NÛR MUHAMMED BEDVÂNÎ (K.S.)</p>

<p>Sarf, Nahiv, mantik, maani, hadis ve tsfsir ilimlerinde v.s. şeriat ve tarikat ilimlerinde as­rının yegâne alimi, rumuz, hakikat ve marifet­te zamanının bir tanesi idi.</p>

<p>Şeyh Seyfüddin Hazretlerine hizmet etmiş, yakın zamanda hilâfet vazifesi ile tavzif olunmuştur.</p>

<p>Vera' ve takvada son dereceye vâsıl olmuş­tur. Bir kaç günlük yiyecek ekmeğinin ununu helâlinden tedarik eder, hamurunu kendi yuğurup, pişirir, kurutur, açlık galebe çaldığında azar azar yerdi. Murakebenin çokluğundan beli bükülü kalmıştır.</p>

<p>Bir gün hazretin evinin bitişiğine sarhoşluk veren maddeleri satan birisi dükkân açmış. Seyyid Nûr Hazretleri de sohbette bu haram işin feyze mâni olduğunu söylemiş. Müridleri derhal o dükkânı tahrip etmişler. Bu sefer hazret da­ha çok üzülmüş:</p>

<p>- Ne yaptınız, bizim yüzümüzden adamı gadre uğrattınız. Bertaraf etmek kadı ve icra­nın işidir. Siz başkasının işine de müdahale et­tiniz, buyurur ve:</p>

<p>- Adamı çağırın da görüşeyim, helâllaşalım der.</p>

<p>İçkiciyi çağırırlar huzuruna getirirler. Hazreti şeyh ona bakar bakmaz adam tövbe eder. Bir hak iddia etmez, sıdk ile hazrete mürid olur.</p>

<p>1135'de Bedvan'da vefat eder.</p>

<p>(M. Hâni Âdap, Sh.: 122)</p>



---

18 Ağustos Pazar

## ONLAR BÖYLE İDİ</p>

<p>Eshâb-ı Kiram (r.a.)'ın değeri tartışılamaz, çünkü o insanları Allah (c.c.) ve Resulü (s.a.v.) övmüştür. Onlar Allah Resulü (s.a.v.)'nün na­sihatleri ve manevi nazarları ile hiç bir insanın hayatının tamamında vâsıl olamayacağı makam­lara çok kısa, cüzî bir zamanda vasıl olabilmişlerdir. Onlar her zaman bizlere örnek olmuşlar ve bizlerin gıpta etmesi gereken davranışlar yap­mışlardır.</p>

<p>Ömer İbni'l Hattab (r.a.) başından geçsn bir kıssayı şöyle anlatıyor:</p>

<p>«Bir gün Resûlullah (s.a.v.) bize, elimizde olanlardan tasadduk etmekliğimizi emretti. Bu da yanımda mal bulun­duğu bir güne rastladı. Kendi kendime dadim ki: «Bari bu gün Ebû Bekir (r.a.)'i geçeyim» ve elimde verilebilecek ne varsa yansını tasadduk ettim. Resûl-i Ekrem (s.a.v.) sordu:</p>

<p>-**Evine ne bıraktın?**</p>

<p>-**Elimdekinin yarısını,** dedim. Ebû Bekir (r.a.)'e:</p>

<p>-**Sen evine ne bıraktın?** diye sorunca Ebû Bekir (r.a.):</p>

<p>-Allah (c.c.)'ı ve Rasûlü (s.a.v.)'nü bırak­tım, diye cevap verdi.</p>

<p>Ben de kendi kendime: «Bundan sonra hiç bir işde seninle yarışmam ya Ebû Bekir (r.a.),» dedim. Sonra Peygamberimiz (s.a.v.):</p>

<p>**- Ara­nızdaki fark, söylediklerinizin arasındaki fark gibidir,** buyurdular.</p>

<p>(Hz. R.M. Sâmi (k.s.). Bakara Sûresi Tefsiri.Sh.: 278)</p>



---

19 Ağustos Pazartesi

## DİĞER CİNSE ŞEHVETLE BAKMAK</p>

<p>Cinsi yaratılış bakımından İslâmın haram kıldığı şeylerden biri de erkeğin kadına ve ka­dının erkeğe fazlaca bakmasıdır. Göz kalbin anahtarıdır. Bakış fitnenin elçisi ve zinanın ha­bercisidir. Bunun için Allah avret yerlerini ört­me emri ile beraber bütün mü'min kadın ve er­keklere gözlerini sakınmalarını da emretmiştir.</p>

<p>**«Ey Muhammed! Mü'min erkeklere söyle: Gözlerini bakılması yasak olandan çevirsinler, mahrem yerlerini korusunlar. Bu onlar için da­ha temizdir. Allah yaptıklarından şüphesiz haberdardır. Mü'min kadınlara da söyle: Gözlerini bakılması yasak olandan çevirsinler, iffetlerini korusunlar. Süslerini kendiliğinden görünen kıs­mı müstesna açmasınlar. Baş örtülerini yakalarının üstüne salsınlar. Süslerini kocaları veya babaları veya kayınpederleri veya oğulları veya kocalarının oğulları veya kardeşleri veya erkek kardeşlerinin oğulları veya kızkardeşlerinin oğul­ları veya kadınları veya cariyeleri veya erkekli­ği kalmamış hizmetçileri ya da kadınların mah­rem yerlerini henüz anlamayan çocuklardan baş­kasına göstermesinler. Gizledikleri süslerin bilin­mesi için ayaklarını yere vurmasınlar. Ey mü'minler!... Saadete ermeniz için hepiniz tevbe ede­rek Allah'ın hükmüne dönünüz.»** (Nur: 30-31)</p>

===

<p>**"İbret almak veya şükretmek dileyen kim­seler için gece ile gündüzü birbiri ardınca getiren de O (c.c.)'dur."**  (Furkan Sûresi: 62)</p>



---

20 Ağustos Salı

## PEYGAMBER (S.A.V.) EFENDİMİZİN YÜKSEK AHLÂKI</p>

**«Hz. Peygamber (s.a.v.), güler yüzlü, gü­zel huylu, nazik kalpli idi. Hiçbir vakit kaba ve sert huylu değildi. O (s.a.v.)'nun ağzından hiç­bir müstehcen kelime çıkmazdı. Başkalarının ha­reket tarzını tenkid veya takbih etmez; sevme­diği bir hareket veya durum karşısında bir şey söylemez, böyle bir harekette bulunan adam kendi hareket tarzının tasvibini isteyecek olur­sa, Resûl-i Ekrem (s.a.v.) onu kınamadan, kalbi­ni kırmadan bundan vaz geçirirler, yahut susa­rak muhatablarına memnun olmadığını hissetti­rirlerdi.»**

<p>Resûl-i Ekrem (s.a.v.) kendi hesabına üç şey­den sakınırdı:</p>

<p>1 - Münakaşa ve mücâdele etmekten,</p>

<p>2 - Kimseye lüzumundan fazla söylemekten,</p>

<p>3 - Kendilerini alâkadar etmeyen işlerle meşgul olmaktan.</p>

<p>Başkaları hesabına da üç şeyden sakınırdı:</p>

<p>1 - Kimseyi tenkid etmezdi.</p>

<p>2 - Kimseye hakarette bulunmazdı.</p>

<p>3 - Başkalarının sırlarına muttali olmak is­temezdi. (Tirmizî, Şemâil)</p>

<p>Resûl-i Ekrem (s.a.v.), bütün işlerini, bütün vazifelerini tâyin etmişler, tesbih ve tehlîl zamanlarını ayırmışlar, uyku ve istirahat, misafir ve ziyaretçilerin kabul saatlerini tesbit etmişlerdi. Resûl-i Ekrem (s.a.v.) kimseye karşı hareket tarzını değiştirmezlerdi.</p>

<p>(Peygamber (s.a.v.) Efendimiz'in Yüce Ahlakı, Sh.: 41)</p>



---

21 Ağustos Çarşamba

## ŞER'Î HÜKÜMLERİN KAYNAKLARI</p>

<p>1 - Kitap,</p>

<p>2 - Sünnet.</p>

<p>İşte dîni ve şer'î hükümlerin çıkarıldığı, bun­ların dayandıkları kaynaklar yalnız bunlardır. islâm'ın teşri eylediği bütün hükümler, sâde­ce bunlardan alınmıştır.</p>

<p>Kıyas ve İcmâ' denilen iki kaynak da, Kitâb ile Sünnete râci'dir. Şu halde ah'kâm-ı İslâmiyye'nin hepsi bu iki kaynaktan çıkmıştır. Pey­gamberimiz (s.a.v.)'in «**Sünnet**»i dediğimiz, söz­leri ve işleri de esas i'tibâriyle Kur'ân-ı Kerîm'den başka ve O'nun hâricinde bir şey değildir.</p>

<p>1  - **Kitab**:Peygamberimiz Muhammed (s.a.v.)'a Allah (c.c.) tarafından vahiy suretiyle inzal olunan Allah (c.c.) sözüdür.</p>

<p>2   - **Sünnet**:Peygamberimiz (s.a.v.)'in mü­barek sözleriyle işlerine Sünnet denir.</p>

<p>Peygamberimiz (s.a.v.)'in sözlerine **Kavlî Sünnet**, işlerine **Fiili Sünnet,** Sahabelerinden birinin söylediği veyâhud işlediğini gördüğü hal­de onu menetmeyerek sükût buyurmalarına da **Takriri Sünnet** denir. Bunların hepsine birden **Hadîs** denir. Peygamber (s.a.v.)'in Sünneti şer'î delillerden mühim bir asıldır.</p>

<p>3 - **Kıyas**: Bir hâdise hakkındaki şer'i ve dînî delildir. Kıyas: başka bir hâdisede evvelce Kitap veyâhud Sünnet ile sabit olmuş şer'î bir hükmün mislini, müşterek bir illet ve sebebe mebnî, diğer bir hâdisede izhâr etmektir. Kıyas, ancak ictihat suretiyle olabilir.</p>

<p>4 - **İcmâ-ı ümmet:** Bir asırda bulunan İs­lâm müctehidlerinin şer'î bir mesele hakkında ittifak etmelerine İcmâ-ı Ümmet denir.</p>

<p>(A.H. Akseki, İ. Dini, Sh.: 25)</p>



---

22 Ağustos Perşembe

## GECE İBADETİ</p>

<p>**«Ey elbisesine bürünmüş olan peygamber! Gecenin azı müstesna olduğu halde gecede sen kalk, namaz kıl. O gecenin yansında kalk ve­yahut kıyamını (gece kalkmanı gecenin) yarısından azıcık noksan et veyahut yarısı üzerine ziyade et»** (Müezzemmil: 1-4)</p>

<p>Yani; ey vahyin dehşetiyle kendine üşümek arız olduğundan dolayı elbisesine bürünmüş olan Nebiyy'i Muhtar! Sen gecede kalk, teheccüd na­mazına devam et. Ancak azalarına neşat (zindelik) ve bedenine kuvvet için gecenin azında uyku uyumakla istirahat et, yarısında kıyamla namaz kıl. Gecenin yarısından da noksan kılsan beis yoktur.</p>

<p>**«Muhakkak gece uykudan sonra ibadet için kalkmak nefse ziyade te'sir eder ve kıraat yönünden gayet güzel olur.»** (Müzzemmil: 6)</p>

<p>Yani:Kalbin bütün meşguliyetlerden kur­tulduğu, gecenin karanlığı içinde insan nefsilik­ten çıkarak huzuru kalple Kur'ân okumanın ve diğer ibadetlerin tesiri gayet şiddetli ve Kur'ân-ı Kerim okumak gündüzden daha fazla güzel olur. Gecede ibadetin tesiri daha güzeldir. Kezalik ge­ce uyku zamanı olduğu halde uyku ve istirahatı terk ederek sıcak yataktan kalkıp ibadetle meşgul olmanın nefsi terbiyede tesiri çok fazla oldu­ğu gibi, gece uykudan sonra ibadet için kalkan kimsenin sözü ancak zikr-i ilahi olacağı cihetle gündüz söylenen sözlerden daha sevap ve daha kuvvetli olur. İşte şu esaslara binaen Cenab-ı Hakk teheccüdle emretmiş ve iptida-yi İslâm'da farz kılınmıştı.</p>

<p>(M. Vehbi Ef. Hülasatül Beyan, C. 15, Sh.: 6207)</p>



---

23 Ağustos Cuma

## HZ. EBÛ BEKİR (RA.)'İN İRTİHALİ</p>

<p>Hz Ebû Bekir (r.a.) müslümanların risayetinde pek kısa bir müddet geçirdiği halde pek büyük işler görmeğe muvaffak olmuştur Resûl-i Ekrem (s.a.v.)'in irtihali ile en vahim buhranla karşılaşmıştı. Riyaseti-İslâmiye'yi deruhte edin­ce büyük bir metanet, kafi bir azim ve irade ile her gaileyi bertaraf etti. Müslümanlığı o müthiş tehlikeden kurtardıktan sonra müslümanlık nurunun hârice sirayetine mani olan İran ve Bizans ile ehli İslâm arasındaki hıristiyan arapları teşhir ettikten sonra doğrudan doğruya İran ve Bizans ile karşılaştı.</p>

<p>İslâm fütuhatının temellerini kurdu. Ve bu suretle Resûl-i Ekrem (s.a.v.)'in hayatında olduğu gibi irtihalinden sonra da vazifesini derin bir aşk ile ve tam bir iman ile ifa ederek mu­vaffak oldu. Huzur ve itminan ile dünyadan ukbaya irtihal etti.</p>

<p>Hicretin on üçüncü yılının Cemaziyelâhir ayında hastalandı. Hz. Ebû Bekir (r.a.)'in sıh­hatini en çok sarsan şey Peygamber Efendimiz'in iftirakı. Esasen nahif olmakla, irtihâli Nebeviden sonra adeta erimeğe başlamıştı. Hastalığı tezayüd edince «imamet» vazıfesini Hz. Ömer (r.a.)'e bırakmış idi. Bununla da Hz Ömer risayefe geçmesine taraftar olduğunu gösteriyordu.</p>

<p>İrtihalinden evvel riyaset mes'elesinin halli­ni istemiş ve bunun için Ashab ile istişare etmişti.</p>

<p>(Hz R.M. Sâmi (k.s.), Hz. Ebûbekir (r.a.), Sh: 139)</p>



---

24 Ağustos Cumartesi

## HABÎBULLAH MAZHAR-I CANl CANAN ŞEMSÜDDÎN (K.S.)</p>

<p>Asil bir şecereye sahipti. Şemsüddin 16 ya­şında iken pederleri Mirzacan vefat etti. 28 bâtın cedleri Muhammed Hanefi vasıtası ile Hazreti Ali (r.a.)'dir.</p>

<p>Şeyhi Seyyid Nur Muhammad vefat ettik­ten sonra zamanının bütün büyük meşayıhına hizmet etti. Sohbetlerinde bulundu. Kemale erdi.</p>

<p>Sahibü'zzaman idi. Tarikatları tevhîd etmekte yüksek bir dirayet ve himmete sahipti. Hanımlarla görüşmezdi. Gaibden teveccüh eder te­siri derhal görülürdü, imtihan ve tecrübe kastı ile gelenlere de ders verilirdi.</p>

<p>Bir gün bir adam Hazreti Mazhar Can Ca­nan'a gelir:</p>

<p>-  Mazhar Can Canan'ın tantanası rahmani midir değil midir? anlamak için geldim, der.</p>

<p>Hazreti Şeyh bu yersiz kelâmdan müteessir olur. Adamın yüzüne keskin ve dik dik bakar. Adam yere düşer. Sudan çıkmış balık gibi çır­pınmaya başlar, kalkamaz, feryad eder, yalva­rır:</p>

<p>-  Hûda hakkı için beni affet. Tövbe ettim. Bir daha yapmam der.</p>

<p>1195 senesinin Muharrem ayının 9. Cuma günü Fatihayı şerîfeyi okuduktan son ALLAH ALLAH diye akşam üstü teslimi ruh eyler.</p>

<p>Silsilede emâneti **Seyyid Nur Muhammed Bedvani** Hazretlerinden almıştır. Mazharı Can Canan Habibullah diye anılır.</p>

<p>(M. Hâni, Âdâb, Sh. 123)</p>



---

25 Ağustos Pazar

## ASHÂB-I KİRAM</p>

<p>Kur'ân-ı Kerim'de sahabe-i kiramın yüce va­sıtalarına bak ki, onlar hep gecesi, gündüzü kadar aydınlık olan dinin emirleriyle yetişmiş. Peygamber (s.a.v.) Efendimize uyan, onu izle­yen erler ve bahtiyarlar olmuşlardır.</p>

<p>Ashab-ı Kirâm'ı bir kaç cümleyle anlatacak olursak: Sabırlıdırlar, din ve dünya işlerinde sebatlıdırlar, doğrudurlar, vefakardırlar, malla­rını Allah (c.c.)'ın yolunda harcarlar, sabahları istiğfarda bulunurlardı.</p>

<p>Onlar tövbe ederler, ibadette bulunurlar, oruç tutarlar, rükû ve secde suretiyle namaz kı­larlar, iyiliği emredip, fenalıktan men ederler, ilahi sınırları (helâl-haram hududunu) korur­lar; şeriatın belirttiği daireden dışarı çıkmazlar. Sadaka verirler, Hakk'a boyun eğerler. Allah (c.c.)'ı çok zikrederlerdi.</p>

<p>Mallarında muhtaçlar için bir hak tanıyıp, gerek kendilerinden bir şey isteyenlere, gerekse durumunu anlatmayan muhtaçlara yardımda bulunur, gerekeni verirlerdi.</p>

<p>Kafirlere ve dinsizlere karşı şiddetlidirler. Kendi aralarında ise o nisbette şefkatli ve merhametlidirler, ibadetin tesir ve eseriyle yüzleri nurludur. Ticaretleri, alım-satımları kendilerini Allah (c.c.)'ı anmaktan, namaz kılmaktan, ze­kat vermekten, sadaka dağıtmaktan alıkoymaz. Ahiret gününden sakınır ve korkarlardı. (Nimet-i İslâm)</p>

===

<p>**"Cenab-ı Hakk'ın verdiğine kanaat, tüken­mez bir maldır."**H.Ş. (Camiussağir)</p>



---

26 Ağustos Pazartesi

## MALAZGİRT MEYDAN MUHÂREBESİ</p>

<p>Romanos Diogenes, bütün Bizans ülkelerin­den muhtelif milletlere mensup 200.000 civarın­da ordu hazırlayarak Doğu Anadolu'ya doğru ilerlemeye başladı. Alparslan savaşı kabule mec­bur kaldı. Sultanın ordusu 50.000 civarında idi. Alparslan elçiler göndererek sulh teklifinde bu­lundu.</p>

<p>24 Ağustos 1071'de red cevabını alan Alpars­lan, ordusunu çok güzel bir şekilde yerleştirdi. Bu arada Abbasi Halifesi, Cuma günü İslâm dünyasındaki bütün camilerde, Alparslan'ın za­fer kazanması için dua edilmesini istemişti. Sul­tan Alparslan, 26 Ağustos 1071 Cuma günü as­kere hitaben te'sirli bir konuşma, manidar bir dua yapmıştı.</p>

<p>Savaş başladı. Taktik icabı Türkler geri çekildi. Hilâl şeklini alıp her taraftan düşmana saldırıldı. Bizanslılar feci şekilde mağlup oldu­lar. Romanos Diogones esir düştü. Alparslan imparatora iyi muamele yapmış sonra da bir ant­laşma yapmıştır. Bizanslılar anlaşmayı bozmuş bunun üzerine: **«Bu günden itibaren mevcut sulh sona ermiştir. Artık haç'a tapanlar öldürülecek, memleketleri fetholunacaktır. Kartallar gibi uçunuz, Bizanslılara merhamet etmeyiniz»** diyerek Anadolu'nun fethinin tamamlanması lâzım geldiğini ilân etmiştir.</p>

<p>Bu zafer Türklerin, Anadolu'yu fethederek yerleşmesine sebep olmuştur. Malazgirt aynı zamanda İslâmlıkla Hristiyanlığın hesaplaşması idi ki İslâm'ın lehine sonuçlanmıştır.</p>

<p>(Anahatlarıyla İslâm Tarihi, Sh.: 167)</p>



---

27 Ağustos Salı

## PEYGAMBER (S.A.V.) EFENDİMİZİN HÜSN-İ MUAMELELERİ</p>

<p>Kendileriyle Peygamberliğinden önce müna­sebette bulunanlar, dürüstlüğüne hayran olduklarından, O (s.a.v.)'na **«El Emîn»** diyorlardı Pey­gamber olduktan sonra bile Kureyş mensupları, Resulullah (s.a.v.)'ı can düşmanı bildikten hal­de emanetlerini muhafaza için O (s.a.v)'na ve­riyorlardı.</p>

<p>Bir gün bir bedevi, Peygamber (sav)'den alacağını almağa gelmişti. Bedevî kabalığından Resul-i Ekrem (s.a.v.)'e gayet sert sözler söy­lemişti. Ashâb (r.a.) kızarak bedeviyi şu söz­lerle uyarmışlardı:</p>

<p>- «Sen kime hitab ettiğini biliyor musun?.</p>

<p>         Bedevî:</p>

<p>- «Ben hakkımı istemeğe geldim, dedi</p>

<p>         Resûl-i Ekrem (s.a.v.) de:</p>

<p>-**«Siz onu tutacaktınız. Çünkü bu adam hakkını istiyor»** buyurdular.</p>

<p>Bundan sonra Resûl-i Ekrem (sav) Bedevî'ye hakkını fazlasıyla takdim ettiler. (İbn-i Mace)</p>

<p>Bir gün Sâib adlı bir arap taciri Paygamberimiz (s.a.v.)'e takdim edildi. Resûl-i Ekrem (s.a.v.):</p>

<p>**-  «Ben onu sizden daha iyi tanırım.»** de­mişler.</p>

<p>Sâib de:</p>

<p>**-  «Evet, ticârette arkadaşlık etmiştik. Bü­tün hesapların gayet mükemmeldi.»** demişti.</p>

<p>(Peygamber (s.a.v.) Efendimiz'in Yüce Ahlakı Sh.: 42)</p>



---

28 Ağustos Çarşamba

## HZ. OSMAN B. AFFÂN (R.A.)</p>

<p>Hz. Osman b. Affân Fil Vak'asından 6 sene evvel doğmuştur. Künyesi Ebû Âmir'dir.</p>

<p>«Zînnûreyn» lakabıyla meşhur olmuşdur ki «iki nur sahibi» demektir. Resûlullah (s.a.v.) Efendimizin kerîmesi Rukiyye (r.anha) ve onun vefatı üzerine diğer kerimesi Ümm-i Gülsüm (r.anha)'yi tezevvüç etmesi bu unvan ila meşhur olmasına vesile olmuştur.</p>

<p>Hz. Ebû Bekir (r.a.), Hz. Osman (r.a.)'a İslâmiyetten bahsetmiş, Resûlullah (s.a.v.)'e götürmek üzereyken Resül-i Ekrem (s.a.v.) Hz. Ebû Bekir (r.a.)'ı ziyarete geldi. Orada Hz. Osman (r.a.)'a: **«Allah'ın ihsan ettiği cennete rağbet et. Ben sana ve bütün insanlara hidayet rehberi olmak üzere gönderildim.»** dedi.</p>

<p>Hz. Osman (r.a.) diyor ki:</p>

**«- Resûl-i Ekrem (s.a.v.)'in lisanından duy­duğum sözler o kadar saf ve sade, o kadar i'câzkâr bir te'sîri hâizdi ki kelime-i şahadet kendi kendine ağzımdan döküldü. Elimi Resûl-i Ekrem (s.a.v.)'e vererek müslüman oldum.»**

<p>Hz. Osman (r.a.) bir çok harplere iştirak et­miş Tebük Gazası'nda İslâm Ordusu'nun üçte birini yalnız kendisi techiz etmiştir. Bu yüzden Resûl-i Ekrem (s.a.v.) bir hutbe i'rad ederek:</p>

<p>**«- Yâ Rabbi, ben Osman'dan razıyım, Sen de O'ndan razı ol!»** diye dua buyurmuştur.</p>

<p>(Hz. R.M. Sâmi (k.s.). Hz. Osman (r.a.). Sn.: 7)</p>

===

<p>**«Veledin (çocuğun) kokusu cennette bulu­nan reyhan kokusunu andırır.»** (Camiussağir)</p>



---

29 Ağustos Perşembe

## MUHABBETULLAH SEVGİDE ORTAKLIK KABUL ETMEZ</p>

<p>Ya'kub (a.s.), oğlu Yusuf (a.s.)'m rüyasın­da onbir yıldız ile ay ve güneşin kendisine sec­de ettiğini söylemesi üzerine O'nun baba ve dedesine vâris olacağını anlamıştı. Artık oğlu Yusuf (a.s.)'ı her saatte bağrına basıyordu. Böy­lece sabır da edemiyordu. Bu hareket bunu gö­ren kardeşlerinin hasedini uyandırdı. Diğer ta­raftan gayret-i İlahiyeye taalluk eylediğinden, muhabbetullah (Allah sevgisi), muhabbetlerin sultanı ise başkasıyla ortaklık kabul buyurmayacağından bu hal gayretullaha dokundu. Zira çocuğuna muhabbet tuzağı, tuzakların en şid­detlisi idi.</p>

<p>Nitekim Hazret-i Nuh (a.s.): **«Ey Rabbim yeryüzünde kâfirlerden yurd tutan hiçbir kim­se bırakma. Çünkü sen onları bırakırsan kul­ları yoldan çıkarırlar, kötüden öz kâfirden baş­ka da evlâd doğurmazlar.»** (Nuh Sûresi: 26-27) diye kavminin helakine dua etmiş, kalben mü­teessir olmamıştı. Ta ki oğlu boğulacağında sabredemeyerek sayha ile dedi ki:**«Ya Rabbi, elbet oğlum benim âilemdendir.»** (Hûd Sûresi: 45) Bunun üzerine Allah (c.c.) buyurdu: **«Ey Nuh! Senin oğlun Ken'an senin ehlinden değildir. Zi­ra o amel-i gayri sâlihtir. Ya'ni kötü amel sahibidir.»** (Hûd Sûresi: 48)</p>

<p>(Hz. R.M. Sâmi (k.s.), Hz. Yusuf (a.s.))</p>

===

<p>**«Bir kimse gülerek günah işlerse, ağlıyarak cehenneme dahil olur.»** (Menavi)</p>



---

30 Ağustos Cuma

## ÖLEN KİŞİ YANINDA YAPILACAK DUA</p>

<p>Ümmü Seleme (r.a.)'den rivayet edilen bir hadiste Ümmü Seleme (r.a.) şöyle demiştir:«Resûl-i Ekrem (s.a.v.) Efendimiz, (zevcim) Ebu Seleme (r.a.)'nin (ölümünü müteakip) onun yanına girdi. Ebu Seleme (r.a.)'nin gözü acık va­ziyette idi. Peygamber (s.a.v.) onun gözünü kapattıktan sonra:</p>

<p>**"Muhakkak ki ruh kabzedildiği (alındığı) vakit göz, arkasından takip eder"** buyurdu. O sırada ev halkından bazı kimseler feryadla ağladılar. Bunun üzerine Resûlullah (s.a.v.):</p>

<p>**«Kendi nefisleriniz üzerine hayırdan başka şey dua etmeyiniz. Çünkü melekler söyleyeceğiniz sözlere âmîn derler»** buyurdu.</p>

<p>Sonra Resûlullah (s.a.v.):</p>

<p>**-Yâ Allah! Ebu Seleme'ye mağfiret et. Onun derecesini hidayete erdirilenlerin içinde yükselt. Onun arkasından ailesinin geride kalan­ları arasında ona halef ol (yani onun işini üze­rine al). Ey âlemlerin Rabbi! Bizim ve onun gü­nahlarını mağfiret eyle. Kabrinde ona genişlik ihsan eyle ve kabrin içinde kendisini nurlandır,** diye dua buyurdu.</p>

<p>Bundan dolayı âlimler ölüme hazır olmuş kimsenin yanında kendisine tevbe etmesi, kelime-i şahadetleri hatırlatması ve kendisi ile ar­kada bıraktığı kimseler için (hayır) dua ederek onların bu dua ile faydalanmaları için iyi kim­selerin ve ilim sahiplerinin hazır olmalarını müstehap saydılar.</p>

<p>(İmam Şarânî Ölüm-Ahiret-Kıyâmet, Sh.: 44)</p>



---

31 Ağustos Cumartesi

## SULTAN II. ABDÜLHAMİD HÂN HAZRETLERİNİN İSLÂMİ YAŞAYIŞLARI</p>

<p>Sağlam bir bünyesi ve idmanlı bir vücudu vardı. Çok az uyurdu. Şafaktan önce kalkardı. Beş vakit namazını kılar, dâima Kur'ân-ı Kerîm ve Buhârî-i Şerifi okurdu. Dindar, Allah (c.c.)'a bağlı, büyük bir müslüman idi. Abdestsiz yare basmazdı. Çok çalışkandı.</p>

<p>Milletini delicesine severdi. Ramazan ayla­rında, her dairede ayrı ayrı bir imam, iki mü­ezzin ve iki harem ağasının refakatiyle teravih namazı kılınırdı Kendileri ise teravih namazı­nı ulemâ ve müezzinlerin refakatinde kılarlardı. Erkek evlâdlarla amcalar da bu cemaate dâhil olurlardı. Sarayın içinde dini hayat, başta Hün­kar, herkese hâkimdir.</p>

<p>Sultan'da dini his ve maverâî ürperti en ba­riz hususiyetti. Allah (c.c.)'ın korkusunu, kalp­lerin en büyük müeyyidesi saydığı için devlet büyüklerini bu taraflarından tutmak ister, hareketlerindeki doğruluğu bu yoldan ölçerdi. Hiç sebep yokken gece yarışı uykudan kaldırılıp sa­raya getirilen nice devlet ricali vardır ki huzura çıktıkları zaman Sultan'ın yanında açık bir Kur'­ân-ı Kerim görmüşler ve O'na el basarak sadakatlerini teyid etmişlerdir.</p>

<p>O hiç bir an (havaî görünen işlerde bile) Allah (c.c.)'ı düşünmekten gafil olmamıştır. Sarayının yanıbaşındaki Şâzeli Dergâhı'na müntesipti. Aynı zamanda Nakşî idi.</p>

<p>(N.F. Kısakürek, Ulu Hakan Abdülhamid Han)</p>



---

1 Eylül Pazar

## HZ. SÜLEYMAN (A.S.)</p>

<p>Süleyman (a.s.) halka nübüvvetini ve mu­cizesini bildirmek için: **«Ey Nas! Kuşların sözünü bilmek vahiy ile bize öğretildi ve başkalarına verilmeyen her şey bize verildi.»** demekle nübüv­vetini tasdik etmelerini istedi.</p>

<p>Süleyman (a.s.)'ın kuşlardan, cinlerden, in­sanlardan orduları toplandı, işte bütün bunlar onun tarafından zabt-u idare ediliyorlardı. Hat­ta karınca vadisi üzerine geldikleri zaman bir karınca dedi ki:</p>

<p>**«Ey karıncalar, yuvalarınıza girin. Sakın Süleyman ve orduları farkında olmayarak sizi çiğnemesin!»** Süleyman (a.s.) onun bu sözünden gülercesine tebessüm etti de:</p>

<p>**«Ey benim Rabbim! Benim, pederim ve vali­dem üzerine ihsan ettiğin nimetlerine şükretmemi müyesser kıl! İlham et! Ya Rabbi, Senin razı olacağın amel-i salihi işlemeyi bana nasib et, de­di ve: Ya Rabbi, ihsanınla beni salih kulların zümresine dahil eyle»** diye münacaatta bulundu.</p>

<p>(Hz. R.M. Sâmi (k.s.). Musâhabe, C. 6, Sh.: 76)</p>

===

**Namazın İnsanı Yükseltisi ve Allah'a Yaklaştırışı:**

<p>«Namaz, Allah'a yakınlıktır.»</p>

<p>«Kulun, Rabbı'na en yakın olduğu hal, sec­dede bulunduğu haldir. Öyle ise, secdede duayı çoğaltınız!»</p>

<p>(M. Asım Köksal, İ. Tarihi, C. 11, Sh.: 334)</p>



---

2 Eylül Pazartesi

## ABDULLAH İBN-İ ABBAS (R.A.)'DAN BİR HADİS-İ ŞERİF</p>

<p>Abdullah İbn-i Abbas (r.a.) demiştir ki:</p>

<p>-Bir gün Nebiyyi-i Ekrem (s.a.v.) Hazret­lerinin terkisindeydim. Buyurdu ki;</p>

<p>-**Evlad, sana bir kaç söz belleteyim! Al­lah'ı yani emr u nehyini gözet ki, Allah da se­ni gözetsin. Allah'ı gözet ki, onu karşında bula­sın. Bir şey istediğin vakit Allah (c.c.)'dan iste, yardım dilediğin vakit Allah (c.c.)'dan dile. Şu­nu bil ki cemi mahlukat elbirliğiyle sana bir faide ve menfaat bahşetmek isteseler, Allah (c.c.)'ın sana yazdığından fazla bir şey bahsedemez­ler. Keza cemî mahlukat elbirliğiyle sana bir za­rar vermek istese, Allah (c.c.)'ın sana takdir et­tiği ziyandan fazlasını yapamazlar. Kalemler işleri hitama erip kaldırılmış, sahifeler de, «üzer­lerinde yazılar tamam olup» kurulmuştur.**</p>

<p>İşte bu hadîs-i şerifi, her mü'min kalbinde bir ayna gibi saklamalıdır. İşini gücünü buna göre ayarlamalıdır. Böylece çalışmalı, son nefesine kadar böyle gitmelidir. Cenab-ı Allah (c.c.)'ın rahmet ve inayeti sayesinde dünya ve ahirette de güçlüklerden salim ola.</p>

<p>(Eshâb-ı Kiram Menâkıbı, Sh.: 122-123)</p>

===

**FELAK SÛRESİ**

**Bismillahirrahmanirrahim**

<p>(Rahman ve Rahim olan Allah'ın adıyla)</p>

<p>**"De ki: Yarattığın şeylerin şerrinden, karan­lığı çöktüğü zaman gecenin şairinden, düğüm­lere üfürüp büyü yapan üfürükçülerin şerrinden ve kıskandığı vakit kıskanç kişinin şerrinden sa­bahın Rabbine sığınırım."** (1-5)</p>



---

3 Eylül Salı

## PEYGAMBER (S.A.V.) EFENDlMİZ'İN HÜSN-İ MUÂMELELERİ</p>

<p>Hz. Câbir b. Abdullah (r.a.), bir sefer esna­sında Resûlullah (s.a.v.)'la beraber bulunuyor­lardı. Câbir (r.a.)'in devesi yorulmuş ve ise ya­ramaz hale gelmişti. Peygamberimiz (s.a.v.) bu deveyi Câbir (r.a.)'den satın alarak parasını vermiş ve deveyi tekrar:</p>

<p>**-«Deve de para da senindir.»** diye iâde etmişlerdi. (Buharı)</p>

<p>Yine bir defa Resûl-i Ekrem (s.a.v.) birin­den bir deve almış yerine de daha mükemmel bir deve vermiş ve **«Borçlarını daha iyi ve da­ha mükemmel ödeyenler faziletli kişilerdir.»** buyurmuşlardır.</p>

<p>Yine bir gün Medine hâricinde, bir kervan konaklamıştı. Peygamberimiz (s.a.v.) kervanın yanından geçerken kırmızı bir deve görmüşler, fiâtını sormuşlar ve hiç pazarlık yapmadan deveyi alıp gitmişlerdi. Bir müddet sonra kervân halkından bir kaç kişi arasında endişe başlamış ve deveyi, parasını almadan verdiklerinden piş­manlık duymuşlardı.</p>

<p>Kervanın içinden bir kadın:</p>

<p>**-«Üzülmeyin, bu havalide bu kadar nur yüzlü bir adam görmedik, böyle bir adam ya­lan söyleyip bizi aldatmaz.»** demiş, kervan hal­kını teskin etmişti.</p>

<p>Akşam üzeri Resûl-i Ekrem (s.a.v.) devenin parasıyla birlikte kervanın yiyecek ve içeceğini de göndermişlerdi. (Darekutnî)</p>

<p>(Peygamber (s.a.v.) Efendimiz'in Yüce Ahlakı. Sh: 43)</p>



---

4 Eylül Çarşamba

## İCTİHAD VE MÜCTEHİD</p>

<p>**İçtihad**, bir hükm-i şer'îyi, delîl-i şer'isinden istinbal ve istihraç hususunda olanca ilmî kuvvetini sarfetmektir. Binâenaleyh, fürûâta müte­allik olan şer'i bir hükmü, delilinden çıkarmak, Kitab ve Sünnet'den o hükmü anlayıp ortaya koymak hususunda tamam kuvvetini sarfa, ta­kat ve kudret-i beşeriyesini tamâmiyle ibzâle ictihad ve böyle tamam kuvvetini sarfeden kim­seye de Müctehid ve Fakih denir. Müctehid ola­bilmek için Kur'ân-ı Kerîm'in hem lûgaten müf­redat ve mürekkebâtının ma'nâlarını, hem de ma'nâ-i şer'îsini tamâmiyle ihata etmiş olmak ve bununla beraber, hâs, âm, nâsih ve mensûh gibi bütün aksamı, Kur'ân ahkâmına müteallik olan Sünnet'i, metin ve senedi ile bilmek, aynı zamanda nerelere İcmâ' vârid olmuş ise onları da tamâmiyle bilmek lâzımdır.</p>

## KIYAS VE İCTİHÂDIN LÜZUMU</p>

<p>Şer'î hükümlerin asıl kaynağı olan Kitâb vs Sünnet, lâfız i'tibâriyle mütenâhî, havâdistir. Vakaayi ise gayr-i mütenâhî olduğundan, her hâ­dise ve vak'a hakkında Kitâb ve Sünnet'de sarih bir nass bulunamayacağı gayet tabiîdir. Bunun içindir ki, zaman geçdikçe ve insanlar arasında muamelât çoğaldıkça, ferdî hükümlere ihtiyaç hâsıl oluyordu. Binâenaleyh bu suretle ictihad yapmak kudreti olanlar, emsali emsale kıyas ede­rek hükümler veriyorlardı. Hakkında sarih bir Âyet, yâhud Sünnet bulamadıkları hâdiseler da kendi içtihatlariyle amel ederlerdi.</p>

<p>(A.H. Akseki, İ. Dini, Sh.: 26)</p>



---

5 Eylül Perşembe

## OSMANLI'DA TEMiZLiK</p>

<p>Temizlik, Osmanlı'ya göre, imandan gelir. 1655'de istanbul ve Batı Anadolu'yu gezen Jean de Thévenot, şöyle der: **"Türkler normal boylu, mütenâsib vücudlu bir ırktır. Avrupa'da görü­len beden kusurları, meselâ topallık, hele kanburluk fevkalâde azdır. Dilimizdeki «Türk gibi kuvvetli» meseli boş yere söylenmemiştir. Sıh­hatli, kuvvetli, uzun ömürlü insanlardır Az hasta olurlar. Hastalarına evlerinde çok ihtimam ile bakarlar. Oburluk etmez, ölçülü yer, bir öğünde çok çeşitli şeyler yemezler, sık yıkanır­lar. Sanıyorum bu yüzden hasta olmazlar. Avrupa'daki bir çok hastalık, meselâ böbrek taşı, meçhuldür."** «Türkler'in tuvaletleri çok temizdir.» «Dünyanın en temiz insanlarıdır.» «Yemekten önce ve sonra mutlaka ellerini ve ağızlarım yı­karlar. » «Türk mutfağı çok temizdir. En küçük bir kire tahammülleri yoktur. Sofra takımları temizlikten parıldar.» «En yoksul bir Türk köy­lüsünün evinin temizliği hayrete şayandır. Türk hastahâneleri, Avrupa hastahânelerinden çok da­ha temizdir. Türkler bu hayâtı asırlardan bari yaşıyorlar. Bizde ise temizlik yarım asır önce başlıyabilmiştir.» Yere tükürmek bir Frenk âde­tidir ve Türkler'ce hayret mevzuudur, zira Türk, mendilini çıkarıp tükürür.</p>

<p>(Osmanlı Devleti Tarihi, Yılmaz Öztuna C 2)</p>

===

<p>**"İnsanların yaptıkları her şey kitâblarda ka­yıtlıdır."** (Rahman Sûresi: 52)</p>



---

6 Eylül Cuma

## SADECE ALLAH (C.C.)'TAN YARDIM TALEP EDİLİR</p>

<p>Cebrail (a.s.), Yûsuf (a.s.)'ın yanına, zindana dahil olup dedi ki:</p>

<p>-Ey temizlerin temizi, muhakkak Cenâb-ı Hakk senin ile beni mükerrem kıldı. Ve babaların ve Rabbin sana selâm ediyor ve sana bu­yuruyor ki:</p>

<p>-Benden haya etmedi de benden başka­sından istiâne ile yardım talep etti. Ve izzetim hakkı için elbette zindan içinde senelerce onu bekleteceğim. Yûsuf (a.s.)'da dedi ki:</p>

<p>-Ey Cebrail! O, benden razı değil mi? Cebrail (a.s.) da:</p>

<p>-Ceddi İbrahim (a.s.)'a uyması vâcib idi ki başkasından yardım istemeyi terk etmesi lâzımdı. O, ateşe atılacağı vakit Cebrail: "**Bana ihtiyacın var mı?"** demişti de, O: **«- Sana ihtiyacım yok. Rabbinden istediğinde de benim hâ­limi Rabbim bilir, istemeden benim vekilimdir.»** cevabını vermişti.</p>

<p>Mâlik bin Dinar (r.a.)'dan: "Yûsuf (a.s) şarâbdara (beni efendinin yanında an) dediğinde, Allah Teâlâ buyurdu ki:</p>

<p>- Ey Yûsuf benden gayri vekil edindin, elbette senin hapsini uzatacağım. Bunun üzerine Yûsuf (a.s.) ağladı ve dedi ki:</p>

<p>**-«Ya Rabbi hüzün ve belâların çokluğun­dan kalbim kasvetlendiydi. Bir daha benden böy­le bir kelime sudur etmez.»**</p>

<p>(Hz. R M. Sâmi (k.s.), Hz. Yûsuf (a.s.))</p>

===

<p>**«Yeryüzünde haşmetli dağlar yarattık, sizle­re tatlı sular içirdik.»** (El-Murselât: 27)</p>



---

7 Eylül Cumartesi

## ŞAH ABDULLAH DEHLEVİ (K.S.)</p>

<p>Pederleri Seyyid Abdüllatif Hazretleri bu­gün rüyasında Hz. Ali (r.a.)'yi gördü:</p>

<p>-  Ey Abdüllatif! Hakteâlâ Hazretleri sana bir oğlan çocuğu ihsan edecektir. Ona bizim ismimizi koy! buyurdular.</p>

<p>Hakikaten çocuk doğduğunda adı Ali Abdul­lah kondu. (Pencap, Beytale 1158.)</p>

<p>Ali Abdullah zamanının büyük meşayıhını ziyaret eder. Sohbetlerinde bulunur, himmetleri­ni alır. Nihayet 22 yaşına varır. Mazharı Can Canan Hazretlerini bulur ve bir beyitle arzı tes­limiyet gösterir.</p>

<p>Hazreti Şeyh:</p>

<p>- Oğlum burası tuzsuz taş yalamak gibidir.Başka zevkli, şevkli yer ara! buyurur.</p>

<p>Abdullah:</p>

<p>-Benim aradığım da tuzsuz taş yalamak­tır, der ve teslim olur.</p>

<p>15 sene Mazharı Can Canan Hazretlerinin hizmet ve sohbetlerinde bulunur ve hilâfetlerini alır.</p>

<p>Kalblere muzmar olanları keşfen bilmeleri, müşkülleri halletmeleri, hastalara şifa vermele­ri, gaibleri bulmaları Hazretin sıyt ve şöhretini arttırır. Muhitin yegâne müracaat unsuru ola­rak tanınır. Usul ve terbiyesi mühimdi. Çok bü­yük zatlar yetiştirmiştir. Yaşlandığında dilinden düşmeyen beyitlerin mealleri şöyledir:</p>

<p>-" Ey sevgilim, ey sevgilim (Rabbim) kocadım bittim.</p>

<p>Aşkının nuru üzerime düştükçe gençleşiyorum"</p>

<p>(M. Hâni, Adâb, Sh.: 125)</p>



---

8 Eylül Pazar

## GAZİ SULTAN SÜLEYMAN HÂN HAZRETLERİ</p>

<p>Osmanoğullarının onuncu olgun padişahıdır. Uzun boylu, seçkin yaratılıştı, ünü güneş kadar parlak bir padişahtı. Kâfirlere azametli ve zen­gin görünmek için serâser ve dibâ giymiş ve üzerinde ziynet bulundurmuştur.</p>

<p>Hayırlı cihâdları ve fetihleri ciltler doluşu­dur. Tahta çıkınca da okumaktan geri kalmamış, fıkıhla uğraşmış, sadr-ı şerifi okumuştur. Ru­meli Kadıaskerine: **«- Falan kitabın falan bölümünde bu fıkhî mes'elenin açıklaması var, ora­ya da bir bakıveriniz.»** demiştir.</p>

<p>Yiğitlik ve heybeti, üslûbundaki akıcılık, sohbetlerinin seçkinliği, kalemle yazılamayacak derecedeydi. Büyük ataları gibi bu da hayır iş­lerine dönük, iyilik severdi. Babası Sultan Selim Hân'ın temiz ruhu için bir büyük cami ile med­rese ve imaret, talebe-i ulûm için yatı odaları yaptırmıştır. Ayrıca Şehzâdebaşı Camii, Cihan­gir Camii, daha nice camiler ve Süleymaniye Camii ki çağların eşine rastlamadığı yapılardan biridir.</p>

<p>Fethettiği kaleler ve şehirler hesapsızdır. Sultan Süleyman'ın ayak bastığı yerler. Allah (c.c.)'ı inkâr edenlerin veya dalalet ehlinin zul­münden kurtulmuştur. Yiğitlikte ve kuvvette eşi yoktu. Üstün savaşçıydı. Dünyayı baştanbaşa elegeçirebilirdi. Zenginliği de aynı nisbettaydi. Allah (c.c.)'a sığınış ve güvenişleri de çok faz­laydı. Zigetvar Savaşı'nı, hayatının son günle­rinde safa bilmiş, dünya sultanlığının esenliğini, âhiret âleminin yüceliğiyle savaş meydanında değişmiştir.</p>

<p>(Bostanzâde Yahya Efendi, Tarih-i Sâf)</p>



---

9 Eylül Pazartesi

## GUSLÜN FARZLARI VE SÜNNETLERİ</p>

<p>**Guslün farzları üçtür:** Ağzı, burnu ve bü­tün vücudu kuru yer kalmayıncaya kadar yıkamaktır.</p>

**Sünnetleri;**

<p>1   - Gusle; niyet ile, besmele ile, misvak ile başlamak.</p>

<p>2- Gusülde evvela elleri, oyluk yerlerini yıkamak, bedende meni vesaire eseri varsa gidermek,</p>

<p>3- Gusülden evvel sünnet veçhile abdest almak,</p>

<p>4 - Abdestten sonra evvela üç defa başa sonra üç defa sağ omuza, üç defa da sol omuza su dökmek, her defasında vücudu oğmak,</p>

<p>5 - Gusül suyunda israftan ve taktirden yani pek fazla veya eksik olmasından kaçınmak,</p>

<p>6 - Kimsenin görmeyeceği bir mahalde yı­kanmak.</p>

<p>7- Tenha bir yerde yıkanıldığı halde av­ret yerini açık bırakmamak, şayet açık bırakılırsa kıble tarafına yönelmemek,</p>

<p>8- Gusül ederken söz söylememek,</p>

<p>9- Gusülden sonra elbiseyi giyerken ça­bukça teşebbüs edivermek,</p>

<p>10- Gusülden sonra bedeni bir havlu ve­ya bir mendille silmek.</p>

<p>11 - Bir kimse, ağzına ve burnuna su al­mak suretiyle akar bir suya veya bir havuza dalsa ve bütün vücudu ıslansa gusl farizasını ye­rine getirmiş olur.</p>

<p>Gusül esnasında dua okumak ta mekruhtur. (Ö.N. Bilmen, İslâm İlmihali, Sh.: 93)</p>



---

10 Eylül Salı

## PEYGAMBER (S.A.V.) EFENDİMİZ'İN ADÂLET VE İNSÂFLARI</p>

<p>Dünyadan elini eteğini çekmiş bir insan için adalet ve insaf gayet kolay bir iştir. Fakat halk arasına karışan Resûl-i Ekrem (s.a.v.) gibi bir­birlerinin can hasmı olan kabileler arasında yaşayan ve onları ıslâha çalışan biri için adalet ve insaf sahibi olmak çok zor bir iştir. Resûl-i Ekrem (s.a.v.) bütün bunlara rağmen asla adalet ve insaftan ayrılmadan insanları Hakk (c.c.)'a çağırmağa devam etmişlerdir.</p>

<p>Bir defa Mahzumî'lerden bir kadın hırsızlık etmişti de Kureyş, yüksek bir aileye mensûb olan bu kadının ceza görmemesini istemiş ve bu iş için Peygamberimiz (s.a.v.)'e, evlâtlığı Zeyd (r.a.)'in oğlu Üsâme (r.a.)'yi aracı olarak gön dermişlerdi. Resûlullah (s.a.v.) bu duruma canları sıkılarak:</p>

<p>**-«İsrailoğulları. bu gibi taraf tutmaları, fakirler üzerinde en şiddetli cezaları uygulama­ları yüzünden helak oldu. Kızım Fatma hırsızlık yapsa O'nun da elini keserdim.»** buyurmuşlardı.</p>

<p>Bu eşitlik ve tarafsızlığın eseri olarak yal­nız müslümânlar değil, müslümânlığın can düş­manı olan yahûdiler bile da'vâlarını Hz. Pey­gamber (s.a.v.)'e getirmeğe başladılar. Yahudi­lerin da'vâlarını kendi şer'i prensiplerine (Tev­rat esâslarına) göre hükme bağlıyorlardı.</p>

<p>(Peygamber (s.a.v.) Efendimiz'in Yüce Ahlakı. Sh.: 45)</p>

===

<p>**«Kahkaha ile gülmek şeytandan, gülümsemek ise Rahmandandır.»** (Menavi)</p>

<p class="c4"> </p>



---

11 Eylül Çarşamba

## HZ. ALİ (R.A.)'NİN OĞLUNA VASİYETİ</p>

<p>Hz. Ali (r.a.) buyurdu ki:</p>

**«Ey Oğul!...**

**Her şeyden önce Allah'dan hakkıyla kork. Bütün emirlerini yerine getir. O'nu zikretmekle kalbini yaşat. İpine sımsıkı sarıl. Eğer tutunursan Rabbinle aranızdaki bağdan daha kuvvetli hangi bağ bulunabilir.**

**Allah yolunda hakkıyla çalış. O'nun uğrun­da mücâhede ve mücâdele etmekten çekinme. Herhangi bir kimsenin ağır sözleri seni yolun­dan alıkoymasın. Nerede olursan ol, Hakk'a ulaşmak için bütün güçlükleri aşmaya çalış.**

**İslâmiyette ne var ise hepsini anla ve öğren. Kendini güçlükler karşısında sabretmeğe alıştır. Zîra haksızlık karşısında Hakk'a sabretmek en iyi ahlâktır. Bütün işlerde Allah'a sığın. Zira O en iyi koruyucu, en iyi barınak ve en yakın kur­tarıcıdır. Her işinde Allah'a teslim ol. Zira insanoğluna her şeyi bahşeden de O, mahrum eden de O'dur.**

**Allah'ın karşısında kuvvet ve kudretsizliği­ni düşün. Her hususda O'na ihtiyâcın vardır. O'na yönel, rızâsını dile, cezasından kork. Emir­lerini yerine getirmeğe çalışs Zira O iyilikten başkasını emretmez. Yasaklarından kaçın, çün­kü o kötülükten başkasını yasaklamaz...»**

<p>(Hz. R.M. Sâmi (k.s.), Hz. Ali (r.a.))</p>

===

**"Çok yiyip içen kimsenin kalbi kasî (duy­gusuz, hissiz) olur. Yani zikir edemez."**
(Menavi)



---

12 Eylül Perşembe

## AFV VE MÜSAMAHA</p>

<p>Kur'ân-ı Kerîm'de:</p>

<p>- Habibim, halkın kusurlarını affet! Maruf ile emret! Kendini bilmez cahillerden yüz çevir, buyrulur.</p>

<p>Ma'ruf, Allah-ü Teâlâ'nın vahyi ile iyiliğini haber verip beyan buyurduğu şeylerdir. Bu âyet-i celilede Cenâb-ı Hakk kullarına 3 şeyi emredi­yor:</p>

<p>1 - Hak ile münasebet ve muamelede afva sarılıp insanların kusurlarını bağışlamayı âdet ve huy edinmek,</p>

<p>2 - Allah'ın emirlerini halka nasihatla du­yurmak, münker ve fena şeylerden sakındırmakla hayırhah olmak,</p>

<p>3 - Söz dinlemez, delile kanaat etmez muannid ve küfründe ısrarlı olan kimselerden uzak durmak, yüz çevirmek, Ebu Cehil ve tebası gibi.</p>

<p>Bu âyet-i celilede her ne kadar Rssûlullah (s.a.v.)'a hitap buyrulmuşsa da hakikatte hita­bın bütün müslümanlara olduğunu bilmek lâ­zımdır.</p>

<p>(Hz. R.M. Sâmi (k.s.), Musâhabe, C. 6, Sh.: 99)</p>

===

<p>«Sahipsiz olan memleketin batması haktır;</p>

<p>Sen sahip olursan bu vatan batmayacaktır.»</p>

<p>«Ey cemâat, yeter Allah için olsun uyanın</p>

<p>Sesi pek müthiş öter sonra kulaklarda çanın»</p>

<p>«Ey Millet-i merhume, sabah oldu uyan!</p>

<p>Sana az geldi ezanlar, ötsün mü bu çan?»</p>

<p>(M. Akif ERSOY)</p>



---

13 Eylül Cuma

## CUMA GÜNÜNDE ŞEREFLİ SAAT</p>

<p>Münavî'nin ifadesine göre Cuma gününde bulunan vakt-i icabet hakkında pek çok görüş­ler vardır:</p>

<p>1 - Cuma günü içinde bir saattir ki, sabit değil değişkendir, İmam-ı Gazali (rh. a.) bu görüştedir.</p>

<p>2 - Kuşluk vakti müezzin sala okuduğu va­kit.</p>

<p>3 - Fecrin doğuşundan güneşin doğuşuna kadarki zaman.</p>

<p>4   - İkindi vaktinden güneş batana kadar.</p>

<p>5 - Hatip minberden indikten sonra namaz için tekbir alıncaya kadar.</p>

<p>6 - Güneşin doğuşundan sonraki ilk saat.</p>

<p>7 - Güneşin doğması anı.</p>

<p>8 - Cuma ezanı vaktinde.</p>

<p>9 - Ezandan namaz kılıncaya kadar.</p>

<p>10- Ezandan kâmete kadar.</p>

<p>11- Hutbenin başından sonuna kadar.</p>

<p>12- Gündüzün son saati.</p>

<p>13- İkindi namazı vaktinde.</p>

<p>14- Senede bir Cuma'ya mahsustur.</p>

<p>15- Bütün bir Cuma içinde gizlidir.</p>

<p>(Hz. R.M. Sâmi (k.s.), Musâhabe, C. 8)</p>

===

**Doğruluk Hakkında Tavsiyeler:**

<p>Bir Hadis-i Şerifte;</p>

<p>**"Doğruluğa devam ediniz! Çünkü, doğruluk, iyiliğe götürür. İyilik ise, Cennet'e götürür. Yalandan sakınınız! Çünkü, yalan, Fücura (sapıklığa) götürür."** buyurulur.</p>

<p>(Sahih-i Müslim. C. 4, Sh.: 2013)</p>



---

14 Eylül Cumartesi

## MEVLÂNÂ HALİD ZİYAÜDDİN BAĞDADÎ (K.S.)</p>

<p>Mevlâna Halid Ziyaüddin Bağdadi tavsiya üzerine Abdullah Dehlevî Hazretleri'nin Hanigahına girdiler. Burada elde süpürge ve su ko­vası, abdesthaneleri temizlemeye başlar. Günler geçer, aylar geçer nefis zayıf bulur Halid'e yük­lenir:</p>

<p>-  Ey Bagdad ve Şam diyarlarının büyük âlimi Mevlâna Halid! Deli mi, veli mi belirsiz kişinin bir tek sözü ile kalkmış, dağlar, beller, diyarlar aşmış gelmişsin, aradığını bulamamışsın. Hani Mürşidi kâmil? sana pislik temizlettiriyor­lar. Bunun ledünnî ilmi nerde?</p>

<p>Birden Halidin mayasındaki İhlasın sıdk şim­şeği çakar:</p>

<p>-  Nefis! uzatma! Gerekirse vallahi sakalım­la süpürürüm pislikleri!., der ve işine devam eder.</p>

<p>Şah Abdullah Dehlevî Hazretleri pencereden avluya bakıyor.. Görür ki Halid'in elindeki süpürgeyi ve kovayı melekler taşıyorlar. Çağırır:</p>

<p>-Ya Halid gel!... Pür edeb gelir. Mürşid:</p>

<p>-  Oğlum Halid! ilmin cihanı tutmuş, bilgin dünyaya kâfi, tek noksanın gurur ve kibir idi. Onu ayaklar altına aldın işini melekler görür oldu. Şimdi git bütün iklimleri irşad et!</p>

<p>Şah Abdullah Dehlevi Hazretleri Müceddid Mevlâna Halid Ziyaeddinin atının özengisini tutar, onu atına bindirir, yedi iklimi irşad etmek üzere Bağdat istikametinde ufka doğru atını sürdürür. Peşinden iki damla göz yaşı:</p>

<p>-  Aleyke Avnullah!... Fi Emanillah...</p>

<p>(M. Hâni. Âdâb)</p>



---

15 Eylül Pazar

## DÜNYA HAYATINI SEVENLER</p>

<p>Allah-û Teâlâ buyuruyor ki:</p>

**«Kafirlerin, müslümanlan irtidada icbar et­melerinin sebebi, onların dünya hayatını ahiret üzerine tercih etmeleridir. Allah Teâlâ kâfir olan kavmi hidayete erdirmez.»**

<p>Hz. Peygamberimiz (s.a.v.) de buyuruyor ki:</p>

**«Sana insanların en kötüsünün kim olduğu­nu haber vereyim mi? Yalnız başına yiyen, arkadaşlarından kıskanıp yedirmeyen, yalnız ba­şına sefer eden ve kölesini dövendir. Sana bundan da kötüsünü haber vereyim mi? İnsanları sevmeyen ve insanların da sevmediği kimsedir. Sana bundan da kötüsünü haber vereyim mi? Şerrinden korkulan, kendisinden hayır umulma­yan kimsedir. Sana bundan da kötüsünü haber vereyim mi? Başkasının dünyası uğruna ahiretini satandır. Sana bundan da kötüsünü haber vereyim mi?**

**Dini kendisine siper edinerek dünyayı yiyen­dir.»**

<p>Ve bir ayette de:</p>

<p>**«Ve lâkin kalbi küfür ile dolu olan için dün­yada ilahi gadap ve ahirette de büyük azap vardır.»** buyurulmaktadır.</p>

<p>(Hz. R.M. Sâmi (k.s.), Musâhabe, C. 8, Sh.: 40)</p>

===

<p>**«Kimin hicreti Allah'a ve Resulüne ise vara­cağı yer Allah ve Resulüdür. Kimin nail olmak istediği bir dünyalık yahud nikahlamak istediği bir kadın ise, varacağı yer o hicret etdiği şeydir.»** (Hadîs-i Şerif)</p>



---

16 Eylül Pazartesi

## KUR'ÂN İLMİ</p>

<p>Kur'ân-ı Kerîm, Allah-û Teâlâ Hazretleri ta­rafından Cebrail (a.s.) vasıtasıyla Peygamber Efendimiz (s.a.v.)'e iktizâ ettikçe âyet âyet, sûre sûre inzal edilmiş, indirilmiş olan Kitâb-ı Mübîn'dir. Peygamber (s.a.v.), Cebrail (a.s.) vasıta­sıyla Cenâb-ı Hakk'dan Kur'ân-ı Kerim'i nasıl al­mış ise, öylece ashabına okumuş, onlar da Pey­gamber (s.a.v.)'in tarifi veçhile hem yazmışlar, hem de ezber etmişlerdir. Hangi âyet nereye yazılacaksa onu tarif etmiş, onlar da öyle yazmışlardır. Kur'ân'da Peygamber (s.a.v.)'in kendisi­ne ait hiçbir şey yoktur. O, sâdece aldığını söyle­miş ve yazdırmış ve onların hem ma'nâsını, hem de okuma tarzlarını tâlim buyurmuştur.</p>

<p>Binâenaleyh, Kur'ân ilmi, ikidir:</p>

<p>1 - Kur'ân okunmasına âid olan ilim,</p>

<p>2 - Kur'ân âyetlerinin ma'nâlarını, incelik­lerini bildiren ilim.</p>

<p>Birincisine ilm-i Kırâet, ikincisine İlm-i Tef­sir denir. Kur'ân-ı Kerîm'in bâzı kelimeleri birkaç veçhile okunabilir. Bu vecihlerden yedisi Efendimiz (s.a.v.)'den tevâtüran naklolunmuştur. Bunlara Kırâet-i Seb'a denir. Bu kıraat­lere Peygamberden sahih senedlerle nakledilmiş üç kırâet daha ilâve olunmuş ve mecmûuna Kı­râet-i Aşere denilmiştir. işte bu hususta bir ilim meydana gelmiş ve kitaplar da yazılmıştır. İlk kitap yazan, yani bu kırâetleri kitapta toplayan, hicrî (224) de ölmüş olan Kaasım'dır. İkincisi de (258) de ölmüş olan Kûfe'li Cübeyr Oğlu Ahmed'dir. Bunlardan sonra daha pek çok kitaplar ya­zılmıştır.</p>

<p>(A.H. Akseki, İ. Dini, Sh.: 32)</p>

<p> </p>



---

17 Eylül Salı

## PEYGAMBER (S.A.V.) EFENDİMİZ'İN SEHÂVET VE CÖMERTLİKLERİ</p>

<p>Kerem ve cömertlik, Peygamberimiz (sav)'in tabîat-ı aslîyelerindendir. Peygamberimiz (s.a.v.), insanların en âlicenâb ve en asîli idiler. Bilhassa Ramazân aylarında O (s.a.v.)'nun ke­rem ve sehâvetine sınır olmazdı.</p>

<p>Bir gün bir adam Resûl-i Ekrem (s.av) mer'ada otlayan keçilerini sayarken gelmiş ve bir kaç keçi istemişti. Resül-i Ekrem (s.a.v.) de ona bütün sürüyü vermişti. Adam sürüyü kabi­lesine götürdüğünde:</p>

<p>**-«Hepiniz müslümân olunuz. Muhammed (s.a.v.) o kadar cömerd ki, fakirlikten hiç korkmuyor.»** demişti. (Buhârî)</p>

<p>Resûl-i Ekrem (s.a.v.) ba'zen birinden bir şey satın alır, sonra onu yine hediye ederlerdi Kendilerine bir şey geldi mi derhâl onu başka­larına hediye ederlerdi. Yanlarında bir şey gece kalacak olsa ondan üzüntü duyarlardı</p>

<p>Resûl-i Ekrem (s.a.v.)'in hanımı Hz. Ümm-ü Seleme (r.a.) validemiz anlatıyor:</p>

<p>-  **«Resûlullah (s.a,v.)'ın yüzünde bir deği­şiklik hissettim. Sebebini sorunca:**</p>

<p>-  **«Dün aldığım yedi dinarı veremedim ya­nımda kaldı.»** dedi.» (Müsned-i İbn-i Hanbel)</p>

<p>(Peygamber (s.a.v.) Efendimiz'in Yüce Ahlakı, Sh.: 48)</p>

===

**"Din kardeşinin ihtiyacını gideren bir mü'minin hacetini de Cenab-ı Allah giderir."**
Hadis-i Şerif (Camiussağir)



---

18 Eylül Çarşamba

## BİR GECE</p>

<p>On dört asır evvel, yine bir böyle geceydi,</p>

<p>Kumdan, ayın on dördü, bir öksüz çıkıverdi!</p>

<p>Lâkin, o ne hüsrandı ki: hissetmedi gözler;</p>

<p>Kaç bin senedir, halbuki; bekleşmedelerdi!</p>

<p>Nerden görecekler? Göremezlerdi tabiî:</p>

<p>Bir kere, zuhur ettiği çöl en sapa yerdi;</p>

<p>Bir kerre de, mâmûre-i dünyâ, o zamanlar,</p>

<p>Buhranlar içindeydi, bugünden de beterdi.</p>

<p>Sırtlanları geçmişti beşer yırtıcılıkta;</p>

<p>Dişsiz mi bir insan, onu kardeşleri yerdi!</p>

<p>Fevzâ bütün âfâkına sarmıştı zeminin.</p>

<p>Salgındı, bugün Şark'ı yıkan, tefrika derdi.</p>

===

<p>Derken, büyümüş, kırkına gelmişti ki öksüz,</p>

<p>Başlarda gezen kanlı ayaklar suya erdi!</p>

<p>Bir nefhada insanlığı kurtardı O Masum,</p>

<p>Bir hamlede kayserleri, kisrâları serdi!</p>

<p>Aczin ki ezilmekti bütün hakkı, dirildi;</p>

<p>Zulmün ki, zeval aklına gelmezdi, geberdi!</p>

<p>Âlemlere, rahmetti, evet, şer'-i mübîni,</p>

<p>Şehbâlini adi isteyenin yurduna gerdi.</p>

<p>Dünya neye sahipse, onun vergisidir hep;</p>

<p>Medyun ona cemiyyeti, medyun ona ferdi.</p>

<p>Medyundur o Masuma bütün bir beşeriyyet...</p>

<p>Yârab. bizi mahşerde bu ikrar ile hasret.</p>

<p>Mehmet Akif Ersoy</p>

===

<p>**"İsteyip, talep edipte hasıl olmasından güç­lük, sıkıntı, zahmet çeken kimse bana çokça salatu selâm göndersin."** Hadis-i Şerif (Nevadirilusul)</p>



---

19 Eylül Perşembe

## MEVLİD-İ NEBEVİ</p>

<p>Doğdu ol saatte ol Sultan-ı Din</p>

<p>Nura gark oldu Semavât-ı zemin.</p>

<p>Peygamberimiz (s.a.v.) Miladî 571 senssinde Rebîülevvel ayının 11. gününü 12. gününe bağla­yan Pazartesi gecesi sabaha karşı İNSANLARA MÜREBBİ ve BÜTÜN KÂİNATA YEGÂNE ÖN­DER olarak dünyaya teşrif etmişlerdi. Bu mübarek güne MEVLİD denir. Bu olay dünyanın en büyük olaylarından birisi ve birincisidir.</p>

<p>Hz. Peygamber (s.a.v.) Efendimiz son pey­gamberdir ve alemlere rahmet olarak gönderilmiştir. Allah (c.c.) O'ndan daha şerefli ve de­ğerli bir varlık yaratmamıştır. Zira bir Hadîs-i Kudsî'de şöyle buyuruyor: **«Habîbim sen olma­saydın kâinatı yaratmazdım.»**</p>

<p>Ümmeti olmak şeref ve saadetine nail oldu­ğumuz Peygamberimiz (s.a.v.)'in doğdukları bu geceyi Allah (c.c.)'a hamd edip ibadette buluna­rak, istiğfar ederek, Kur'ân-ı Kerîm okuyarak, Efendimiz (s.a.v.)'e selât ve selâm getirmek su­retiyle ihya etmeliyiz. Kısa ömrümüzde sayılı olarak geçirdiğimiz bu gecede gaflet üzere ol­mamalıyız. Bolca tazarru ve niyazda bulunmalı­yız. Bugün oruçlu olmayı da ihmal etmemeliyiz</p>

===

<p>**"Şüphesiz Allah (c.c.) ve melekleri o peygamber (s.a.v.)'e salat ederler. O halde ey îmân edenler: Siz de ona salat ve selâm getirip gönülden tam bir teslimiyet içinde ona selâm verin."** (Ahzap:56)</p>



---

20 Eylül Cuma

## NEFS HAKKINDA</p>

<p>Hadis-i Kudsî de:</p>

<p>**«Nefsine adavet et, zira o nefs bana düş­manlık için dikilmiştir.»** buyrulur.</p>

<p>Hadis-i Şerifte de:</p>

<p>**«Nefsin bineğindir. Ona rıfk ile muamele et.»** buyrulur.</p>

<p>Bu iki hadis zahiren mütenakız görünse de lâfızlara bakıldığında öyle olmadığı anlaşılır. Birincisindeki «adavet» emri, nefsin Allah (c.c.)'a adavetinden dolayıdır, ikincisindeki **«nefsin se­nin bineğindir»** lafzı ise nefs ne zaman itaatkar olursa o zaman ona rıfk ile muamele etmek lâzım geldiğine işarettir. Nefs, mutmainne dere­cesine ulaşınca muti olur ve o zaman nefsi beslemek lâzıdır.</p>

<p>Nefsin 7 kötü sıfatı vardır:</p>

<p>Kendini beğenme, kibir, riya, gadab, hased, mal sevgisi, makam sevgisi. Cehennemin de 7 kapısı vardır. Kim nefsini bu yedi kötü sıfattan temizlerse cehennemin bu yedi kapısı ona kapanır ve Cennete girer. Nitekim:</p>

<p>**«Hesaba çekilmeden evvel kendinizi hesa­ba çekiniz»** buyrulmaktadır.</p>

<p>(Hz. R M. Sâmi (k s.), Musâhabe, C. 3)</p>

===

<p>**Mubah**: Yapılması da, yapılmaması da şer'an caiz bulunan şeydir ki, yapılmasında sevap, terkedilmesinde de günah yoktur.</p>

<p>Herhangi helâl bir taamı veya meyvayı yi­yip yememek gibi.</p>

<p>(Ö.N. Bilmen. İ. İlmihali Sh.: 46)</p>



---

21 Eylül Cumartesi

## ABDÜLKERİM CEYLÎ HAZRETLERİNİN MÜHİM TAVSİYELERİ</p>

<p>Seyyid Abdülkerim Ceylî Hazretleri «El-ESFAR, ŞERHİ RİSALET'İL ENVAR» adlı eserinde şöyle yazdı:</p>

<p>Ey kardeşim, Allah'ın rahmetine nail olma­nı dilerim. Söylediklerimi anlamaya çalış.</p>

<p>Çok uzak beldeleri gezdim. Orada, her çeşit insanla görüştüm. Bunlar arasında kendilerini: Sofiyenin kemale ermişi, o kâmillere bağlı, dış yüzlerini, onların suretlerinde gösteren ve bu yolda iddia sahibi olandan daha şerli, daha kö­tü, Allah-ü Teâlâ'nın zatına daha uzak hiç bir taife görmedim. Onlar bu iddialarına rağmen; Allah'a, Resulüne ve ahiret gününe de inanma­mışlardı. Sonra, şer'î tekliflerin hiç bir bağı al­tına da girmiş değillerdi.</p>

<p>Anlatılan uygunsuz zümrenin çoğunu, ham de ileri gelenlerini Azerbaycan, Şirvan, Ceylân ve Horasan tarafında gördüm. Allah onların hep­sine lanet etsin. Allah'a sığın;Allah'a sığın ey kardeşim. Onlardan bir kişinin dahi bulunduğu bir karyede kalma. Çünkü, Allah-û Teâlâ bu mânâda şöyle buyurdu:</p>

**- «Öyle bir fitneden sakınınız ki o: İçiniz­den yalnız zulmedenlere isabet etmez.»**

<p>Onları görmemek senin için kolay olmazsa; komşusu olma. Onlarla oturup kalkman şöyle dursun, onlarla konuşma bile...</p>

<p>Bu anlattıklarımı yapmaya çalışmazsan, sa­na nasihatimin hiç bir faydası yoktur. Hidayeti ancak Allah nasib eder. (M. Hâni, Âdâp)</p>



---

22 Eylül Pazar

## YAVUZ SULTAN SELİM HÂN'IN VEFATI</p>

<p>Yavuz büyük bir donanma hazırlattı. Ordu­sunun başında olarak Edirne'ye doğru yola çıktı. Çorlu yakınlarında, sırtında akan şîr-i pençeyi (çıban) hamken sıktırmış ve neticede hastalanıp yatağa düşmüştür. Yanında bulunan nedimi Ha­san Çan'a yatakta bulunuşunu kesdaderek «Ne haldür?» demiş; o da **«Sultanım, Cenab-ı Hakk'a teveccüh edip Allah (c.c.)'la olunacak zamandır»** sözlerini sarfetmiştir. Yavuz **"Ya bizi bunca zamandan beri kimin ile bilirdin? Cenab-ı Hakk'a teveccühümüzde kusur mu fehmettin?"** cevabı­nı vermiştir. Hasan Can **«Ha'şâ ki, bir zaman, zikr-i Rahman'dan gufûl müşahede etmiş olam, Lâkin bu, gayri zamana benzemediği cihetten, ihtiyaten cesaret eyledim"** demiştir. Bunun üzerine Yavuz **«Sûre-i Yasin tilâvet eyle»** demiş, kendisi de nedimi ile beraber sûreyi bir kere okumuş, Hasan Can tekrar okumaya bağlamış; **«Selâm»** âyetine geldiği zaman, muazzaz Sultân'ın ruhu, rızasını tahsil için canını vakfettiği Rabbine kavuşmuştur. Vefatı, Şehzade Süleyman Manisa'dan gelinceye kadar, 8 gün saklanmıştır. (1520) Kabri Şerifi Fatih Yavuzselim Camii av­lusundaki türbesindedir. (r. aleyh)</p>

<p>(İslâm Tarihi, A. Hilmi)</p>

===

<p>**«Nefsimi yed-i kudretinde tutan Zat-ı Kibr ya (c.c.) namına yemin ederim ki hesapta, kurtulmaktan başka bir şey istemiyorum.»** Hz. Ömer (r.a.)</p>



---

23 Eylül Pazartesi

## TEVEKKÜL</p>

<p>Tevekkül;her işte Allah Teâlâ'ya tam inan­mak ve güvenmekdir. Tevekkülün mahalli kalbdir. Yani tevekkül bir kalb işidir. Zahirde ted­birini almak kalbin tevekkülüne münâfi değil­dir. Takdir Allah'ındır. Bir şey zorlaşırsa yine O'nun takdiri iledir. Bütün kullara gereken; ancak Allah'ı ma'bûd tanımaktır. O'na tam ma'nasıyla îmân ve itimad etmektir. Makam, mansıb, akıl, mal ve evlâda itimad ve tevekkül her zaman iyi netice vermez. Çünkü bunlar da ay­rıca, onları halkeden ve rızıklarını tekeffül eden Allah'a muhtaçtırlar.</p>

<p>Haberde vârîd olmuştur ki: Yeryüzünde eki­li hiçbir ekin, ağaçlarda bitmiş hiçbir meyve yoktur ki üzerine **«Bismillahirrahmanirahim. Bu filân oğlu filânın rızkıdır,»** diye yazılı olma­sın.</p>

<p>İbâdetlerin efdali, tevekkül makamında tevekkülü tam yapmak, rızâ makamında rızâyı tam yapmak, fena makamında fenayı tam yapmak. Bütün ibâdetlerde bu minval üzere devam edilmelidir. Lâkin hakikatte ibâdet, âdet­leri terk, nefse muhalefet, mücâhedelera devam, Allah'dan gayrilerden, masivâdan kesilmektir. Kul böylece ibâdet makamından, ubudiyyet makamına vâsıl olmalıdır. Bu da ancak tevhidin kemâliyle hâsıl olur. Tehvidin kemâli de ibâdetlere ve her an, her yerde zikrullaha mülâzametle hâsıl olur.</p>

<p>(Yûnus ve Hûd Sûreleri Tefsiri, Sayfa: 156)</p>



---

24 Eylül Salı

## PEYGAMBER (S.A.V.) EFENDİMİZ'İN SEHÂVET VE CÖMERTLİKLERİ</p>

<p>Ebu Zerr (r.a.)'in rivayetine göre Peygambe­rimiz (s.a.v.):</p>

**-«Bütün Uhûd dağı altın olsa ve bana ve­rilse -borcumu ödemek için ayırdığım müstesna- onun bir dinarını üç gün yanımda bırak­mak istemezdim.»**

<p>Resûl-i Ekrem (s.a.v.), üzerlerinde bulunan parayı son kuruşuna kadar infâk etmedikçe evlerine girmezlerdi. Bir defasında Fedek Reisi hediye olarak dört deve yükü hububat göndermişti. Hz. Bilâl (r.a.) bunlan çarşıda satmış Rasûl-i Ekrem (s.a.v.)'in bir yahûdîye olan borcu­nu ödemişti.</p>

<p>Resûlullah (s.a.v.) bir şey kalıp kalmadığını sormuş, Hz. Bilâl (r.a.) de kaldığını söyleyince:</p>

<p>**- «Onları da sadaka olarak dağıt, yoksa evime gidemem.»** buyurmuşlardır.</p>

<p>Hz. Bilâl (r.a.) de parayı verecek kimse bu­lamamış ve bunun üzerine Allah (c.c.)'ın Resu­lü (s.a.v.) evine gidememiş ve mescidde yatmış­lardı. Nihayet ertesi sabah kalan parayı Hz. Bi­lâl (r.a.) dağıtmış ve Cenâb-ı Paygamber (s.a.v.)'e:</p>

<p>**-  «Cenâb-ı Hakk seni kurtardı»** demişti. Rssûl-i Ekrem (s.a.v.)'de şükrederek evine gidebilmişlerdi. (Ebû Dâvud)</p>

<p>(Peygamber (s a.v.) Efendimiz'in Yüce Ahlakı, Sh.: 49)</p>



---

25 Eylül Çarşamba

## SELMÂN'I FÂRİSİ (R.A.)'NİN KELÂM-I ŞERİFLERİNDEN</p>

<p>«- Teaccüb olunur. Dünyâ emelinde olana ki, mevt ona tâlibdir. Ve ol gafile ki, mağfûlün anh gafil değildir, ve ol dâhike ki Rabbi'nin ken­disinden hoşnud olub olmadığına âgâh dağildir.»</p>

<p>Selmân-ı Fârisi (r.a.)'ye misafir gelip de it'­am edecek bir şey bulunmadığında, sahrada ge­zen geyikleri ve kuşları çağırıp kerâmeten minallah yemek yaparlar ve taaccüben bu hâli su­âl edenlere:</p>

<p>«- Hiç bir kul Hak Teâlâ'ya itaat etsin de Hakk celle ve âlâ ona matlûbunda muhalefet etsin, bu olur mu?» diye cevap verir imiş.</p>

<p>Hadis-i Şerif:</p>

<p>Cenâb-ı Allah dünyâ'ya **«Bana hizmet eden­lere hizmet et! sana hizmet edenleri de hizmetinde kullan»** diye ferman buyurur.</p>

<p>"Cum'a günü guslederek camiye gidib kelâm etmeyerek cum'a namazını kılanlara keffâret-i zünûb olacağı" hakkındaki Hadîs-i Şerifi de Sal­man (r.a.) rivayet etmiştir.</p>

<p>Keza Merâk-u Felâh'daki:</p>

<p>"Ey Selmân! Herhangi bir yiyeceğe veya içeceğe (suya) kanı olmayan (tahta kurusu gibi) bir hayvan düşüp de, içinde ölecek olursa onun yenmesi, içilmesi, (su idiyse) abdest alınması halâldir." hadisini Selmân (r.a.) rivayet etmiştir.</p>

<p>(Hz. R.M. Sâmi (k.s.), Ashab-ı Kiram (r.a.), Sh.: 114)</p>



---

26 Eylül Perşembe

## HADİS KİTAPLARI VE BUNLARI YAZANLAR</p>

<p>Hicri (122) de vefat etmiş olan Zühri, ahâdîs-i şerife'yi ilk defa yazanlardandır. Zührî'den sonra daha pek çok kimseler diyar diyar dolaşa­rak Peygamberimiz (s.a.v.)'in sünnetini, doğdu­ğu günden ölünceye kadar bütün söylediklerini, işittiklerini, hayât-ı husûsiyesine kadar bütün ahvâl ve harekâtını öğrenip onları senedleriyle beraber yazmışlar ve bunları bablara, fasıllara ayırmışlardır. Bunların yazdıkları kitaplara Müsned, Sünen ve Sahih denir. Bunların hepsi şâyân-ı hayret bir tetkik mahsûlüdür. Dünyâda yazılmış olan hiçbir tarih kitabında bunlardaki vüsûk, i'timâd ve kuvvet yoktur. Bunların için­den en sahîh ve en meşhur olanları şunlardır: **Sahîh-i Buharî, Sahîh-i Müslim, Sünen-i Ebû Davud, Sünen-i Tirmizî, Sünen-i Neseî, Sünen-i İbn-i Mâce.**</p>

<p>Bu altı kitaba Kütüb-ü Sitte denir. Bunlar­dan başka İmâm-ı Mâlik'in Muvatta adlı hadis kitabı ile İmâm-ı Ahmed İbn-i Hanbel'in Müsned'i de en mühim hadîs kitaplarındandır. Sâde İmâm-ı Ahmed'in Müsned'i altı büyük cilt olup, içinde kırkbeş bin hadis vardır. İşte Ahkam-ı İslâmiyye'nin, İslâm ahlâk ve ictimaiyatının esas­ları, Kur'ân-ı Kerîm ile bu hadîs kitaplarının içinde olan hadîslerdir.</p>

<p>(A.H. Akseki. İ. Dini, Sh.: 35)</p>

===

<p>**«Göklerin ve yerin hükümranlığı Allah'ın­dır. Dönüş Allah'adır.»** (Nur Sûresi: 42)</p>



---

27 Eylül Cuma

## PREVEZE ZAFERİ (27 Eylül 1538)</p>

<p>11 Mayıs 1537'de Hayrettin Paşa donanma ile İstanbul'dan ayrıldı. 6 gün sonra da Kanunî ordu ile İstanbul'dan hareket etti. Bu sefer Os­manlı tarihinin nâdir seferi hümayunlarından biridir.</p>

<p>Divân-ı Hümâyun, Andrea Doria kumanda­sında cehennemi bir haçlı ordusunun oluştuğu haberini aldı. Turgut Reis'i 20 gemiyle öncü ola­rak Yunan Denizi'ne gönderdi. Hayrettin Paşa Preveze'ye girip kaleyi tamir ettirdi.</p>

<p>Hayrettin Paşa amirallerini bastardasına ça­ğırarak uzun bir müzakere yaptı. Hayrettin Pa­şa, deniz harbinin açık denizde olacağını, sahil­de olmayacağını, sahilde manevra yapılamayacağını, uzun menzilli topların, düşman çok yakla­şacağı için üstünlüğünü kaybedeceğini söyledi.</p>

<p>İki donanma manevralardan sonra Preveze Körfezi önündeki Aya Mavri Adası'nın güneybatısında buluştular.</p>

<p>Haçlı donanmasının başında İspanya büyük amirali Cenevizli Andrea Doria bulunuyordu. Millî bir donanma değildi. Doria'nın birçok em­ri yerine getirilmedi.</p>

<p>Hayrettin Paşa'nın manevra dehası, Türk gemilerinin yürüklüğü, toplarının üstün menzi­li, haçlı gemilerinin kabiliyetsizliği Hristiyanları hezimete uğrattı.</p>

<p>Zafernâmeyi Padişah, Hayrettin Paşa'nın oğ­lu Hasan Bey'den, şükretmek için ayakta din­ledi. Preveze'nin **«cihad-ı ekber»** ilân edilmesini, İmparatorluk'da şenlikler yapılmasını emretti.</p>

<p>(Osmanlı Devleti Tarihi, C. l, Sh.: 208)</p>



---

28 Eylül Cumartesi

## İDRİS (A.S.)'İN ÖZELLİKLERİNDEN BAZILARI</p>

<p>İdris (a.s.); Âdem (a.s.)'dan sonra, kalemle ilk kez yazı yazan, ilk kez, yıldızlar ve hisab ilmini gözden geçiren zat idi.</p>

<p>Geçmiş devirlerin bütün ilimleri, kendisin­de toplanmıştı.</p>

<p>Bütün ilimler, kendisine öğretilmiş. Şis (a.s.)'den sonra, hiç kimseye verilmeyen gizli ilimlerin Mushaf'ı da, ona, teslim edilmişti.</p>

<p>Kendisi, terzi idi.</p>

<p>İlk kez, iğne ile dikiş diken, ilk kez, elbise dikip giyen de, İdris (a.s.)'di.</p>

<p>Halbuki, ondan önce, insanlar, hayvanların derilerini giyerlerdi.</p>

<p>Babası Yerd b. Mehlâil, İdris (a.s.)'i, yerine bıraktığı ve kavminin oturdukları mukaddes dağdan, Kabil oğullarının yanına inmemeleri için yaptığı va'z ve nasihata kulak asmadıkları zaman, İdris (a.s.), ayağa kalkıp onlara:</p>

<p>«İyi biliniz ki: içinizden, kim, Babamız Yerd'i, dinlemeyerek dağımızdan inerse, biz, onun, bir daha dağımıza çıkmasına meydan bırakmayaca­ğız!» demiş fakat, onlar dağdan inmekten başkasına yanaşmamışlar, inecekleri yere inmişler­di.</p>

<p>İdris (a.s.), çok ibâdet edici bir zat idi. Kendisinin, bir günde yükselen ameline, za­manındaki Âdem oğullarının bir ayda yükselen amelleri denk gelmezdi.</p>

<p>(Peygamberler Tarihi, M. Asım Köksal, Sh.: 80)</p>



---

29 Eylül Pazar

## MEVLÂMIZ NE EYLERSE GÜZEL EYLER</p>

<p>Allah-û Teâlâ (c.c.) Hazretleri Yâkûp ve Yû­suf (a s.)'a şiddetli bir gam, büyük bir keder takdir buyurdu ki mâsivâya taalluktan alâkayı ke­serek Allah-û Teâlâ'ya dönüp sabır ve tahammül ile âlî derecelere vâsıl olsunlar. Yûsuf (a.s.)'un on iki sene zindanda hapis ile riyâzat ve meşakkatli mücâhedelere tahammül etmesi bu hikmet üzerinedir. Ve bu makamda ebrâra göre iyi olan mukarrebûna göre kötüdür.</p>

<p>Yûsuf (a.s.) doğduğunda, Ya'kûb (a.s) em­zikli bir kadını köle olarak aldı. Fakat çocuğu­nu anasından ayırdı ki Yûsuf (a.s.)'un südü ço­ğalsın. Bunun üzerine kadın ağladı ve Canâb-ı Hakk'a tazarru ve niyaz eyledi ki: **"Ya Rab! Ya'kûp (as.) beni çocuğumdan ayırdı. Yûsuf (a s.)'u da babası Ya'kûp (a s.)'dan ayır."** Allah Teâlâ duasını müstecap kıldı. Kadın oğluna kavuşuncaya kadar Yusuf (as.) da babasından ay­rı kaldı.</p>

<p>Şeyhü'l-Ekber (k.s.) buyurdu ki: **«Allah di­lediği zaman, O'nun «Allah'ın emri gerçekleşmiş bir hüküm bulunuyor.»** (Ahzâb: 38) sözü yeri­ne gelir.</p>

<p>Ekseriyetle kulun umûm fiilleri ve ondan zelle sâdır olması Takdir-i İlâhî ile olmaktadır.</p>

<p>(Hz. R.M. Sâmi (k.s.), Hz. Yûsuf (a.s.))</p>

===

<p>**"Ama, cimrilik eden, kendisi Allah'tan müstağni sayan, en güzel sözü yalanlayan kimsenin güçlüğe uğramasını kolaylaştırırız."** (Leyl Sûresi, 8-10)</p>

<p> </p>



---

1 Ekim Salı

## PEYGAMBER (S.A.V.) EFENDİMİZİN İYİLİK VE MERHAMETLERİ</p>

<p>İyilik ve merhamette O (s.a.v.)'nun seviyesi­ne kimse ulaşamaz. Kuvvetli ve zayıf, fakir ve zengin hallerinde, bu iyilik ve merhamet vasıf­ları dâima O (s.a.v.)'nun büyük şahsiyetinin ay­nası olmuştur. Rahmet, kendilerini ihata etmiş, iyilik ve merhametin önderi olmuşlardır.</p>

<p>Kendileri:</p>

<p>**-«İyilik cennete kavuşturur, yerdekilere merhamet edin ki, göktekiler de size merhamet etsin. İnsanlara acımayana Allah (c.c.) merha­met etmez. Merhamet sahiblerine Rahman olan Allah, rahmetiyle muamele buyurur. Gönlünde merhamet olmayanlar ancak şakiler (şeytana uyanlar)'dır.»** buyurmuşlardır.</p>

<p>O (s.a.v.)'nun merhameti bütün insanlara şâmil, ihsan ve iyiliği hem mü'min, hem de müşriklere vâsıl olmuştur. Büyük kalbine ve geniş merhametine en yakın olanlar, fakirlerle zayıf­lar ve âcizlerdi. Fukaraya karşı beslediği sevgi, Allah (c.c.)'tan dünyâ ve âhirette onlarla berâber olmayı isteyecek dereceye varmıştı.</p>

<p>Hayâtı fakirlerle beraberdi. Evinde ve elin­de ne varsa onların olurdu. Fakirlere olan mey­li son derece idi. Kendilerine Allah (c.c.) tara­fından bahş edilen âlî fıtrat ve engîn rahmetin gereğini, fakirlere i'tinâ ile ikram ederek, âciz­lerin elinden tutarak ve ihsanını onlara bezlederek yerine getirmişlerdi.</p>

<p>(Peygamber (s.a.v.) Efendimiz'in Yüce Aklakı, Sh.: 51)</p>



---

2 Ekim Çarşamba

## EBU CEHİL'İN KATLİ</p>

<p>Bedir Harbi sırasında Resûl-i Ekrem (s.a.v.) Efendimiz Hazretleri:</p>

<p>**-«Acaba Ebû Cehil ne yapıyor? Kim gidip de ondan haber getirir?»** buyurdukta:</p>

<p>Abdullah İbn-i Mes'ûd (r.a.) Hazretleri se­ğirtti, Ebû Cehil'in yanma gitti, gördü ki can çekişiyor. Hemen başını kesmek üzere sakalın­dan tuttu. Ve ayağıyla boynuna bastı. Ebû Cehil gözlerini açtıkta: **«Yâ Ebû Cehil sen misin?»** dedi. Ebû Cehil ise son nefese gelmiş olduğu halde pervasız İbn-i Mes'ûd (r.a.)'a:</p>

<p>- «Ey koyun çobanı! Pek sarp bir yere çık­mışsın. Bir büyük kişiyi kavm ü kabilesi öldürmek hemen şimdi olmuş bir iş değil â! Bu ola­ğan iştir. Fakat galebe hangi taraftadır?» diye sordu.</p>

<p>Abdullah İbn-i Mes'ûd. (r.a.) de:</p>

<p>- «Nusret ve galebe Ehl-i İslâm'a yüz gösterdi» dedi.</p>

<p>Ebû Cehil'in sekerât halinde daha ziyâde ye'se düşürdü.</p>

<p>Ebû Cehil;artık her cihetten me'yûs ve nev-îd olunca:</p>

<p>- «Muhammed (s.a.v.)'e söyle, şimdiye ka­dar O (s.a.v.)'nun düşmanı idim, şimdi düşmanlığım bir kat daha arttı» dedi.</p>

<p>Derhâl Abdullah İbn-i Mes'ûd (r.a.) başını kesti. Son nefesinde de îmâna gelmeyip küfrün­de ısrar ile canını Cehennem'e ısmarlayıp gitti.</p>

<p>(Hz. R.M. Sâmi (k.s.), Bedir Gazvesi, Sh.: 61)</p>



---

3 Ekim Perşembe

## OSMANLIDA MERHAMET VE MÜSÂMAHA</p>

<p>Osmanlı ahlâkının temel unsurlarındandır. Merhametsiz ve müsâmahasız adam sevilmez. Zira, böyle bir kişinin zâten hemcinslerini sevdiği­ne inanılmaz. «Türkiye'de taassub Türkler'de değil, Osmanlı tebeası Hıristiyanlar'da görülür» (Gérad de Nerval) «Türkler sâde, açıkyürekli, iyi niyetli insanlardır. Muhteris ve cimri olanla­rını araştırırsanız, eski Türk olmadıkları, dev­şirme oldukları ortaya çıkar. Rumlar ise hîlekâr, hâin, üstelik mağrur bir ırktır.. (Du Loir).«Yar­dımdan hoşlanırlar, sıkıntıda kalana acırlar, ki­barlıkları da inkâr edilemez» (Delamarre, Voya­ge). «Sabırlı, cesur, kaabiliyetli, misafir sever, âlîcenâbdırlar» (Amédée Jaubert). «Türkler'in merhamet hisleri çok gelişmiştir. Bu hissin te­melinde Allah korkusu yatar. Zekât, fıtra, sada­ka ve hayrât'larını hiç ihmâl etmezler. Köleleri­ne ve hizmetkârlarına en iyi davranan millet Türkler'dir. Onlara aile efradı gibi muamele eder­ler. İftiradan korkarlar, itikadlarınca büyük günahlardan biridir. Mecbur olmadıkça ağaç kes­meyi barbarlık sayarlar ve böyle bir adama barbar muamelesi yanarlar» (Brayer, 1836, I.).</p>

<p>(Osmanlı Devleti Tarihi, C. 2, Sh.: 211)</p>

===

**FİL SÛRESİ**

<p>**«(Ey Muhammed! Kabe'yi yıkmağa gelen) fil sahiplerine Rabbinin ne ettiğini görmedin mi? Onların düzenlerini boşa çıkarmadı mı? Onların üzerine sert taşlar atan sürülerle kuşlar gönderdi. Sonunda onları, yenilmiş ekin gibi yaptı.»** (1-5. Âyet)</p>



---

4 Ekim Cuma

## MÜ'MİNE GEREKEN ALLAH (C.C.)'A TEVEKKÜL ETMEKTİR</p>

<p>Mü'mine gereken Allah (c.c.)'a tevekkül et­mek, O (c.c.)'ndan başkasına değil, O (c.c.)'nun muhafazasına güvenmektir. Allah-ü Teâlâ her iş ve bütün hallerde vasıtalardan müstağni, biz­zat ganiyyi mutlaktır. Bunun için Yûsuf (a.s.)'u kuyuda muhafaza etti.</p>

<p>Aynı şekilde Danyal (a.s.)'ı Buhtinnasr ku­yuda bıraktı. Üzerine de iki aslan bıraktı, iki­si de asla zarar vermediği gibi tabasbus ederek yaladı. Bir melek geldi: **«- Yâ Danyal, ben Rabb Teâlâ'nın meleğiyim sana taam için bani gönderdi.»** Danyal (a.s.): **«- Kendisine zikre­deni unutmayan ve onu muhafaza eden Allah (c.c.)'a hamd olsun.»** dedi.</p>

<p>İbn-i Abbas (r.a.), Nebî (s.a.v.)'den rivayet ediyor ki: **«Resûlullah (s.a.v.) defi hacet için uzakça bir ağaç altına gitti. Ayakkabısının bi­risini çıkardı ve birini giydi. Bir kuş geldi öbür ayakkabıyı alıp semâya uçtu. İçinden gayet si­yah bir yılan düştü. Nebi (s a.v.) buyurdular ki: Bu Cenâb-ı Hakk'ın bana ikram ettiği bir kera­mettir. Ve şu duayı okudular: Allah'ım iki ayak yürüyenin şerrinden, dört ayak yürüyenin şer­rinden ve karnı üzere yürüyenin şerrinden sa­na sığınırım.»** (Feyzü'l Kadir, C. 5, Sh.: 397)</p>

===

<p>Hz. Hâlid-i Bağdadi (k.s.) de buyurdu ki:</p>

**«Hergün 40 kere SAMED ismi-i şerifini devam etmelidir.»**

<p>(Hz. R.M. Sâmi (k.s.), Hz, Yûsuf (as.), Sh.: 87 - 88)</p>



---

5 Ekim Cumartesi

## VERİLEN NİMETE ŞÜKÜR</p>

<p>«Bir gün son derece acıkmıştım. Yolda Ömer İbn-i Hattâb (r.a.)'e kavuştum. Âl-i İmran Sûresinden bir âyet-i celîle okuyarak istifâde etmekliğimi rica eldim. Fakat maksadım karnımı doyurmakdı. Fakat Hz. Ömer (r.a.) anlamadı. Yanından ayrıldım, uzak gitmeden şiddetli aç­lıktan yüz üstü yere düşdüm. Bu baygınlık sıra­sında Rasûlullah (s.a.v.) baş ucuma geldi. Ba­na:</p>

<p>**«- Yâ Ebû Hüreyre!»** diye seslendi. Ben de:</p>

<p>**«- Buyur yâ Rasûlallah! Lebbeyk ve sa'deyk»** dedim.</p>

<p>Elimi tutdu. beni yerden kaldırdı. Hâlimi anladı, beni evine götürdü. Hemen büyük bir bardak süt içmemi emir buyurdu, içtim. **«Tekrar iç yâ Ebû Hüreyre!»** buyurdu. Bir bardak daha içtim. Sonra bir daha süt emretdi, ben de tek­rar içdim. Artık karnımın vaz'iyyeti düzeldi, rahatlaşdım, burak gibi dümdüz oldum.</p>

<p>Bir müddet sonra Ömer (r.a.)'e kavuşdum. Başımdan geçen vak'ayı anlatarak:</p>

<p>**"Yâ Ömer! Cenâb-ı Allah benim karnımı do­yurmağa senden daha lâyık Rasûl-i Ekrem'i me'mur etdi. Vallahi ben senden bir âyet okumanı licâ etmişdim, halbuki ben o âyeti senden daha düzgün okurdum"** dedi.</p>

<p>(Hz. R.M. Sâmi (k.s.), Ashab-ı Kiram (r.a.). Sh.: 196)</p>

===

**«Bu Kur'ân insanlara bir açıklama, sakınan­lara yol gösterme ve bir öğüttür.»**
(Âl-i İmran Sûresi: 138)



---

6 Ekim Pazar

## İNSAN ŞEREFLİ KILINMIŞTIR</p>

<p>Allah-û Teâlâ Kur'ân-ı Kerîm'de:</p>

<p>**«And olsun ki biz Âdem oğullarını üstün bir izzet ve şerefe mazhar kılmışızdır. Onlara karada, denizde taşıyacak (vasıtalar) verdik, on­lara güzel güzel rızıklar verdik, onları yarattığımızın bir çoğundan cidden üstün kıldık.»** (İsrâ: 70) buyurmuştur.</p>

<p>Bu izzet ve şeref Âdem oğullarının güzel bir surette çok olgun bir mizaca, mutedil bir kaamete (yani düzgün olarak ayakta durmaya) muk­tedir olmalarından, akıl ile konuşma kabiliyetiy­le, okuyup yazabilme ile kendilerini gösterebil­melerinden, geçim vasıtalarını bulabilmelerin­den, sanatlara kabiliyetlerinden ve sairedan ile­ri gelendir, İbn-i Abbas (r.a.) diyor ki: **"Her hay­van yiyeceğini eğilerek ağzıyla yer. İnsan ise ye­meğini ağzına eliyle yükseltir."**</p>

<p>Cenâb-ı Hakk, insanı yaratdıklarının hepsin­den üstün kılmıştır. Allah-û Teâlâ katında mü'min, meleklerden şereflidir. Sebebi şudur, me­leklerde şehvetsiz akıl, hayvanlarda akılsız şehvet, insanlarda ise hem akıl hem de şehvet var dır. Binaenaleyh kimin aklı şehvetine galip olursa, o meleklerden mükerremdir. Kimin de şehveti aklına galib olursa, o yalnız meleklerden değil, hayvanlardan da aşağıdır. Mükerremlik cismânî (beden ile) ve ruhani olmak üzere iki nevidir. Cismâniden mü'mine de kâfire de şâmil­dir. Ruhanî olanı ise ancak Cenab-ı Hakk'ın ikram ettiği nübüvvete, risâlete, İmân ve İslama hidâyete mazhar olan peygamberlere ve mü'min kullarına hastır.</p>

<p>(H.B. Çantay, Kur'ân-ı Hakîm ve Meâli Kerim)</p>



---

7 Ekim Pazartesi

## CA'FER BİN EBİ TÂLİB</p>

<p>Resûl-i Ekrem (s.a.v.) Efendimiz. Ca'fer bin Ebî Tâlib hakkında:</p>

<p>**«Ca'fer bin Ebî Tâlib'i iki kanadıyla beraber, meleklerle birlikte Cennet'de uçarken gür­düm!»** (Câmi's-Sağîr.)</p>

<p>**"Bu gece Cennet'e girmişdim. Oraya nazar etdiğimde gördüm ki Ca'fer meleklerle birlikte uçuyor. Hamza da bir köşkte yaslanmış ötmü­yor.»** (Câmi'us-Sâğîr.)</p>

**«Benden önce hiçbir Peygamber yokdur ki, her birine yedi refik, necîb, vezîr verilmiş olmasın. Bana da, on dört tane verilmişdir, bunlar:**

<p>**Hamza, Ca'fer, Ali, Hasan, Hüseyin, Ebû Bekir, Ömer, Abdullah İbn-i Mes'ûd, Ebû Zerr, Mıkdâd, Huzeyfe, Ammâr, Bilâl ve Suheyb'dirler.»** (Râmuz'dan.)</p>

<p>(Hz. R.M. Sâmi (k.s.), Ashab-ı Kiram (r.a.))</p>

===

**Allah İndinde Şehîd'in Hasletleri:**

<p>1- Kanının ilk akdığı an mağfiret olunur ve Cennet'deki yerini görür.</p>

<p>2 - Ona îman elbisesi giydirilir.</p>

<p>3 - Kabir azabından kurtarılır.</p>

<p>4 - Kıyamet günü feze-i ekber'den (büyük korkudan) emîn olur.</p>

<p>5 - Başına vekar tacı konulur ki onun bir yaakut'u dünyâ ve mâfihâdan kıymetlidir.</p>

<p>6 - Zürriyetinden yetmiş erkeğe ve yetinir; kadına şefaat eder. (Râmûz'dan.)</p>



---

8 Ekim Salı

## PEYGAMBER (S.A.V.) EFENDİMİZ'İN İYİLİK VE MERHAMETLERİ</p>

<p>O (s.a.v.), ümmetine dâima iyilik ve merha­metle muamele etmiş, köle ve cariyelere, çocuklara, düşkünlere ve canlılara merhametle mu­amele etmelerini emretmişlerdir. O (s.a.v.)'nun msrhâmeti düşmanlarına bile şâmil idi. Meselâ:Uhûd'da kendileri yaralı, amcası parçalanmış, yardımcıları ölmüş, yaralanmış ve dağılmış bir halde iken, düşmanlarına beddua etmssi istenin­ce dua ettiren bu rahmetti. O (s.a.v.)'na işkence eden ve de kendilerini kovan sakîflere, Taîf gü­nü dua ettiren yine o merhametti.</p>

<p>Açlıklarından şikâyet ederek, akrâbalık haklarına riâyet etmesini isteyen ve daha dün O (s.a.v.)'nu Mekke'den çıkarmış, Medine'de mu­hasara etmiş bulunan Kureyş'e Şam ve Yemen'e ticâret yollarını açtıran yine o merhamettir...</p>

<p>Hz. Âişe (r.a.) der ki, Hz. Peygamber (s.a.v.)'e bir bedevi geldi ve dedi ki:</p>

<p>- "Sen çocukları öpüyormuşsun? Biz onla­rı öpmeyiz."</p>

<p>Resûl-i Ekrem (s.a.v.) cevaben:</p>

<p>**-«Allah kalbinden merhamet hissini almışsa ben sana ne yapabilirim?»** buyurmuşlardı.</p>

<p>O (s.a.v.)'nun kalbi rahmetle dolup taşmıştır. O (s.a.v.)'nun rahmeti, dilinde müjde, gözlerinde yaş elinde ihsan olmuştur. Böylece merha­met ve iyilikte de önder olmuşlardır.</p>

<p>(Peygamber (s.a.v.) Efendimizin Yüce Ahlakı, Sh.: 52)</p>



---

9 Ekim Çarşamba

## PEYGAMBERİMİZ (S.A.V.)'İN VEDA HUTBESİ'NDEN</p>

<p>**-«Ey İnsanlar... Sözümü iyi dinleyiniz. Bil­miyorum belki bu seneden sonra sizinle burada ebedî olarak bir daha buluşamıyacağım.**</p>

**İnsan­lar...**

**Bu günleriniz nasıl mukaddes bir gün ise, bu aylarınız nasıl mukaddes bir ay ise, bu şehriniz Mekke nasıl mübarek bir şehir ise, can­larınız, mallaıınız, namuslarınız da öyle mukad­destir. Her türlü tecavüzden korunmuştur.**

**Ashabım!...**

**Yarın Rabbinize kavuşacaksınız... ve bu günki her hal hareketinizden muhakkak sorulacaksınız? Sakın benden sonra eski sapıklıklara dönüpte birbirinizin boynunu vurmayınız... Bu vasiyetimi burada bulunanlar, bulunmayanlara bildirsin... olabilir ki bildirilen kimse, burada bulunup da işitenden daha iyi anlayarak muha­faza etmiş olur.**

**Ashabım!...**

**Kimin yanında bir emanet varsa, onu sa­hibine versin... Faizin her çeşidi kaldırılmıştır. Ayağımın altındadır. Lâkin borcunuzun aslını vermek gerekdir. Ne zulüm ediniz, ne de zulme uğrayınız... Allah (c.c.)'ın emriyle faizcilik artık yasaktır. Cahiliyetten kalma bu çirkin adetin her türlüsü ayağımın altındadır. İlk kaldırdı­ğım faiz de Abdülmuttalib'in oğlu amcam Abbas'ın faizidir.»**

<p>(Hz. R.M. Sâmi (ks.), Hz. Ebû Bekir (r.a.) Sh.: 106)</p>



---

10 Ekim Perşembe

## MÜ'MİN'İN ÖLÜMÜ DOSTA KAVUŞMASIDIR</p>

<p>Rivayet olundu ki:</p>

<p>Ölüm meleği (Azrail) İbrahim (a.s.)'in canını almak için yanına geldi. İbrahim (a.s.) ölüm meleğine:</p>

<p>-  Dostunun ruhunu alan bir dost gördün mü? dedi. Bunun üzerine ölüm meleği, yüce ve münezzeh olan Rabbının (mânevi nezdine) yük­sel (ip durumu arz edil) ince Allah Teâlâ Azrail'e hitaben:</p>

<p>-Yâ İbrahim! Dostuna kavuşmak isteme­yen hiçbir dost gördün mü? diye sor, buyurdu. Sonra ölüm meleği (Azrail) İbrahim Peygambe­rin yanına dönüp (Allah'ın emrettiğini ona) sorunca İbrahim (a.s.):</p>

<p>-  Öyle ise şimdi canımı al diye rıza gös­terdi.</p>

<p>Ebu'd-Derda (r.a.); "Hiçbir mü'min yoktur ki, muhakkak ölüm kendisi için daha hayırlı olmasın. Her kim benim (bu sözümü) tasdik et­mezse, o yüce Allah (c.c.)'ın:</p>

<p>-Allah (c.c.)'ın nezdinde olan (ni'metler) iyiler için daha hayırlıdır, sözünü okusun" derdi</p>

<p>Hassan bin Esved, "Ölüm, mü'min için an­cak hayır olmuştur. Çünkü ölümde dostun dostuna kavuşması vardır», derdi.</p>

<p>En iyisini Allah (c.c.) bilir.</p>

<p>(İmam Şâ'râni, Ölüm-Ahiret-Kıyamet. Sh.: 19)</p>

===

**SORULACAK İLK HESAP**

**«Kıyamet gününde kulun amelinden hesab vereceği ilk şey namazdır.»**
Hadis i Şerif (Tirmizî)



---

11 Ekim Cuma

## BEDİR GÜNÜ UKKÂŞE (R.A.)</p>

<p>Muhammed Bin İshâk (r.a.) rivayet eder ki:</p>

<p>«Bedir günü Ukkâşe Bin Mihsân (r.a.) sol ka­dar cenk etti ki, elinde kılıç ufalandı. Hemen Resûlullah (s.a.v.)'ın yanına geldi. Peygamberi­miz (s.a.v.) dahî eline bir ağaç budağı verip:</p>

<p>**- «Var bununla cenk eyle!»** dedi.</p>

<p>Ukkâşe (r.a.) elindeki budağı bir kerre silktiği gibi bir güzel uzun muhkem okkalı kılıç oldu. Andan gitti, tâ Bari Teâlâ (ve tekaddes Hazretleri) müslümânlara fetih müyesser edin­ceye kadar ol kılıçla cenk eyledi. Sonradan Resûlullah (s.a.v.) Hazretleri ile nice gazalara gi­dip ol kılıcı kullandı. Hattâ şehid olduğu zaman­da dahî (o hurma dalı) kılıç şeklinde idi» diye buyurdu (Nevâhib'den).</p>

<p>(Hz. R M. Sâmi (k s.). Bedir Gazvesi, Sh.: 57)</p>

===

**BEŞ ŞEYİ BEŞ ŞEYDEN ÖNCE GANİMET BİL**

<p>Peygamber (s.a.v.) Efendimiz bir hadis-i şe­riflerinde şöyle buyuruyor:</p>

<p>«Beş şeyi beş şeyden önce ganimet bil:</p>

<p>1 - İhtiyarlamadan önce gençliğinin,</p>

<p>2 - Hastalanmadan önce sağlığının,</p>

<p>3 - Meşgul olmadan önce boş zamanının,</p>

<p>4 - Fakirlemeden önce zenginliğinin,</p>

<p>5 - Ölmeden önce hayâtının.»</p>

<p>(Müslim, C. ", Sh.: 447)</p>



---

12 Ekim Cumartesi

## KALB</p>

<p>Allah-ü Teâlâ şöyle buyurdu:</p>

**-"Onlar ki, iman sahibidirler; kalbleri Al­lah'ın zikri ile mutmain olur. Dikkat ediniz; kalbler, ancak Allah'ın zikri ile mutmain olur.»**

<p>Şu bir hakikattir: Gaybleri bilen Yüce Sultan'a karşı kalbin gafleti ancak zikirle gider. Resûlullah (s.a.v.) bize beyan buyurdu:</p>

**-«Onun Islâhı ile, bütün cesed Islâh olur.»**

<p>Nasıl böyle olmasın ki: İbadetin ve itikadın sağlamlığı, ilmin medarı onunladır. İbadetin âdetten ayırd edilmesi kalble olur. Bu mânada, şu âyet-i kerimeleri sıralayabi­liriz:</p>

<p>-  **«...Allah-û Teâlâ, imanı size sevdirdi; onu KALB'inizde süsledi...»**</p>

<p>-  **Bunda bir öğüt vardır; ama KALB sahi­bi kimseler için.»** (Kaf sûresi)</p>

<p>-  **«...Onlar, Allah-û Teâlâ'nın KALB'lerine takva için deneyip seçtiği kimselerdir.»**</p>

**- «O gün, ne malın faydası olur; ne de oğul­ların... Ancak, küfürden, nifaktan temizlenmiş bir KALB'le gelenler müstesna.»**

**-  «...Zikrimizden yana KALB'ini gaflete it­tiğimize uyma.»**

<p>Geçmişte yaşayan büyük zatlar, KALB'lerden: Oyalayan, meşgul eden, bağlayan yaban­cı şeyleri söküp atmak için çok ciddi çalışırlar­dı. Sebebi şuydu. Kalp ne zaman oyalayıcı işler­den temizlenirse, ancak o zaman, yaratılış sebebi olan halikının sevgisine geçer.</p>

<p>(M. Hâni, Âdâb, Sh,: 224)</p>



---

13 Ekim Pazar

## İNANMAYANLARLA SOHBET EDİLMEZ</p>

<p>Allah-û Teâlâ:</p>

<p>**"Ey mü'minler! Eğer siz ehl-i kitaptan bir fırkaya itaat eder sözlerine aldırırsanız, imanınızdan sonra onlar sizi kâfir olduğunuz hal­de döndürürler. Binaenaleyh; siz mürted olursunuz."** (Âl-i İmrân: 100) buyuruyor.</p>

<p>Yani;İmanınızın muktezası kâfirlerin dost­luğuna aldanmamak ve iptalatına (kandırma ve aldatmalarına) kapılmamaktır. Eğer, ehl-i ki­taptan bazı kimselere siz itaat eder ve söyledik­lerini doğru zannederseniz, onlar sizi imanınız­dan sonra, zamanı cahiliyette bulunduğunuz hal-i küfre döndürürler ve siz de kâfir olarak onların dinine dönersiniz. Halbuki küfür; sizin aranızda eski düşmanlıkları ve fitneleri uyandırmakla dünyada helaki ve ahirette azab-ı Cehennemi mucip olur.</p>

<p>Bu Âyet-i Celile: Mü'minleri düşmanların şerrinden muhafaza için bir düstur-u a'zamdır. (Büyük bir düstûrdur.) Zira; her zaman müslümanlar düşmanların sözlerine aldanmış ve doğru telakki etmişse zarar görmüşler ve bir çok felakete maruz kalmışlar, kazandıklarını kaybetmişlerdir.</p>

<p>Düşmanla ihtilal ve ülfet etmek daima ahlâ­kı ifsad ettiğinde şüphe olmadığı gibi, ahlâkın fesadı da gazab-ı ilahiyi calib olduğunda şüphe yoktur. Her ne zaman dost zannıyla aldandıksa o zaman dinimize ve dünyamıza zarar geldi. Cenâb-ı Hak mü'minleri zarardan rikaye için bu âyette düşmanı dost ittihaz etmemek lâzım oldu­ğunu tavsiye etmiştir, fakat amel edenleri görelim!</p>

<p>(M.Vehbi Efendi, Hülâsatü'l-Beyân, 2/680)</p>



---

14 Ekim Pazartesi

## BEDİR'DE MÜ'MİN-MÜŞRİK KARŞI KARŞIYA</p>

<p>Hz. Ebû Bekir (r.a.)'in henüz İslâmiyeti ka­bul etmeyen oğlu ilerlediği zaman babası, kılı­cını çekmiş oğluna karşı yürümüştü. Oğluyla mukâtele etmek üzre ruhsat istediyse de:</p>

<p>Resûl-i Ekrem (s.a.v.) Efendimiz:</p>

<p>**-"Yâ Ebû Bekir! Bilmez misin ki sen be­nim görür gözüm, işitir kulağım menzilesinde­sin!"** buyurarak ruhsat vermedi ve yanından ayırmadı.</p>

<p>Oğlu Abdurrahman (r.a.) ise bilâhare şeref-i İslâm ile müşerref olup süvari fırka kumandanlığında bulunarak ordu-yu İslâm'da büyük hiz­metler görmüştür.</p>

<p>İşte dîn kuvveti ve aşkı böyle bahâdır olan bir evlâda karşı yürümekten geri bırakmamıştı. Hz. Ömer (r.a.) de dayısını oldurmak mec­buriyetinde kalmıştı. Hz. Ebû Ubeyde Bin Cer­rah (r.a.) da, karşısında kendisini öldürmeğe azm eden babasını öldürmek zaruretinde kal­mıştı.</p>

<p>(Hz. R.M. Sâmi (k.s.), Bedir Gazvesi)</p>

===

## PEYGAMBER (S.A.V.) EFENDİMİZİN OTURUŞ TARZLARI</p>

<p>Peygamberimiz (s.a.v.), otururlarken dizleri­ni dikip elleri ile dizlerini bağlarlardı. Kimseye darlık vermemek için Ashâb (r.a.)'ı içinde ayak­larını uzatıp oturdukları vâki değildir. Umumiyetle kıbleye müteveccih otururlardı. Yanlarına gelen misafirlerin altına çoğu zaman sırtlarındaki abayı serer ve oturturlardı. Bazen da misa­firlerine kendi minderlerini verirlerdi.</p>

<p>(Peygamber (s.a.v.) Efendimizin Yüce Ahlakı)</p>



---

15 Ekim Salı

## PEYGAMBER (S.A.V.) EFENDİMİZ'İN MİSAFİRPERVERLİKLERİ</p>

<p>Muhtelif yerlerden Peygamberimiz (s.a.v.)'e birçok ziyaretçi ve misafir gelirdi. Resûl-i Ekrem (s.a.v.) bunların hizmetini bizzat görür ve ağırlardı. O (s.a.v.)'nu görmeğe gelen hiç bir kimse ağırlanmadan bırakılmazdı.</p>

<p>O (s.a.v.), ihsan ve ikramlarında müslimi, gayr-i müslimden tefrik etmez ve herkesi ağırlarlardı. Bir defa müşriklerden biri O (s.a.v.)'nu ziyarete gelmiş ve misafirleri olmuştu. Rasûl-i Ekrem (s.a.v.) misafirlerine doyuncaya kadar keçi sütü ikram etmişlerdi.</p>

<p>Ba'zen misafirler çok gelir, evdeki bütün yi­yecekler biter, ev halkı aç sabahlardı. Yine bir gün Gıfarîler'den biri Peygamberimiz (s.a.v.)'e misafir olmuş, evde bir miktar sütten başka bir şey yoktu. Onu da misafire ikram ederek bütün ev halkı aç kalmışlardı.</p>

<p>Ashâb (r.a.) içinde en fakiri Suffelî'ler (Suffa Ashabı) idi ki, bunlar cemâatin devamlı misafiri idiler. Resûlullah (s.a.v.), bunların ağırlan­masını zaman zaman Ashâb (r.a.)'ına ikâz buyururlardı. Kendilerinin ancak dört kişi tara­fından taşınabilecek bir kazanı vardı ki, öğle zamanı bu kazan getirilir ve suffa Ashâb (r.a.)'ı dizilerek Resûl-i Ekrem (s.a.v.)'le birlikte ondan yerlerdi. Ba'zen o kadar kalabalık olurdu ki, Resûl-i Ekrem (s.a.v.) oturacak yer bulamaz ve çömelirlerdi. (Müslim)</p>

<p>(Peygamber (s.a.v.) Efendimiz'in Yüce Ahlakı, (Sh.: 53))</p>



---

16 Ekim Çarşamba

## EYYÛB (A S.)'UN PEYGAMBERLİĞİ VE BAZI FAZİLETLERİ</p>

<p>Eyyûb (a.s.); İbrahim, İsmail, İshak, Yâkub, Esbat ve İsâ (a.s.)'lar gibi, İlâhî Vahy'e mazhar olmuş, Yüce Allah tarafından seçilip ona da, Peygamberlik verilmişti.</p>

<p>Kendisine Peygamberlik verilişi, Yâkub (a.s.) zamanında idi.</p>

<p>Eyyûb (a.s.)'un Şeriatı: Yüce Allah'ın Bir­liğine iman ve insanlar arasını düzeltmekti.</p>

<p>Dâvud (a.s.)'a göre: Eyyûb (a.s.): İnsanların en halîm ve uslusu, insanların, en sabırlısı ve öfkelerini, en çok yeneni idi.</p>

<p>Eyyûb (a.s.); yoksullar, züğürtler için çok merhametli idi.</p>

<p>Yetimlere, dullara bakar, konukları ağırlar, bunları da, Allah'ın, kendisine vermiş olduğu nimetlerin şükrânesi olarak yapardı.</p>

<p>Eyyûb (as.), konuksuz gecelemez. yoksul bulundurmadıkça, yemek yemez, açların karınlarını doyurmadıkça. kendi karnını doyurmaz, çıplakları giydirmedikçe kendisi giyinmezdi. Dulları giydirir, kuşatırdı.</p>

<p>(Peygamberler Tarihi, M. Asım Köksal)</p>

===

**ESMÂ'ÜL-HÜSNÂ'DAN**

<p>**Allah**: (Ulûhiyete mahsus sıfatların hep­sini kendinde toplamış bulunan Zâtı Vâcibül vü­cûda delâlet eden âlemdir ve sayılan isimlerin içinde ism-i âzamdır.)</p>

<p>**Er-Rahman:** (Ezelde bütün yaradılmıslar hakkında hayır ve rahmet irâde buyuran, sevdigini, sevmediğini ayırdetmiyen, bütün mahlûk­larını sayısız nimetlere müstağrak kılan.)</p>



---

17 Ekim Perşembe

## KUR'ÂN ÖĞRENMEK VE ÖĞRETMEK</p>

<p>Osman (r.a.)'den bir rivayette Nebî (s.a.v.):</p>

<p>**«Sizin en faziletliniz Kur'ân-ı öğrenen ve öğretendir.»** buyurdu, demiştir.</p>

<p>İbn-i Ömer (r.a.)'dan rivayete göre Resûlullah (s.a.v.) şöyle buyurmuştur:</p>

**«Kur'ân sahibi (yani hafızın benzeri) bağlı devenin sahibinin misâli gibidir. Deve sahibi devesini gözetlerse tutabilir, mukayyed olmayıp bı­rakırsa kaçar gider.»**

<p>Keza Abdullah bin Mes'ud (r.a.)'den Nebi (s.a.v.):</p>

**«Kur'ân sahibinin birisi için (yani hafız için) şu âyetleri unuttum demek ne fena şeydir. Belki unutuldu demek gerektir.»**

<p>(Çünkü unuttum demek Kur'ân'ın hıfzına ehemmiyet vermediğine delâlet ettiğinden mekruhtur. Unutuldu demeli.)</p>

<p>**«Ey Kur'ân sahibi hafızlar! Kur'ân'ı dâima okuyup müzâkere ediniz. Çünkü Kur'ân'ın hafız kişilerin gönüllerinden ayrılıp kaçması devanın boşanıp kaçmasından daha zorludur!»** buyurmuş­tur.</p>

<p>Ebû Mûsa el-Eş'arî'den diğer bir rivayette ise, Nebi (s.a.v.):</p>

<p>**«Kur'ân'ı muhafazaya ehemmiyet veriniz. Hayatım yed-i kudretinde olan Cenâb-ı Allah'a yemin ederim ki; Kur'ân'ın hafızadan çıkıp kaç­ması, bağlı devenin ihtimamsızlık eseri boşanıp kaçmasından daha zorludur!»** buyurmuştur.</p>

<p>(Hz. R.M. Sâmi (k s.), Musâhabe, C 2. Sh.: 34)</p>



---

18 Ekim Cuma

## BİLE BİLE HAKKI BATILLA ÖRTMEYİNİZ!</p>

<p>**"Hakk'ı bâtıla karıştırmayın ve hakkı bildi­ğiniz halde saklamayın!"** (Bakara sûresi/42)</p>

<p>Yahudiler hasedlerinden nâşi hakkı tabdîl ile bâtılı terviç ederek halkın zihinlerini iğfâla çalıştıklarından Cenâb-ı Hakk bu âyeti ile onları telbîsden nehyetmiştir. Her ne kadar bu âyet-i celile yahûdiler hakkında nazil olmuşsa da hük­mü umûmî olduğundan her mü'min de hakkı bâtıla karıştırmaktan nehyolunmuştur.</p>

<p>**«Helâk-i azîm o kimseler içindir ki, onlar kitabın tahrif ve tağyir olunan âyetlerini kendi elleriyle yazarlar ve azıcık bir para almak için yazdıklarına «işte şu bizim yazdığımız taraf-ı ilâhiden nazil olan âyetlerdir» derler. Onların elleriyle yazdıkları şeyler sebebiyle helâk-i ebe­dî onlar içindir ve kesbettikleri cinâyetten ebedi azab onlara mahsus hazırlanmıştır...»** (Ba­kara sûresi/79)</p>

<p>**«O kimseler ki, onlar Allah'ın kitabından inzal ettiği ahkâmı saklarlar ve sakladıkları ah­kâm mukabilinde az park alır ve onunla intifa ederler. İşte şu ahkâmı saklayan kimseler an­cak karınlarında ateş yerler ve kıyamet günün­de Allah Teâlâ onlaıa nazar-ı inayetle söz söyle­mez ve onları tezkiye etmez. Onlar için azâb-ı elîm vardır.»** (Bakara sûresi/174)</p>

<p>(Hz. R.M. Sâmi (k.s.), Musahabe, C. 2, Sh.: 83)</p>

===

<p>**«Bu dünyâ hayatı sâdece bir eğlence ve oyun­dan ibarettir. Asıl hayat âhiret yurdundaki hayattır.»** (Rûm Sûresi: 64)</p>



---

19 Ekim Cumartesi

## OSMANLILARDA SAYGI VE SEVGİ</p>

<p>Osmanlı İmparatorluğu'nda büyüklük un­suru üç'tür: **yaş, makam ve servet** genç yaşlıya, ast üst makamdakine, yoksul zengine saygı gösterir ve gene bu sır bozulmaksızın şefkat gö­rür. «Türk toplumunda baştan çıkmış, yüz kı­zartıcı işler yapan çocuk, nâdirdir. Ana ve baba saygısı çok büyüktür. Aile büyüklerinin söz­leri dinlenir.» «Erkeklerde de, kadınlarda da evlâd sevgisi çok barizdir», «İhtiyarlık, Türkiye'de olduğu gibi hiç bir yerde hürmete mazhar de­ğildir. Çocuklarını daha fazla şefkat ve alâka içinde yaşatan bir memleket de bilmiyorum. So­kaklarda çocuğunu omuzuna, kucağına alarak yürüyen, onu fazla yürütmekten, yormaktan sa­kınan çok baba görülür. Ama büyüyen çocuk, babasına büyük saygı gösterir. Emretmedikçe oturamaz. Yalnız «baba» değil, babasının unva­nı neyse «efendi baba», «ağa baba», «bey baba», «paşa baba» diye hitâb eder. Küçük kardeş, bü­yüğüne saygı gösterir. Büyük kardeş asla ismiyle çağrılamaz, «abla» ve «ağabey» denir ki bizim dilimizde bu kelimeler meçhuldür. Baba oğlunu, sadrâzam olsa bile, yalın ismiyle çağırır. Baba ölünce ailede otorite büyük oğula geçer».</p>

<p>Osmanlı için sadâkat bir görevdir. Fakat vefâ insanlığın en belirgin duygusudur. Sadakat­siz olan hâindir. Fakat vefasız olan, insan bite değildir. «Türkler vaadlerine ve yeminlerine mut­lak sadâkat gösterirler.»</p>

<p>(Osmanlı Devleti Tarihi. Y. Öztuna C. 2, Sh.: 210)</p>



---

20 Ekim Pazar

## EY EHL-İ İMÂN!</p>

<p>**Kafirler ile muharebede muhtaç olduğunuz esbâb ve harb âletlerini ve bilhassa zamanın icâbına göre muktedir olduğunuz kadar kuvvet ve silâhlarınızı hazırlayın, çünkü onunla Allah'ın düşmanını, sizin düşmanınızı ve onlardan baş­ka sizin bilmediğiniz, Allah'ın bildiği düşman kimseleri korkutursunuz. Allah yolunda ne har­carsanız size eksiksiz ödenir, siz asla haksızlığa uğratılmazsınız."** (Enfâl Sûresi. Ayet;60)</p>

===

## PEYGAMBER (S.A.V.)'İN VEDA HUTBESİNDEN</p>

<p>Ey İnsanlar!...</p>

<p>Rabbiniz birdir. Babanız birdir. Hepiniz Adem'in çocuklarısınız. Âdem ise topraktandır. Allah (c.c.) yanında en kıymetli olanınız ona en çok saygı göstereninizdir. Arab'ın arab olmayana. -Allah (c.c.) saygısı ölçüsünden başka- bir üstünlüğü yoktur.</p>

<p>İnsanlar!... yarın beni sizden soracaklar. Ne diyeceksiniz? Yüz bin kadar Ashab cevaben:</p>

<p>-Allah (c.c.)'ın elçiliğini ifa ettin, vazifeni yerine getirdin. Bize vasıyyet ve öğütte bulundun diye şehadet ederiz... Bunun üzenine Resül-i Ekrem (s.a.v.) mübarek şehadet parmağını göğe doğru kaldırarak, sonra da cemaat üzerine çevi­rip indirerek şöyle buyurdu:</p>

<p>-Şahid ol yarâb. Sahid ol yarâb... Şahid ol yarâb...</p>

<p>(Hz. R.M Sâmi (ks.). Hz. Ebûbekir (r.a.), Sh.: 106)</p>



---

21 Ekim Pazartesi

## İSLÂM DÎNİNE GİRMEK İSTEYEN BİR İNSANA NE YAPMALIDIR?</p>

<p>Müslüman soyundan gelmemiş olan bir adam Müslüman olmak arzu ederse **«Allah'ın birliğine, O'ndan başka tapılacak almadığına ve Hz. Muhammed (s.a.v.)'in Peygamber olduğuna îmân etmesi, bunu kabul ve tasdik eylemesi»** îcab eder. Müslümanlık dâiresine girmesi için bu kadarı kâfidir. Ona başka bir merasim de lâzım değil­dir. Bu iki esâsı kabul eden bir insan mü'mindir.</p>

<p>Ancak, bu îmân ve tasdikini şöylece açıklar­sa daha iyidir: **«Ben İslâm Dînin'den başka her dinden uzaklaştım. Ben Allah'ın Birliğine, Me­leklerine, Kitablarına, Peygamberlerine, Hz. Muhammed (s.a.v.) Allah'ın kulu ve Peygamberi olup, O'nun Peygamberliği umûmî olduğuna ve Hz. İsa'nın da diğer Peygamberler gibi sadece Allah'ın kulu ve Peygamberi olduğuna, Âhiret Gününe, Kaza ve Kadere, Hayır ve Şer her şey Allah'ın yaratmasiyle vukua geldiğine inandım ve îmân ettim.»**</p>

<p>Böylece Müslüman olmuş bir adam için baş­ka bir merasime lüzum yoktur. İslâm dâiresine girmek için bu kadarı kâfidir. Bundan sonra te­peden tırnağa kadar bedenini yıkamak suretiy­le bir temizlik yapması ve İslâm'ın diğer hüküm­lerini de yavaş yavaş öğrenmesi tavsiye olunur.</p>

<p>Allah, yolunu şaşırmışları doğruya kılavuz­lasın, hepimizi İslâm üzere sabit ve dâim eyleyip îmân-ı kâmilden ayırmasın!</p>

<p>(A.H. Akseki, İ. Dini, Sh.: 60)</p>



---

22 Ekim Salı

## PEYGAMBER (S A.V.) EFENDİMİZ'İN AF VE BAĞIŞLAYICILIKLARI</p>

<p>Af ve bağışlama O (s.a.v.)'nun öyle bir hu­yudur ki, bu hususta kendilerini Kur'ân te'dib etmiştir. Cenâb-ı Hakk (azze ve celle):</p>

<p>**«Affı öne al, iyilikle emret, câhillerden yüz çevir!»** (A'raf, 199) buyurmaktadır.</p>

<p>İntikam almağa kudreti varken affetmak, O (s.a.v.)'nda öyle bir aynadır ki; orada temiz ruhların en güzel şekilleri, ulvî maksat, yüce gaye, nefsin arzularının üstüne yükselme gibi üstün vasıflar parıldar.</p>

<p>(Peygamber (s.a.v.) Efendimizin Yüce Ahlakı, (Sh.: 54))</p>

===

## ŞEYTANIN KİBRİ</p>

<p>Allah (c.c.) İblis'e:</p>

<p>**«Ben sana secde emretmiş iken, seni secde etmekten alıkoyan neydi?»** buyurdu, İblis şöyle dedi: «Ben Âdem'den hayırlıyım. Çünkü beni ateşten, O'nu ise çamurdan yarattın»</p>

<p>Allah-û Teâlâ:</p>

<p>**«Hemen in oradan (Cennetten). Sana Cennet­te kibirlenmek gerekmez. Haydi çık. Çünkü sen hor ve bayağı kimselerdensin.»** buyurdu, İblis:</p>

<p>"Bana, kıyamete kadar ömür ve müddet ver". dedi.</p>

<p>Allah-û Teâlâ da:</p>

<p>**«Sen mühlet verilenlerdensin.»** buyurdu. İb­lis:</p>

<p>**«Öyleyse, beni azdırmana karşılık, yemin ederim ki, insan oğullarını saptırmak için mu­hakkak senin doğru yoluna oturacağım, vesvese verip pusu kuracağım. Sonra onlara önlerinden ve arkalarından, sağlarından ve sollarından sokulacağım...»** dedi.                                            (A'raf:12-17)</p>



---

23 Ekim Çarşamba

## MUS'AB BİN UMEYR (R.A.)</p>

**Hicret-i Seniyye'den evvel Medîne-i Münevvere'de ilk Cum'a namazını Mus'ab bin Umeyr (r.a.) kıldırmıştır.**

<p>Berâ bin Âzib (r.a.) der ki: Bizimle Medîne-i Münevvere'ye ibtidâ Hicret eden, Mus'ab bin Umeyr (r.a.) olup, sonra Ammâr bin Yâsir, Sa'd İbn i Ebî Vakkas, Abdullah İbn-i Mes'ûd, Bilâl-i Habeşî (r.a.)'den sonra yirmi râkib ile Ömar İbn'il Hattâb (r.a.) Hazerâtıdır.</p>

<p>Yevm-i Uhud'da yirmi bir yerinden yaralanmıştır. İbn-i Kum'et'ül-Leysî tarafından şehîd edilmiştir. Şehîd olunca bayrağı Hz. Ali (r.a.) almıştır.</p>

<p>Habbâb bin Eret (r.a.)'den şöyle rivâye edilmiştir:</p>

<p>«Biz Rızâ-yı Bârî'yi kasd ederek Nebî (s.a.v.) ile Medine'ye hicret etdik Artık ecir ve mükâfatımız Cenâb-ı Hakk'a vâcib oldu. Yoldaşları­mızdan bu ecir ve nimetden hiç bir şey tatma­dan âhirete gidenler vardır. **Ki Mus'ab bin Umeyr** bunlardan birisidir. Dostlarımızdan kendilerine hicret semeresi olan bu meyveyi devşirenler de vardır. Mus'ab Uhud günü şehid olmuştu da biz onu saracak bir kefen bulama­mıştık. Yalınız Şehid'in bir kaftanını bulmuştuk. Bu Aziz şehidi ona sarmağa çalışmış idik. Başını bürürken ayakları açılıyordu, ayakları­nı kapatırken başı açığa çıkıyordu. Bu yoksul­luk karşısında Nebî (s.a.v.) bize şehîd'in başını örtmemizi ve ayaklarının üstüne «**İzcir**» deni­len kokulu otdan koymaklığımızı emreyledi.»</p>

<p>(Hz. R.M. Sâmi (k s ), (Ashab ı Kiram. Sh: 300)</p>



---

24 Ekim Perşembe

## KADININ KOCASIYLA SOHBET VE ÜLFETİNİN EDEPLERİ</p>

<p>1 - Kocası içeri girince ayağa kalkmalıdır.</p>

<p>2 - Kocasını güler yüzlü karşılamalıdır.</p>

<p>3 - Paltosunu almalıdır,</p>

<p>4 - Her emrinde ve işinde itaat etmelidir,</p>

<p>5 - Yatağından kaçmamalıdır.</p>

<p>6 - Kocasının izinsiz evinden bir yere git­memelidir.</p>

<p>7 - Kocasının elbisesini temizlemelidir.</p>

<p>8 - Yemeğini ve ekmeğini pişirmelidir,</p>

<p>9- Lambasını yakıp yatağını yapmalıdır,</p>

<p>10- Gusl ve abdest için kocasına hizmet etmelidir.</p>

<p>11- Kocasından izinsiz nafile oruç tutma­malıdır,</p>

<p>12- Güzelliği ve malı ile kocasına övünmemelidir.</p>

<p>13- Giyim ve yeme işlerinde kocasına eza vermemelidir,</p>

<p>14- Sesini kocasının sesinden yüksek çı­karmamalıdır,</p>

<p>15- Kocasına eziyet edip canından haya­tından usandırmamalıdır,</p>

<p>16- Yanında ve arkasından dua etmalidir,</p>

<p>17- Kocası için gözlerine sürme çekmeli kına yakmalı ve diğer mubah olan şeylerle süslenmelidir. Kocasının ırz ve malını gece gündüz korumalıdır. Yani kendi namahreme görünmeyip, ondan izinsiz hiç kimseye bir şeyini ver­memelidir.</p>

<p>(İ. Hakkı Erzurumî. Marifetnâma, Sh.; 864)</p>



---

25 Ekim Cuma

## FİR'AVN</p>

<p>Abdullah bin Ömer (r.a.)'den rivayet olun­duğuna göre Fir'avn zamanında Nil taşmıştı. Memleket halkı ona gelip:</p>

<p>- Ey melik! Bize Nil'i akıt dediler. Fir'avn:</p>

<p>- Ben sizden razı değilim, dedi.</p>

<p>Halk üç defa gelip gittiler. Üçüncü defa gel­diklerinde:</p>

<p>- Ey melik! Hayvanlarımız öldü, çocuklar ve bakireler helak oldu. Eğer Nil'i akıtmazsan senden gayri ilâh tutarız dediler.</p>

<p>Fir'avn onlara çöle çıkmalarını söyledi. Ken­disi de çıkıp onların göremeyeceği ve sesini işitemeyecekleri bir yere ayrılıp yanağını yere koydu ve şehâdet parmağını kaldırarak:</p>

<p>**-«Allah'ım! Huzuruna zelîl bir kölenin efendisinin huzuruna çıktığı gibi çıkıyorum. Sen­den başka onu akıtmaya kadir bir kimsenin bulunmadığını biliyorum, onu akıt!»** dedi. kalk­tı. Nil akmağa başladığı vakit onlara gelip:</p>

<p>- «Sizin için Nil'i akıttım, haydi bana sec­de edin, dedi.</p>

<p>(Yûnus ve Hûd Sûreleri Tefsiri, Sh.: 53)</p>

===

<p>Haberde vârid olmuştur ki:</p>

<p>Musa (a.s.) bir münâcâtında şöyle demiştir:</p>

<p>**-«Ya Rabb, Sen semâdasın, biz arzdayız.Senin gazabını hoşnudluğundan ayıran alâmet nedir?»** Hale Sübhânehû ve Teâlâ vahyetti ki:</p>

<p>**«- İnsanların başına hayırlılarını getirdiğim zaman bu hoşnudluğumun alâmetidir. Şerlilerini getirdiğim zaman bu da gazabımın alâmeti­dir.»** (Rûh'ul-Beyân, 1/316)</p>

<p>(Ashâb-ı Kiram (r.a.). Sh.: 113)</p>



---

26 Ekim Cumartesi

## MECLİSLERDE, TOPLANTILARDA RİÂYETİ LÂZIM OLAN ŞEYLER (ÂDAB):</p>

<p>Toplantıların da edebleri vardır. Bir macliste otururken onlara riâyet etmek ahlâkî bir vazifedir. Kur'ân-ı Kerîm ve Hz. Paygambar (s.a.v.) bunu da bize tarif etmiştir. Bunları da hülâsa edelim:</p>

<p>1 - Bir toplantıya herkesi iğrendirecek elbise ile, fena kokularla gitmemek,</p>

<p>2 - Mecliste dâima güler yüzlü olup, ekşi suratlı ve geveze olmamak,</p>

<p>3 - İleri geçip oturmamak, hakkı olmadıkça ileriye geçmemek.</p>

<p>4 - Kendisinden yaşça ve bilgice yüksek olanlara hürmet etmek,</p>

<p>5 - Anası, babası veya hocasına daha çok hürmetli olmak.</p>

<p>6 - Oturanlara sıkıntı verecek hallerden sakınmak, (oturanlar tarafından yer gösterilir­se oraya, gösterilmezse en geniş gereceği yere oturur.)</p>

<p>7- İki adam arasına oturmak lâzım gelir­se, onların müsâadesini istemek,</p>

<p>8 - Sonradan gelene yer göstermek,</p>

<p>9 - Kendisinden büyük olanların yanında ayağını ayak üstüne koymamak,</p>

<p>10- Ev sahibi, misafiri uğurlamak,</p>

<p>11- Oturanlar üç kimse olursa, ikisi giz­lice konuşmamak, (bilmediği bir dil ile konuş­mak da böyledir.)</p>

<p>12- Oturanları iz'âc etmemak için müm­kün mertebe yanlarında esnememek, esnemeğe mecbur olursa elini ağzına koymak.</p>

<p>(A H. Akseki. İ. Dini, Sh.: 246)</p>



---

27 Ekim Pazar

## ÖLÜM HALİNDEKİ KİŞİYE NE YAPMALIYIZ?</p>

<p>İbni Mâce, Şeddad bin Evs (r.a.)'den rivayet ettiği hadiste Şeddad şöyle demiştir:Resûl-û Ek­rem (s.a.v.) Efendimiz buyurur ki:</p>

**"Ölenlerinizin yanında bulunduğunuz zaman (onların) gözlerini kapatınız. Zira göz, ruhu arkasından takip eder. Ve (ölünün yanında) ha­yır söz (yani dua kelimeleri) söyleyiniz. Çünkü ölen kimsenin ev halkının söylediği dualara me­lekler âmin derler.»**

<p>Hasan-ı Basri (r.a.)'nin yanında bulunduğum sırada onun yanına biri gelerek:</p>

<p>- Filanca zat ölüm halindedir, dedi. Bunun üzerine Ümmü Seleme (r.a.) bir kadına hitaben:</p>

<p>- Ölmekte olan zatın yanına git ve ona ölüm gelince:</p>

<p>**- Resullere (yani gelen melek elçilerine) selâm olsun. Alemlerin Rabbi olan Allah'a da hamd olsun,** deyiniz, dedi.</p>

<p>Tabiinden olan Bekr bin Abdullah el-Müzeni şöyle derdi:</p>

<p>**"Ölünün gözünü kapattığınızda: Allah'ın ismiyle ve Resûlullah'ın milleti üze­re kapatıyorum."** deyiniz ve tesbih getiriniz. Ora­da olan Süfyan (bunu işittikten) sonra:</p>

<p>-«...Melekler Rablerine hamd ile tesbih ediyorlar», mealindeki âyet-i kerimeyi okudu.</p>

<p>(İmam Şâ'rânî, Ölüm-Kıyamet-Ahiret, Sh.: 44)</p>

===

<p>**"Allah, meleklerden de, insanlardan da el­çiler seçti. Şüphesiz Allah, işitendir, görendir."** (Hac Sûresi: 75)</p>



---

28 Ekim Pazartesi

## SEFERİN MAHİYETİ, MÜDDETİ</p>

<p>Şer'i şerif bakımından sefer; muayyen bir mesafeye gitmektir ki mu'tedil bir yürüyüş ile üç günlük yani 18 saatlik bir mesafeden iba­rettir. Mu'tedil yürüyüş, yaya yürüyüşüdür.</p>

<p>Vatanında veya o hükümdeki bir yerde otu­ran kimseye "**mukîm**", buradan çıkıp en az onsekiz saatlik mesafeye gitmeye başlamış olan kimseye de seran **«müsafir-yolcu»** adı verilir.</p>

<p>Gidilecek bir yerin hem karadan hem de de­nizden yolu bulunsa yolcunun gideceği yola iti­bar olunur.</p>

<p>Dinimizde yolcular hakkında bir kısım kolaylıklar, ruhsatlar gösterilmiştir. Meselâ;Ramazanda müsaferette bulunan için orucunu tehire bırakmak mubahtır. Müsafirlerin mesh müd­deti üç gün üç gecedir. Misafir dört rekatlı farz namazlarını ikişer rekat olarak kılar.</p>

<p>Misafir olarak gittiği yerde onbeş günden fazla kalacaksa müsafirlik çıkar mukim sayılır. Eğer müsafir bulunduğu yerde onbeş günden fazla kalmaya niyet etmeyecek olursa bugün, yarın diye onbeş günden fazla da kalsa misafirlikten çıkmaz.</p>

<p>Bir kimse içinde doğup büyüdüğü veya ev­lendiği yeri terkedip başka bir beldeyi vatan edinip ikamete başlasa artık evvelki vatanı ika­met hususunda vatanı olmaktan çıkar, ikamet ettiği yerden oraya gidecek olsa ve onbeş gün­den az kalacaksa müsafirdir. dört rekatlı namaz­ları ikişer rekat olarak kılar.</p>

<p>(Ö.N. Bilmen, Büyük İslâm İlmihali, Sh.: 177)</p>



---

29 Ekim Salı

## PEYGAMBER (S.A.V.) EFENDİMİZİN HEDİYELEŞMELERİ</p>

<p>Peygamberimiz (s.a.v.) dostlarının ve yakın­larının verdiği hediyeleri bir sevgi alâmeti ola­rak kabul eder, reddetmezlerdi. Ashâb-ı Kiram (r.a.), kendilerine muhtelif hediyeler gönderir­lerdi.</p>

<p>Bir gün adamın biri Resûl-i Ekrem (s.a.v.)'e bir kumaş parçası hediye etmiş, fakat bir baş­kası bunu kendisinden isteyince bu kumaşı ona hediye etmişlerdi.</p>

<p>Resûl-i Ekrem (s.a.v.) Hazretleri, kendilerine hediye verenlere mukabil hediyeler verirlerdi. Hattâ bir defa Fezare Oğullarından biri kendile­rine bir deve hediye etmiş. Peygamberimiz (s.a.v.) buna mukabele etmek isteyince adamın canı sıkılmıştı. Bunun üzerine Allah (c.c.)'ın Resûlü (s a.v.):</p>

<p>**-«Siz bana hediye getiriyorsunuz ben de kabul ediyorum. Fakat hediyenize mukabele etmek isteyince bundan sıkılıyorsunuz. Eğer böy­le hareket ederseniz bundan böyle ben de sizin hediyelerinizi kabul etmem»** buyurdular. (Buhârî)</p>

<p>Resûl-i Ekrem (s.a.v.) minnet altında kal­mak istemezlerdi. En yakın dostları Hz. Ebû Bekir (r.a.), hicret esnasında kendilerine bir deve vermek istemiş, fakat O (s.a.v.) derhâl ba­delini takdim etmişlerdi.</p>

<p>Yine Medine'de cami inşâsı esnasında kendilerine bir arsa verilmek istenmiş, fakat O (s.a.v.) bunu bedelsiz kabul etmemişlerdi.</p>

<p>(Peygamber (s.a.v.) Efendimiz'in Yüce Ahlakı, Sh.: 58)</p>



---

30 Ekim Çarşamba

## SULTAN II. ABDÜLHAMİD HÂN HAZRETLERİ'NİN İKTİSADİ GÖRÜŞLERİ</p>

<p>«Bizim memleketin malî buhranları yüzyıldan beri devam etmektedir. Giriştiğimiz sonu gelmeyen harbler, devletin hazinesini boşaltmış, memleket halkını fakirleştirmiştir. Memleketin inkişafı için meşrutiyet idaresini yeniden ku­rarken ve şehirlerimiz için şunları düşünüyor­dum.</p>

<p>Bizim kalkınmamızda ziraatın yanında hay­vancılığın büyük bir rolü olmalıdır. Bu mem­leket gerek küçükbaş ve büyükbaş, gerek kümes hayvanlarının yetişmesine, gelişmesine müsaiddir. Sonra hayvanı maddeler olan süt, sütlü mad­deler, yumurta üretimi elzemdir. Bu süratle dâ­hilde gürbüz bir neslin yetişmesine imkân ver­miş, hârice de bunları ihraç ederek esaslı bir gelir kaynağı elde etmiş oluruz.</p>

<p>Bizim mühim bir hususiyetimiz, meyva mem­leketi olmamızdır. Bilhassa bağcılık, sebzecilik ve konservecilik bu yurda büyük bir istikbal vadetmektedir.</p>

<p>Nehirlerimizi kanallarla birleştirmek, birta­kım barajlar vücuda getirmek elzemdir. Fırat ile Dicle'yi, Seyhan ile Ceyhan'ı, Sakarya ile Kızılırmak'ı Bilhassa Karadeniz ve Akdeniz limanlarımı­zı baştanbaşa inşa etmek, Anadolu ve Rumeli de­miryollarını çoğaltmak pek zarurîdir. Bütün müddet-i saltanatım boyunca hep bunları düşündüm. Fakat yabancı sermayenin mevcut kapitülas­yonları artırmasından korktum. Düşmanların mali tazyiki altındayız. Borçlarımız pek fazla­dır.»</p>

<p>(N.F. Kısakürek, Ulu Hakan Abdülhamid Hân)</p>



---

31 Ekim Perşembe

## OSMANLIDA TERBİYE</p>

<p>Osmanlı terbiye ve nezaketi ünlüdür. «Türk­ler son derecede terbiyelidirler ve terbiye kaidelerine tamamen riâyet ederler. Hele Saray mensublarının biribirlerine muameleleri ve hitap tarzları, yeryüzünde tasavvur edilebilecek en in­ce terbiye ve nezâket kaidelerine göre ceryân eder» (Lord Ricaut). «Osmanlı sarayında, tasav­vur edilemeyecek kadar ince bir terbiye, her muamelenin temeli idi. Türkiye'de kabalıktan eser görülmez, her tarafta nezâket göze çarpar» (Prens Demetrius). «Osmanlıların biz kadınlara muameleleri, bütün milletlere örnek olmalıdır. Sokaklarda kadın en küçük saygısızlık görmez» (Ladv Craven), «Osmanlı sevimli, sâde, samimî, nâziktir. Hareketlerinde asla yapmacık yoktur. Oldukları gibi görünürler. Bu terbiyeyi aldığı için mütevazı menşe'den gelen bir Türk, pek çok görüldüğü gibi, çok yüksek bir makama çıktığı zaman hiç yadırganmaz. Kim önce gö­rürse o selâm verir. Büyük küçüğü basit, küçük büyüğü çok saygılı şekilde selâmlar. Türk dili pek çok ve pek ince nezâket tabirleriyle dolu­dur» (d'Ohsson).</p>

<p>"Osmanlıda nezâket, insanlarının tabiatı icâ­bıdır. Avrupa'daki sahte, yapmacık nezâkat bilinmez. Tek kişi konuşur ve dikkatle dinlenir. Dedikodu ve iftira ayıp ve günahtır. Türkler, kâinatın en kibar milletidir. Muhteşem şekilde za­rif ve nâzik insanlardır» (Ubicini). «Sokak satıcısı olsun, vezîr olsun, Osmanlı ağırbaşlı, vakur, adetâ muhteşemdir." (Edmondo da Amicis).</p>

<p>(Osmanlı Tarihi, Yılmaz Öztuna, Sh.: 208)</p>



---

1 Kasım Cuma

## KALBLERİN CİLASI</p>

<p>Akıl sahiblerine gerekdir ki kendini acıklı bir azaba götürecek şeylerden kaçınsın, insanı azaba götüren şeylerin başında günahlarda ısrar, insanların küçük hata ve ayıblarıyla uğraşmak gelir. Kul, Allah (c.c.)'ın âyetlerine kulak tutup her bir emr-i ilâhinin kalbinde yer etmesine çalışmalı, kalbinin ve kulağının mühürlenip gözüne perde çekilmesinden Allah (c.c.)'a sığınmalıdır.</p>

<p>Efendimiz (s.a.v.) buyurmuşlardır ki:</p>

**«Kalbler de demirlerin paslandığı gibi pas­lanır.»**

<p>Denildi ki:</p>

<p>-**Ya Resûlallah O'nun cilâsı nedir?**</p>

<p>-**Kalblerin cilâsı Kur'ân tilâveti, çokça zikrullah'a devam ve ölümü de hatırlamaktır.**</p>

**Bütün hataların anası üçtür: Hırs, hased ve kibir. Bu üçünden altı sıfat daha hâsıl olup dokuz kadar olmuşlardır: Tokluk, çok uyku, ra­hat, mal sevgisi, can sevgisi ve riyaset sevgisidir. Bunlardan mal ve riyaset sevgisi sahibini küfür ve helake çekip götüren illetlerin başında gelir.**

<p>(Hz. R.M. Sâmi (k.s.), B. Sûresi Tefsiri. Sh.: 41-42)</p>

===

<p>**«Kim, Beytullahı helâl kazançla haccederse Allah (c.c.) atmış olduğu her adıma mukabil kendisine yetmiş hasene (sevap) yazar, yetmiş günâhım siler ve yetmiş derece yükseltir.»** (Hadîs-i Şerîf)</p>



---

2 Kasım Cumartesi

## ALLAH (C.C.) KORKUSU</p>

<p>İbrâhim bin Edhem (k.s.) birgün memleket, nimet ve saltanatı ile sevinmişti. O gün rü'yâsında bir adam gördü. Ona bir mektup yerdi. Mek­tupta şöyle yazılı idi:</p>

<p>«Fâniyi bakiye tercih etme, mülkünle mağ­rur olma, Allah (c.c.)'ın emirlerini yerine getirmeğe davran. Çünkü Allah (c.c.):</p>

<p>«Rabbinizin mağfiret ve cennetine müsaraat ediniz!» buyurmaktadır.»</p>

<p>İbrahim bunu okuyunca korkarak uyandı ve kendini Allah (c.c.)'a ibâdete verdi.</p>

<p>Seni Allah (c.c.)'a yaklaştıracak şeyleri ka­çırdığına üzülmemek, kötü amellerine nedâmet etmemek kalbin ölü olmasının alâmetlerindendir.</p>

<p>Fatiha sûresi tefsirinde Molla Fenarî der ki: Nebiler, ümmetlerine şefkatlerinden dolayı kıyamet gününde korkarlar ve «Allah'ım! Onları selâmette kıl!» diye iltica ederler ve en fazla şef­kat sahipleri oldukları ci'hetle en şiddetli onlar korkarlar, ümmetleri ise sadece kendilerini düşündükleri için korkarlar.</p>

<p>(Hz. R.M. Sâmi (k.s.) Yûnus ve Hûd S. Tefsiri, 35)</p>

===

## HZ. YÛSUF (A.S.)</p>

<p>Rivayet olunur ki:</p>

<p>Yûsuf (a.s.) Zelîha'nın köşkünün bahçesinde Allah Teâlâ'ya ibâdete devam ederdi, ibâdetinde gününü üçe taksim etmişti. Üçte birinde namaz ile, üçte birinde ağlamakla, üçte birinde de Al­lah Teâlâ'yı tesbîh ve zikir ile meşgul olurdu.</p>

<p>(Hz. R.M. Sâmi (k.s.), Hz. Yûsuf (a.s.))</p>



---

3 Kasım Pazar

## EMR BİLMA'RUF</p>

<p>Emri bilma'rufu, bir kimseye olan sadakati, sevgisi, müdâhanesi, bir kimseden itibar beklediği veya onun yanında itibarının devam etme­sini istediği için elden bırakmamalıdır. Çünkü; ona olan sadâkat ve sevgisi kendisine bir hür­met ve hak icâbeder. Onun haklarından biri de kendisine nasihat, etmek ve ona âhireti için ya­rarlı işleri göstermek, zararlılardan korumaktır. İnsanın dostu ve ahbabı, âhiretini ma'mur etme­ye çalışan kimsedir. Velev ki bu hâl onun dün­yası hakkında bir noksanlığa bâdi olsun. Düş­manı ise âhiretinin zayi olmasına veya noksan­lığına çalışandır; isterse bu sebeple ona dünyası için bir nevi menfaat hâsıl olsun. İblisin bize düşmanlığı böyledir. Peygamberler (a.s.) mü'minlerin dostlarıdır.</p>

<p>Emri bilma'rufu yapan kimsenin nezaket, rifk u mülâyemetle muamelede bulunması icâbeder. Zira maksada bu daha elverişlidir. İmam Şafiî: «Bir kimse din kardeşine gizlice va'z eder­se ona gerçekten nasihat etmiş ve onu zinetlemiş olur. Aşikâre va'zeden ise onu muhakkak su­rette rezil etmiş ve batırmıştır.» demiştir.</p>

<p>(S. Müslim, C. 1. Sh.: 281-2)</p>

===

## HZ. ÖMER (R.A.)'İN DEĞER ÖLÇÜLERİ</p>

<p>Adamın biri Hz. Ömer (r.a.)'ın huzurunda birini medhedince Hz. Ömer (r.a.) sormuş: «Bu adamla bir muameleniz oldu mu?» «Hayır!» de­miş. «Beraber yolculuk ettiniz mi?» «Hayır!» demiş.</p>

<p>**-«O halde siz hiç bilmediğiniz bir şey­den bahsediyorsunuz»** demiştir.</p>



---

4 Kasım Pazartesi

## MESCİDLER</p>

<p>Âyet-i Kerîme'de buyruluyor ki:</p>

<p>-**Allah (c.c.)'ın mescidlerini ancak Allah (c.c.)'a ve ahiret gününe iman eden, namazı dosdoğru kılan, zekâtı veren ve Allah (c.c.)'tan baş­kasından korkmayan insanlar imâr eder. İştedoğru yola ermişlerden olmaları umulanlar bun­lardır.**</p>

<p>-**Allah (c.c.)'ın mescidlerini ve mescidlerde Allah (c.c.)'ın ismi zikrolunmaktan men edip mescidlerin harabına çalışan kimseden ziyâde zâlim kim olabilir? İşte şu mescidin harabına sa'y eden zâlimler mescidlere ancak kor'ku ve endişe ile girerler. Onlar için dünyada rüsvaylık ve zillet, ahirette de azâb-ı azîm vardır.**</p>

**-  Bütün mescidler Allah (c.c.)'a mahsus­tur. Hal böyle olunca siz mescidlerde Allah-û Teâlâ ile beraber hiç bir kimseye ibadet etmeyin.**

<p>Nebi (s.a.v.) de:</p>

<p>**-  «Bir kimse sabah ve akşam mescide gi­derse Allah (c.c.) Cennet'te onun için bir konak hazırlar.»** buyurmaktadır.</p>

<p>(Hz. R.M. Sâmi (k.s.), Musâhabe: 6)</p>

===

<p>**«Rabbimiz! Bizi dünyâda da iyiliği, ahiret­te de iyiliği ver, ve bizi Cehennem azabından koru.»** (Hadîs-i Şerîf)</p>



---

5 Kasım Salı

## PEYGAMBER (S.A.V.) EFENDİMİZ'İN AHDE VEFÂKÂRLIKLARI</p>

<p>Peygamberler ve bahusus Peygamberimiz Hz. Muhammed (s.a.v.), ahdine ya'nî verdiği sö­ze son derece vefakâr ve riayetkar idiler. Birkaç misâl:</p>

<p>Ebû Râfi (r.a.), Kureyş tarafından Medîne'ye gönderilen bir köle idi. Medine'de Resûl-i Ekrem (s.a.v.)'i gördükten sonra O (s.a.v.)'na gö­nülden bağlanmış, müslümân olmuş va Medîne'de kalmayı arzûlamıştı. Resûlullah (s.a.v.):</p>

<p>**-«Elçileri alıkoymak doğru değildir. Kalk Mekke'ye git. Oraya vardıktan sonra bize dönmek istersen gelebilirsin.»** diyerek bu teklifi red­detmişlerdi.</p>

<p>O da Mekke'ye dönmüş ve fakat bilâhare Medine'ye gelerek müslümânlara iltihâk etmişti. (Ebû Dâvud)</p>

<p>Peygamberimiz (s.a.v.) peygamberliğinden önce Abdullah b. Ebû Amsâ ile ba'zı ticarî işler görmüştü. Bir gün Resûl-i Ekrem (s.a.v.), ba'zı hesabları tesviye etmek için bu adamla bir yer­de buluşmağa söz vermişlerdi. Abdullah bu sözü unutmuş ancak üç gün sonra verdiği sözü hatırlayarak geldiğinde Resûlullah (s.a.v.)'ı, hâlâ kendini bekler bir halde bulmuştu. Allah (c.c.)'ın Resulü (s.a.v.), Abdullah'ı görünce:</p>

<p>**-«Abdullah! Üç gündür seni burada bek­liyorum.»** demekle yetinmiş, başka bir şey söyle­memişlerdi. (Ebû Dâvud)</p>

<p>(Peygamber (s.a.v.) Efendimiz'in Yüce Ahlakı)Sh.: 73)</p>



---

6 Kasım Çarşamba

## HZ. ZÜBEYR İBN-ÜL AVVAM (R.A.)</p>

<p>Bedir günü meleklerin, Zübeyr'in sarığının rengindeki sarıkla nüzul etmeleri müşarın ileyh (r.a.)'in hasâisındandır. Zübeyr (r.a.)'in sarığı sarı renkde olup, başına sarılmıştı. Melekler de Bedir günü sarı renkdeki sarıklarla nüzul et­mişlerdi.</p>

<p>Vehb (r.a.) demiştir ki, Zübeyr (r.a.)'in bir kölesi vardı, Zübeyr'e haraç verirlerdi. Zübeyr (r.a.) onlardan aldığından bir dirhem dahi evi­ne koymaz, tamamını tasadduk ederdi. Müşarünileyh, kerem sahibi cömerdlerdendi.</p>

<p>Ebu İshak es-Sebki diyor ki, Rasûlullah (s.a.v.)'ın Ashabından yirmiden fazla sahabinin bulunduğu cemaatde:</p>

<p>**«- Rasûlullah zamanında Ashab'ın en cö­merdi kim idi?»** diye sordum.</p>

<p>**«-Zübeyr ve Ali (r.a.) idi»** dediler.</p>

<p>Hz. Ali (r.a)'den mervîdir ki:</p>

**«Rasûlullah (s.a.v.)'dan şu iki kulağımla işittim, şöyle buyurmuşlardı:**

**- Talha ve Zübeyr, benim Cennet'de komşularımdır.»**

<p>(Eshab-ı Kirâm Menâkıbı C. 1, Sh.: 197-198)</p>

===

**HZ. ÖMER (R.A.) DİYOR Kİ:**

**«Bahsi uzatma, sözü dağıtma; Cemâatimizin hâli ma'lûm! Biz bir kavmiz ki çakmağı çakar isek ateş çıkarırız. Kuyuya iner isek kovayı kandıracak kadar su doldururuz. Vurur isek kanatırız, diker isek kapatırız!»**



---

7 Kasım Perşembe

## OSMANLI'DA TİCARET</p>

<p>Osmanlı ticâreti hakkında Orgeneral Kont Marsigli, ünlü kitabında diyor ki:</p>

<p>Osmanlı İmparatarluğu'nda yaşayan gerek Türkler, gerek diğer milletler, ticâret sahasında çok faaldirler. Bilgili, mahir, dirayetli tâcirlerdir. Bâb-ı Âlî'nin değişmez politikası, ticâretle uğraşanlara her türlü kolaylığı göstermektir. Ağır vergiden kaçınır. Ağır verginin bir çok malın gelip, gitmesini engellediği, üstelik kaçakçılığı do­ğurduğu fikrindedir. Kaçak mala, Hazîne adına el koyar. Hiç bir tacir buna cesârat edamaz. Zîrâ ticâret lisansı elinden alınır. Osmanlı İmparatorluğu'nun niçin bu kadar müraffah olduğu iyi düşünülürse, bunun sebebinin ticâret olduğu anlaşılır.</p>

<p>Dışardan bakılınca temiz giyinen, fakat gi­yimlerinde Avrupa'daki alâyiş va süs görünmeyen, gösterişi sevmiyen, ağırbaşlı, kanaatkar bir Müslüman toplumu görünür. Bu, sokaktaki Osmanlıdır. Evlerine girince de masraflarının az olduğu göze çarpar. Ama Türkiye'de çok kalınıp mahremiyete girince, her Osmanlı ailesinin ken­dine göre bir varlığı, bir tasarrufu olduğu he­men anlaşılır. Sokakta dilenen yoktur. Yoksul­ları vardır ama, yardım görmeyen yoksul yoktur. Bu sosyal yapı, ileri Türk sanâyiinden fazla, çok ileri Türk ticâreti sayesinde oluşmuştur.</p>

<p>Hiç bir Avrupa devleti yoktur ki, Osmanlı ile ticâreti kestiği takdirde çok müşkil şartlara düşmesin. Türkler, bâzı malları takas ederek de ticâret yaparlar. Fakat ne olursa olsun, en kötü yıllarında bile ihracatları, ithalâtlarından faz­ladır. (Osmanlı Tarihi)</p>



---

8 Kasım Cuma

## RESÛLULLAH (S.A.V.) EFENDİMİZ'İN SABAH NAMAZINI KAZA EDİŞLERİ</p>

<p>Buhârî'nin ve Müslim'in, İmrân İbni Husayn (r.a.)'den rivayet eyledikleri hadîsin meali şöyledir:</p>

<p>«Bir kere Peygamber (s.a.v.) ile birlikte bir seferde bulunuyorduk. Biz gece de yürüdük. Nihayet gecenin âhirinde idi, öyle bir düşüş düş­tük (yorgunluktan öyle bir uyku, ağırlık bastı) ki. bir yolcu namazında ondan daha tatlı bir uy­ku olmaz, öyle bir dalmışız ki, bizi ancak güneşin sıcağı uyandırdı. İçimizden ilk uyanan Ebû Bekir (r.a.) oldu. Peygamber (s.a.v.)'i uyuduğu vakit, kendiliğinden uyanmadıkça biz uykusun­dan uyarmazdık. Çünkü biz, uykusunda (vahiy­den) O (s.a.v.)'na ne hâsıl olacağını bilemezdik. Daha sonra Ömer (r.a.) uyandı. Ömer (r.a.) uya­nıp da nâsın başına geleni görünca -ki calâdetli bir zât idi- (Allâhü Ekber diyerek) tekbîr getirdi ve yüksek sesle tekbîr getirdi. Tekbîr al­mağa devam ediyor ve sesini devamlı yükseltiyordu. Nihayet Peygamber (s.a.v.) onun sesin­den uyandı. Uyanınca Ashâb-ı Kiram; başlarına gelen musibeti şikâyet makamında kendilerine arzetti. Risâlet-penâh; **«Zarar yok, buradan başka bir yere irtihal edin.»** buyurdu. Onlar da der­hal irtihal edip oradan başka bir tarafa gittiler. Resûlullah (s.a.v.), pek uzak olmayan bir yere kadar yürüdü, sonra inip abdest suyu istedi ve abdest aldı. Nihayet güneş iyice beyâzlaşınca namaz için ezan okundu ve cemâate namazı kıldırdı...»</p>

<p>(Ekrem Doğanay, İki Mesele)</p>



---

9 Kasım Cumartesi

## HİDAYET ANCAK ALLAH (C.C.)'TANDIR</p>

<p>Hikâye olunduğuna nazaran Musa (a.s.), Tûr'a giderken yolda Allah (c.c.)'ın velilerinden birine rast geldi. Selâm verdi; fakat karşılık bulamadı. Münâcat mahalline vâsıl olunca dedi ki:</p>

<p>-Ya Rabbi, kullarından bir kula selâm ver­dim, selâmını almadı. Cenâb-ı Hak (c.c.):</p>

<p>-Ya Musa! Bu kul altı günden beri benim­le de konuşmuyor.</p>

<p>Musa (a.s.) sebebini suâal ettiğinde Cenab-ı Hak (c.c.):</p>

**-Çünkü o, benim bütün günahkârları mağ­firet edip cümlesini cehennemden azâd etmekliğimi istiyor. Ben de bu aızusuna icabet etme­dim, altı gündür benimle konuşmaz.**

<p>Allah-ü Teâlâ, Habibi Muhammed (s.a.v.)'de aynı şiddetli arzuyu gördüğü için bu âyet-i celîleyi inzal buyurup: **«Rabbinin meşiyet-i ilâhiyyesinde olmayan bir hususda îmân etmeleri için insanları zorlayacak mısın?»** buyuruldu.</p>

<p>(Yûnus ve Hûd Sûreleri Tefsiri,)</p>

===

## TESETTÜRÜN HİKMETİ</p>

<p>Fitne kapısını kapamak, nesebi zayi etmek­ten muhafaza etmek, zevceyi rabt ile başkası­nın taarruzundan kurtarmak, aile teşkilâtına in­tizam vermek, evlâdın terbiyesine ve dünyanın imarına erkek dışardan kadın içerden çalışmak­tır.</p>

<p>(Hz. R.M. Sâmi (k.s.), Musâhabe: 4)</p>



---

10 Kasım Pazar

## SERVET VE ZENGİNLİK İBTİLASI</p>

<p>Resûlullah (s.a.v.) harp etmeksizin Bahreyn ahalisiyle sulh akdetmiş ve onlar da cizye vermeyi kabul etmişlerdi. Ebu Ubeyde b. Cerrah (r.a.)'ı da cizyeyi almakla görevlendirmişti. Ebu Ubeyde (r.a.) de cizye mallarını Medine'ye ge­tirdi. Ensar sabah namazını kılar kılmaz hemen Ebu Ubeyde (r.a.)'yi karşıladılar.</p>

<p>Resûlullah (s.a.v.) ashabı bu halde görünce gülümseyerek onlara:</p>

<p>**"Öyle sanıyorum ki, Ebu Ubeyde'nin hayli dünyalıkla geldiğini duydunuz da onu sevinçle karşılıyorsunuz"** buyurdu.</p>

<p>Evet, ya Resûlallah diye tasdik ettiler. Bu­nun üzerine:</p>

<p>**«Şad olunuz ve sizi sevindirecek nimetleri bundan böyle her zaman umunuz! Vallahi bun­dan sonra size fakru ihtiyaç geleceğinden kork­mam. Fakat sizin için korktuğum bir şey varsa o da sizden önce gelip geçen ümmetlerin önü­ne dünya nimetlerinin yayıldığı gibi sizin önü­nüze de yayılarak onların birbirlerine hased et­tikleri ve nefsaniyyet güttükleri gibi sizin de birbirinize düşmeniz ve onların helak olmaları gibi sizin de mahvolup gitmenizdir»** diye üm­metini intibaha davet buyurmuştur.</p>

<p>(R.M. Sâmi (k.s.), Musâhabe: 6)</p>

===

<p>**«Eğer şöyle olsa idi, eğer böyle olsa idi şöy­le olurdu gibi söylemeyin. Çünkü böyle şeyler münafıkların sözlerindendir.»** (Hadis-i Şerif)</p>



---

11 Kasım Pazartesi

## HELÂ'YA GİRİŞ</p>

<p>Enes (r.a.)'den rivayet edilmiştir. Demişdir ki: Resûlullah (s.a.v.) helaya gireceği vakit: **«Allah'ım, erkek ve dişi şeytanlardan Sana sığını­rım»** der idi.</p>

<p>Hadis-i Şerifin ibaresi (izedehale) şeklinde olduğuna göre bu kısma mânâ verirken **«Girdiği vakit»** demek lâzım gelirse de helaya girdikten sonra dua okumayacağı için; **"Girmek istediği vakit"** diye şerh edilmiştir.</p>

<p>Bu hüküm, kaza-yı hacet için hazırlanmış helalar hakkında böyledir. Karine'de duhûl'dur. Zira kaza-yı hacet için hazırlanmayan ovalar hakkında vârid olmuş;oralara da şeytanların gelirdiği beyân olunmuş ise de kaza-yı hâcat için hazırlanmayan yerlerde bu zikir meşrudur. Böyle yerlerde zikir kazayı hacet için elbiseyi kaldırırken, hazır helalarda ise helaya girmeden söylenir. Enes hadisinin zahirine bakılırsa Resûl-i Ekrem (s.a.v.) bu zikri aşikâr söylüyor­muş. Binâenaleyh aşikâr söylemek daha iyidir:</p>

<p>**"Allahümme innî eüzübike minel hubsi vel habeis.»** (Selâmet Yolları, C. 1)</p>

===

**HZ. ÖMER (R.A.) DİYOR Kİ:**

**«Ezkiyânın en zekîsi, kaçanı te'lîf ve uzak kalanı taltif eden ve herkesi iz'ânla tartan ve haberi ayana karıştırmayan, yâ'nî her işittiğine inanmayan ve karışının yerine sürresini komayan adamdır. Mübhem ile karışık mârifetde, vech ie ma'rûf olan ilimde hayır yoktur!»**



---

12 Kasım Salı

## OSMANLI'DA ŞEYHÜLİSLÂM</p>

<p>Şeyhülislâm, Osmanlı düzeninde, Osmanlı Hanedanı hâriç, sadrâzam'dan sonra, devletin ikinci büyük me'mûru idi. ilmiyye sınıfının başı idi. 1425'de taht müftîsine bu ünvan verilerek «meşihat» veya «meşîhat-i İslâmiyye» denen mü­essese başladı.</p>

<p>Pâdişâhların, bâzı şahsî mes'elelerde tutum­larının şer'i şerife uygun olup olmadığına dâir şeyhülislâmdan fetva istemeleri, nüfuzlarını arttırıyordu. Zîrâ pâdişâh, halîfe idi ama, halife İslâm dininde Müslüman kardeşlik ve birliğin sem­bolü, toplayıcısı, dînin en büyüğü ve lideridir.</p>

<p>Şeyhülislâmın durumu öyle müstesna idi ki, şahsen Dîvân-ı Hümâyûn (hükümet) üyesi olmadığı hâlde, iki muavini, Rumeli ve Anadolu kazaskerleri, hükümet üyesi idiler.</p>

<p>Şeyhülislâmın çok büyük imtiyazlarından biri, pâdişâhın kendisini oturduğu yerde karşılayamaması, merasimlerde ayağa kalkarak karşı­laması, pâdişâhın ellerini ve omuzlarını iki eliy­le tuttuktan sonra hükümdarın yakasını veya omzunu öpmesi, asla elini öpmemesidir. Büyük imtiyazdı. Bu suretle pâdişâh; din, ilim ve ada­lete, onun başı olan şeyhülislâmın şahsında say­gı göstermiş olurdu. Sadrâzam'ı ise pâdişâh otu­rarak karşılardı. Şeyhülislâmın aslî görevi fetvâ vermekti. Şeriata göre o konunun nasıl olduğu bildirilmekle beraber, sonunda dâima «Allâhü â'lem = Allah en iyi bilendir» şer'î ibaresi var­dır. Son karar Kadı'ya ai'ddir.</p>

<p>(Osmanlı Devleti Tarihi, Y. Öztuna, C. 2, Sh.: 148)</p>



---

13 Kasım Çarşamba

## MEST ÜZERİNE MESH</p>

<p>Mest deriden yapılan ve ayakları topuklarla birlikte örten ayakkabıdır. Mest üzerine mesh yalnız Sünnetle sabit olmuşdur. Fakat sünnetden delilleri o kadar çok ve kuvvetlidir ki, fukahâ; "Meshi caiz görmeyen Ehl-i Bid'atden olur" de­mişlerdir. İmam-ı Âzam Ebû Hanîfe: **«Bana günün aydınlığı gibi aşikâr olmadan mesh'e kail olmadım»** demişdir. Hatta **«Mest üzerine mesh'i caiz görmeyenin küfründen korkarım; çünkü bu bâb'daki eserler tevatür makamındadır»** dediği rivayet olunur.</p>

<p>İmâm-ı Ebû Yûsuf: **«Mesh haberi meşhur ol­duğundan onunla kitab üzerine ziyâde edilebi­lir»** diyor. İmâm-ı Ahmed b. Hanbel: **«Kalbimde meshe karşı hiç bir pürüz, bu bâb'da Resûlüllah (s.a.v.)'ın Ashabından kimi merfû, kimi mevkuf «40» tane hadîs var»** demiştir.</p>

<p>Mest üzerine mesh Cenâb-ı Hakk'ın mü'min kullarına bir ruhsatıdır. Bu ruhsat bazı kullar hakkında meşruiyeti baki olmakla beraber di­ğer bazılarında meşruiyeti sabit olan şeydir. Yolculuk halinde dört rekath farzların ikiye indiril­mesi gibi. işte mest üzerine meshetmek bu kısımdandır.</p>

<p>(Selâmet Yolları, C. 1, Sh.: 85)</p>

===

<p>**«Müslüman o kimsedir ki, müslümanlar onun elinden ve dilinden zarar görmez, mü'min de, insanların itimadını kazanan kimsedir.»** (Hadîs-i Şerif)</p>



---

14 Kasım Perşembe

## PEYGAMBER (S.A.V.) EFENDİMİZ'İN ÇOCUKLARA ŞEFKAT VE SEVGİLERİ</p>

<p>Çocuklara olan sevgisinden dolayı onlara tesadüf ettikçe dâima selâmlardı (Ebû Dâvud).</p>

<p>Resûl-i Ekrem (s.a.v.) anne ve baba ile ço­cuklara dâir hâdiselerden son derece mütehas­sıs olurlar ve bunları dinlemek isterlerdi. Bir gün fakir bir kadın, iki kızı ile Hz. Âişe (r.a.)'yi ziyaret etmiş ve Hz. Âişe (r.a.) evde onlara ik­ram için bir hurmadan başka bir şey bulama­yınca hurmayı anneye vermiş; anne de hurmayı ikiye bölerek çocuklarına yedirmişti. Hz. Âişe (r.a.) bu hâdiseyi Allah (c.c.)'ın Resulü (s.a.v.)'ne anlatınca Efendimiz (s.a.v.) şu sözleri söyle­diler:</p>

<p>**- "Çocukları hakkıyla sevmek ve onları ko­rumak Cehennemden kurtuluştur."** (Buhari)</p>

<p>Ashâb'dan Câbir b. Semûre (r.a.) anlatıyor:</p>

<p>- «Bir gün Resûl-i Ekrem (s.a.v.)'le nama­zımı kıldım. Namazdan sonra Resûl-i Ekrem<br />
(s.a.v.) evlerine gidiyorlardı. Ben de kendilerini ta'kîb ettim. Resûl-i Ekrem (s.a.v.) yolda bazı<br />
çocuklara rast geldiler; hepsini okşadılar, beni de onlarla beraber okşadılar...»</p>

<p>Bir gün Resûl-i Ekrem (s.a.v.), bir çocuğu se­verlerken bir bedevi gelmiş ve Allah (c.c)'ın Resulü (s.a.v;)'ne:</p>

<p>- «Siz çocukları bu kadar seviyorsunuz, benim on torunum olduğu halde bir defa bile kucağıma alıp sevmedim!» demişti de Allah (c.c.)'ın Elçisi (s.a.v.) de:</p>

<p>**-«O halde Cenâb-ı Hak seni şevkât hissin­den mahrum etmiş.»** cevabını vermişlerdi.</p>

<p>(Peygamber (s.a.v.) Efendimiz'in Yüce Ahlakı)</p>



---

15 Kasım Cuma

## HZ. ÖMER (R.A.)'İN HESAP KORKUSU</p>

<p>Hz. Ömer (r.a.) her sene farîza-i hâccı eda ve merasimine riyaset ederdi.</p>

<p>Hz. Ömer (r.a.). Kıyamet hesabından, pek korkardı. Bir gün Ebû Mûsa'el-Eş'arî (r.a.)'ye sordu:</p>

**-  «Ey Ebû Musa! Biz ki Müslümanlığı ka­bul ettik. Yerimizi, yurdumuzu bırakarak hic­ret ettik. Her yerde Peygamber (s.a.v.)'le bera­ber bulunduk. Acaba kıyamet gününde bir ecr ü mükâfat'a nail olacak mıyız?»**

<p>Ebû Musa (r.a.) da şu cevâbı verdi:</p>

**-  «Nasıl olmayacağız? Bil'akis biz çok iyi­likler ettik ve Cenâb-ı Hakk'tan büyük ihsanlar bekliyoruz.»**

<p>Hz. Ömer (r.a.) de şu cevâbda bulundu:</p>

**-  «Nefsimi yed-i Kudretinde tutan Zât-ıKibriya nâmına kasem ederim ki, hesâbtan kurtulmaktan başka bir şey istemiyorum.»**

<p>(Hz. R.M. Sâmi (k.s.), Hz. Ömer (r.a.). Sh: 93)</p>

===

**KADINLARIN HAYIRLILARI**

<p>Peygamberimiz (s.a.v.) şöyle buyurmuşlar­dır:</p>

**«Kendi zamanındaki kadınların hayırlısı: İmran'ın kızı Meryem idi. Bu ümmetin kadınla­rının hayırlısı da, Hatice'dir.»**

**«Cennet kadınlarının üstünü:**

**Hatice bint-i Huveylid,**

**Fâtıma bint-i Muhammed,**

**Meryem bint-i İmran,**

**Firavunun Zevcesi Âsiye bint-i Müzâhım'dır.»**

<p>(Peygamberler Tarihi, Sh.: 306)</p>



---

16 Kasım Cumartesi

## OSMANLI'DA HAYIRSEVERLİK</p>

<p>Osmanlı'nın en bariz vasıflarından biridir. Kıt'alar üzerindeki bu imparatorluğu hayrât ile donatmaları, hayırseverliklerinin görünen, oku­nan şâhidleridir. Gizlice yapılan yardımlar ise sâdece Allah (c.c.)'a malûmdur. «Türkler çok hayırsever bir millettir. Çeşmesiz sokak yoktur. Hepsi hayrattır. Köylerde, yol üzerinde, hattâ çöllerde çeşme yaptırmışlardır» (Ermeni râhibi Simeon).</p>

<p>«Zengin Türkler bol sadaka verirler. Zaru­retlerini söylemekten kaçınanları arayıp bulur, bilhassa onlara yardımdan zevk alırlar. Borç­lunun borcunu öderler. Yoksul komşularını gözetirler.» (de Thevenot).</p>

<p>«Bütün camiler, imaretler, hastahâneler, tı­marhaneler, medreseler, çeşmeler, sebiller, zenginlerin hayır eserleridir, hiç birini devlet yap­tırmamıştır.» (de la Croix).</p>

<p>«Osmanlı ülkesinde dilencilik ve dilenci yok gibidir. Yoksul çobanlar dağ başlarında yolcuya ikram eder, bir şey almazlar; Osmanlı köyün­de yolcuya daha fazla ikram edilir. Şehir ve kasabada ise bu ikram adetâ teşkilâtlıdır.»</p>

<p>Bir zengin hacca, yanına bir kaç yoksulu alarak gider ve onun her türlü masrafını öder. Çok zengin Türk tacirleri vardır ki, fukara babasıdırlar.</p>

<p>Türkler'in kendileri mütevazı binalarda otu­rurlar. Görülen muhteşem binaların hepsi hayır olarak yaptırdıklarıdır.</p>

<p>Cömertlik bir diğer Osmanlı karakteridir. Osmanlılar, hasislerden nefret ederler. Cömert davranmasını severler. (Osmanlı Tarihi)</p>



---

17 Kasım Pazar

## HZ. MAHMUD SÂMİ (K.S.)'NİN İRTİHALİ'NİN HİCRÎ SENE-İ DEVRİYYESİ DOLAYISIYLE…</p>

<p>Ararım ağlayarak katrede, ummanda seni</p>

<p>Gül açan goncede, nâle-i hicranda seni</p>

<p>Izdırâbınla yanan sîne-i sûzanda seni</p>

<p>Hissedip leyl-ü nehar tende seni, canda seni</p>

<p>Firkatin yıktığı, şu ömr-ü perişanda seni.</p>

<p> </p>

<p>Ağlıyor ben gibi ufkumda sönen bin emelim</p>

<p>Ağlıyor dîdelerim, her taatim, her amelim</p>

<p>İrtihâlin ile birdenbire lâl oldu dilim</p>

<p>Açılıp göklere gündüz, gece bîçâre elim</p>

<p>Dilerim görmeği ben, Ravza-i Rıdvanda seni.</p>

<p> </p>

<p>Bir muhabbetki onun her ânı dünyaya bedel</p>

<p>Kays-ı Mecnûn eyleyen maşuka, Leylaya bedel</p>

<p>Adının her hecesi ni'meti uzmâya bedel</p>

<p>Asumanımda yanan necm-i süreyyâya bedel</p>

<p>Bir ömür gördü gönül mihr-i dirahşanda seni.</p>

<p> </p>

<p>Seni Peygamber-i Zîşan çağırıp hânesine</p>

<p>Severek okşayarak sardı aziz sinesine</p>

<p>Kenz-i mahfide yazılmış seferin gayesine</p>

<p>Nail oldun girerek cennetin ol bahçesine</p>

<p>Saklayıp Rabb-i Celil gûşe-i sultanda seni.</p>

<p> </p>

<p>Geçiyorken yine sensiz, şu ömür yaz ile güz</p>

<p>Silinip gitti gönülden bütün eşya kül, cüz</p>

<p>Neme lâzım benim artık gece, akşam, gündüz</p>

<p>Ağlayan Câhid'e bir bak yapayalnız, öksüz</p>

<p>Arıyor yaş dökerek zerrede, cihanda seni...</p>

<p>Câhid ERCAN</p>

<p> </p>



---

18 Kasım Pazartesi

## İRŞÂD VESİKASI</p>

<p>Rahman ve Rahim olan Allah'ın adıyla.</p>

<p>Hamd, âlemlerin Rabbi olan Cenâb-ı Hakk'a; salât ve selâm O'nun yüce Resulü Efendimiz Muhammed'e, âline ve bütün ashabının üzerine ol­sun.</p>

<p>Din kardeşlerime, sadakat ve yakin erbabı­na açıkça arz ve ifade olunur ki:</p>

<p>Dervişane icazetnamemizi taşıyan manevî ev­lâdımız Sami Efendi, gençlik günlerini nezîh dînimizin kurtarıcı dairesi içerisinde geçirmiş. Yü­ce Nakşibendiyye tarikatına hizmetle bütün gay­retini ve mesâisini bu yolda harcamış, ciddiye­tini apaçık ortaya koyarak kendisini kabul ettirmiş olduğundan ve yürürlükte bulunan usûl ve kaidelere göre Hazret-i Hâcegân'ın muamelesine uygun olarak önce emr âlemine ait «beş latîfe»sini tasfiye ederek mâsivâ lekelerinden te­mizlemiş, sonra da halk âlemine ait «beş latifesi»ni her türlü bulanıklıktan kurtarma ve tezki­yeye gayret etmiş, Allah Teâlâ'ya hamdolsun zahi­rî hâli ve nâsiyesinde muvaffakiyet emareleri gö­rülmüştür, ilahî inayet letaif-i aşeresinde apa­çık tezahür etmiştir. Vuslata erebilmek için ge­rekli usûl ve marifet-i ilâhiyyeye olan arzusunu sağlam ve sâdık, tevhid ağacının meyvesini el­de edebilmek için lüzumlu olan gönül, himmet ve kalp gücünü fevkalâde yüksek görmüş oldu­ğum gibi; belli bir müddette **nefy, isbât ve mu­rakabeler** gibi esaslara riayetle zâtını ve sıfatı­nı süslemekte olduğunu gördüm.</p>

<p>(Devamı yarın)</p>



---

19 Kasım Salı

## İRŞÂD VESİKASI</p>

<p>(Dünden devam)</p>

<p>Binâenaleyh saadet ve ferahlığın engin pı­narından damla damla içmek, selâmet vadisin­den serinletici soluklar almak isteyen yâni Yüce Nakşibendiyye tarikatına bağlanmak ve intisab arzusunda bulunan din kardeşlerime de tarikat âyin ve merasimlerini öğretmek için kendilerini izinli kıldım.</p>

<p>**Allah Teâlâ Muhakkak ki Allah emanetleri ehline vermenizi emreder**, buyurmuştur. Cenâb-ı Hakk ve Hâdi-i Mutlak -celle celâlüh- Hazret­lerinden istirham ederim ki, tertemiz şeriat ve apaydınlık tarikatın hükümlerinin yerine getiril­mesindeki şevk, şetaret ve neş'esini bir kat da­ha artırıp, birtakım tevhîd ehli kimselere söz ve hâlinden istifade ettirsin, âmin.</p>

<p>- **Ne ticaret, ne de alışverişin, Allah'ın zik­rinden alıkoymadığı kimseler vardır**, âyet-i celilesinin ilâhi hükmüne vâkıf olan muhterem ih­vanımıza arz edebilirim ki, bâtınını tasfiye ve nefsini tezkiyeye tâlib olanların ve daha doğru­su Nakşibendiyye silsilesinden feyz almak isteyenlerin Sami Efendi'nin sohbetlerine devam ve açıklayacağı usûl ve âdaba uymaya gösterecekle­ri gayret ve ihtimam sayesinde bu isteklerine kavuşacaklarından şüphe yoktur. Bu Allah'a güç değildir. **Ve lâ havle ve la kuvvete illâ billahi'l-aliyyi'l-azîm.**</p>

<p>Ve sallellahü âlâ seyyidina Muhammedin ve âlihi ve sahbihi ecma'în. Velhamdülillahi Rabbi'l alemin.</p>



---

22 Kasım Cuma

## CENNETÜ'L-BAKİ'YE ACELE EDELİM</p>

<p>96 senelik ömrünü Hakk (c.c.) aşkında ve Peygamber (s.a.v.) sevdasında geçiren Hacı Sâmi Efendi Hazretleri Türkiye'de bulundukları son günlerde bir yakınlarına şöyle buyurmuşlar­dı:</p>

**- Cennetü'l-Baki'ye acele edelim!...**

<p>Gerçekten acele etmişlerdi... Ömür nefesle­rinin incilerini Peygamber (s.a.v.) beldesinde toplamak istiyorlardı.. Rahmân'a yürüyüşü oradan olacaktı. Artık ömür güneşi kuyusuna akacaktı...</p>

<p>Ölmek...</p>

<p>Ama nasıl?</p>

<p>Hak dostları için ölüm bir düğün gecesi ve vuslat bayramıdır. Onlar için korku ve mah­zun olmak yoktur...</p>

<p>Ölüm yatağına uzandıklarında bir an gözlerini yükseklere dikip bakmışlar ve mübarek zevcelerine dönüp demişler ki:</p>

<p>- Geleni gördünüz mü?</p>

<p>Onun nice kerametlerine şâhid olan zevcesi:</p>

<p>- Ah, demişti; ancak siz görürsünüz. Kim­di gelen?</p>

<p>-  Nebiyy-i Zîşân'ın dâvetçisi Hazret-i Bilâl idi.</p>

<p>-  Demek bizi bırakıp gidiyorsunuz?</p>

<p>- İnşallah Cennette buluşuruz!...</p>

<p>Hazret-i Üstâd böylece kendisine davet geldi­ğini ve ömürlerinin tamam olduğunu bildirmişlerdi. Gerçekten de ömürleri tamam olmuştu. 10 Cemâziyelevvel 1404/12.2.1984 pazar sabahı saat 4.30 civannda Rahmân'a yürümüşlerdi. Son ne­fesleri «Allah, Allah, Allah!» diyerek noktalan­mıştı.</p>

<p>(M.N. Bursalı, İ. ve Anadolu Evliyaları)</p>



---

23 Kasım Cumartesi

## VESİLE VE MAKSAD</p>

<p>Hadîs-i Şerifte şöyle buyrulmuştur:</p>

**«İyne ile alış veriş yaptığınızda, öküzlerin kuyruklarını yakalayıp, ziraata razı olduğunuz­da ve cihâdı terkettiğinizde Allah (c.c.) size öy­le bir zilleti musallat kılar ki, dininize dönünceye kadar sizi ondan kurtarmaz.»**

<p>İyne (alış-verişle ilgili bir tâbir olarak) bi­rinin, diğerine bir eşyayı belli bir zamana ka­dar belli bir ücretle satması, sonra da satmış olduğu paradan daha azı ile onu satın alması­dır. Hadîs-i Şerifte buna iyne denmesi, sahibi­ne parası peşin geldiği içindir. Zira hâzır hal demektir. Müşteri onu, peşin para ile satmak için satın alır.</p>

<p>Bu Hadîs-i Şerifte, cihâdı terkeden ziraatçileri kötüleme vardır.</p>

<p>Böylece ziraatle uğraşıp, cihâdden yüz çe­viren kişi zilleti hak etmiş olur. Dünyayı imar, kâfirler için esas, mü'minler için arızîdir. Çünkü müslümanlar dünyâyı âhirete bir vesile kılarlar, kâfirler ise bu basit (âdi) hayatın maddi yönünü bilirler, âhiretten ise gafildirler.</p>

<p>Efendimiz (s.a.v.) bir Hadîs-i Şeriflerinde:</p>

<p>**«Dünya mü'minin hapishanesi, kâfirin Cennet'idir.»** buyurmaktadırlar.</p>

<p>(Hz. R.M. Sâmi (k.s.), Bakara Sûresi Tefsiri,Sh.: 168)</p>

===

**«İnkâr edenler, göklerle yer bitişik bir halde iken bizim, birbirimizden kopardığımızı ve her canlı şeyi sudan yarattığımızı görüp düşünme­diler mi? Yine de inanmazlar mı?»**
(Enbiya Sûresi: 30)



---

24 Kasım Pazar

## İSA (A.S.)'IN HASTALARI İYİLEŞTİRME VE ÖLÜLERİ DİRİLTME DUASI</p>

**«Ey Allah'ım! Semâ'da İlâh Sen'sin! Yer'de İlâh Sen'sin! İkisinde de, Sen'den gayrı İlâh yoktur Göklerde Cebbar olan Sen'sin! Yerde Cebbar olan Sen'sin! İkisinde de, Sen'den gay­rı Cebbar olan, yoktur. Göklerde hükümdar olan Sen'sin! Yerde Hükümdar olan Sen'sin İkisinde de Sen'den gayrı Hükümdar yoktu»! Göklerde hüküm Senindir! Yeıde hüküm Ssnindir! İkisinde de. Senin hükmünden gayrı hüküm yok­tur. Senin, yer yüzündeki Kudretin, semâdaki Kudretin gibidir! Senin yer yüzündeki Saltana­tın, semâdaki Saltanatın gibidir! Ben, Senin Şe­refli İsimlerinle, Sen'den dilekte bulunuyorum! Hiç şüphe yok ki. Sen, her şeye Kadirsin. Senin, her şeye gücün yeter!»**

<p>İsa (a.s.); ölüleri, Esmây-ı Hüsnâ'dan Ya Hayy'u Yâ Kayyûm! Esmâsile, diriltirdi.</p>

<p>İsa (a.s.)'nın zamanında tıp (doktorluk) üs­tündü.</p>

<p>Fakat, doktorlar, anadan doğma kör'ün gö­zünü açmaktan, baras hastalığını iyileştirmek­ten âcizlerdi.</p>

<p>İsa (a.s.) ise, doktorların, gördürmektan âciz kaldıkları anadan doğma körleri, gördürüyor, onların iyileştiremedikleri alaca hastalıklarını, iyileştiriyor, hattâ ölüleri bile diriltiyordu.</p>

<p>(Peygamberler Tarihi. M. Asım Köksal.)</p>

===

**" Ey insanlar! Allah dilerse sizi yak eder. başkalarım getirir, O, buna Kâdir'dir.»**
(Nisa Sûresi:133)



---

25 Kasım Pazartesi

## UBÛDİYYET İLE İMTİHAN OLUNMAK VE ALLAH TEÂLÂ'NIN RAHMETİNDEN ÜMİD KESMEMEK</p>

<p>Kıyamet gününde hastalıklı bir insan getirilir ve sorguya çekilir:</p>

<p>-  **Bana ubûdiyyeti senden ne men etti?** Has­talıklara mübtelâ olduğunu iddia edince Eyyûb (a.s.) delil getirilir ve denilir ki:</p>

<p>-  **Senin hastalığın Eyyûb (a.s.)'ün hasta­lığından daha zararlı ve şiddetli mi idi?** Eyyûb (a.s.)'ün hastalığının daha şiddetli olduğunu ka­bul edince bu da kusurunu i'tiraf ile ilzam edi­lir.</p>

<p>Bir de günahları sebebiyle Allah (c.c.)'ın rahmetinden ümidini kesen kimse getirilir. Ona da denilir ki:</p>

**- Niçin benim rahmetimden ümi­dini kesmiştin?**

<p>-  İsyanım çokluğu sebebiyle, diye cevap verir. Ona denilir ki:</p>

**- Senin isyanın Firavun'un isyanından da mı çok idi ki O Allah (c.c.)'ın rahmetinden ümidini kesmeyerek boğulmazdan evvel Kelime-i Tevhîd'i lisanen söylemişti.**

<p>Ve denilir ki: **«Cenâb-ı Allah (c.c.)'ın rah­meti heı şeyden geniştir. O rahmetten ümîd kesilmez.»**</p>

<p>(Hz. R.M. Sâmi (k.s.), Hz. Yûsuf (a.s.). Sh.: 62-63)</p>

===

**"Ey iman edenler! Eğer fâsıkın biri size ha­ber getirirse onun doğruluğunu araştırın. Yoksa bilmeden bir topluluğa sataşırsınız da sonra yap­tığınıza pişman olursunuz.»**
(Hucurat Sûresi: 6)



---

26 Kasım Salı

## BEŞ VAKİT NAMAZIN HİKMET VE FAZİLETİ</p>

<p>Efendimiz (s.a.v.) buyurmuşlardır ki:</p>

**«Bana haber veriniz ki sizden bilinizin ka­pısı önünde bir nehir olsa da her gün günde beş defa o nehirde yıkanca hiç kiri kalır mı?» Ashab da «kalmaz» dediklerinde: «İşte beş vakit namazla Allah (c.c.) hatâ­yı, günahları afv û mağfiret eder.».**

===

**Hz. Ali (r.a.)'den rivayetle (s.a.v.) Efendimiz şöyle buyurmuşlardır:**

<p>Bir kimse tekâsül ile namazını istihkar eylese Allah Teâlâ ve Takaddes Hazretleri o kim­seyi onbeş ukûbâta duçar eder!</p>

<p>1 - Salihin defterinden silinir.</p>

<p><i>2</i> - Hayat bereketi kaldırılır.</p>

<p>3 - Rızkının bereketi kaldırılır.</p>

<p>4 - Salâtını ikmal etmeyince ondan a'mal-ı hayırdan bir şey kabul olunmaz.</p>

<p>5 - Duası kabul olunmaz.</p>

<p>6 - Salibinin duasından hazz u nasibi olmaz.</p>

<p>7 - Ölürken şiddetli susuzluğa duçar olur.</p>

<p>8 - Vefatı ansızın olur.</p>

<p>9 - Ölürken üzerine büyük ağırlık arız olur.</p>

<p>10- Kabir onu sıkar.</p>

<p>11- Kabirde zulmette kalır.</p>

<p>12- Münker ve Nekir suâline cevabda ku­surlu olur,</p>

<p>13- Kabirden kalktığında Hak Teâlâ haz­retleri o kulundan razı olmadığı halde Cenâb-ı Hakk'a mülaki olur.</p>

<p>14- Hesabı şiddetli olur.</p>

<p>15- Mazhar-ı afv û gufrân olmadığı tak­dirde Nâr'a sevk olunur. (Musahabe, C. 3)</p>



---

27 Kasım Çarşamba

## PEYGAMBER (S.A.V.)EFENDİMİZİN KADINLARA HÜSN-İ MUÂMELELERİ</p>

<p>Peygamberimiz (s.a.v.)'in etrafında dâima erkekler toplandığı için kadınlar Resûl-i Ekrem (s.a.v.)'e suâl sormağa fırsat bulamıyorlardı. Bu­nun için kadınlar Resûl-i Ekrem (s.a.v.)'e müracaat ederek kendilerine bir gün ta'yîn edilme­sini istemişlerdi. Allah (c.c.)'ın Resulü (s.a.v.) de bu müracaatı kabul ederek kadınlara bir gün tahsis etmişlerdi. (Buhari)</p>

<p>Resûl-i Ekrem (s.a.v.)'e müracaat eden ka­dınlar, gayet sarîh ve açık bir ifâde ile suâller sorarlar; Resûl-i Ekrem (s.a.v.)'in Ashâb (r.a.)'ı onların cesaretine hayret ederdi.</p>

<p>Kadınların tabîatındaki nezâket ve kalbin­deki za'f dolayısıyla Resûl-i Ekrem (s.a.v.) on­ların hissiyatını rencide etmemeğe bilhassa dik­kat gösterirler ve kadınlara mülâyemetle mua­mele ederlerdi.</p>

<p>Peygamberimiz (s.a.v.), büyük bir inkılâb gerçekleştirerek kadınlara gerçek kadınlığın şahsiyet ve vekârını bahsetmiştir. Kadınları hürmat ve i'tibâr nokta-i nazarından erkeklerle aynı se­viyeye çıkaran O (s.a.v.)'dur; O (s.a.v.)'nun ge­tirdiği sistemdir.</p>

<p>Resûl-i Ekrem (s.a.v.)'in âlemlere rahmet olarak gönderilişinin bir eseri olarak da herkese merhametle muamele buyurmalarıdır.</p>

<p>(Peygamber (s.a.v.) Efendimiz'in Yüce Ahlakı)</p>

===

<p>**"(O akıl sahipleri) ki onlar, Allah'ın ahdi­ni yerine getirirler, verdikleri sözü bozmazlar."** (Ra'd Sûresi: 20)</p>

<p class="tarih">28 Kasım Perşembe</p>

## HZ. ALİ (R.A.)'Yİ AĞLATAN HÂDİSE</p>

<p>İbn-i Asâkir (r.a.)'in rivayetine göre Süveyd Bin Ukle (r.a.) demiş ki:</p>

<p>- «Bir gün 'şîa'dan bir kaç kişinin mecli­sine gittim. Hz. Ebû Bekir (r.a.) ve Hz. Ömer (r.a.) aleyhinde söz söylüyorlardı. Hemen Hz. Ali (r.a.)'nin yanına varıp:</p>

<p>**-«Ya Emîr'el-Mü'minîn!... Senin ashabından birkaç kişinin yanına gittim, Hz. Ebû Bekir (r.a.) ve Hz. Ömer (r.a.) hakkında lâyık olmayan söz­ler söylüyorlardı. Onların alenen söyledikleri şeyler senin kalbinde muzmer olmasa onlar da buna cür'et eylemez!»** dedikde Hz. Ali (r.a ) mü­teessir oldu, gözleri doldu, ağlayarak:</p>

<p>**- «O iki büyük zât hakkında izhâr-ı kin edenlere Allah-û Teâlâ la'net etsin!»** dedi.</p>

<p>(Hz. R.M. Sâmi (k s.), Hz. Ömer (r.a.). Sh.: 43)</p>

===

## İSA (A.S)'NIN HACCA GİDİŞİ VE HAC TELBİYESİ:</p>

<p>Revhâ vadisindeki Hacc yolundan, üzerleri­ne, yün Aba giyinmiş, develerinin Lif'den yu­larını tutmuş oldukları halde, yetmiş Peygambe­rin Hacc için, Telbiye ederek Mekke'ye gelip Hayf Mescidinde namaz kıldıkları rivayet edi­lir.</p>

<p>İsa (a.s.)'nın Hacc Telbiyesi:</p>

<p>**«Lebbeyk... = Buyur Allâhım, buyur! Emrine, amadeyim! Ben, Senin kulun'um. Senin, iki ku­lunun kızı olan Câriye kulunun oğluyum!»** tar­zında idi.</p>

<p>(Peygamberler Tarihi, M. Asım Köksal)</p>



---

29 Kasım Cuma

## OSMANLI'DA ESNAF</p>

<p>«Esnaf» orta sınıfın temel direğidir. Hem imâl eden, hem satan ve şehirlerde yaşayan, imâl edip sattığı maddeye göre ihtisaslaşmış, teşkilâtlanmış büyük, kalabalık, itibarlı, müref­feh bir sınıftır.</p>

<p>«Lonca» dışı esnaf olmak kaabil değildi. Ka­litesiz standart dışı mal yapıp satmak mümkün değildi. Umumiyetle esnaf babasının branşına intisâb ediyordu. Mesleğe girmek için dükkân sahibi usta'nın yanına «çırak» olarak girmek şarttı. Çıraklık devresi tamamlanınca, artık de­likanlı yaşına gelen çocuk, «kalfa» unvanını alır­dı. Kalfa'nın usta, yâni müstakil dükkân aça­bilmesi için, lonca karârı şarttı. Kimse gelişi gü­zel, ihtiyaçtan fazla dükkân açamazdı. Her dük­kân, bir îmâlâthâne ve bir satış ünitesi idi. «Us­ta» unvanını alabilmek için, ustası tarafından tezkiye edilmek ve lonca huzurunda imtihan vermek gerekiyordu.</p>

<p>Osmanlılar bütün sahalarda fevkalâde usta­lara ve işçilere sâhibdir. Avrupa imalâtı, Türkler'inkinin yanında alelade yamacılıktır. Terzi­lik, kitap cildciliği ve süslemeciliği, dericilik, ayakkabıcılık, çizmecilik, Türkiye'de bizimkin­den üstündür. Saraçlık ve at konumlarında ise bu üstünlük hayret vericidir. Diğer sahalarda Türk imalâtı, bizdeki gibidir.» (Pietro della Valle)</p>

<p>(Osmanlı Devleti Tarihi, Y. Öztuna)</p>

===

<p>**«Tartmayı doğru yapın, tartıyı eksik yap­mayın.»** (Rahmân Sûresi: 10)</p>



---

30 Kasım Cumartesi

## EMÂRET VE HÂKİMLİK TALEBİ MEKRUHTUR</p>

<p>Ulemâ dediler ki: Evkaf mütevelliliği istemek mekruhtur. Emaret ve hâkimlik talebi de mekruhtur.</p>

<p>Rivayete göre bir kavim geldiler ve Nebî (s.a.v.)'den valilik istediler. Resûlullah (s.a.v.) buyurdular ki: **"Bizden valilik vazifesi arzu ede­ni elbette o vazifede kullanmayız. İstediği vazifeyi ona vermeyiz."**</p>

<p>Valilik yükü ağır bir vazifedir. O vazifenin hukukuna riayet etmeye bir insan muktedir olamaz. Fakat hakimlik ve emaret vazifesine ve emsali bir vazifeye ta'yin olunduğunda kabul etmek lâzım olur. Zira farz-ı kifâyedendir. İh­mali caiz olmaz.</p>

<p>Yûsuf (a.s.) da bulunduğu vakitte talep et­tiği (Yûsuf: Beni memleket hâzinelerine me'mür et. çünkü ben onları iyice korumaya muk­tedir ve (bütün tasarruf şekillerine) vâkıfım dedi. Yûsuf: 55) Vazifeyi ikâme ve ifâya muk­tedir ve ehil, hem de hal de buna icap ettiriyor­du.</p>

<p>(Hz. R.M. SAmi (k.s.), Hz. Yûsuf (a.s.), Sh.: 75-76)</p>

===

<p>**«Adem oğlunun iki vadi altunu olsa üçüncü­sünü de ister. Onun karnını ancak toprak doldurur. Allah, tevbe edenlerin tevbesini kabul eder.»** (Hadîs-i Şerif)</p>



---

1 Aralık Pazar

## EBÛ EYYÛB EL-ENSÂRİ (R.A.)'NİN PEYGAMBERİMİZ (S.A.V.)'E OLAN MUHABBETİ</p>

<p>Ebû Eyyûb el-Ensâri (r.a.) bir defa Mekke-î Mükerreme'de Safa ile Merve arasında Peygamber (s.a.v.) Efendimiz'in Mübarek Sakal-ı Şerif­lerine bir kuş tüyünün konmuş olduğunu gör­müş. Aşık u sâdık olan Hazret-i Mihmandar bu hayatda canı kadar hattâ canından ziyâde sevdiği Resûl-i Ekrem (s.a.v.) Efendimiz'in müba­rek lıhye-i seâdetlerinde bir kuş tüyünün bile bulunmasına gönlü razı olmadığı için derhal müsaâde-i Muhammediyye'ye tevessül ederek o kuş tüyünü kendi eliyle alıp bir tarafa attı.</p>

<p>Rauf ve Rahim olan rahmeten lil-alemîn, Sultenu'l-enbiyâ (s.a.v.) Efendimiz Ebû Eyyûb (r.a.)'ün bu muamelesinden ziyade memnun ve mahzuz olduğundan:</p>

<p>**«- Yâ Ebâ Eyyûb, artık sana şimdiden son­ra inşaallah hiç bir zaman bir kötülük isabet etmesin»** diye dua buyurmuşlardır. Diğer bir riva­yete göre:</p>

<p>**«- Allah Celle ve âlâ seni hoşlanmadığın şeylerden muhafaza buyursun»** buyurmuşlardır.</p>

<p>(Eshâb-ı Kiram Menâkıbı, Sh.: 70-71)</p>

===

## ZİKİR VE ÇEŞİTLERİ</p>

<p>Zikir iki türlüdür:</p>

<p>1 - Dil ile zikir,</p>

<p>2 - Kalb ile zikir. Dil ile zikre devam edile edile kalp zikrine erişilir. Kul; zikri, dili ve kalbi ile birlikte yapabildiği zaman, kâmil ve olgun olur.</p>

<p>(M.A. Köksal, İ. Tarihi, C. 11, Sh.: 353)</p>



---

2 Aralık Pazartesi

## FÂCİRİN İSTEDİĞİ DÜNYADA ÂCİLEN VERİLİR</p>

<p>Sufyan bin Uyeyne (r.a.)'dan:</p>

**«Mü'min, ha­senatından hem dünyada hem de âhirette se­vaba nail olur. Fakat fâcirin hayrı ta'cilen dün­yada verilir, ama âhirette ona nasip yoktur.»**

<p>Hakiki ihsan ehli ve mü'minin kemâli odur ki, Allah (c.c.)'dan gayri şeylerin hepsindan yüz çevirip teveccüh-ü tam ile Allah Teâlâ Azze ve Celle Hazretleri'ne yönelerek kalbinde ve lisanında Hakk'tan gayri bir şey bulunmaz.</p>

<p>Bazı arifler dediler ki: Fâni dünya hep altın olsa âhiret de topraktan çanak çömlek olsa elbette âhiret, dünyadan daha hayırlı olur. Şu hal­de dünya fâni toprak, âhiret de baki altın olun­ca dünyanın hâli, değeri ne halde kalır.</p>

<p>Eıbû Hureyre (r.a.):</p>

<p>**«- Yâ Resûlallah (s.a.v.) Cennet neden halkolundu?»** Buyurdular ki: **«-Sudan»**.«-**Bize onun binasından haber ve­rir misiniz?»** Buyurdular ki: **«- Bir kerpici gümüşden, toprağı za'ferandan, çakıl taşları da lü'lü ve yakuttan.»**</p>

<p>(Hz. R.M. Sâmi (k.s.), Hz. Yûsuf (a.s.), Sh.: 83)</p>

===

## KEŞKE HENNÂD OLAYDIM</p>

<p>Hadîs-i Şerîf'te buyurulduğu üzere cehen­nemden en sonra çıkacak «Hennâd» isminde biriymiş. Hasan-ı Basrî (r.a.) ağlayarak «Keşke ben de onun gibi olaydım» demiş. Bunun sebebini sormuşlar, cevaben demiş ki:</p>

<p>- Ona cehennemden çıkacağı tebşir olun­muş, sened almış, demektir. Bizim elimizde böyle bir hüccet yok, demiştir.</p>

<p>(Musâhabe 6, Sh.: 150)</p>



---

3 Aralık Salı

## İSTİHZA HAKKINDA</p>

<p>Âyet-i Celîlede buyurulur ki:</p>

<p>-  Münafıklar mü'minlere tesadüf ettikle­rinde biz iman ettik derler. O kendi reisleri ve küfür üzerine musırr olan şeytanlarıyla tenha kaldıklarında biz sizinle beraberiz, ancak biz onlarla istihza (alay) ettik derler. Allah Teâlâ onları istihzaları mukabilinde cezalandırır ve mütehâyyir ve mütereddid oldukları halde dalâl ve tuğyanlarında terkeder.</p>

<p>- O kimseler ki onlar günah işlemekle cü­rüm sahibi oldular. Onlar iman ehlinin halleri­ne gülerler, mü'minlere tesadüf ettiklerinde kaş­larıyla gözleriyle birbirine işaret ederek ehl-i imanı zemmederler.</p>

<p>-Kıyamet gününde mü'minler kâfirleri ha­kir, zelil ve sefil bir halde görünce gülerler. Köşklerde kürsiler üzerinde Cenab-ı Allah (c.c.)'ın verdiği nimetlere nazar ile mesrur olurlar.</p>

<p>-Başkasını tan ve istihzayı adet eden kim­se için helak-i azim vardır.</p>

<p>(R.M. Sâmi (k.s.), Musâhabe: 6)</p>

===

**NAS SÛRESİ**

**Bismillahirrahmanirrahim**

<p>Rahman ve Rahim olan Allah'ın adıyla</p>

<p>De ki:Sığınırım insanların Rabbine, insan­ların malikine, insanların ma'buduna, o sinsi şeytanın şerrinden ki o, insanların göğüslerine daima vesvese verendir. (O şeytan) gerek cin­den, gerek insan (olsun). (1-6)</p>



---

4 Aralık Çarşamba

## SABIR</p>

<p>Resûl-i Ekrem (s.a.v.)'in:</p>

<p>**«İmânınızın belirtisi nedir?»** sorusuna Hz. Ömer (r.a.):</p>

<p>**«- Genişlikte şükreder, darlıkta sabreder ve kazaya rıza gösteririz.»** şeklinde cevap vermiş ve Resûl-i Ekrem (s.a.v.):</p>

<p>**"- Kâ'benin Rabbine yemin ederim ki mü'minsiniz."** buyurmuşlardır.</p>

<p>Peygamberlere ulaşan musibetlerin en bü­yüğü Peygamber (s.a.v.) Efendimiz'e inmiştir. Hayatları boyunca, en büyük işkence, haksızlık ve iftiralara muhatab olan Peygamber (s.a.v.) Efendimiz, bunlara, Allah (c.c.)'a olan sevgi, imân ve tevekkülleri ile göğüs germişlerdir. Mübarek hayatlarının her safhası mü'minler için numunedir. Hak davayı tebliğde uğradığı hak­sız hücum ve iftiralar O (s.a.v.)'nu yıldırmamış, bilakis îmânını takviye etmiştir.</p>

<p>O (s.a.v.)'nun güzide Ashab-ı (r.a.), Allah (c.c.)'a îmân etmiş olmalarından dolayı kızgın taşlar üzerinde dayanılmaz işkencelere uğramış­lar, hatta işkencelerde şehadet şerbetini içenler olmuştur. Sevdikleri uğrunda her şeylerini feda etmişlerdir.</p>

<p>O (s.a.v.)'nun nurlu yolunun güzide yolcu­ları da musibetlere uğramışlar ve bunlara sabretmişlerdir.</p>

<p>Kâinatın tek sahibi, herkese rızkını veren, yaşatan, öldüren, dirilten, kahhâr olan Allah (c.c.) bunca niğmetlere rağmen, kendisine kar­şı işlenilen isyanlara muayyen vakte kadar sabretmektedir. Bize de sabrı tasviye etmektedir.</p>



---

5 Aralık Perşembe

## PEYGAMBER (S.A.V.) EFENDİMİZ'İN AZİM VE CESARETLERİ</p>

<p>Cenâb-ı Hakk (azze ve celle), Kur'ân'da pey­gamberini methederken onlar hakkında: "**azim sahibi peygamberler"** buyurmuştur. Peygamber­lerin sonuncusu olan Hz. Muhammed (s.a.v.) bu sıfata kemâliyle lâyık ve sahip idiler. On üç sene devam eden felâket ve haksızlık demleri O (s.a.v.)'nun azim ve cesaretini asla sarsmamıştır. Mekke'nin ileri gelenleri O (s.a.v.)'na tatbik ettikleri zulüm ve haksızlıktan bıktıkları zaman, O (s.a.v.)'na, Arabistan'ın hükümdarlığını, zenginlik ve en güzel kadınlarını teklif etmişler ve bu da'vâdan vaz geçmesini söylemişlerdi. Onlar bütün bu iğfal edici va'dlerin bir fayda vereceği­ni sanmışlardı. Aslında bu va'dler, en sağlam, insanı bile sarsıp, da'vâsından vazgeçirebılirdi. Fakat O (s.a.v.), bütün bunlara ikrah nazarı ile bakmış, bütün bu aldatıcı va'dlere mukavemet etmişti. Bu şartlar altında amcaları Ebû Tâlib, kendilerini himayeden feragat edeceğini hisset­tirdiği zaman, gösterdikleri azim ve cesaret, in­sanlık târihinde benzerine rastlanmayan bir nu­munedir:</p>

<p>**- «Amca! Bir elime ayı bir elime güneşi koysalar, ben bu hak da'vâdan vazgeçmem!»** bu­yurmuşlardı.</p>

<p>Hayâtları boyunca müşriklerle ve diğer gayr-ı müslimlerle olan mücâdelelerinde azim ve cesaretin en güzel örneklerini vermişler, ordu­ları sayıca az olmasına rağmen büyük sayıdaki müşrik ordularını azim ve cesaretleri sayesin­de perişan etmişlerdir.</p>

<p>(Peygamber (s.a.v.) Efendimiz'in Yüce Ahlakı)</p>



---

6 Aralık Cuma

## EBÛ UBEYDE BİN CERRÂH (R.A.)</p>

<p>Ebû Ubeyde, Emîn-ül-Ümmet ve Aşere-i Mübeşşere'den biri olan Ebû Ubeyde bin Cerrah (r.a.)'dır.</p>

<p>Osman bin Maz'un (r.a.) ile beraber İslâm'a gelmiş ve evvelâ Habeşe'ye ve sonra Medine'ye hicret etmişdir.</p>

<p>Medîne-i Münevvere'de Ebû Talha El-Ensâri (r.a.) ile muâhat buyrulmuşlardır. Ve bil-cümle gazevât-ı Seniyyede bulunmuşlardır.</p>

<p>Bedir günü babası Abdullah, Abdüssanem ve Adüvvullah olmakla Hz. Ebû Ubeyde (r.a.)'yi katle tesaddî etmiş ve Hz. Ebû Ubeyde (r.a.) savuşdukça üzerine varmış olduğundan katline mecbur olmuşdur.</p>

<p>Şu âyet-i kerîmenin sebeb-i nüzulü budur:</p>

**"Cenâb-ı Allah'a ve âhiret gününe îmânda se­bat eden hiçbir kavmin Allah'a Rasûlüne muhalefet eden kimselerle -velev ki onlar bunların babaları ya oğulları ya biraderleri yahud aşiret­leri olsunlar- dostlaşacaklarını göremezsin. On­lar o kimselerdir ki Allah imânını kalblerine yaz­mış, bunları kendinden bir ruh ile desteklemiş­tir."**
(Mücâdele Sûresi: 22)

<p>Uhud muharebesinde Rasûlullah (s.a.v.) Efendimiz Hazretleriyle beraber sabit -kadem olub Sultan'ül-enbiyâ aleyhi ezka't-tehâyâ Efen­dimiz (s.a.v.) Hazretlerinin mübarek yüzlerine batmış olan zırh halkalarını Ebû Ubeyde (r.a.) dişleriyle çıkarmış ve çıkarırken iki ön dişleri çıkmıştır.</p>

<p>(Hz. R.M. Sâmi (k.s.), Ashab-ı Kiram, Sh.: 165)</p>



---

7 Aralık Cumartesi

## ECEL EMROLUNDUĞU YERDE ALINIR</p>

<p>Ölüm Meleği, bir gün, Süleyman (a.s.)'ın ya­nına girip yanında oturanlardan, bir adama, uzun uzun bakmış durmuştu.</p>

<p>Ölüm Meleği çıkıp gittiği zaman, adam, Sü­leyman (a.s.)'a:</p>

<p>**«Kim bu?»** diye sordu.</p>

<p>Süleyman (a.s.):</p>

<p>**«Ölüm Meleğidir!»** dedi.</p>

<p>Adam:</p>

<p>**«Onun, bana, bakışı, sanki, beni öldürmek istiyor gibiydi!»** dedi,</p>

<p>Süleyman (a.s.) ona:</p>

<p>**«Peki, şimdi, benim, sana ne yapmamı isti­yorsun?»** diye sordu.</p>

<p>Adam:</p>

<p>**«Beni, rüzgâra bindirmeni ve Hindistan'a bı­raktırmanı, istiyorum!»** dedi.</p>

<p>Süleyman (a.s.), rüzgârı çağırdı. Adamı, onun üzerine bindirip Hindistan'a bıraktırdı.</p>

<p>Bundan sonra, ölüm Meleği, Süleyman (a.s.)'ın yanına geldi.</p>

<p>Süleyman (a.s.), ona:</p>

<p>**«Sen, yanımda oturanlardan, bir adama, ni­çin uzun uzun bakmıştın?»** diye sordu, ölüm Me­leği:</p>

<p>**«Ben, onun ruhunu, Hindistan'da almakla emrolunduğum halde, kendisinin, senin yanında bulunuşuna hayret etmiştim.»** dedi.</p>

<p>(Peygamberler Tarihi: Sh.: 217)</p>

===

<p>**"Faydalı, olacaksa insanlara öğüt ver. Al­lah'tan korkan öğüt alacaktır. Bedbaht olan O'ndan kaçınacaktır.**" (A'lâ Sûresi: 9-10-11)</p>



---

8 Aralık Pazar

## ONLAR BÖYLE İDİ</p>

<p>Eshâb-ı Kiram'ın değeri tartışılamaz. Çün­kü O insanları Allah ve Rasûlü övmüştür. On­lar Allah Rasûlü (s.a.v.) 'nün nasihatleri ve manevi nazarları ile hiç bir insanın hayatının tamamında vâsıl olamayacağı makamlara çok kısa cûz'î bir zamanda vasıl olabilmişlerdir. Onlar her zaman bizlere örnek olmuşlar ve bizlerin gıpta etmesi gereken davranışlar yapmışlardır.</p>

<p>Ömer İbnü'l Hattab (r.a.) başından geçen bir kıssayı şöyle anlatıyor: «Bir gün Rasûlullah (s.a.v.) bize, elimizde olanlardan tasadduk etmekliğimizi emretti. Bu da yanımda mal bulun­duğu bir güne rastladı. Kendi kendime dedim ki: «Bâri bu gün Ebû Bekir (r.a.)'i geçeyim» ve elimde verilebilecek ne varsa yarısını tasad­duk ettim. Resûl-i Ekrem (s.a.v.) sordu:</p>

<p>- **«Evine ne bıraktın?**</p>

<p>- Elimdekinin yarısını, dedim. Ebû Bekir (r.a)'e:</p>

<p>- **«Sen evine ne bıraktın?»** diye sorunca Ebû Bekir (r.a.):</p>

<p>- **Allah (c.c.)'ı ve Rasûlünü (s.a.v.) bırak­tım,** diye cevap verdi.</p>

<p>Ben de kendi kendime: «Bundan sonra hiç­bir işde seninle yarışmam ya Ebû Bekir.» de­dim. Sonra Peygamberimiz (s.a.v.)</p>

<p>**- "Aranız­daki fark, söylediklerinizin arasındaki fark ka­dardır.**" buyurdular.</p>

<p>(Bakara Sûresi Tefsiri, Sh.: 278)</p>

===

<p>**«Kim günah işlerse bunu ancak kendi aley­hine yapmış olur. Allah bilendir, Hakîm'dir.»** (Nisâ Sûresi: 111)</p>



---

9 Aralık Pazartesi

## OSMANLI'DA EV HAYATI</p>

<p>Osmanlı evi ahşâb, bâzan kâgir, bâzan iki­sinin karışımıdır. Bahçesi vardır. Evin dış kapı­sı müstakil ve bir aileye mahsustur. Apartman sistemi yoktur. Kira da azdır. Ev, umumiyetle oturanın malıdır. Eşya az ve basittir. Büyük ev­lerde, konaklarda harem ve selâmlık kısımları vardır. Selâmlıkda, evin erkeği misafirlerini ka­bul eder. Basit evlerde bu iş ilk katta olur ve ikinci katta yatılır. Osmanlı evi çok temizdir. Ayakkabı girerken çıkartılır. Bahçesinde muhakkak bir yeşillik bulunur.</p>

<p>Sokaklar temizdir. Herkes kapısının önüne isabet eden kısmın temizliğinden mes'uldür. Şehirler kaldırımlıdır ve kaldırımlara devamlı ba­kılır. Londra ve Paris'e kaldırım, İstanbul ve diğer Osmanlı şehirlerinden asırlarca sonra ya­pılmıştır. Meskenler umumiyetle ahşâb'dır. As­keri, dîni, umûmî binalar kagir (taştan) yapı­lır. XIX. asra kadar Osmanlı şehrinde hayat şart­ları Avrupa şehirlerine nisbetle daha rahat, da­ha ucuz, daha iyi, daha müreffehtir. XVIII. asır­dan önce ise mukaayese edilmez şekilde üstün­dür. Pahalılık, hele kıtlık nâdirdir.</p>

<p>Avrupa toplumunda derd olan piç çocuk, kimsesiz çocuk diye bir derd meçhuldür. Zîrâ zi­na yoktur. Anası babası ölmüş çocuk olabilir. Hemen en yakın akrabasına sığınır. Bu yüzden yetimhane diye bir şey bilinmez.</p>

<p>(Osmanlı Devleti Tarihi, Y. Öztuna, Sh.: 222)</p>

===

<p>**«İnsanlar arasında, Allah'ın rızâsını kazan­mak için canını verenler vardır. Allah kullarına karşı şefkatlidir.»** (Bakara Sûresi: 209)</p>



---

10 Aralık Salı

## ASHAB (R.A.)'DA TESLİMİYET VE İNCELİK</p>

<p>Bedir Günü Resûlullah (s.a.v.), tarihteki kayda nazaran şöyle buyurmuştur:</p>

<p>- «Eminim ki kûffâr, beni Hâşim'i kendilerini ta'kibe mecbur etmişlerdir. Yoksa benî Hâşim kendi arzularıyla bize karşı gelmezlerdi. Binâenaleyh şayet düşman saflarında Abbâs veya başkasına rast gelirseniz onları öldürmeyiniz.</p>

<p>Huzeyfe (r.a.): «Niçin? Biz harb sahnesin­de biraderlerimizi karşılayacak olursak da onları bile korumayız. Nerede kaldı benî Haşim'i korumak? Hüdâ şâhidim olsun ki Abbâs'a tesadüf dersem kendi elimle öldürürüm.» dedi.</p>

<p>Resûlullah (s.a.v.) Efendimiz bu mukâbele­den incinmiş ve Hz. Ömer (r.a)'e:</p>

<p>**-"Ey Ebû Hafs! Peygamberin amcasının yüzüne kılıçla vurulur mu?"** buyurmuş.</p>

<p>Hz. Ömer (r.a.) de:</p>

<p>- «Müsâade ediniz, Huzeyfe'nin kellesini uçurayım!» demişti.</p>

<p>(Hz. R.M. Sâmi (k.s.). Bedir Gazvesi)</p>

===

**EBÛ LEHEB SÛRESİ**

<p>(Rahman ve Rahim olan Allah'ın adıyla) Ebû Leheb'in iki eli kurusun. Kurudu (ya) Ona ne malı, ne kazandığı fayda vermedi. Alevli bir ateşe girecek o. Karısı da. Odun hamalı olarak! Boynunda bükülmüş bir ip de olduğu halde. (1-5)</p>



---

11 Aralık Çarşamba

## LOKMAN (A.S.)</p>

<p>Lokman (a.s.) kendine hayretle bakan ada­ma:</p>

<p>**«Benim işlerimden, seni, şaşırtan nedir?»** di­ye sordu. Adam:</p>

<p>"Halk, senin döşeğine oturuyor! Senin kapı­nın önünü bürüyor! Senin sözlerini dinleyip ka­bul ediyor!?" dedi.</p>

<p>Lokman (a.s.) kendisine hayret eden adama:</p>

<p>**«Ey kardeşimin oğlu! Sana, söyleyeceğim şeyleri, yaparsan, sen de, öyle olursun»** dedi.</p>

<p>Adam:</p>

<p>«Nedir onlar?» diye sordu.</p>

<p>Lokman (a.s.):</p>

<p>**«Ben, gözümü, yumarım. Dilimi, tutarım. İhtirasımı, önlerim. Edep yerimi, korurum. Kıyamımı (namazımı) uzatırım. Verdiğim sözü yerine getiririm. Konuğumu, ağırlarım. Komşumu, korurum. Mâlâyânimi (Boş ve yararsız söz ve işlerle uğraşımı) bırakırım. İşte bunlar, beni gördüğün gibi yaptı.»** dedi.</p>

<p>(Peygamberler Tarihi, Sh.: 232)</p>

===

<p>**«Ey inananlar! Allah'tan sakının, Peygam­berine inanın ki, Allah size rahmetini iki kat versin; Allah bağışlayandır, acıyandır.»** (Hadîd Sûresi: 28)</p>



---

12 Aralık Perşembe

## İNSAN ÜCÛBDAN KAÇINMALIDIR</p>

<p>Yûsuf (a.s.) bir gün aynaya bakıp yü­zünün güzelliğine taaccüb ile demiş ki: **«Eğer köle diye satılmış olsam, bana paha yetmez, çok para ederim.»** Lihikmetinde kıymetsiz bir bedel ile satılmış. **«Onu ucuz bir pahaya birkaç dirheme sattılar.»** (Sûre-i Yûsuf: 20)</p>

<p>Resûlullah (s.a.v.) Efendimiz: **«Muhakkak ücub yani bir insanın kendini beğenip başka­sını beğenmemesi yetmiş senelik ibadeti giderir ve mahveder.»** buyurmaktadırlar.</p>

<p>(Câmiu's-Sağir)</p>

<p>Cemâl ve kemâlin hepsi Allah Teâlâ Hazret­lerine mahsustur. Herbir kul için Hak rıza ve muhabbetinden gayri kayıt vesair sıfatlardan kurtulmaya cend ve gayret etmek elzemdir. Bilcümle tasfiye yolları pek meşakkatli olduğundan esbabına tevessül de edeb ile mihnet ve ezaya tahammül iledir. Bu hikmete binaen buyrulmuştur ki:**"Bana edilen eza hiçbir nebiye edilmedi."** (Câmiü's-Sağir)</p>

<p>(Hz. R.M. Sâmi (k.s.), Hz. Yûsuf (a.s), Sh.: 39-40)</p>

===

**İHLAS SÛRESİ**

**Bismillahirrahmanirrahim**

<p>(Rahman ve Rahim olan Allah'ın adıyla)</p>

<p>Ey Muhammed! De ki: O Allah bir tektir. Allah her şeyden müstağni ve her şey O'na muhtaçtır. O doğurmamış ve doğmamıştır. Hiçbir şey O'na denk değildir. (1-4)</p>



---

13 Aralık Cuma

## OSMANLI'DA YEMEKLER</p>

<p>Osmanlı'nın içkisi su'dur. Şıra, şerbet gibi alkolsüz içkiler içilir. Osmanlılar, Doğu Türk­leri gibi kımız içmezler. Süt içilir. Su zevki bil­hassa İstanbul'da çok gelişmiştir. Kibar bir İs­tanbullu, bir yudum alarak, hangi kaynağın su­yu olduğunu hemen söyler.</p>

<p>Mutlaka ekmek ve pide yenir. Koyun eti mutlaka yenir. Yaş ve kuru meyve, sebze, diğer yiyecekleri teşkil eder.</p>

<p>İstanbul mutfağı Saray ve konaklardan kay­naklanarak gittikçe dünyanın en nefis ve itinalı yemeklerinin yapıldığı mutfak hâline gelmiştir.</p>

<p>(Osmanlı Devleti Tarihi, Y. Öztuna)</p>

===

## FİR'AVUN'UN KENDİ İÇİN VERDİĞİ HÜKÜM</p>

<p>Rivayet olunduğuna nazaran birgün Cibril (a.s.), Fir'avn'a gidip:</p>

<p>- Ey melik! Kullarıma melik kıldığını ve hazinelerinin anahtarlarını verdiğim bir kul, be­nim sevdiklerime düşmanlık ediyor, düşmanları­mı da dost ediniyor.</p>

<p>Fir'avn ona dedi ki:</p>

<p>-Eğer böyle bir kul benim olsa ben onu Kızıldeniz'de boğarım.</p>

<p>-Ey melik bunu bana yazıp verir misin?</p>

<p>Fir'avn, hokka, kalem ve kâğıt istedi ve bu­nu yazdı. Fir'avn boğulacağı esnada Cibril (a.s.) yetişip kendi yazdığını gösterdi, Fir'avn tanıdı Cibril (a.s.) dedi ki:</p>

<p>- Bu kendin hakkında kendi verdiğin hükümdür.</p>

<p>(Yûnus ve Hûd Sûreleri Tefsiri, Sh.: 54)</p>



---

14 Aralık Cumartesi

## HASAN VE HÜSEYİN (R.A.)</p>

<p>Hasan ve Hüseyin (r.a.), Ali bin Ebî Tâlib el-Kureşî el-Hâşimî (r.a.)'nin oğullarıdırlar. Valideleri, Hz. Fâtımet'üz-Zehrâ (r.anhâ) (nefeanallahü Teâlâ bi-şefâatihâ) Reyhânet'ün-Nebî, Hafîd-i Pey­gamberi (s.a.v.)'dir.</p>

<p>Hasan (r.a.) Hicret-i Seniyye'nin üçüncü se­nesi Ramazan ayında doğup 49 senesinde Medine-i Münevvere'de 46 yaşlarında mesmûmen mer­hum olmuşlardır.</p>

<p>Hüseyin (r.a.) de Hicret-i Seniyye'nin dördüncü senesi Şa'ban ayında doğup 60 senesi Muharreminin onuncu âşûrâ gününde Irak'da Fırat nehrine karib Kerbelâ mevkiinde 56 yaşlarına karîb oldukları halde maktûlen merhum olmuş­lardır.</p>

<p>Hadîs-i Şerif:</p>

<p>**"Tahkîykan benim mahdumum ya'ni; Hasan (r.a.) büyük bir zâtdır. Me'mulümdür ki Cenâb-ı Hakk iki azîm ordu içinde tekevvün edecek olan münazaayı bununla ıslah buyursun."** (Menâvî)</p>

<p>Rasûlullah (s.a.v.):</p>

<p>**«Hazret-i Hasan ile Hüseyn'i seven tahkıykan beni sevmiş ve onlara buğz eden muhakkak bana buğz etmiş olur.»** buyurmuşlardır. (Câmiu's- Sağıyr)</p>

<p>(Hz. R.M. Sâmi (k.s.), Ashab-ı Kiram r.a.)</p>

===

<p>**«Ey insanlar! Allah'tan sakının; herkes yarı­na ne hazırladığına baksın; Allah'tan sakının, çünkü Allah işlediklerinizden haberdardır.»** (Haşr Sûresi: 18)</p>



---

15 Aralık Pazar

## HİLAFET-İ İSLÂMİYE'NİN ABBASİLER'DEN OSMÂNOĞULLARI'NA GEÇMESİ</p>

<p>Yavuz'un Mısır seferi, onun İslâm Birliği (Osm. İttihâd-ı İslâm) idealinin en mühim saf­hası olarak düşünülmüştü. Sultân Selim İslâm Birliğini en iyi Osmanlı devletinin başaracağı kanâatinde idi.</p>

<p>Sultân Selîm'in Haleb'deki ilk cuma nama­zında kendini halîfe gibi gördüğü muhakkaktır. Halep Ulu Câmii'ndeki ilk cuma namazında (29.8.1516), hutbe'yi Sultân Selîm nâmına oku­yan hatîb, Yavuz'u «Hâkimü'l-Haremeyni'ş-Şerîfeyn» diye anınca pâdişâh müdâhele ederek, «Hâkim» kelimesini «Hadim» olarak değiştirmiş­tir. Bilindiği gibi Osmânoğulları'ndan gelen halîfeler, 1924'e kadar, resmen «Hâdimü'l- Haremeyni'ş-Şerîfeyn» unvânıyle anılmışlardır. Gözyaşlarını tutamayan Sultân Selîm, Peygamber (s.a.v.)'in meşru halefi olmanın sevinciyle, otur­duğu yerdeki seccadeyi kaldırarak, alnını câmi­in mermer zeminine değdirmek suretiyle şükran secdesine kapanmıştır. Bu dindarlık ve tevazu, cemâati heyecanlandırmış ve elektriklemiştir.</p>

<p>Üçüncü Mütevekkil'in Ayasofya'daki mera­simden sonra Eyüp Sultân Ebâ-Eyyûbi'l-Ensârî Câmii'nde Sultân Selîm'e kılıç kuşatıp hıl'at giydirdiği, bu merasime İstanbul'a getirilen Ezher üniversitesi ulemâsı ile Osmanlı ulemâsı­nın da katıldığı, bu ulemâ meclisinin kararıyla hilâfetin Osmânoğulları'na geçtiği, târihî rivayet­ler cümlesindendir.</p>

<p>(Osmanlı Devleti Tarihi, Y. Öztuna, Sh.: 158)</p>



---

16 Aralık Pazartesi

## KALBİN SALÂHI</p>

<p>Kalblerinizi ıslâh etmeye çalışın; çünkü onun salâh bulması bütün varlığın salâha ermesi sayılır. Bu mevzuu da, Peygamber (s.a.v.) Efendimiz'in şu hadîs-i şerifini anlatmak yerinde olur:</p>

**«Ayık olun, insanda bir et parçası vardır. O iyi olunca bütün duygular güzelleşir. O fesada uğrarsa bütün duygular iyiliğini kaybeder... İş­te o et parçası kalptir.»**

<p>Kalbin salâhı, takva, tevekkül ve bütün iş­lerde ihlas sahibi olmakla mümkündür. Fesadı ise bunların yokluğu ile olur.</p>

<p>Kalp, şu bünye kafesinde bir kuş gibidir. Ve bir şişe içinde saklı inciye benzer;hazinede gizli, muteber bir meta gibidir. Bakılacak şey, kafes değil içindeki kuştur, içindeki inciye bakılma­lıdır, şişeye değil. Hazinedeki muteber nesne du­varına, kerpicine bakmak neye yarar.</p>

<p>Allah'ım, duygularımızı tâatında kullan. Kalp­lerimizi marifet nurunla doldur. Hayatımız boyunca yolunda kalmak için bizlere başarı ihsan eyle... Bizleri geçmişteki iyilere kat. Onlara ver­diğini bize de nasip et. Onlara zâtını vermiştin; bize de ver. Âmin!...</p>

<p>Ey cemaat Allah yolunda olun. Sâlihler, böy­le yaptı da erdi. Siz Allah yolunda olursanız, O da size yardımcı olur. Salih kişiler, hak yolda böylece erdiler, bir an bile ilâhî yardım onlar­dan kesilmedi. Hak katında çıkacak kararların lehinize olmasını arzu ediyorsanız O'nun tâatına koşunuz. Onun yolunda sabırla devam edin Yaptığı işlere boyun eğin. Hakk'ın hükmü n'olursa olsun, razı olun.</p>

<p>(Hz. Abdülkâdir Geylânî (k.s.), İlâhî Armağan)</p>



---

18 Aralık Çarşamba

## İMAM-I GAZÂLİ (Rh.A.) HAZRETLERİ</p>

<p>Hicri 450, Milâdî 1058 tarihinde Tûs'un Ga­zali köyünde doğdu. Küçük yaşta babasının da tavsiyesi üzerine medreseye intisâb ederek zahiri ve bâtını bir çok ilimleri tahsil etmiş, az zaman da yükselerek cihanşümul bir şöhret sahibi ol­muştur. Nizâmü'l-mülk tarafından Bağdat'daki (Nizamiye) medresesine müderris tâyin edilmiş­tir. Günden güne artan şöhret ve haşmetinden hoşlanmadığı için Hacc niyetiyle ayrılmıştır. Hacc dönüşünde Nisabur'daki (Nizamiye) medresesine müderris tayin edilmiştir. Ulâma ila mübâheselerden vaz geçerek tekrar Tus'a dönmüş ve talebe okutmaya başlamıştır.</p>

<p>Hahreddin Râzi «Hak Teâlâ bütün ilimbri bir kubbe içinde toplamıştı. Gazâli'yi buna vâ­kıf ve muttali kıldı.» demiştir.</p>

<p>Âlimlerden biri, «Gazâli'nin kadru kıymetini anlıyabilmek için Gazali kadar muktedir ol­malı, hiç olmazsa ona yakın bir fazilet sahibi bulunmalı. Onu herkes ancak kendi ilm ü ir­fanı nisbetinde anlıyabilir.» diyor.</p>

<p>Hâsılı Gazali hem zahiri, hem batini, ilim­lerle mücehhez büyük bir imamdır. 999 eseri olduğu söylenir. En büyük eseri İhya u Ulûmid-Din'dir. Taşköprülüzâde, «Bu eser dünyâda tasnif olunan kitapların en büyüğü, vazı ve tertip cihetinden en güzel, ifadesi en mükemmel, faydası en çok bir kitâb-ı nâfîdir.» demiştir.</p>

===

**"İslâmı, evet, tefrikalar kastı kavurdu;**

**Kardeş, bilerek, bilmeyerek, kardeşi vuıdu.**

**Can gitti, vatan gitti, bıçak dine dayandı."**

<p>(Mehmet Akif Ersoy)</p>



---

19 Aralık Perşembe

## HALİFE ÖMER BİN ABDÜLAZİZ (R.A.) HAZRETLERİ</p>

<p>Annesi, Ömer bin Hattab (r.a.)'ın oğlu Âsim (r.a.)'ın kızıdır. Halife olmadan önce de, halifeliği sırasında da kulluk yolunda ve istikamettey­di. Her yönüyle Hülefâ-yı Râşidîn'e benzetilir. İmam-ı Şafi ve İmam-ı Süfyân-ı Sevrî (r.a.) Ömer bin Abdülaziz (r.a.)'i Hülefâyı Râşidîn'in beşinci­si kabul ederler.</p>

<p>Kendinden geçerek namaz kılarlardı. Mâlik bin Enes (r.a.): **«Ömer bin Abdülaziz (r.a.) kıldırdığı namaz Hz. Peygamber (s.a.v.)'in kıldır­dığı namaza benziyordu.»** derler.</p>

<p>Halife olduktan sonra, öteki halifelerin bin­dikleri atlara binmeyip kendi katırı ile yetindi. Saraya geldiğinde halı, kilim ve makatları kaldırttı. Hepsini sattırarak bedellerini devlet hazinesine ekledi. Halife ailesinden olanların mül­kiyetinde bulunan geniş toprakları da aynı gayeyle sattırmıştır. Şeriata uymayan varsa hepsini kaldırttı.</p>

<p>Bir gün hizmetçilerden birini, saray mutfa­ğında su ısıtırken gördü:</p>

<p>**- "Devletin parası boş yere ve kişi faydasına harcanmış, ödemen gere­kir."** diyerek iki akçelik odun aldırtıp mutfak anbarına koydurtmuştur.</p>

<p>Günün birinde bir kurdun koyun kaptığı du­yuldu. Arif bir kişi: «- Herhalde halife vefat etmiş olmalı.» dedi. Çok geçmedi halifenin vefat haberi duyuldu.</p>

<p>Allah-û Teâlâ hepsinin makamlarını Cennet kılsın ve bizleri de onların nurlu yollarından ayırmasın. Amin.</p>

<p>(Bostanzâde Yahya Efendi, Tarih-i Sâf)</p>



---

20 Aralık Cuma

## HUDEYBİYE MUSÂLAHASININ DEVLETLER HUKUKU NOKTA-İ NAZARINDAN EHEMMİYETİ</p>

<p>Ehl-i İslam ile Kureyş arasında akd edilmiş işbu muâhedenâme (devletler hukuku) nokta-i nazarından da tetkike şayandır.</p>

<p>Husûsiyle şu dört cihet nazar-ı dikkati câlibdir:</p>

<p>**Birincisi**: Yazılış tarzında kavâîd ve merâ­sim: Muâhedenameye Cenâb-ı Hakk (c.c.)'ın ismiyle başlanmıştır.</p>

<p>**İkincisi**: On senelik muvakkat bir mütareke­yi hâvî olması ve bu yolda muâhedât-ı ahîrede görülen tevâud ve şeraite muvâfık bulunmasıdır.</p>

<p>**Üçüncüsü**: Mültecilerin iade ve teslimi kaziyyesiyle bu imtiyazın yalnız Kureyş efradına tahsis ve ihsan buyurulmasıdır. Filhakika mül­tecinin iadesi arab ahlâk ve âdetince makbul bir şey değil ise de burada maksad yalnız İslâm'a dehalet olduğundan Resûl-i Ekrem (s.a.v.) Hazretlerinin bunu kabule tenezzül buyurmaları, ulviyyeti güneş gibi aşikâr olan Din-i Mübin'in bu gibi manialara karşı her türlü te'sîrden ârî ol­duğunu beyân ve irâde hikmetine mebnî idi.</p>

<p>**Dördüncüsü**: Şâir kabilelere hakk-ı ihtiyar (serbestîlik) verilmesidir ki, isterlerse ahd-i emân-ı Peygamberi (s.a.v.)'e ve isterlerse Kureyş'in ahd-i emânına duhûlde muhavyer bırakılmışlardır. Geçmiş zamanlarda meçhul olan bu hakk-ı hıyâr (ya'nî muhayyer olma hakkı) bu asırda Avrupa hukuk-ı düveline girmiş ve pek büyük bir ehemmiyet almıştır.</p>

<p>(Hz. R.M. Sâmi (k.s.), Hz. Osman ve Ali r.a.)</p>



---

21 Aralık Cumartesi

## III. MURÂD DEVRİ</p>

<p>III Sultan Murâd Hân'ın saltanatı 20 yıl, 1 ay 2 gündür Osmanoğulları'nın en bilginlerin­den biri olan Üçüncü Murâd devrinde devlet, kudretinin ve sınırlarının zirvesine ve âzamîsine erişmiştir.</p>

<p>Eşiğide bulunduğumuz XVII. asır ise, XVI. hâriç Türkler'in bütün târih boyunca yaşadık­ları İkinci en iyi asırdır denebilir. Diğer taraftan Avrupa, henüz Şark'ı, İslâm'ı, Türk'ü yiyecek çizgiye erişememiştir. Erişebilmesi için ona bir kaç asır gerekmiştir. Toplum yapısı, devlet düzeni refah seviyesi Osmanlı'da olsun, bütün Asya'da olsun, Avrupa'dakinden farklı şekilde leridedir.</p>

<p>III Murâd'ın ölümünde imparatorluk, Atlas Okyanusu'ndan Kafkaslar'a, Habeşistan'dan Tuna'ya kadar uzanıyor 20 eski krallığın arâzisi­ni kaplıyordu. Türkler, İstanbul-Paris yolunun aşağı yukarı ortası olan Viyana'ya erişmişlerdi.</p>

<p>(Osmanlı Devleti Tarihi, Y. Öztuna, Sh.:306)</p>

===

**FELAK SÛRESİ**

**Bismillahirrahmanirrahim**

<p>(Rahman ve Rahim olan Allah'ın adıyla)</p>

<p>«De ki:Yarattığın şeylerin şerrinden, karan­lığı çöktüğü zaman gecenin şerrinden, düğümlere üfürüp büyü yapan üfürükçülerin şerrin­den ve kıskandığı vakit kıskanç kişinin şerrin­den sabahın Rabbine sığınırım.» (1-5)</p>



---

22 Aralık Pazar

## RABBİMİZ (C.C.)'E KARŞI HÜSN-Ü ZAN</p>

<p>Hasan-ı Basri (r.a.) şöyle derdi:</p>

<p>«Sakın ha sizler birtakım boş kuruntuların yok ettiği kimselerden olmayınız. Çünkü onlar dünyadan kendileri için hiçbir sevap almayarak çıktığında onlardan herhangi biri:</p>

<p>- Muhakkak ben Rabbıma karşı hüsn û zanda bulunmaktayım, diye iddia eder. Halbuki o yalan söylemiştir. Çünkü yüce Allah (c.c.) şu sözü ile işaret etmiştir:</p>

**«Rabbinize karşı beslediğiniz şu zannınız (yok mu) işte sizi zannınız helak etti ve bu yüz­den hüsrana düşenlerden oldunuz.»**

<p>O kimse Rabbına karşı eğer hüsn û zan besleseydi muhakkak kendisi dosdoğru yol üzere olur ve ibadetini güzel yapardı.</p>

<p>Bakıyyet İbni Velîd de kardeşlerine mektup yazarak onlara şöyle hitap ederdi:</p>

<p>«Sizleri aldanmaktan sakındırıyorum. Çünkü sizler ebedî olarak yaşamayı, çok uzun ömür­lü olmayı umuyorsunuz da günahları işleyip du­ruyorsunuz.</p>

<p>Her kim bunun gibisini işlerse işte o (örsün üzerinde) soğuk demire (çekiçle) vurup duran kimse gibidir.</p>

<p>Ey kardeşler(im)! İşte bu hususu iyi biliniz de yegâne dinin sahibi ve tek olan Allah (ın rızası) için ayaklarınız şişinceye kadar (olsa bile) namaz kılınız. Çünkü O (c.c.) muhakkak ihsana en yakın olandır.»</p>

<p>Âlemlerin Rabbı olan Allah (c.c.)'a hamd ol sun.</p>

<p>(İmam Şa'rânî, Ölüm-Kıyamet-Ahiret: 24)</p>



---

23 Aralık Pazartesi

## HER ŞEY ALLAH (C.C.)'DAN GELİR</p>

<p>İnsan dünya hayatını devam ettirirken bazı musibetlerle karşılaşabilir. Böyle durumlarda insanın sabretmesi gerekir. O belâ ve musibetin Allah tarafından bir imtihan olabileceğini düşünmesi gerekir. Mü'min böyle davranmalı ki Allah (c.c.)'ın lütfuna mazhar olabilsin.</p>

<p>Hadîs-i Şerif de vârid olmuşdur ki: Bir ku­lun çocuğu öldüğü zaman Allah Teâlâ meleklerine:</p>

<p>-**Kulumun çocuğunu mu aldınız? diye suâl eder.**</p>

<p>-**Evet yâ Rabbi, derler. Allah (c.c.):**</p>

<p>-**Kulumun yüreğinin bir parçasını aldınız? der. Melekler: Evet ya Rabbi derler.**</p>

**Allah Teâlâ:**

<p>-**Pek iyi bu kulum bu esnada ne söyledi? Onlar:**</p>

<p>-**Sana hamd etti ve kendisinin ve her şe­yin sana âid olup, sonunda cümlesinin sana döneceğini söyledi, derler.**</p>

**Allah Teâlâ buyurur ki:**

**-  Öyle ise hemen Cennetde kulum için bir ev yapın ve «Hamd Evi» diye isim verin.**

<p>(Bakara Sûresi Tefsiri, Sh.: 212, 213)</p>

===

## ÂDAB</p>

<p>Selâm vermenin bazı âdabı vardır. Bir mec­lise girilirken konuşulmadan evvel (Esselâmû aleykûm) diıye selâm verilir. Gençler, ihtiyarlara, arkadan gelenler önden gidenlere selâm verirler.</p>

<p>Bir meclisten ayrılırken de selâm ile ayrıl­mak efdaldir.</p>

<p>(Büyük İslâm İlmihali. Sh.: 470)</p>



---

24 Aralık Salı

## SALİM MEVLÂ EBÎ HUZEYFE (R.A.)</p>

<p>Salim (r.a.) ashâb-ı Bedirdendir. Ve saha­benin kurrâ ve fuzalâsından ma'dûddur. Medîne-i Münevvere'ye Hicret-i Seniyye'den evvel hic­ret ederek Muhâcirîn'e imamet etmiştir.</p>

<p>**"Kur'ân'ı dört kişiden öğrenin"** Hadîs-i Şerîfinde ta'dâd buyurulan dört zâtdan biri de Sâlim (r.a.)'dir.</p>

<p>Bir gün Hz. Âişe (r.anhâ) bir güzel tilâvet işidip dinlemek için oturmuş. Ve Huzûr-i Rasûlullah (s.a.v.)'a gelmekte teahhur etmişti. Efendimiz (s.a.v.) sebeb-i teahhurunu suâl buyurdukda, bir güzel Kur'ân istimaı kendisini te'hir etmiş olduğunu haber vermesi üzerine Resûl-i Ekrem (s.a.v.) Efendimiz Hazretleri ridâ-yı şeriflerini alarak çıkmışlar ve Kur'ân-ı Kerîm'i okuyanın Sâlim olduğunu anlayıb:</p>

<p>**«Ümmetim içinde senin gibilerinin bulunduğu­na Allah Teâla'ya hamd ederim»** buyurmuşlar­dır.</p>

===

## HZ. ALİ (R.A.)'NİN OĞLUNA VASİYETİ</p>

<p>Ey Oğul!</p>

<p>Bir işi yapmadan önce onun üzerinde iyice düşün. En iyi bir şekilde karâr verebilmek için güvenilir kimselerle istişare et. Bu tavsiyemi anlamağa çalış. Ve bundan ayrılmamağa dik­kat et. Şunu bil ki en hayırlı söz faydalı olan­dır. Fayda vermeyen ilimde hayır yoktur. Öğ­renilmesi lüzumlu olmayan ilimden de bir fâide te'mîn edilmez.</p>

<p>(Hz. R.M. Sâmi (k.s.), Hz. Ali ve Osman (r.a.))</p>



---

25 Aralık Çarşamba

## GÜNAHLARDAN SAKINMAK</p>

<p>**"Ey mü'minler! Şol fitneden sakının ki, o fitne yalnız sizden zulmedenlere isabet ile ikti­fa etmez. Belki umûmunuza birden isabet eder. Ve şunu bilin ki ALLAH (c.c.)'ın azabı şiddetlidir."** (Enfâl, 25)</p>

<p>Fahr-i Râzî ve Nîsâbûri'nin beyânları veçhi­le, bu âyette; Vacib Teâlâ zarurî ve umûmî olan günâhlardan sakınmakla emretti ki, insanlar yekdiğerine mazarrat verecek cürümde bulunmasınlar. Çünkü zina ve livâta gibi günâhlar, tâûn ve veba gibi umûmî belâya sebeb olacağı gibi, ölçek ve terazide noksan vermek ve ihtikâr etmek de kaht u galâya sebeb olur. Hakk'dan sükût ve emr-i bil'ma'rûf ve nehy-i an'il-münkerde müdâhene eylemek, âsînin isyanına rızâ­yı ve bid'atlerin zuhuru kelime-i İslâmiyyenin dağılmasını ve sözlerin bir araya gelmesini ve emr-i cihâdda tekâsül de, küffârın galebesini îcab edeceğinden, bu gibi umûmî belâya sebeb olacak günâhlardan her mü'minin ihtiraz etme­si lâzım olduğunu Vacib Teâlâ (ye tekaddes Hazretleri) tavsiye (emir) buyurmuştur.</p>

<p>(Hz. R.M. Sâmi (k.s.), Bedir Gazvesi)</p>

===

**«Ey millet-i Merhûme, güneş battı. Uyansan!**

**Hâlâ mı, hükümetleri, dünyâları sarsan.**

**Günahtır etmeyin, artık, ayıptır eylemeyin!**

**Şu ihtirasa uyup az mı verdiniz kurbân!»**

<p>Mehmet Akif Ersoy</p>



---

26 Aralık Perşembe

## HZ. EBÛ BEKİR (R.A.)'İN ALLAH (C.C.) SEVGİSİ</p>

<p>Hz. Ebû Bekir (r.a.), Allah (c.c.) ve Resûlüllah (s.a.v.) yolunda malını ve iyalini feda etmiş; ciğerparesi kızını Resûlüllah (s.a.v.)'a nikahla­mıştır.</p>

<p>İbn-i Ömer (r.a.) anlatıyor:</p>

<p>«Biz Rasûlüllah (s.a.v.)'ın yanında oturuyorduk. Hz. Ebû Bekir (r.a.) de orada idi ve yırtık bir abaya bürünmüştü. O sırada Hz. Cebrail (a.s.) nazîl oldu. Rasûlüllah (s.a.v.)'a selâm verdi ve O (s.a.v.)'na şöyle dedi:</p>

**-  Ya Rasûlallah! Ebû Bekri niçin yırtık bir abaya bürünmüş görüyorum?**

<p>Rasûlüllah (s.a.v.) buyurdu:</p>

**-  Fetihten önce malını bana getirdi.**

<p>Hz. Cebrail (a.s.) Rasûlüllah (s.a.v.)'a şöyle dedi:</p>

<p>-O'na Allah'ın selâmını tebliğ et ve de ki; Allah Teâlâ sana şöyle buyuruyor:</p>

<p>-**Sen bu fakirliğinden dolayı benden razı mısın? Yoksa dargın mısın?**</p>

<p>Bunun üzerine Efendimiz (s.a.v.), Ebû Bekir (r.a.)'e döndü ve buyurdu ki:</p>

**-  Ya Eba Bekr! İşte Cibril, sana Allah'ın selâmını söylüyor ve diyor ki:**

**- Sen bu fakirliğinden dolayı Ben'den razı mısın, kızgın mısın?**

<p>Bunun üzerine Hz. Ebû Bekir (r.a.) ağladı ve şöyle dedi:</p>

**- "Ben, Allah'ıma mı kızgınım? Hayır ben Alah'ımdan razıyım! Ben Allah'ımdan razıyım! Ben Allah'ımdan razıyım."**

<p>(Hz. R.M. Sâmi (k.s.), Hz. Ebû Bekir (r.a.) Sh.: 57)</p>



---

27 Aralık Cuma

## MİLLİ ŞAİRİMİZ MEHMED AKİF ERSOY</p>

<p>Şu fâni cihana veda edeli yıllar geçti. Ken­disi için yaşamadı, kendisi için yazmadı. Mil­let sevinince bayram yaptı, felâkete duçar olun­ca kan ağladı. Acılara, ızdıraplara destanlar, kahramanlıklara abide, zaferlere marş yazdı. O yalnız bir şair değildi. Sade şair olsa idi, ede­biyat kitaplarında yer alırdı. Millî vicdanda yer etmezdi. O, bir prizma gibi her cephesinden ay­rı ışık saçan bir rehber, imanla beslenen ru­ha bir timsal, yeni bir destan şairi, hasılı başlı başına millî bir abidedir.</p>

<p>Akif, bir bilim adamı, bir sanatkâr olmaktan çok bir dava adamıdır. Bu onun en belirgin bir yönüdür. Samimî bir mü'mindir. Sanat, edebiyat, davasına hizmet edebildiği oranda kıymetlidir. «Sanat ne sanat için, ne de toplum içindir, inan­dığımız dava içindir» diyerek söz odun gibi de olsa davasını anlatmasını istemiştir.</p>

<p>Makaleleriyle, şiirleriyle, verdiği derslerle, yaptığı tercümelerle aydınlara hakikati anlat­maya çalıştı, İslâm'dan kopmanın felâketlerini gösterdi, sefaletimizin tablosunu çizdi. Batıcılığı tenkit etti. Hayatı boyunca da müslümanların dertlerini düşündü, onlar için üzüldü, onlar için ağladı. Kelimenin gerçek anlamıyla «İslâm Şa­iri» unvanını kazandı.</p>

<p>Ahlâkın temelini dinden başka esaslara istinad ettiren filozofların nazariyelerini tenkit et­miş, dini vicdanlardan kaldırdıktan sonra beşe­riyetin menfaat denilen mabuddan başka bir şey tanımayacağını çok beliğ bir ifade ile tasvir etmiştir.</p>



---

28 Aralık Cumartesi

## SÜNNETE İTTİBA</p>

<p>Hz. Üftâde (k.s.) demişdir ki:</p>

<p>«Tâlib-i Hak ve Hakikat, ancak Sünnet-i Seniye'ye riâyet etmekle terakki edebilir.» Mezkûrdur ki:</p>

<p>Haccâc zamanında insanlar defalarca yağ­mur duasına çıktılar. Bir damla bile yağmur düşmedi. Onlara birisi dedi ki:</p>

<p>«- Eğer ikindi namazının sünnetini ve yatsı namazının ilk Dört rek'atını terk etmeyen bir kimse çıkıb dua ederse Allah yağmur verecekdir. Yoksa kırk kerre daha dua etseniz bile yağ­mur yağmayacakdır.</p>

<p>Epeyce böyle bir adam aradılar. Bulamadı­lar. Sonra Haccâc kendini yokladı,</p>

<p>«- Ben bu namazları hiç kaçırmadım» de­di ve dua etdi. Eder etmez şakır şakır yağmur yağdı ve maksud hâsıl oldu.</p>

<p>Bu haccac'ın sünnet-i seniyyeye sarılmasının bereketiyle olmuştur.</p>

<p>(Hz. R.M. Sâmi (k.s.), Ashab-ı Kiram r.a.)</p>

===

## CEPLERİNİZDE OLMASI GEREKENLER</p>

<p>Hz. Âişe (r.a.):</p>

**«Seferde ve hazerde, Resûlullah (s.a.v.)'ın, yedi şeyi:**

**1 - Gülyağı şişesi,**

**2 - Tarağı,**

**3 - Ayna­sı,**

**4 - Sürmedanlığı,**

**5 - Misvâk'ı,**

<p>**6 - İki ma­kası (Tırnak ve saç-sakal makası) bıraktığı ol­mazdı,»** demiştir.</p>

<p>Peygamberimiz (s.a.v.), her gün sakalını iki kere tarardı. Peygamberimiz (s.a.v.): **«Kimin saçı varsa, ona iyi baksın!»** buyururdu. (M.A. Köksal, İ. Tarihi, C. 18, Sh. 162)</p>



---

29 Aralık Pazar

## OSMANLI'DA İLMİYYE SINIFI</p>

<p>İlmiyye sınıfı mensublarına «Ulemây-i rüsûm» denirdi.</p>

<p>Osmanlı düzeninde devlet görevlisine «askerî» denirdi. «Askerî» denen devlet me'mûru, üç sınıftı</p>

<p>1 - ilmiyye sınıfına adım atabilmek için medrese'nin yüksek kısmından rüûs (diplo­ma) almak şart olup hiç bir istisna yapılmamış­tır.</p>

<p>2 -Seyifiyye sınıfı, muhârib sınıftı. Orta dereceli saray okulları ve yüksek dereceli Enderûn-i Hümâyûn denen askerî akademiden me­zun olanlar çabuk yükseliyordu ama şart de­ğildi.</p>

<p>3 - Kalemiyye sınıfı, bir devlet dâiresine kâtib yardımcısı olarak girilerek oluşurdu. Gencin, daha önce ilk tahsilini yapmış, husûsî sûretle bir şeyler öğrenmiş, yâhud medresenin yâhud cami derslerinin herhangi bir sınıfını bitir­miş olması gerekirdi. Geri kalan tahsilini, intisâb ettiği devlet kalemi'nde hizmet ederek ta­mamlardı.</p>

<p>İlmiyye sınıfı için Arabça bilmek şarttı. Me­raklılar Farsça da öğrenirlerdi. Kalemiyye sınıfı için, bu iki dili birden bilmeyen yükselemezdi.</p>

<p>Ulemâ, bir müderrisler ve hâkimler hey'eti idi. Ne îdâm edilebilir, ne bahsedilebilirdi. Sâ­dece azledilebilir ve sürülebilirdi. İlmiyye'nin ilk basamağına bile hapis ve îdâm cezası verilemez­di.</p>

<p>(Osmanlı Devleti Tarihi, Y. Öztuna. Sh.: 147)</p>



---

30 Aralık Pazartesi

## HAYIRLI ÖMÜR VE GÜZEL AMEL</p>

<p>Abid bir zâta ölüm gelince, şöyle demiştir:</p>

<p>-  Hüzünler yurdu olan dünyadan ayrılaca­ğıma üzülmüyorum. Ancak uyuduğum bir gece,oruç tutmayarak geçirdiğim gün ve Allah'ın zik­rinden gafil olarak geride bıraktığım bir saat varsa onlara üzülüyorum.</p>

<p>Âlâ b. Ziyad şöyle demiştir;</p>

<p>-  Dünya günlerinden her biri muhakkak gelir, konuşur ve şöyle der: «Ey insanlar! Şüp­hesiz ki ben yeni bir günüm. Bende işlenen amel­lere şahidlik edeceğim. Güneşin battığında, kı­yamete kadar bir daha size dönmeyeceğim.»</p>

<p>**«- İnsanların en hayırlısı kimdir ey Allah Rasülü?»** diye suâl edildiğinde Peygamberimiz (s.a.v.):</p>

<p>«- **Ömrü uzun, ameli güzel olandır»** şeklinde cevap vermişlerdir.</p>

<p>**«- İnsanların en şerlileri kimdir»** suâline de.</p>

<p>«-**Ömrü uzun, ameli kötü, şerrinden kor­kulan ve hayrı umulmayan kimsedir»** diye ce­vap vermişlerdir.</p>

<p>(Hz. R.M. Sâmi (k.s.), Bakara Sûresi Tefsiri)</p>

===

**«Şu karşımızdaki mahşer kudursa çıldırsa;**

**Denizler ordu, bulutlar donanma yağdırsa;**

**Bu altımızdaki yerden bütün yanardağlar,**

**Taşıp da kaplasa âfâkı bir kızıl sarsar;**

**Değil mi cephemizin sinesinde îmân bir,**

**Sevinme bir, acı bir, gaye aynı, vicdan bir**

**Değil mi sinede birdir vuran yürek.. Yılmaz!**

**Cihan, yıkılsa emîn ol, bu cephe sarsılmaz!...**

<p>Mehmet Akif Ersoy</p>



---

31 Aralık Salı

## ALLAH-Û TEÂLA MÜ'MİN KULLARINDAN DAHA GAYURDUR VE DAHA KISKANÇTIR</p>

<p>Halbuki mü'min gayur, kıskanç olur. Irz u namusuna halel verecek fenalıklardan kendini, ailesini ve yakınlarını titizlikle korur. Bu hu­susta kat'iyyen ta'vizkar olamaz ve müsamaha­kâr davranamaz. Çünkü bu ona Allah'ın emri dir ve emânetidir. Hâtemü'l-Enbiyâ (s.a.v.) Efen­dimiz şöyle buyurmuşlardır: **«(Kulları hakkın da) Hz. Allah (c.c.)'dan daha kıskanç kimse yok­tur. Bunun içindir ki fevâhişi (zina gibi çirkin fiilleri) açığını da gizlisini de haram kılmıştır.»** Yine aynı bâbda şöyle buyurulmuştur: **«Allah'ın gayreti, kıskançlığı, mü'min kulların Allah Teâlâ'nın haram kıldığı şeyleri istememeleridir.»**</p>

<p>Ensâr'dan Sa'd İbn-i Ubâde (r.a.) şöyle de­miştir: **"Karımla birlikte bir erkek görsem, hiç fırsat vermeden kılıcımın keskin ağzı ile onu vurur, gebertirim."** Bunun üzerine Peygamber (s.a.v.): "**Sa'd'ın kıskançlığından hayret mi edi­yorsunuz? (Sa'd cidden gayur insandır) Ben, ondan daha kıskancım. Allah Teâlâ ise benden muhakkak daha kıskançtır."**</p>

<p>«Allah Teâlâ (herkesten ziyâde) gayret (kıs­kançlık) sahibi olduğu içindir ki fuhşiyatın her türlüsünü, açık olanını da, gizli olanını da ha­ram kılmıştır.» (Müslim, Umdetü'l-Kaari: 9/506-8)</p>

<p>Binaenaleyh bir mü'minin, eşine ve mahrem­lerine karşı kıskanç olması, onları yabancıların zehirli nazarlarından esirgemesi bir fazilettir, bir kemâl sıfatıdır.</p>

<p>(Ekrem Doğanay. İslâm'da Tesettür ve Zinanın Hükmü. Sh.: 35-36)</p>
</div>
</body>
</html>
