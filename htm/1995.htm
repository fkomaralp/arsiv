<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml">
<head>
  <meta name="generator" content="HTML Tidy for Linux (vers 25 March 2009), see www.w3.org" />
  <meta http-equiv="Content-Type" content="text/html; charset=utf-8" />
  <meta name="Generator" content="Microsoft Word 12 (filtered)" />
  <style type="text/css">
/*<![CDATA[*/
  <!--
  /* Font Definitions */
  @font-face
        {font-family:Helvetica; panose-1:2 11 6 4 2 2 2 2 2 4;}
  @font-face
        {font-family:Courier;   panose-1:2 7 4 9 2 2 5 2 4 4;}
  @font-face
        {font-family:"Tms Rmn"; panose-1:2 2 6 3 4 5 5 2 3 4;}
  @font-face
        {font-family:Helv;      panose-1:2 11 6 4 2 2 2 3 2 4;}
  @font-face
        {font-family:"New York";        panose-1:2 4 5 3 6 5 6 2 3 4;}
  @font-face
        {font-family:System;    panose-1:0 0 0 0 0 0 0 0 0 0;}
  @font-face
        {font-family:Wingdings; panose-1:5 0 0 0 0 0 0 0 0 0;}
  @font-face
        {font-family:"MS Mincho";       panose-1:2 2 6 9 4 2 5 8 3 4;}
  @font-face
        {font-family:Batang;    panose-1:2 3 6 0 0 1 1 1 1 1;}
  @font-face
        {font-family:SimSun;    panose-1:2 1 6 0 3 1 1 1 1 1;}
  @font-face
        {font-family:PMingLiU;  panose-1:2 2 5 0 0 0 0 0 0 0;}
  @font-face
        {font-family:"MS Gothic";       panose-1:2 11 6 9 7 2 5 8 2 4;}
  @font-face
        {font-family:Dotum;     panose-1:2 11 6 0 0 1 1 1 1 1;}
  @font-face
        {font-family:SimHei;    panose-1:2 1 6 9 6 1 1 1 1 1;}
  @font-face
        {font-family:MingLiU;   panose-1:2 2 5 9 0 0 0 0 0 0;}
  @font-face
        {font-family:Mincho;    panose-1:2 2 6 9 4 3 5 8 3 5;}
  @font-face
        {font-family:Gulim;     panose-1:2 11 6 0 0 1 1 1 1 1;}
  @font-face
        {font-family:Century;   panose-1:2 4 6 4 5 5 5 2 3 4;}
  @font-face
        {font-family:"Angsana New";     panose-1:2 2 6 3 5 4 5 2 3 4;}
  @font-face
        {font-family:"Cordia New";      panose-1:2 11 3 4 2 2 2 2 2 4;}
  @font-face
        {font-family:Mangal;    panose-1:2 4 5 3 5 2 3 3 2 2;}
  @font-face
        {font-family:Latha;     panose-1:2 11 6 4 2 2 2 2 2 4;}
  @font-face
        {font-family:Sylfaen;   panose-1:1 10 5 2 5 3 6 3 3 3;}
  @font-face
        {font-family:Vrinda;    panose-1:2 11 5 2 4 2 4 2 2 3;}
  @font-face
        {font-family:Raavi;     panose-1:2 11 5 2 4 2 4 2 2 3;}
  @font-face
        {font-family:Shruti;    panose-1:2 11 5 2 4 2 4 2 2 3;}
  @font-face
        {font-family:Sendnya;   panose-1:0 0 4 0 0 0 0 0 0 0;}
  @font-face
        {font-family:Gautami;   panose-1:2 11 5 2 4 2 4 2 2 3;}
  @font-face
        {font-family:Tunga;     panose-1:2 11 5 2 4 2 4 2 2 3;}
  @font-face
        {font-family:"Estrangelo Edessa";       panose-1:3 8 6 0 0 0 0 0 0 0;}
  @font-face
        {font-family:"Cambria Math";    panose-1:2 4 5 3 5 4 6 3 2 4;}
  @font-face
        {font-family:"Arial Unicode MS";        panose-1:2 11 6 4 2 2 2 2 2 4;}
  @font-face
        {font-family:Cambria;   panose-1:2 4 5 3 5 4 6 3 2 4;}
  @font-face
        {font-family:Calibri;   panose-1:2 15 5 2 2 2 4 3 2 4;}
  @font-face
        {font-family:Tahoma;    panose-1:2 11 6 4 3 5 4 4 2 4;}
  /* Style Definitions */
  p.MsoNormal, li.MsoNormal, div.MsoNormal
        {margin:0cm;    margin-bottom:.0001pt;  text-autospace:none;    font-size:10.0pt;       font-family:"Arial","sans-serif";}
  p.tarih, li.tarih, div.tarih
        {mso-style-name:tarih;  margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:justify;     text-indent:17.85pt;    background:white;       text-autospace:none;    font-size:12.0pt;       font-family:"Times New Roman","serif";  color:black;    font-weight:bold;       font-style:italic;}
  p.balk, li.balk, div.balk
        {mso-style-name:başlık; margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      background:white;       text-autospace:none;    font-size:12.0pt;       font-family:"Times New Roman","serif";  color:black;    font-weight:bold;}
  p.StilbalkAriallksatr063cm, li.StilbalkAriallksatr063cm, div.StilbalkAriallksatr063cm
        {mso-style-name:"Stil başlık + Arial İlk satır\:  0\.63 cm";    margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      background:white;       text-autospace:none;    font-size:12.0pt;       font-family:"Arial","sans-serif";       color:blue;     font-weight:bold;}
  p.StiltarihArial, li.StiltarihArial, div.StiltarihArial
        {mso-style-name:"Stil tarih + Arial";   margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:justify;     background:white;       text-autospace:none;    font-size:12.0pt;       font-family:"Arial","sans-serif";       color:red;      font-weight:bold;       font-style:italic;}
  span.msoIns
        {mso-style-name:"";     text-decoration:underline;      color:teal;}
  span.msoDel
        {mso-style-name:"";     text-decoration:line-through;   color:red;}
  .MsoChpDefault
        {font-size:10.0pt;}
  /* Page Definitions */
  @page WordSection1
        {size:21.0cm 842.0pt;   margin:70.9pt 70.9pt 70.9pt 70.9pt;}
  div.WordSection1
        {page:WordSection1;}
  /* List Definitions */
  ol
        {margin-bottom:0cm;}
  ul
        {margin-bottom:0cm;}
  -->
  /*]]>*/
  </style>

  <title></title>
  <style type="text/css">
/*<![CDATA[*/
  p.c7 {font-weight: bold}
  /*]]>*/
  </style>
</head>

<body>
  <div class="WordSection1">
    <p class="StilbalkAriallksatr063cm">1995 - MEVLÂNÂ TAKVİMİ</p>

    

---

1 Ocak Pazar

    <p class="StilbalkAriallksatr063cm">EÛZÜBİLLÂHİMİNEŞ-ŞEYTAN-İRRACİM BİSMİLLAHİRRAHMANİRRAHİM</p>

    <p>Peygamber Efendimiz (S.A.V)'in bir Hadis-i Şeriflerinde haber verdiklerine göre: dünyada rahmetinin yüzde biri ile bütün mahlûkatını nimetler içinde yüzdüren Allah (c.c.), Âhirette, rahmetinin yüzde doksan dokuzu ile mü'minlere rahmet buyuracaktır.</p>

    <p>İşte, Kur'ân-ı Kerim'in Besmelesi, bütün bunları ifade etmektedir.</p>

    <p>Denilebilir ki: Kur'ân-ı Kerim'in mevzuu, gayesi müc­mel olarak Besmelede mevcuddur.</p>

    <p>Bu icmal, önce Fatiha Sûresinde, sonra da, ard arda ge­len süreleriyle bütün Kur'ân-ı Kerim'de tafsil olunmuştur. Besmele, bu kadar şümullü ve önemlidir. Bunun içindir ki: yüce Allah (c.c.), her meşru işi Besme­le ile başlamak edebini aziz Peygamberine (S.A.V) tâlim buyurmuş, Peygamberimiz (S.A.V) de: <b>"Allah (c.c.)'ın is­miyle başlamayan her önemli iş, güdüktür, devamsız­dır!"</b> buyurarak, bunu ümmetine gereği gibi duyurmuş­tur.</p>

    <p>Besmele tam bir âyettir. İstiâze (Eûzûbillahimineş-şeytanirracim)'in besmeleye takdimi de namazdan evvel ta­haret gibidir. Mâsivâdan tecerrüd edip Cenab-ı Hakka yö­nelmek içindir.</p>

    <p>Allah (c.c.)'ın üçbin ismi vardır. Bunlardan binini sade­ce meleklere, binini sadece peygamberlere öğretmişdir. Üçyüzünü Tevrat'da, üçyüzünü İncil'de, üçyüzünü Ze­bur'da, doksandokuzunu da Kur'an'da zikretmiş ve birini de kendin tahsis etmişdir. Sonra bu üçbin ismin manası­nı besmelede dercetmiştir. Kim besmeleyi bunların mânasını bilerek söylerse Allah'ı bütün esmasıyla zikret­miş olur.</p>

    

---

2 Ocak Pazartesi

    <p class="StilbalkAriallksatr063cm">İLİM MECLİSLERİNİN FAZİLETİ</p>

    <p>FAKİH anlatıyor:</p>

    <p>- Halktan sekiz sınıfla oturanın, ALLAH (c.c.) tarafından sekiz şeyi artar. Şöyle ki:</p>

    <p>1- Zenginlerle oturanın dünya sevgisi ve dünyaya rağbeti ALLAH (c.c) tarafından arttırılır.</p>

    <p>2- Fakirlerle oturanın, ALLAH (c.c.)'ın taksimine rızası ve şükrü ALLAH (c.c) tarafından arttırılır.</p>

    <p>3- Sultanlarla oturanın, ALLAH (c.c.) kibrini ve kalb katılığını artırır.</p>

    <p>4 - Kadınlarla oturanın cehaleti, şehveti, onların aklına meyli Allah (c.c) tarafından artırılır.</p>

    <p>5 - Çocuklarla oturanın oyuncak olması, alaya alınması Allah tarafından arttırılır.</p>

    <p>6 - Bir kimse, fasıklarla oturursa, Allah (c.c.) onun günah işleme ve isyan cüretini, günaha koşmasını, tevbeyi erteleme huyunu artırır.</p>

    <p>7 - Bir kimse salih kimselerle oturursa, ALLAH onun taata rağbetini, haram işlerden kaçınmasını artırır.</p>

    <p>8 - Bir kimse, ulema ile oturursa, Allah (c.c.) onun ilmini şüpheli işlere karşı sakınma duygusunu artırır.</p>

    <p>Hadis: Resûlullah (S.A.V)'ın şöyle buyurduğu anlatıl­dı:</p>

    <p class="c7">-"Âlimin yüzüne bakmak, ibadettir. Kabe'ye bakmak ibadettir. Mushafa (Kur'ân) bakmak ibadettir."</p>

    <p>(Tenbîhü'l Gafilin, Ebul-leys Semerkandî, s. 473)</p>

    

---

3 Ocak Salı

    <p class="StilbalkAriallksatr063cm">ALLAH KORKUSU</p>

    <p>Resûlullah (S.A.V) Efendimiz şöyle buyurmuşlardır:</p>

    <p>- "Mü'min iki korku arasındadır</p>

    <p>a) Ömrünün geçen bölümüdür ki Allahû Teâlâ(c.c.)'nın nasıl bir ömür takdir edeceği bilinmez.</p>

    <p>Durum böyle olunca, kul nefsi için, âhiret azığı hazır­lamalı. Dünyada âhireti için bir şeyler edinmeli. Haya­tında ölümü için hazırlık yapmalı. Muhammed'in varlı­ğını elinde tutana yemin ederim ki, ölümden yapılabile­cek bir şey yoktur. Dünyadan sonra iki yer var. Ya cennet ya da cehennem."</p>

    <p>Allah (c.c) korkusunun alâmeti yedi şeyde belli olur:</p>

    <p>1- Dilde belli olur.</p>

    <p>Bu durumda insan, dilini yalan söylemekten, gıybet­ten ve boş söz etmekten alır.</p>

    <p>Dilini devamlı Allah (c.c.)'ın zikri ve Kur'ân okumakla meşgul eder. İlim müzakeresi yapar.</p>

    <p>2- Midesi ile belli olur.</p>

    <p>Midesine yalnız temiz ve helâl olan yiyecekler koyar. Helal bile olsa israf etmez.</p>

    <p>3- Göz ile belli olur.</p>

    <p>Harama karşı gözünü yumar. Dünyaya rağbet nazarı ile bakmaz. Her neye baksa ibret nazarı ile bakar.</p>

    <p>4- Kulağını, işitme duygusunu şeriata aykırı, fayda­sız şeylerden korumakla belli olur.</p>

    <p>5- Elinin işlediği işe dikkat eder, korkar. Elini hara­ma uzatmaz.</p>

    <p>6- Kalp işinde korku üzere olur.</p>

    <p>7- Allah'a kulluk işinde korku üzere olur.</p>

    <p>(Tenbihü'l Gafilin)</p>

    

---

4 Ocak Çarşamba

    <p class="StilbalkAriallksatr063cm">HZ. EBÛBEKİR (R.A)</p>

    <p>Hz. Ebû Bekir (R.A) halife olduktan sonra bir gün çar­şıda alış-veriş ediyordu. Evinin ihtiyaçlarını temin edi­yordu. Ashâb-ı Kiram (R.A) bunu görünce:</p>

    <p>- Ya Emîre'l-mü'minin! Sana maaş bağlayalım. Sen Müslümanların işlerini gör, dediler. Her gün için iki dir­hem ücret tâyin ettiler. Hz. Ebû Bekir:</p>

    <p>- Ben za'if bir kulum. Bu kadar paranın karşılığı olan işi yapamam, buyurdu.</p>

    <p>Bunun üzerine günlük ücret olarak bir dirhem iki danık (1) tâyin ettiler. Hz. Ebû Bekir, günlük ücretini alır bir testiye atardı. Ayrıca mesâi saatlerinin dışında alış­veriş eder, geçimini sağlardı. Vefatına yakın kızı Hz. Âişe'yi çağırdı: (Testiyi döktü.) Bunu Ömer b. Hattab (R.A)'a götür. Bu paralar Müslümanların hakkıdır. Yi­ne Müslümanlardan münâsib kimselere versin, bu­yurdu. Hz. Âişe, Hz. Ömer halîfe olduğu zaman huzuruna götürüp babasının vasiyyetini söyledi. Hz. Ömer (R.A) ağlayarak:</p>

    <p>- Ey Sıddîk! Bize büyük bir iş verdin. Vefatından sonra bile adaleti elden bırakmıyorsun. Senin yolundan kim yürüyebilir? buyurdu.</p>

    <p>Hz. Ebû Bekir (R.A) Resûlullah (S.A.V)'ın vefatından sonra her geçen gün biraz daha zayıflıyordu. Bir gün kı­zı Âişe (R.anhâ) Sıddîk (R.A)'a, bu zayıflamanın sebebini sordu. Cevâbında:</p>

    <p>- Beni Hz. Muhammed (S.A.V)'in ayrılığı zayıflattı, buyurdu.</p>

    <p>Bu muhabbetin ne kadar çok olduğu düşünülmelidir. Böyle büyük bir zâta kin ve düşmanlık eden, kötü zânda bulunanlar, ne yüzle Hak Teâlâ Hz.lerinden rah­met ve Resulü (S.A.V)'nden şefaat bekleyecektir.</p>

    <p>(Şemsüddîn Ahmet Efendi, Dört Büyük Halife)</p>

    

---

5 Ocak Perşembe

    <p class="StilbalkAriallksatr063cm">OSMANLI KERVANSARAY VE HANLARI (1)</p>

    <p>Daha XV. asrın ilk yarısında Osmanlı Türkiye'sine ge­len Berzrandon de la Brouguiere, İstanbul'un fethinden önce kervansaray sistemi karşısında şaşırmış ve hay­ranlık duymuştur. Kim olursa olsun bedava misafir eden kendisim ve hayvanlarını üç gün müddetle yedirip içiren, yatıran, bütün ticaret mallarını emniyet ve devlet garantisi altına alan kervansaray sistemi, Fransız elçisini hayretler içinde bırakmıştır. Fakirlerin nasıl iyi muamele ile kabul edildiği, fazla ikram olmadığı için özür dilendiği, yollar üzerine serptirilmiş bu müessese­ler, onun için, yepyeni bir şeydi. Zira Avrupa da asiller, fakirleri aşağı görür ve kötü muamele ederlerdi. <b>Türkiye'de ise fakir, bilakis hususî şevkat ve itinaya layık görülen kişi idi.</b> Fransız şövalyesi; XV. asır Fransızcası ile şöyle diyor, ("Iln'y a vait gue ung varleton gui le gardoit Iln'y eust oncgues si hardyd'en prendre une poignre sans payer") ve içinde milyonlar değerinde ticari eşya yatan koca kervansarayın bir muhafız kapıcı tara­fından korunduğunu hayretler içinde yazıyor. Fazlası­na lüzum yoktu. Zira bir kervansaraya sataşmak, en gö­zü kararmış eşkıyanın haddi değildi. Devlet otoritesi öylesine güçlü idi. Osmanlılar'ın İstanbul, Mekke, Hac yolunda, bilhassa Suriye'de yaptıkları kervansaraylar, her yerde mahallî şartlara uygun ve aynı zamanda sa­nat gayesi gözetilerek inşa edilmiş mükemmel mimarı eserlerdir. Eyyübî ve Memlûk Türk kervansarayları gibi sadece pratik gaye güdülmemiştir. İstanbul-Budin (Budapeşte) Höyük yolları üzerinde yapılan hatta Tunus gibi uzak ülkelerde inşa edilen kervansaraylar için de ba mütaba, aynen varittir. (J. Savvaget, Las Caravan Stroils Syriens du Hadjdj de Conston Tipople, Ars Islamica, IV, 1937, 98-121)</p>

    <p>(Yılmaz Öztuna a.g.e. C.11, Shf. 201)</p>

    

---

6 Ocak Cuma

    <p class="StilbalkAriallksatr063cm">TOPLU HALDE YENİLEN YEMEĞİN ADABI</p>

    <p>1. Yaş ve fazilet bakımından kendisinden üstünü bu­lunan bir sofrada, ondan önce yemeğe başlamamak.</p>

    <p>2. Yemekte Acem âdetine uyup susmamak, Salihlerin yemek ve diğer hususlarla alâkalı hikâyelerini anlat­mak.</p>

    <p>3. Müşterek yemekte, arkadaşından fazla yememeğe gayret etmek. Arkadaşının rızası olmadan fazla yemek haramdır. "Misafire yemek mevzuunda yemin teklif et­mek değmez."</p>

    <p>4. Arkadaşını kendisine "Buyur ye", diyecek vaziyete düşürmemek. Başkası görüyor diye, canının çektiği ye­meği terketmemeli. Yalnız iken nasıl yiyor ise cemaatle de öyle yemelidir. Burada asıl olan yapmacık hareket­lerden kaçınmaktır.</p>

    <p>5. Yalnız ise, yediği kapta elini yıkamasında beis yok­tur. Başkası eline su dökmek istediği zaman bunu kabul etmelidir.</p>

    <p>6. Yemek yerken arkadaşını utandıracak şekilde onla­ra bakmamalı ve herkes kendi yemeği ile meşgul olma­lıdır. Kendinin çekilmesi arkadaşlarının da yemekten çekilmelerini gerektirecekse kendisi çekilmez yavaş ya­vaş yer ve onları bekler.</p>

    <p>7. Arkadaşlarının hoşuna gitmeyecek hareketlerden kaçınmalı. Elini tabağa daldırmamalı, ağzını yemeğe doğru eğmemeli, ağzından bir şey çıkardığı zaman yö­nünü arka tarafa çevirmeli ve sol eliyle almalıdır. Isırdı­ğı ekmeği tekrar yemeğe batırmamalıdır.</p>

    <p>(İhya-ü Ulumiddin C. II)</p>

    

---

7 Ocak Cumartesi

    <p class="StilbalkAriallksatr063cm">DÜNYA'NIN DÖNÜŞÜNÜ İLK DEFA İSPAT EDEN MÜSLÜMAN TÜRK DAHİSİ</p>

    <p>15, 16 ve 17. yüzyılın Avrupa'sına bakarsak koyu bir cehaletin içinde olduğunu görürüz. Polanya'lı Astro­nom Copernicus (1473-1543) dünyanın hem kendi, hem de güneş etrafında döndüğünü kesinlikle bildiği halde kilise'de korkup bunu açıklamamıştır. Bu husustaki ki­tabı 70 yaşında öldükten sonra yayınlanmıştır. 16. yüz­yıla kadar Kilise'nin yasak kitaplar listesinde idi.</p>

    <p>Yine büyük İtalyan bilgini Galile de Copernicus'u tas­dik eder mahiyette yazdığı eserinden dolayı Engizisyon Mahkemesi'ne verildi. Ölünceye kadar bir eve kapatılan Galile öldüğü zaman o devirde Avrupa'da dünyanın döndüğünü söylemek dinsizlik sayıldığından Hıristi­yan mezarlığına gömülmemiştir.</p>

    <p>Bu konuda İtalyan filozofu Bruno da Copernicus na­zariyesini desteklediğinden dolayı Engizisyon Mahke­mesi tarafından yakılarak ölüme mahkum edilmiştir.</p>

    <p>İslam dünyasında ise Copernicus'dan tam 500 sene önce Ebu Reyhan Muhammed bin Ahmed el-BEYRUNİ, dünyanın yuvarlak olduğunu, hem kendi, hem de gü­neşin etrafında döndüğünü ispat edip açıkça söylemiş­tir. BEYRUNİ 973'de Kaş'da dünyaya gelmiş, 120'yi aşkın eser bırakarak 1051'de Gazne'de vefat etmiştir. BEY­RUNİ aynı zamanda JEODEZİ (mesaha = Yer ölçümü) ilminin de kurucusudur. Dünyanın çapını ölçmeye mu­vaffak olmuştur.</p>

    <p>(Devamı yarın)</p>

    

---

8 Ocak Pazar

    <p class="StilbalkAriallksatr063cm">DÜNYANIN DÖNÜŞÜNÜ</p>

    <p>(Dünden devam)</p>

    <p>UNESCO'nun 25 dilde çıkardığı Courier Dergisi, Ha­ziran 1974 sayısını BEYRUNİ'ye ayırmıştır. Fotoğrafını koyduğu kapakta şunlar yazılmıştır; 1000 yıl önce Orta Asya'da yaşayan evrensel dehâ BEYRUNİ, astronom, tarihçi, botanikçi, eczacılık uzmanı, jeolog, şair, müte­fekkir, matematikçi, coğrafyacı ve hümanisttir.</p>

    <p>Milletlerarası bir değere sahip olan Türk bilgini BEYRUNİ'nin 1000. doğum yıldönümünde Türkiye, Suudi Arabistan, Pakistan, Afganistan, İran, Rusya, Libya; adına pullar pastırıp, çeşitli sempozyum ve kongreler düzenlemişlerdir.</p>

    <p>Günümüze kadar gelen eserlerinin sayısı 20 kadardır.</p>

    <p><b>1-</b> <b>Al-Asâr'il an'il Kurun-il Hâliye (Hareketsiz yüz­yıllardan kalan eserler) Süleymaniye Ayasofya bölü­mü no: 2927, Bayezid Devlet Kütüphanesi no: 4667, Topkapı no:3043 ve Nuruosmaniye no: 2893 kütüpha­nelerinde kayıtlıdır.</b></p>

    <p>2- El-Kanûn'ül Mes'ud: (Kronoloji, trigonometri, coğ­rafya jeodezi, meteoroloji ilimlerinden bahseder.) İstüanbul Veliyyeddin Efendi no:2277 askeri müze ve Kon­ya Yusuf Ağa Kütüphanesinde kayıtlıdır.</p>

    <p><b>3-</b> <b>Kitâb-ül tahkik Mâ li'l Hind: (Hint Tarihi). İngi­lizce tercümesi Londra'da, yazma nüshası da İstanbul Köprülü Kütüphanesi no: 1001'de kayıtlıdır.</b></p>

    <p>4- Tahdid-ü Nihâyât, il Emâkin Li Tasbhih-i Mesâfet-il Mesâkin (Jeodezi ilminden bahseder.); İstanbul Fatih Kütüphanesi no: 3386'da kayıtlıdır.</p>

    <p class="c7">5- Kitab-üt Tefhim fi Evâili Sınaati't Tencim (Yıl­dızlar ilmine giriş) = Nuruosmaniye Kütüphanesi no: 2780'de kayıtlıdır.</p>

    

---

9 Ocak Pazartesi

    <p class="StilbalkAriallksatr063cm">PEYGAMBERİMİZ (S.A.V)'İN YÜCE AHLAKI</p>

    <p>Peygamberimiz (S.A.V) kendisine peygamberlik gel­meden önce de, kavmi arasında ahlakının güzellik ve üstünlüğü ile övülür, parmakla gösterilirdi. Bu gerçeği, Muhammed b. İshâk ile Muhammed b. Sad ve daha başkaları, şöyle dile getirirler:</p>

    <p>"Resûlullah (S.A.V), erlik çağına erinceye kadar ve in­sanlıkça, kavminin en üstünü haklarını, en çok gözeteni, hilimce, en büyüğü, doğru sözlülükte, en başta geleni, eminlik ve güvenirlikte, en büyüğü, kötülükten ve in­sanları alçaltan huylardan da, en uzak bulunanı idi. Al­lah (c.c.), O (S.A.V)'nda, bütün iyi haslet ve meziyetleri toplamıştı. Bunun için, kendisi kavmi arasında "El'Emin" ismi ile anılırdı.</p>

    <p>Ebu Abdullahülcedeli (R.A) der ki: <b>"Âişe (R.A)'a Pey­gamber (S.A.V) ahlakı nasıldı?"</b> diye sordum. <b>"İnsanla­rın en güzel ahlaklısı idi. Hiç bir çirkin söz söylemez ve hiç bir çirkin harekete tenezzül etmezdi. Çarşı pa­zarda bağırıp çağırmaz, kötülüğü kötülükle karşılamazdı. Afveder ve bağışlardı."</b> dedi.</p>

    <p>Peygamberimiz (S.A.V)'in dokuz-on yıl hizmetinde bulunmuş olan Enes b. Malik (R.A) <b>te "Resûlullah (S.A.V) insanların en güzel ahlaklısı idi"</b> der.</p>

    <p>(M.A. Köksal-İslâm Tarihi, C. 11, Sh.: 431)</p>

    <p>***</p>

    <p><b>"Gökleri ve yeri yoktan var eden Allah'tır. O, bir işin olmasını dilerse, ona ancak 'ol' der ve olur."</b> (Bakara Sûresi: 117)</p>

    

---

10 Ocak Salı

    <p class="StilbalkAriallksatr063cm">TOPKAPI SARAYI</p>

    <p>Padişah saraylarının en ünlüsü Topkapı Sarayı'dır. Türk sivil mimarî zevkinden saray, geniş bir park içine serpiştirilmiş büyüklü, küçüklü odalar, ayrı saraylar­dan, kasrlardan, binalardan oluşur. Tek parçalı taştan saray Avrupa'ya mahsustur. Topkapı Sarayı tek parçalı değildir. Her padişah döneminde ayrı bir ilâve yapıl­mıştır. Karadan ve denizden surlarla çevrilmiştir. Padi­şahlar 3.5 asır burada ikâmetgâh etmişlerdir. Saraylar padişahların şahsî malı değildir. Satamaz, miras bıraka­mazdı. Ancak halefine devrederdi. Bütün mefruşatı bu hükme dahildir. Hazine dairesindeki müzelik eşya ve mücevheratlar keza böyleydi. Padişahtan padişaha ge­çerdi. Hazinedeki altın ve gümüş nakit para bundan ha­riçti. Padişah istediği gibi kullanabilirdi.</p>

    <p>Fetih'ten sonra Fatih Sultan Mehmed, İstanbul Üniversitesi'nin bulunduğu yerde saray yaptırdı. Sonra bu­rayı ölen padişahların zevcelerine tahsis ettirdi (Eski Saray). Daha sonra bugünkü sarayın bulunduğu yeri beğenerek, Topkapı Sarayı'nın ilk bölümlerini yaptırıp oturmaya başladı. 1478'de sur ile çevrilen sarayın kapı­sının önüne haşmet unsuru olarak Fatih, toplar koydur­muştur. Devamlı seferleri dolayısıyle İstanbul'da fazla bulunamamış ve sarayın gelişmesi ondan sonra olmuş­tur. Oğlu ve halefi İkinci Bayezid bazı ilaveler yaptı. Her gelen padişah bir ilave yapmıştır.</p>

    

---

11 Ocak Çarşamba

    <p class="StilbalkAriallksatr063cm">CEMAATLE NAMAZ</p>

    <p>Yalnız kılınan namazla, cemaatle kılınan namaz ara­sında bir rivayete göre yirmiyedi; diğer bir rivayete gö­re de yirmibeş derece fark vardır.</p>

    <p>Bir kimse beş vakit namazını cemaatle kılarsa Allah ona beş güzel hâl nasip eder:</p>

    <p>1- Geçim sıkıntısını ondan alır.</p>

    <p>2- Kabir azabını ondan kaldırır.</p>

    <p>3- Amel defterini sağından verir.</p>

    <p>4- Sırattan yıldırım hızı ile geçer.</p>

    <p>5- Cennete hesapsız girer</p>

    <p>Cemaatle namaz kılmaya karşı tembel davrananı ise Allahu Teâlâ oniki şeyle cezalandırır.</p>

    <p>Onların: Üçü dünyada, üçü ölürken, üçü kabirde, üçü de Kıyamet Günü'ndedir.</p>

    <p>Dünyadakiler şunlardır: Kazancının ve rızkının bere­keti kalkar. Diğer amelleri de makbul olmaz. Yüzünden iyilik nişanı kalkar; insanların kalbine onun için düş­manlık konur.</p>

    <p>Ölüm anındakiler şunlardır: Ruhu aç olarak alınır. Susuz olarak alınır. Can vermesi çok zor olur.</p>

    <p>Kabirdekiler şunlardır: Münker Nekir'in sertliğine uğrar. Kabri karanlık olur. Kabri onu sıkar.</p>

    <p>Kıyamet Günü şunlar olur: Hesabı şiddetli olur. Rabbi ona gazaplı durur. Allah ona cehennem azabı çektirir.</p>

    <p>Ebû Zer (R.A), Resûlullah (S.A.V)'dan aynı mânâda bir başka hadis-i şerif anlatmıştır.</p>

    <p>Mücahid (R.A) şöyle anlatır:</p>

    <p>- Adamın biri İbn Abbas (R.A)'a geldi, şöyle dedi:</p>

    <p>- Yâ İbn Abbas! Şu adam hakkında ne dersin? Gece namazına kalkar, gündüz oruç tutar. Ancak cuma na­mazına gitmez. Namazını da cemaatle kılmaz. Bu hali ile ölse yeri neredir?</p>

    <p>Şu cevabı aldı!</p>

    <p>- Cehenneme gider.</p>

    <p>Bir ay boyunca aynı şeyi sordu. Hep aynı cevabı aldı.</p>

    <p>(Tenbihü'l Gâfilîn)</p>

    

---

12 Ocak Perşembe

    <p class="StilbalkAriallksatr063cm">HZ. ÖMER (R.A)</p>

    <p>Büyük âlimler ve evliya, imânın kâmil olması için, mü'minin Hak Teâlâ'dan havf ve recâsı (korku ve ümid) ile zühd ve takvasının (dünyaya kıymet verme­mek ve haramlardan kaçmak) i'tidâlde olmasını tavsiye ederler. Devamlı korku ve ümid içinde olmalıdır. Hz. Ömer (R.A) buyuruyor ki:</p>

    <p>- Hak Teâlâ: Bütün kullarımı cennetime koyacağım, yalnız bir kuluma azâb edeceğim, buyursa: Günahları­mın çokluğuna bakarak, azabı gören kimse benim de­rim. Eğer, Allahu Teâlâ, bütün kullarımı cehenneme, yalnız bir kulumu cennete koyacağım, buyursa, acıması ve ikramı bol olan Hak Teâlâ'dan, benim Cennet'e gire­ceğimi ümit ederim.</p>

    <p>Bahusus büyüklerimiz buyuruyor: Beyit</p>

    <p>Yâ Rab! Madem buyurdun, Benden ümîd kesmeyin!</p>

    <p>Günâhım çok olsa da ümidi keser miyim?</p>

    <p>O hâlde mü'mine lâyık olan, Hak Teâlâ'nın azabından emin olmamak ve rahmetinden ümid kesmemekdir.</p>

    <p>Yine büyükler nasihat ederler ki: Mü'min her zaman ölümü hatırlamalı, bir ân unutmamaya çalışmalıdır. Çünkü, bir hadis-i şerifte <b>"Lezzetleri keseni çok hatırla­yınız,"</b> buyrulmuştur. Lezzetleri kesen şey ölümdür. Hz. Ömer (R.A) kendisine ölümü hatırlatmak üzere bir kişiyi vazifelendirmiştir. Her gün o şahıs birkaç kere gelir, ölümü hatırlatır, tâyin edilen akçasını alıp giderdi. Bir gün yine gelip ölümü hatırlattı. Hz. Ömer o şahsa:</p>

    <p>- Artık ölümü hatırlatmanıza ihtiyâcımız kalmadı. Sakalımıza ak düştü. Ak sakal ölümün habercisidir. Devamlı gözümün önünde durmakta, bana ölümü ha­tırlatmaktadır, buyurdu.</p>

    

---

16 Ocak Pazartesi

    <p class="StilbalkAriallksatr063cm">İÇKİNİN ZARARLARI</p>

    <p>İçkide sevilmeyen on huy vardır:</p>

    <p>1. İçki içen kimse, içtiği zaman deli gibi olur. Çocukla­ra eğlence çıkar. Akıllı kimseler yanında kötü karşılanır.</p>

    <p>2. Malı telef eder, aklı alır.</p>

    <p>3. İçki içmek, dostlar ve kardeşler arasına düşmanlık sokar.</p>

    <p>4. İçki içmek insanı Allah (c.c.)'ı anmaktan ve namaz kılmaktan alıkoyar.</p>

    <p>5. İçki içen, zinaya gider. Çünkü, içki içince bilmeden karısını boşar. Sonra da onunla zina yapmış olur.</p>

    <p>6. İçki, her kötülüğün anasıdır. İçki içene bütün kötü­lükleri yapmak kolay gelir.</p>

    <p>7. İçki içen kendisini koruyan meleklerine eziyet eder. O melekleri kötü meclise götürmek onlara eziyettir! Kendisine eziyet etmeyene eziyet etmek yakışmaz.</p>

    <p>8. İçki içenin seksen sopa yemesi icap eder. Dünyada bu sopayı yemeyen, ateşten kamçı ile sopalanır. Hem de halkın önünde. Babalar ve dostlar ona bakarlar.</p>

    <p>9. Sema kapısını kendisine kapamış olur.</p>

    <p>10. İçki içen kendisini tehlikeye atmış olur. Ölüm anında imandan olma ihtimalinden korkulur.</p>

    <p>Bu anlatılanlar âhirete gitmeden evvel dünyada başı­na gelenlerdir. Ahiret cezaları ise saymakla bitmez. Ora­da içki içenlerin ağızlarına kaynar su akıtılacaktır. Zak­kum ağacının meyvesinden yiyeceklerdir. Durum anla­tıldığı gibi olunca ebedî lezzeti bırakıp dünyanın geçici lezzetini hiç kimse seçmemelidir.</p>

    <p>(Tabihül'l Gâfilîn)</p>

    

---

17 Ocak Salı

    <p class="StilbalkAriallksatr063cm">HZ. AKŞEMSEDDİN (K.S.)</p>

    <p>Nesebleri Hz. Ebû Bekir (R.A)'e yetişir. Şam civarında dünyaya gelmiştir. Çocuk yaşında Amasya civarına yer­leşmişlerdir.</p>

    <p>Kendisini ilim tahsiline adamış, müderris olmuş Os­mancık'ta ders vermeye başlamıştır. Zahiri ilimlerin kendisini tatmin etmemesi üzerine kendisine bir mürşi­di kâmil aramaya koyulmuştur. İran'ı, Maveraünnehir'i dolaşıp tekrar Anadolu'ya gelip Hacı Bayram-ı Veli Hazretleri'ne intisap etmiştir, kısa zamanda şeyhinden icazet alıp Anadolu'nun çeşitli yerlerinde irşad vazifesi­ni sürdürmüştür.</p>

    <p>İstanbul'a gelmiş Fâtih Sultan Mehmed Han'a hocalık etmiş. İstanbul'un fethinde bulunmuş. (Fâtih'e manevî yardımları olmuştur.) Eyyûb Sultan Hazretleri'nin kab­rinin yerini keşfetmek kendisine nasib olmuştur.</p>

    <p>Hacı Bayram Veli Hazretleri'ne bir gün sormuşlar: "Sana kırk yıldanberi hizmet eden nice dervişlerin var onlara icazet vermedin de, az bir zamanda Akşemseddin'e icazet verdin, hikmeti nedir?" Hacı Bayram Veli (k.s)</p>

    <p>- O ne gördü ve ne işitti ise inandı, hikmetini sonra kendisi buldu. Diğerleri ise hemen hikmetini sorarlar. Aradaki fark bu işin hikmetidir. (F.Artar, Tezkiretü'l Ev­liya Sh. 266)</p>

    <p><b>"Akıllı insanlar yanında bulunmak aklı çoğaltır. Akılsız olanlarla bulunmak ise aklı azaltır."</b> (İmamı Gazali)</p>

    

---

18 Ocak Çarşamba

    <p class="StilbalkAriallksatr063cm">BAŞA BÜYÜK FELAKETLER GELMEDEN</p>

    <p>Ebû Hüreyre (R.A)'nın rivayet ettiği bir hadis-i şerifte Resulullah (S.A.V):</p>

    <p>"Karanlık gecenin (zifiri) karanlıklarına benzeyen fit­neler zuhur etmeden amellere acele edin; (zira o fitneler zuhur ettiği vakit kişi mü'min olarak sabahlayacak; kâfir olarak akşamlayacak. Yahud mü'min olarak ak­şamlayacak, kâfir olarak sabahlayacak, dinini bir dünya metâı mukabilinde satacaktır" buyurdu.</p>

    <p>Hadisin manası: Gece karanlıkları gibi yığın yığın fit­neler zuhur edip iş işten geçmeden amel ve ibadetlere teşviktir. Çünkü bu fitneler o kadar büyük ve korkunç olacak ki, onların şerrinden kimse ibadet ve amellere vakit bulamayacaktır. Resulullah (S.A.V) bunların şid­detini: "Kişi mü'min olarak sabahlayacak kâfir olarak akşamlayacaktır" buyurarak ifade etmiştir. Yanı fitne­nin dehşetinden insan bir günde bu derece muazzam değişiklikler geçirecek, günü gününe, saati saatine uy­mayacaktır.</p>

    <p>Çünkü fitneler çoğaldığı zaman kalpler bozulur; iman safiyeti kalmaz. Kalplere gaflet ve fikru fücur dolar. Bunlar da bir insanın şekaveti için kati sebeplerdir.</p>

    <p>(S.A.V) Efendimiz: "Dinini bir dünya metâı mukabi­linde satacaktır" buyurarak dünya sıkıntıları karşısında dine sarılmanın lüzumuna işaret etmektedir.</p>

    <p>(A.Davudoğlu, S.Müslim Ter. Şerhi, C. I, Sh. 446)</p>

    

---

19 Ocak Perşembe

    <p class="StilbalkAriallksatr063cm">HZ. MUAVİYE (R.A)'NİN SON ANLARI</p>

    <p>Muaviye (R.A) oğlu Yezid'e ölüm döşeğinde iken şunları söylemiş:</p>

    <p>"Yavrucuğum! Hakkında Allah (c.c.)'tan en çok kork­tuğum şey sana yaptıklarımdır. Resulullah (S.A.V) ile birlikte sefere çıktığım olurdu. Kendileri kazay-ı hacet eder de abdest alırsa ellerine suyu ben dökerdim. Bir defasında gömleğimin omuz başından yırtıldığını görerek:</p>

    <p>"Ya Muaviye! sana bir gömlek giydireyim mi?" bu­yurdular. Hay hay yâ Resulâllah, dedim. Bunun üzerine bana bir gömlek giydirdi. Onu bir defadan başka giy­medim. Gömlek bendedir. Yine bir gün Resulullah (S.A.V) tıraş oldum, kesilen saçlarını ve tırnak kesintilerini aldım. Bunları bir şişe içine koydum. Öldüğüm za­man, beni yıka! Sonra bu saçlarla tırnakları benim göz­lerime ve burnuma koy! Ondan sonra Resulullah (S.A.V)'ı gömleğini kefenimin altına gömlek yerine koy. Eğer (bana) bir fayda verecekse bunlar fayda verir" de­miş.</p>

    <p>Görünüşe göre Ashab-ı Kiram'ın içerisinde dünyaya enziyade kıymet veren sahabe-i celilin ölüm anındaki hâllerini ve Peygamber (S.A.V)'e ne derece hörmet ve ta'zim gösterdiklerini insafla düşünmeli de ibret almalı­dır. Fahr-i Kainat (S.A.V)'a karşı hörmet ve ta'zim hu­susunda diğer sahabe-i kiramın halleri de böyle idi. Haklarında birçok insafsızın ileri-geri söz ettiklerinin halleri böyle; diğer sahabe-i kiram ve ezvac-ı tahirat'ın hallerini artık siz düşünün.</p>

    <p>(A.Davudoğlu, S.Müslim Ter. Şerhi, Cilt: I, Sh. 456)</p>

    

---

21 Ocak Cumartesi

    <p class="StilbalkAriallksatr063cm">HZ. SÜLEYMAN (a.s)</p>

    <p>Süleyman (a.s.); uzun boylu, beyaz tenli, iri vücudlu, nurlu ve güzel yüzlü, büyük gözlü, çok saçlı bir pey­gamber idi. Beyaz elbise giyerdi.</p>

    <p>Süleyman (a.s.) kral oluşundan, vefatına kadar, yüce Allah (c.c.)'a karşı huşûundan dolayı, başını semâya kaldırmamıştır.</p>

    <p>Son derece mütevâzi (alçak gönüllü) idi. "Miskin, miskinle oturur" derdi. Hurma yaprağından zenbil örüp satar, elinin emeği ile geçinir, arpa ekmeği yerdi.</p>

    <p>Her ayın başında altı gün, ortasında üç gün, sonunda da, üç gün oruç tutardı. Süleyman (a.s.):</p>

    <p>"Biz; yaşamanın, yumuşak olanını da, sert olanını da, denedik. Onlardan, aşağı olanını yeterli bulduk. İnsanlara verilmeyen şeyler, bize verildi. İnsanlara verilmeyen ilimler bize verildi. Fakat, şu üç kelimeden: Öfke ve sükûnet halinde hilm (usluluk) der. Yoksulluk ve bolluk halinde, tutumluluktan. Gizlide ve açıkta, Allah korkusundan daha üstün bir şey bulamadık!" demiştir. Süleyman (a.s.)'ın oğluna da:</p>

    <p>"Ey oğulcuğum! Miskinlikle birlikte günah işlemek, ne kadar kötüdür. Hidâyetten sonra, dalâlete düşmek, ne kadar kötüdür!</p>

    <p>Kişinin, Rabb'ine ibâdet edip dururken, ibâdeti bırak­ması ise, bundan daha kötüdür!" dediği de rivayet edilir.      </p>

    <p>(M. Asım Köksal, Peygamberler Tarihi)</p>

    

---

22 Ocak Pazar

    <p class="StilbalkAriallksatr063cm">ŞEHİT ÜÇ KISIMDIR</p>

    <p>1. Kâfirlerle harp ederken harp âletlerinden biri ile öldürülenlerdir. Bunlara hem dünyada hem âhirette şehit hükmü verilir. Cenazeleri yıkan­maz. Yalnız ta'zim ve ikram için namazları kılınır. Şafiîlere göre namazları da kılınmaz. Her müslüman şehit olmayı arzulamak temenni etmelidir.</p>

    <p>2. Âhirette sevap hususunda şehit sayılıp dün­ya ahkâmı hususunda şehit sayılmayanlardır. Bunlar, verem ve taun gibi hastalıktan ölenler, üzerine bina yıkılanlar, malı, ırzı, dini ve namusu uğrunda öldürülenler ve benzerleridir. Bunların şehit hükmünde oldukları sahih hadislerle sabittir. Bunların cenazeleri yıkanır, namazları kılınır. Âhirette kendilerine şehit sevabı verilir. Yalnız se­vaplarının hakikî şehitler derecesinde olması ge­rekmez.</p>

    <p>3. Ganimete hıyanet edenlerdir. Bunlar harpte öldürüldükleri takdirde kendilerine dünyada şe­hit hükmü verilir. Cenazeleri yıkanmaz. Âhirette kendilerine şehit sevabı verilmez.</p>

    <p>(S. Müslim Ter. C.2/520)</p>

    

---

23 Ocak Pazartesi

    <p class="StilbalkAriallksatr063cm">Ehl-i hakikat dünyayı şöyle ta'rif etmişlerdir:</p>

    <p>"Dünya nedir? Dünya insanı Allah'tan gafil edip alı­koyandır. Yoksa ne altın ve gümüş ve ne de evlâd-û ıyal dünya değildir. Meğer ki, Cenâb-ı Hakk'ın ibadetinden alıkoysun. Kalbi Cenâb-ı Hakk'ın muhabbetinden ve ibadetinden alıkoymadıkça bunlar dünya değildir.</p>

    <p>Nitekim Abdûl-Kadir Geylâni -kuddise sirruh- şöyle buyurmuştur:</p>

    <p>"Mal, para, servet cepte, kasırda, evde ve mağazada caizdir. Fakat kalbde caiz değildir. Mü'minin kalbi nazargâhı ilâhidir."</p>

    <p>Cenab-ı Allah -azze ve cell- hazretlerinin nazan da daima mü'minlerin kalbinedir. Nitekim hadisi şerifte buyurulmuştur:</p>

    <p>- Cenâb-ı Hak -azze ve cell- sizin cisminize, zahiri kalıbınıza ve suretinize nazar etmez. Belki kalbinize na­zar eder.</p>

    <p>İşte bu hadis-i şerifte amel ile kalb birlikte buyurul­muştur ki amel de kalbin tercümanı, alâmet ve nişanı­dır. Nitekim diğer hadis-i şeriflerde:</p>

    <p>- Her şeyin bir alâmeti vardır. İmanın alâmeti de na­mazdır, buyurulmuştur. Pek çok ayet-i celilede de ekse­riyetle: "İman edenler ve sâlih amel işleyenler" buyu­rulmuştur ki, iman ile amel daima birbirlerine mukarin ve mülâzimdir. Zira amel, ibâdet ve tâata devam, imânı kuvvetlendirir.</p>

    <p>- Her ümmetin helakini mûcib bir fitne vardır. Be­nim ümmetimin sebeb-i helaki ise dünya malıdır.</p>

    <p>- Tahkikan bu altın ve gümüş sizden evvel gelen ümmeti helak etti. Siz de buhul, hırs, tefâhurdan içtinap etmediğiniz takrirde sizin helakinize de sebep olur. (Müslim)</p>

    <p>(Musâhabe 6)</p>

    

---

24 Ocak Salı

    <p class="StilbalkAriallksatr063cm">PEYGAMBERİMİZİN (S.A.V) MÜCÂHİDLERİ SAF NİZÂMINA KOYMASI VE SEVÂD B. GAZİYYE İLE ARALARINDA GEÇEN HÂDİSE:</p>

    <p>Müşrikler, kondukları yerden kalkıp Müslümanların karşısındaki yerlerini almadan önce geceleyin Peygam­berimiz (S.A.V), yüzleri batıya, arkaları doğuya gelmek üzere, askerlerini saf nizamına koydu.</p>

    <p>Güneş, müşriklere alınlarından vuruyordu.</p>

    <p>Eshab'dan birisi, vadinin yukarı tarafında bulunma­nın daha uygun olacağını söyledi. Peygamberimiz: "Ha­yır! Saflarımı dizdim, Bayrağımı diktim. Bunu, değiştir­mem artık!" buyurdu.</p>

    <p>Peygamberimiz, o gün, eline aldığı bir ok çubuğu ile safları düzeltirken, safdan ileri çıkan Sevâd b. Gaziyye'nin karnına dokundu: "Yâ Sevâd! Hizaya gel!" bu­yurdu.</p>

    <p>Sevâd: "Canımı acıttın. Seni, hak din ve Kitabla, Adaletle gönderen Allah hakkı için, kısas isterim!" de­yince, Peygamberimiz karnını açtı: "Haydi, kısas et, ödeş!" dedi.</p>

    <p>Bunun üzerine, Sevâd, eğilip Peygamberimizin karnı­nı öptü!</p>

    <p>Peygamberimiz: "Ne diye böyle yaptın?" diye sordu.</p>

    <p>Sevâd: "Bu gün, Allah'ın emriyle, ecelimin geldiğini görüyor ve ölüp Senden ayrılmaktan korkuyorum. Bu­nun için, Seninle geçen en son dakikamın, tenimi, tenine değdirmekten ibaret ve bunun da, Kıyamet gününde bana şefaat ve benim, azabdan kurtulmama vesîle olma­sını istedim!" dedi. Peygamberimiz, de ona duâ etti.</p>

    <p>Peygamberimiz, elindeki ok çubuğu ile Müslümanları "Beri gel!" "Geri git!" diye işaret ederek hizaya getirdik­ten sonra saydırdı.</p>

    <p>(İ. Tarihi, Medine Devri II Sh. 128)</p>

    

---

25 Ocak Çarşamba

    <p class="StilbalkAriallksatr063cm">İMAM CAFER-İ SADIK (K.S.)</p>

    <p>Cafer-i Sadık (K.S.) hazretleri Peygamberimiz (S.A.V)'in ehli beytindendir. Bir kerameti şöyle naklolunur. Zamane padişahı Halife Mansur "Cafer-i Sadık'ı geti­rin öldürelim"dedi. Veziri men için çok yalvardı ve de­di ki: "O kişi bir bucakta oturmuş ve uzlet ihtiyar etmiş­tir, kendisini dünyadan çekip ibadetle meşgul olmuştur. Halifeye hiçbir ziyam yoktur. Onu öldürmekde ne fay­da olabilir?</p>

    <p>Halife vezirin sözünü dinlemedi. Cafer-i Sadık hazretlerini getirmeleri için adamlarına emretti. "Ne zaman ki başından taamı çıkarınca o saat başını kesin" dedi. Sa­dık'ı getirdiler.</p>

    <p>Mansur onu görünce titremeye başladı. Hemen tah­tından indi onu karşıladı. Elinden tutup tahta çıkardı ve karşısında edeple diz çöküp oturdu. Vezirleri şaşırdılar.</p>

    <p>Sadık dedi ki "Benden ne hacetin vardı ki beni getirt­tin. Allah'a ibadetimden ayırdın. Kendi halime meşgul olup dururdum. Kerem eyle beni yerime gönder" dedi.</p>

    <p>Halife derhal destur verdi, her türlü ağırlamayı gös­terdi ve hediyelerle gönderdi.</p>

    <p>***</p>

    <p class="c7">ESMAÜN NEBİ (S.A.V)</p>

    <p><b>Kâmil (S.A.V):</b> İbadet ve taatte üstünlük, huyların en güzeli, güzel işlerin hepsi, yüz güzelliğinin tümü Pey­gamberimiz (S.A.V)'de toplandığı için bu isim verilmiş­tir.</p>

    

---

26 Ocak Perşembe

    <p class="StilbalkAriallksatr063cm">HZ. OSMAN (R.A)</p>

    <p>Abdurrahman bin Ebî Leylâ rivayetiyle Hz. Ali (r.a) hizmetçisi Kanber'e mescide gidip, Hz. Osman (R.A)'ı seven var mı? diye bağırmasını emir buyurdu. Kanber mescide gidip emredilen şekilde bağırınca:</p>

    <p>- (Bir kişi kalkıp) ben Hz. Osman'ı severim, dedi. Kanber:</p>

    <p>- Gel seni Emirü'l-Mü'minin Hz. Ali çağırıyor, dedi: O şahıs Hz. Ali'nin huzuruna geldi. Emirü'l Mü'minin:</p>

    <p>- Hz. Osman'ı seviyor musun? buyurdu. O şahıs:</p>

    <p>- Hz Osman'ı canımdan çok severim. Çünkü bir zaman Resûl-i Ekrem'in huzuruna varmıştım: "Resûlallah! Yeni evlendim. Mehir param yok. Bana bir şeyler verin, dedim. Kırk dirhem kıymetinde bir okıyye altın verdiler. Bir okkıye altın da Hz. Ebû Bekr (R.A) ver­di, bir okkıye de Hz. Ömer (R.A) verdi. Hz. Osman (R.A) iki okiyye Verdi. Sebebini sordum: "-Hz. Ali (R.A)'nin yanında malı olmadığından, bir okkıye de onun için verdim" dedi. "Ya Resûlallah! Dua buyurun, bu malın bereketi olsun" dedim.</p>

    <p><b>-</b> <b>Bir peygamber, bir Sıddîk ve iki şehidin verdik­leri malda bereket olmaz mı?"</b> buyurdular. Hz. Alİ (R.A) bunu duyunca sevinip:</p>

    <p>"Çok doğru söyledin kardeşim!"dedi.</p>

    <p>(Şemsüddin Ahmet Efendi, Dört Büyük Halife)</p>

    

---

27 Ocak Cuma

    <p class="StilbalkAriallksatr063cm">MÜŞRİKLERDEN YARDIM BEKLENMEYECEĞİ</p>

    <p>Peygamberimiz (S.A.V) Uhud Gazvesi'ne çıkarken Seniye'nin başına geldiği sırada dönüp bakınca, okçular­dan mürekkep büyük bir askerî birlik gördü. "Kim bunlar?" diye sordu. "İbn-i Übeyy'in Yahudi müttefiklerindendir" dediler.</p>

    <p>Peygamberimiz (S.A.V): "Müşriklere karşı müşrikler­den yardım istenmez" dedi. Diğer bir rivayette "Kimdir bunlar" diye sordu. "Abdullah İbn-i Übeyy'in müttefiki yahudilerden altıyüz kişilik bir cemaat" de­diler.</p>

    <p>Peygamberimiz (S.A.V): "Onlar müslüman olmuşlar mı?" diye sordu. "Hayır Yâ Resûlallah" dediler.</p>

    <p>Peygamberimiz (S.A.V): "Onlara gidip söyleyiniz. Geri dönsünler. Çünkü biz, müşriklere karşı, müşrik­lerin yardımını istemeyiz" dedi.</p>

    <p>(M. A. Köksal, İ. Tarihi, Medine Devri, C. 3 s. 62)</p>

    <p class="c7">RESÛLULAH (S.A.V):</p>

    <p>"Azîz ve Celil olan Allah-ü Teâlâ buyurdu ki: Âdemoğlu'nun her ameli kendisinedir. Yalnız oruç müstesna. O, benim içindir. Onun mükafatını ben ve­receğim. Oruç, ateşe karşı siperdir. Sizden biriniz oruçlu bulunduğu günde fena lakırdı söylemesin; kavga etmesin. Şayet birisi ona sebbeder veya ona ça­tıp çekişirse, "Ben oruçluyum" desin. Muhammed'in nefsi yed-(i kudreti)nde olan Allah'a kasem ederim ki, muhakkak "Oruçlunun ağız kokusu, Allah (c.c.) nezdinde, misk kokusundan daha hoştur. Oruç tuta­nın ferahlanacağı iki sevinçten birisi, iftar ettiği za­man, diğeri de orucunun sevabıyla Allah'a kavuştuğu andır." buyurmuşlardır.</p>

    <p>(Buhârî, Muslim)</p>

    

---

28 Ocak Cumartesi

    <p class="StilbalkAriallksatr063cm">OSMANLI'DA AHLAK</p>

    <p>"Türkler asla kumar oynamazlar. Az yer, az uyurlar. Şafak söktüğü zaman, çok az Türk he­nüz yatağındadır. Herkes işine gücüne koyulur. Din adamları daha da ciddi insanlardır. Hiç bir eğlenceye katılmazlar. Boş vakitlerinde okur ve­ya kitap istinsâh ederler. Çünkü bizdeki gibi matbaaları yoktur. Adalet işleriyle uğraşanların ise, zaten başlarını kaşıyacak vakitleri yoktur. Silahşorlar, silah talimi yapar. Uzağa konan yu­murtayı vururlar. Padişaha ve padişahlara gelin­ce, Türk İmparatorluğunun genişliği malum... Oyuna ve eğlenceye hiç vakitleri yoktur. Onun için bizdeki oyun ve eğlence Türkler'de yoktur. Onlar çalışır, biz oyun eğlenceyle vakit geçiririz, ki utandırıcı bir keyfiyettir. Ben, dünyanın aşağı yukarı üçte birini gezmiş bir adamım. Türkler'den faziletli insanlara rastlamadım. Hindis­tan'ı ve bazı ülkeleri görmedim ama oralarda da rastlanabileceğini sanmıyorum. Dediğim gibi çok makbul insanlardır. Herkesin mutlaka işi gücü vardır..."</p>

    <p>(Simeon'dan, Yılmaz Öztuna a.g.e. C.II Shf. 286)</p>

    

---

29 Ocak Pazar

    <p class="StilbalkAriallksatr063cm">ZEKÂT KİMLERE VERİLİR</p>

    <p>"Cenab-ı Hakk Kur'ân-ı Kerîm'de şöyle buyuruyor: "Sadaka ancak fukaraya, miskinlere, zekât tahsildarla­rına ve müellefe-i kulûba, âzâd olunması için köleye ve borçlulara, fisebilillah askerlere, yolculara veril­mek üzere Allah Teâlâ Hazretleri tarafından emrolunmuş farizadır. Zira Allah Teâlâ zekâtın masrafını bilir ve ilminin muktezasıyla hükmeder." (Tevbe 60)</p>

    <p>Birincisi fakirlerdir, ki ihtiyaçlannın şiddetine bina­en Cenabı Hakk -azze ve celle- birinci derecede zekâtı fakirlere vermek üzere takdim buyurmuştur. Bir kim­se zekâtını kendi zevcesine, anasına, babasına, dedesi­ne, ninesine ve çocuklarına ve torunlarına veremez. Çünkü onların nafakası zaten üzerine borçtur. Zekâtı fukaradan olan akrabaya vermek efdaldir.</p>

    <p>İkinci derecede miskinlerdir ki, bunlar da bir mik­tar kazanç veya san'atları var ise de ihtiyaçtan kâfi gelmeyip sıkıntılı kimselerdir.</p>

    <p>Zekât üçüncü derecede zekât tahsildarlarına, dör­düncü derecede müellefe-i kulûba, beşinci derecede azad olunacak kölelere verilir ki bunlar da zamanı­mızda yoktur.</p>

    <p>Altıncı derecede borçlu kimselerdir. Malları masraflarına kâfi gelmeyen kimseler veyahud alacağı var ise de tahsili mümkün olmayan kimselerdir.</p>

    <p>Yedincisi, Allah Teâlâ Hazretleri rızası yolunda cihad eden asâkir-i İslâmiyenin ihtiyaçlarını temin için verilir. Zekâtın sekizinci mertebesi de misafirler, yok­sullardır. Her ne kadar memleketinde malı var ise de vatanından uzak düşüp garib olan kimselerdir. Bu gi­bilere de zekât verilebilir.</p>

    

---

30 Ocak Pazartesi

    <p class="StilbalkAriallksatr063cm">HZ. İMÂM A'ZAM EBU HANÎFE (K.S.)</p>

    <p>Âbid, zâhici, Allah-ü Teâlâ'yı bilen ve ondan korkan ve Allah rızasını dileyen bir zât idi.</p>

    <p>Âbid olduğu İbn Mübârek'in şu rivayetiyle bilinir: "Ebû Hanife'nin mürû'eti (her iyiliğe istidadı) ve çok gece namazı vardı. Hammâd b. Süleyman: "Geceyi ta­mamen namaz ile geçirirdi" diyor. (Bu hayatının sonla­rında idi.) Diğer bir rivayette, gecenin yarısını ibâdetle geçirirdi, deniliyor (Bu, ilk zamanlarda idi). Bir gün so­kakta giderken birisinin İmâm-ı göstererek: "Şu zât, ge­ceyi baştan sona ibadetle geçirir" dediğini duyduktan sonra bütün geceyi ibadetle geçirmeye başladı, ve "Beni yapmadığım ibadetle vasıflandırıldığımdan Allah'tan utanırım" dedi.</p>

    <p>Rivayet olunur ki: "Halife tarafından Bağdâd'ın baş kadılığına davet edildiğinde: "Ben kadılığa selâhiyeti değilim, senin de bu vazifeyi bana vermen doğru ol­maz" dedi. "Niçin böyle dedin?" diyenlere: "Eğer doğ­ru bir adam isem bu vazife bana yaramaz, eğer yalancı isem, yalancılar kadı olamaz" diye cevap verdi.</p>

    <p>Ahiret yoluna, din ilmine ve Allahu Teâlâ'yı ma'rifetteki ilmine gelince: "Dünyalıktan yüz çevirmesi ve Alla­hu Teâlâ'dan son derece korkusu bunun açık delilidir. İbn Cureyhi: "Ebu Hanife Nûman b. Sâbit'in Allah-ü Teâlâ'dan son derece korktuğunu sizin Küfelilerden öğrendim" dedi. Şureyk-i Naha-i de: "Ebû Hanîfe, dâimi düşünce ve uzun sükut sahibi, insanlarla az konuşan bir zat idi" dedi. Bu hasletler, bâtınî bilgisinin ve dinde mü­him mes'elelerle uğraşmasının en açık delilidir. Kim ki sükûtu iltizâm eder, bu dünyâya meyletmezse ilmin bü­tününe sâhip demektir.</p>

    

---

31 Ocak Salı

    <p class="StilbalkAriallksatr063cm">RAMAZAN-I ŞERİF</p>

    <p>Oruç, İslâm'ın şartlarından biridir. Peygamber (sav) Efendimiz; <b>"Allah-û Teâlâ buyuruyor ki; her iyiliğe on misli karşılık verilir. Fakat oruç müstesna. Çünkü oruç bana mahsustur, onun karşılığını ben veririm"</b> demiştir. Ez-Zümer Sûresi'nin 10. âyetinde <b>"Kendi arzu ve isteklerine sabredenler (canları istediği halde yap­mayanlar) hesaba çekilmezler; ecirleri sevapları he­sapsızdır"</b> buyurulmaktadır. Peygamber Efendimiz (S.A.V) <b>"Sabır imânın yarısıdır. Oruç da sabrın yarısı­dır." "Oruç tutanın ağzının kokusu Allah-û Teâlâ'nın indinde misk kokusundan daha güzeldir." "Oruçlu­nun uykusu ibâdettir"</b> buyurmuşlardır. Allah-û Teâlâ bütün ibâdetler kendisine ait olduğu halde <b>"Oruç be­nim içindir karşılığını ben veririm"</b> buyurmaktadır. Bu bütün mülk kendisine ait olduğu halde Ka'be'ye <b>"Benim evim"</b> buyurmasına benzemektedir.</p>

    <p>Oruçta iki ehemmiyetli hususiyet vardır. Biri yeme­mektir. Bu batini bir şeydir. Diğer insanlar bunu görme­diği için buna riya da karışmaz. Diğer hususiyet ise Al­lah-û Teâlâ (c.c.)'nın düşmanı olan şeytanın askeri, insa­nın nefsi, şehevî arzu ve istekleridir. Oruç bunları kırar. Çünkü orucun hakikati arzuları terkdir. Peygamber (S.A.V) Efendimiz <b>"Şeytan insanın vücûdunda kan gibi dolaşır. Onun geçiş kolunu açlıkla tıkayınız.""Oruç kalkandır." "İbâdetlerin kapısı oruçtur."</b> buyurmuşlar­dır.</p>

    <p>***</p>

    <p class="c7">HADİS-İ ŞERİF</p>

    <p>Resûlullah (S.A.V) Efendimiz: <b>"Bizim oruçlarımızla Ehl-i Kitabın orucu arasında fark, sahura kalk­maktır."</b> buyurmuşlardır. (Müslim)</p>

    

---

2 Şubat Perşembe

    <p class="StilbalkAriallksatr063cm">SELMÂN-I FARİSÎ (R.A)</p>

    <p>Boyu uzun, levni buğday benizli, yüzü gökçek, saka­lının ekserisi seyrek idi.</p>

    <p>Yaşadığı devirlerde herkesin kabulü idi. Ömrü uzun­du. Aslı İran'lı ateşe tapan bir kariyye beyinin oğlu idi. Hak dînini aradı. İslâm olunca (Müslüman olunca):</p>

    <p>- İslâmın oğlu Selmân'ım! diye öğünür ve sevinirdi. Hz. Ömer (R.A) ondan görerek, kendine:</p>

    <p>- İslâmın oğlu Ömer, ve öğünürdü. Herkes Selman'ı severdi:</p>

    <p>- Selmân bizdendir, derlerdi. Peygamberimiz (S.A.V) dahi:</p>

    <p>- <b>Selmân ehli beyt'tendir,</b> buyururlardı.</p>

    <p>Bir gün Resûlullah (S.A.V), Selmân'ın omuzuna elleri­ni koyarak:</p>

    <p><b>- Bunlardan öyle erler vardır ki, îmân Süreyya yıl­dızında olsa, muhakkak ona yetişirler, bulurlar</b> bu­yurdu.</p>

    <p><b>- "Selmân'a doyasıya ilim verilmiştir." Ve: "Her­kes Cennet'e aşık. Cennet de Ali, Ammar ve Selmân'a âşıktır."</b> hadisleri meşhurdur.</p>

    <p>Tevazu, iş bilmek ve bitirmek, geçim ehli olmakta kemâl halinde idi.</p>

    <p>Âhir zaman nebisini araya araya bulan ve ilk defa <b>"Nübüvvet Mührü"</b>nü öpenlerdendi.</p>

    <p>(M. Hâni, Âdâb, Sh.: 54)</p>

    <p>***</p>

    <p class="c7">HZ. ÖMER (R.A) DİYOR Kİ:</p>

    <p class="c7">"Başkalarını ıslâh etmek için kendinizi ıslâh etmeniz icâb eder."</p>

    

---

3 Şubat Cuma

    <p class="StilbalkAriallksatr063cm">İMAM-I EL ŞAFİÎ (r.aleyh)</p>

    <p>(150) tarihinde Askalan'da veya Şam beldelerinden Gazze'de doğmuş, (204) tarihinde Mısır'da vefat etmiş­tir.</p>

    <p>İmam-ı Şafiî çok ahlâklı, şiir ve lügatta gayet kuvvetli büyük bir müçtehid idi. O, dört büyük müçtehidin üçüncüsüdür. Pek büyük bir âlimdir. Pek büyük bir müfessir ve muhaddistir. Tıp ilminde ve edebde de ih­tisası var idi. Şafii mezhebinin kurucusudur. İki yaşın­da iken Mekke'ye götürülmüş, orada büyük âlimlerden okumuş ve yirmi yaşında iken fetva vermeye izin ve­rilmiştir. Medine'de İmam-ı Mâlik'ten "Muvatta" oku­muş, Mâlik, Şafiî'nin üstün bir zekâ, diri ve güçlü bir hafıza ve aydınlık bir kafaya sahip oluşu dolayısıyla kendisine ilgi göstermiştir.</p>

    <p class="c7">Hz. İmam-ı Şafii (k.s.) nübüvvet ağacının bir budağı feraset ve sehâvette bî-nazîrdir.</p>

    <p>Hz. Peygamber (S.A.V) buyurur ki:</p>

    <p class="c7">- "Benden sonra her yüzyılda bir er çıka ki benim dinimi yenileye ve şer'imi taze kıla."</p>

    <p>Evvelki yüzyıl içinde Ömer bin Abdü'l Aziz çıktı.</p>

    <p>(B. İ. İlmihali, Ö.N. Bilmen)</p>

    <p>***</p>

    <p>Beş nesne kalbi aydınlatır, karanlığı giderir:</p>

    <p>1- İlim meclisinde bulunmak.</p>

    <p>2- Elini yetim başına sürmek.</p>

    <p>3- Seher vaktinde çok istiğfar etmek, günâhlarının afvını istemek.</p>

    <p>4- Az yemek.</p>

    <p>5- Çok oruç tutmak.</p>

    <p>(Hz. M. Sâmi (k.s), Hz. Ali (r.a), Sh.: 293)</p>

    

---

4 Şubat Cumartesi

    <p class="StilbalkAriallksatr063cm">ÎMÂN'IN SAHİH OLMASI ÜÇ ŞARTA BAĞLIDIR</p>

    <p>1) İmân, yeis halinde olmamalı, meselâ; müslüman ol­mayan bir adam, son nefesinde azabını görür ve ondan sonra îmân etmeye kalkarsa, onun îmânı makbul değil­<br />
    dir.</p>

    <p>2) Mü'min inkar ve tekzibe alâmet olan şeylerden bi­rini yapmamalıdır. (Meselâ namazın farz olduğunu in­kar eden kafir olur.)</p>

    <p>3) Dinî hükümlerin hepsinin güzel olduğunu kabul edip hiçbirinin ifasında inat ve kibirlilik yapmamalıdır. Meselâ Allah (c.c.)'ın yasak ettiğini bildiği halde, inadı­na haram olan bir şeyi irtikâb ederse, o adam îmânını kaybeder, mü'min sayılmaz.</p>

    <p>Bir insan için, sarsılmaz bir îmân kadar kıymetli bir şey yoktur. İnsanı dünyada da ahirette de saadete ka­vuşturacak olan ancak böyle bir imândır. Fakat îmânın insanı âhiret saadetine ulaştırabilmesi için ömrünün son dakikasına kadar onu kaçırmamak lâzımdır. İmânını nefesi tükeninceye kadar muhafaza edemeyen kimseye önceki îmânı fayda vermez. İnsan müslüman olarak yaşamaya ve müslüman olarak ölmeye çalışmalı­dır. Dinine ve îmânına zarar verecek sözlerde ve işlerde bulunmamalıdır. Haramı haram, helâli helâl bilmeli, Kur'ân-ı Kerîm'e saygı ve ta'zim göstermeli, bir hata olursa hemen tövbe ve istiğfar etmelidir. Allah (c.c.) îmândan ayırmasın.</p>

    <p>(İ. Dinî A. H. A. Sh. 60)</p>

    

---

5 Şubat Pazar

    <p class="StilbalkAriallksatr063cm">HZ. İSÂ (A.S.)'NIN YERE İNMESİ</p>

    <p>Resûlullah (S.A.V) buyuruyor:</p>

    <p>"Vallahi Meryem'in oğlu âdil bir hakem olarak mutla­ka inecek ve behemehal haç'ı kıracak, domuzu öldüre­cek, cizyeyi kaldıracak, genç dişi develer başı boş bırakılarak onlara rağbet edilmeyecek, bütün düşmanlıklar, küsüşmeler ve hasetlikler muhakkak surette kalkacak, (İsâ (a.s.) insanları) mala davet edecek; fakat malı hiçbir kimse kabul etmeyecektir."</p>

    <p>(S. Müslim C. 2/568)</p>

    <p>Hz. İsa (a.s.) hâlen sağdır. Âhir zamanda mutlaka yer­yüzüne inecek ve bizim Peygamberimiz (S.A.V)'in şeria­tı ile hükmedecektir. Allah (c.c.) yolunda mücahedede bulunacaktır. Böylece inanmak her müslümana farzdır. Bunda şüphe eden bir kimse kafir olur.</p>

    <p>Allah (c.c): Yahudiler onu yakinen öldürmediler lakin Allah onu kendi nezdine kaldırdı." buyuruyor. (Nisâ s.158)</p>

    <p>Hz. İsa (a.s) bir sabah namazı zamanı Şam'a inecektir Üzerinde açık sarı elbise bulunacak ve kendisini bir bu­lut getirecektir. Kendisine koşan ve "Senin ümmetindeniz diyen yahudi ve hıristiyanları "Yalan söylüyorsu­nuz" diyerek paylayacak ve ashabının ancak muhacirler olduğunu söyleyecektir.</p>

    <p>İsa (a.s.) yeryüzünde bir rivayete göre yedi sene diğer bir rivayete göre kırk yıl kalacaktır. Yeryüzünde kaldığı müddet zarfından adaletle hükümler verecektir.</p>

    <p>Haç'ı kırmaktan maksat hıristiyanlığı iptal ederek ile hüküm vermektir. Hıristiyanların yalanını meydana çıkarmaktır.</p>

    <p>İsa (a.s)'nın kıyamete yakın gökten yere inmesi kıyametin büyük alametlerindendir.</p>

    <p>(S Müslim C. 2/572-5)</p>

    

---

6 Şubat Pazartesi

    <p class="StilbalkAriallksatr063cm">ORUCU BOZMAYAN ŞEYLER</p>

    <p>1- Unutulularak bir şeyi yemekle, içmekle veya cinsi yakınlaşmayla,</p>

    <p>2- Mazmazadan sonra ağızda kalan yaşlığın tükürük ile beraber yutulması,</p>

    <p>3- Dişten gelen kan tükürüğe galip olmadan yutulur­sa bozulmaz. Tükürüğe gâlibse bozulur,</p>

    <p>4- Tükürük ile ıslanmış dudakları sahibinin emmesi orucu bozmaz,</p>

    <p>5- Gözyaşı veya yüz teri ağıza gittiğinde bir katre ise bozulmaz. Fazla ise bozulur.</p>

    <p>6- Yenilmesi kasdedilmeyen ve kendisinden kaçın­mak mümkün bulunmayan bir şeyin içeriye gitmesi,</p>

    <p>7- İp parçasını ağıza (defalarca) almak orucu bozmaz,</p>

    <p>8- Bir kusuntu (kendi başına geldiğinde) bir ağız do­lusundan azsa orucu bozmaz,</p>

    <p>9- Yalnız tutmakla, öpmekle, oynamakla oruç bozulmacağı gibi mücerret bakmak ve düşünmek neticesi olarak meni akmakla da bozulmaz. (Yalnız, bunlar oru­cun mekruhlarındandır. Kendine sahip olamayanın orucu bozulur, hem kaza hemde keffâret gerektirir.)</p>

    <p>10- İçeri nüfuz etmeyen ilâç orucu bozmaz,</p>

    <p>11- Baştaki veya karındaki bir yaraya konulup yara­nın rutubetiyle ıslanarak dimağa veya içeriye gitmeyen bir ilâçtan dolayı oruç bozulmaz.</p>

    <p>(islâm İlmihali, Sh.: 270-275)</p>

    <p>***</p>

    <p class="c7">HADİS-İ KÛDSİ</p>

    <p class="c7">"Oruç kulun cehennem ateşinden korunacağı bir kalkan, bir siperdir."</p>

    <p>(H. Kudsi, Ahmed b. Hanbel)</p>

    

---

7 Şubat Salı

    <p class="StilbalkAriallksatr063cm">ORUCUN FAZİLET VE FAYDALARI</p>

    <p>Oruç, herhangi bir faydasından dolayı değil, Allah (c.c.)'ın emri olduğu için, Allah (c.c.)'ın emri yerine geti­rilmiş olmak için tutulur.</p>

    <p>Bununla birlikte, orucun da, namaz gibi ferdî, içtimâi, ruhî, bedeni bir takım faydaları da vardır.</p>

    <p>İnsan, oruç sayesinde, nefse ve nefsin arzularına hâkim olmak melekesini kazanır.</p>

    <p>Kötü meyillerden, kötü arzulardan, mâsiyet ve günâhlardan, manevî tehlikelerden sakınır, takva mer­tebesine erer.</p>

    <p>Oruç, insanı, gerektiğinde nefsin bütün arzularını ye­nebilecek bir irâde gücüne sahip kılar, günlük itiyadla­rın esaretinden kurtarır.</p>

    <p>Her türlü ferâgata, fedakârlığa alıştırır.</p>

    <p>Açlık elemini duymak hususunda zenginle fakiri bir­leştirir.</p>

    <p>Zenginlere, fakirleri düşündürür.</p>

    <p>Gururu giderir.</p>

    <p>Günün birinde yiyecekten, içecekten mahrum kalın­dığı zaman, açlığa, susuzluğa katlanmak gücünü ka­zandırır.</p>

    <p>Oruç, insanı, riyasızlığa ve ihlâsa alıştırır.</p>

    <p>Oruca riya karışmaz.</p>

    <p>Nitekim, bir Hadis-i Şerîfde Peygamberimiz (S.A.V) "oruçta riya yok!"</p>

    <p>Yüce Allah da "Adem oğlunun her amelinde kendisi için bir haz ve menfaat vardır.</p>

    <p>Fakat, oruç, böyle değildir.</p>

    <p>Oruçlu kişi, benim rızam için, yemesini, içmesini, cinsî arzularını bırakmıştır.</p>

    <p>"Oruç, benim içindir. Onun ecrini de ben vereceğim!" buyurmuştur.     </p>

    <p>Sohbetler (M.Asım Koksal)</p>

    

---

8 Şubat Çarşamba

    <p class="StilbalkAriallksatr063cm">SULTAN II. MURAD HÂN HAZRETLERİ</p>

    <p>Uzun boylu, ak benizli, tatlı dilli ve konuşkan olduğu bilinmektedir. Yüzü güzel olup doğan burunluydu. Şehlâ gözlüydü. Sakallarının rengi kırmızı ve sarıya ça­lıyordu.</p>

    <p>Dünyaya önem vermeden ve Allah (c.c.)'ın haram kıl­dığı şeylerden sakınarak yaşamada, iyilik etmede eşi yoktu. Altın, gümüş kaplardan yemek yememiş, çinili tabaklar kullanmıştır. Törene katılmadığı zamanlarda ipekli ve serâser giymezmiş. İyiliğe çok meyilli oluşu, Allah-ü Teâlâ'ya daha ziyâde yaklaşmak istemesi yü­zünden tahtını oğlu Fâtih Sultan Mehmed Han'a bırakıp:</p>

    <p>"Nice bir meyi ü rağbet mâsivâya</p>

    <p>Ya bu hizmet ne vakt olur Hudâ'ya</p>

    <p>Vukuf olursa ömr-ü nâzenîne</p>

    <p>Yüzüm sürem ubûdiyet yerine</p>

    <p>Çün kadd-i ömrü sarf ittim hevâda</p>

    <p>Hesabım noliser rûz-i cezada."</p>

    <p>demiş, sultanlığın taht ve tacından feragat etmiştir.</p>

    <p>Tahta çıktığı sıralarda "Düzme Mustafa" adında bir celâli türedi ve Murad Hân'ın ordusunu dağıttı. Bunun üzerine Emir Sultan Hazretleri rüyalarında Resûlullah (S.A.V) Hazretlerinden rica etmişler, dördüncü rüyala­rından sultanın Murad Hân olduğu kendisine Resû­lullah (S.A.V) tarafından bildirilmiştir.</p>

    <p>Âlim ve şâirlere çok değer vermiş, devrinde ilim ve irfan hayatı çok ileri seviyelere ulaşmıştır. Savaştan ka­çıp haydutluk yapanları yakalayıp herkesin gözü önün­de idam ettiren ilk Osmanlı padişahıdır.</p>

    <p>(Bostanzâde Yahya Efendi, Tarih-i Sâf)</p>

    

---

9 Şubat Perşembe

    <p class="StilbalkAriallksatr063cm">ORUCU BOZAN ŞEYLER</p>

    <p>1- Bilerek yeyip içilen ve oruca münafi oldukları hal­de yapılan şeyler, orucu bozar. Ve bunların bir kısmı kaza, bir kısmı kefareti icâb ettirir.</p>

    <p>2- Uyku halinde bir şeyi yemek içmek.</p>

    <p>3- Oruçlu olduğu halde sehven yemek yiyene, oruçlu olduğu söylenince yemek yemeye devam etmek,</p>

    <p>4- Diş arasında kalmış taam, nohut tanesi kadar varsa ve yutulursa oruç bozulur. Nohuttan küçükse bozul­maz.</p>

    <p>5- Susam ya da buğday tanesi kadar bile olsa böyle bir şey dışarıdan alınıp yutulursa.</p>

    <p>6- Zorla kusmak.</p>

    <p>7- Kendi kendine gelen kusmuk ağız dolusundan çoksa.</p>

    <p>8- İki yoldan başka herhangi bir uzva mukarenet so­nucu meni gelmesi orucu bozar.</p>

    <p>9- Zevcesini elbisesi üstünden tutmakla menisi gelen kimse, zevcesinin cildinin hareretini hissetmişse orucu bozulur. Aksi halde bozulmaz.</p>

    <p>10- İhtikar ve burna akıtılan ilâç, kulağa damlatılan yağ orucu bozar.</p>

    <p>11- İçeri nüfuz eden ilaç orucu bozar.</p>

    <p>(Büyük İslâm İlmihâli, Sh.:290)</p>

    <p>***</p>

    <p class="c7">HADİS-İ ŞERİF</p>

    <p><b>"Kim oruçlu iken (sehven) yer;yahut içerse oru­cunu bozmayıp tamamlasın. Çünkü Allah (c.c.) ona yedirmiş ve içirmiştir."</b> (Buhâri-Miislim)</p>

    

---

10 Şuba Cuma

    <p class="StilbalkAriallksatr063cm">YILDIRIM BAYEZİD HAN'IN ÖRNEK ADALETİ</p>

    <p>Yıldırım Bayezid Han, Bursa'da Ulucâmi'nin inşasını murad edinir. Fakat ma'bedin kurulacağı yerin tam or­tasında bir kadının evi bulunmaktadır. Çok uğraşırlarsa da kadın evini satmak istemez. Sonunda cami tamamla­nır amma, o ev olduğu gibi ortasında kalır!.. Caminin ibâdete açılmasından bir süre sonra ev sahibi kadın ölür. Bu defa da soyu sopu, evin satılmasına, yerinin camiye katılmasına razı olmazlar. Nihayet kaide dışına çıkılarak ev yeri camiye eklenir. Ne çare ki o kısım açık kalmıştır. Halk arasında Bursa Ulucâmi ortasındaki açıklığın bu olduğu söylenir durur. Bir padişahın adale­te ve şeriata bağlılığı ise ancak bu kadar olabilir.</p>

    <p>(Bostanzâde Yahya Efendi, Târih-i Sâf)</p>

    <p>Osmanlı ordusu Karaman Eyaletine harman ve hasat vaktinde geldi. Bütün hububat ovalarda idi. 'Yıldırım Han, ordu içinde öyle bir disiplin temin etmişlerdi ki hiçbir asker parasız birşey alamıyordu. Konya Hisarı muhasara olunduktan sonra asker kaleye yakın varıp: "Aman bizlere çıkıp arpa ve buğday satın zahiremiz yoktur" diye rica ederlerdi. Sonra askerlerin gerçekten doğru söylediklerini görerek kaleden çıkıp buğday ve arpa sattılar. Yıldırım Han'ın ne kadar insaflı ve adalet sahibi olduğunu görünce kaleyi teslim ettiler. Birçok kale halkı kendiliklerinden teslim oldular.</p>

    <p>(Müneccimbaşı Derviş Ahmed Dede; Müneccimbaşı Tarihi)</p>

    

---

11 Şubat Cumartesi

    <p class="StilbalkAriallksatr063cm">RESULULLAH (S.A.V) EFENDİMİZİN MİRAÇ'TA BİNDİKLERİ ŞEYLER</p>

    <p>Miraç Peygamberimiz (S.A.V) uyanıkken ruh ve ceset­le vaki olmuştur. Fahr-ı Kâinat (S.A.V) bu seyahati esna­sında beş şeye binmiştir.</p>

    <p>1- Mekke'den Mescid- Aksâ'ya kadar Burak'a,</p>

    <p>2- Oradan birinci semâya kadar Miraç denilen bir merdivene,</p>

    <p>3- Yedinci kat semâya kadar meleklerin kanatlarına binerek gitmiş,</p>

    <p>4- Oradan Sidre-i Münteha'ya kadar Cibril (a.s.)'in kanadına,</p>

    <p>5- Kaab-i Kayseyn'e kadar Refref'e binmiştir.</p>

    <p>Bunların mahiyetini bilmeye bizim için imkan yoktur.</p>

    <p>Hepsine haber verildikleri şekilde inanırız. Bu babtaki ilmi Allah (c.c.) ve Rasûlü (S.A.V)'ne havale ederiz. Ger­çi her şeye Kadir olan Allah (c.c.) için bunların hiçbirine ihtiyaç yoksa da Habib-i Ekrem (S.A.V)'ini mu'tad olan vasıtalarla yürüterek fazla heyecanlanmasına mâni ol­mak hizmetine mebni kendilerine hususî binekler tahsis buyurmuştur.      </p>

    <p>(S. sMüslim Terc. ve Şerhi C.2/622)</p>

    <p class="StilbalkAriallksatr063cm">SİDRETÜ'L MÜNTEHA'DA RASÜLULLAH (S.A.V)'A ÜÇ ŞEY VERİLMİŞTİR.</p>

    <p>1- Beş vakit namaz,</p>

    <p>2- Bakara sûresinin son âyetleri,</p>

    <p>3-Ümmetinden Allah (c.c.)'a şirk koşmayanların büyük günahları mağfiret olunmuştur. (Müslim T. C.: 2/639)</p>

    

---

14 Şubat Salı

    <p class="StilbalkAriallksatr063cm">RAMAZAN-I ŞERİFİN İHSÂNI</p>

    <p>Allahü Teâlâ (c.c.) bu ümmete Ramazan-ı şerifte, da ha önce hiç kimseye vermediği beş şey ihsan eder:</p>

    <p>1- Birinci gecesi: Hak Teâlâ bu ümmete rahmet na­zarı ile bakar. Rahmetle baktığı kuluna hiç azâb etmez.</p>

    <p>2- Hak Teâlâ bütün meleklere: Bu ayda ibâdeti bıra­kıp Habîbimin ümmetine istiğfar edin! buyurur.</p>

    <p>3- Cennet meleklerinin reisi "Rıdvân"a, Hak Teâlâ: "Cenneti süsle ve kapılarını aç. Eğer Resulümün üm­metinden ölen olursa, cesedi gelinceye kadar ruhu Cennet'e girsin" buyurur.</p>

    <p>4- Allahü Teâlâ (c.c.), cehennem meleklerinin reisi "Malik"e "Kapıları kapa, günahkâr birisi ölürse, bu ay­da azâb olunmasın" buyurur.</p>

    <p>5- Allahü Teâlâ (c.c.) Kadir gecesini bu ümmete ver­miştir. O gece Hak Teâlâ'ya ibâdet edenin günâhları afv edilir. O gecede bütün Ramazan ayı boyunca Cehennem'den âzâd olanların sayısınca günahkar mü'minler âzâd olur. (Dört Büyük Halife)</p>

    <p>Resûl-i Ekrem salla'llahu aleyhi ve sellem şöyle bu­yurmuştur:</p>

    <p>Üç kimse vardır ki onlar, sorulmazlar (kendilerine kıymet verilmez ve hiçbir amelleri kabul edilmez):</p>

    <p>1- Ululukta Allah (c.c.) ile yarışa kalkışan, çünkü Allah (c.c.)'ın ridası büyüklük, izan da izzetidir.</p>

    <p>2- Allah (cc.)'ın emirlerinden şüphe eden,</p>

    <p>3- Allah (c.c.)'ın rahmetinden ümit kesen kimseler­dir.</p>

    

---

15 Şubat Çarşamba

    <p class="StilbalkAriallksatr063cm">KALB-İ SELİM</p>

    <p><b>"Ölülerin kabirlerinden kalktıkları o günde mal ve evlâd menfaat vermez; ancak Cenâb-ı Allah'a selâmet-i kalb ile gelen kimse menfaat görür."</b> (eş-Şuarâ 77)</p>

    <p>Kalbi selim: Kibir, hased, hubb-i mal, hubb-i can gibi ahlâk-ı zemimeden temizlenmiş bir kalbdir. Bir kimse­nin kalbinde zerre kadar kibir oldukça Cehennem narıyla yanıp temizlenmedikçe Cennet'e giremeyeceğini Aleyhi's-salâtü ve's-selâm Efendimiz: <b>"Kalbinde zerre ağırlığınca kibir bulunan kimse Cennet'e giremez"</b> bu­yurarak haber veriyor. Bu duruma göre kalb, kibirden tathir olmadıkça selim olmaz.</p>

    <p>İblis de nice yıllar ibâdet etmiş olduğu halde kibrin­den dolayı Hakk'ın huzurundan kovuldu. Keza kalbde hubb-i mal da mü'minleri Cenab-ı Hakk'a ibadetten alı­koymaktadır.</p>

    <p>- Ey mü'minler! Mallarınız ve evladınız sizi Cenab-ı Allah'ın zikrinden ve farz olan ibâdetinizi edadan alı­koymasın. Eğer bir kimsenin malları ve evlâdı ferâiz-i ilahiyyeyi edadan, zikrullahdan alıkor, meşgul ederse onlar hâsirindendirler. (el Munâfıkın, 8)</p>

    <p>İşte kalbin hastalıklarından biri de hubb-i dünyadır. Nitekim hadis-i şerifte:</p>

    <p>-"Dünya muhabbetiyle kalbinizi işgal edip de Ce­nab-ı Hakk'ın ibadetinden zikir ve muhabbetinden ta'til etmeyiniz" buyurmuştur. (Menavi) Yine:</p>

    <p>-Bir kimse uykudan uyanır uyanmaz seherde her şeyden evvel dünyayı düşünürse Cenab-ı Allah onun işini perişan edip rahatını selbeyler, buyurulmuştur. (Musâhabe 6)</p>

    

---

16 Şubat Perşembe

    <p class="StilbalkAriallksatr063cm">ZEKÂTIN FARZİYETİNİN ŞARTLARI</p>

    <p>1) Zekât verecek kimse, müslüman, hür, âkil ve baliğ olmalıdır. Binaenaleyh gayri müslimlere, köle ve cariye­lere, mecnunlara, çocuklara zekât farz değildir.</p>

    <p>2) Zekât verecek kimse, havaici asliyesinden ve bor­cundan başka nisap miktarı veya daha ziyade bir mala mâlik bulunmalıdır. Binaenaleyh bu kadar malı olma­yan kimseye zekât farz olmaz.</p>

    <p>"Nisap", şer'i şerifin bir şey hakkındaki miyar, alâmet tayin etmiş olduğu miktardır. Şöyle ki: Zekât hususun­da altının nisabı yirmi miskal, görmüşün nisabı iki yüz dirhem, koyun ile keçinin nisabı kırk, sığır ile manda­nın nisabı otuz, devenin nisabı da beştir.</p>

    <p>"Havaici asliye"den maksat da, mesken ile haneye lü­zumlu eşyadan ve kışlık, yazlık elbise ile lüzumlu silah­tan, aletten, kitaptan ve binek hayvanı ile hizmetçi, köle ve cariyeden ve bir aylık-sahih görülen diğer bir kavle göre bir senelik-nafakaya mahsus erzaktan ibarettir. Borca mukabil elde bulunan nakit de bu hükümdedir.</p>

    <p>3) Zekâtın lüzumu için mal, hakikaten veya hükmen nami=artıcı bulunmalıdır. Binaenaleyh nami olmayan mallardan zekât lazım gelmez. Velev ki nisap miktarın­dan fazla olsun.</p>

    <p>4) Zekâtın lüzumu için tam bir mülk bulunmalı, yani bir malda mülkiyet ile vaz'iyed=elde bulundurma içti­ma etmelidir.</p>

    <p>5) Zekâtın lüzumu için bir mal üzerinden, tam bir se­ne geçmiş bulunmalıdır ki, buna (havli hevelan) denir.</p>

    <p>(Büyük İslam İlmihali Ömer Nasuhi Bilmen Sh. 333)</p>

    

---

17 Şubat Cuma

    <p class="StilbalkAriallksatr063cm">ABDULLAH B. ZÜBEYR (R.A)'İN DOĞUŞU</p>

    <p>Esma bint-i Ebî Bekr (R.A) der ki:"Ben, gebelik müd­detimi doldurmuş olarak Mekke'den çıktım; Muhacir olarak Medine'ye geldim. Kuba'ya indim. Abdullah'ı orada doğurdum. Sonra onu Resulullah'a getirip kuca­ğına koydum. Resulullah bir hurma istedi. Onu çiğne­yip çocuğun ağzına verdi ki oğlumun midesine giren ilk şifalı şey, Resulullah'ın bu çiğnemi oldu. Resulullah çiğnediği hurmayı çocuğun damağına sürdükten sonra ona bereket duası da yaptı. Abdullah, Medine'de mu­hacir müslüman aileleri içinde ilk doğan çocuktu. Abullah (R.A)'ın doğumu ile muhacirler son derece fe­rahladılar. Çünkü yahudiler tarafından onlara "Artık sizi sihirledik. Sizin için çocuk doğurmak yok." deni­liyordu. Müslümanlar aralarında hep bu sihri konuş­makta idiler. Abdullah'ın doğduğunu işitir işitmez, (Allah-ü Ekber) diyerek tekbir getirdiler ki bu, Allah (cc.)'ın yahudileri yalanlamasından duydukları sevinç­ten ileri gelmişti.</p>

    <p>Peygamberimiz (S.A.V), çocuğu eliyle sığıldıktan son­ra, ona Abdullah ismini taktı.</p>

    <p>Abdullah b. Zübeyr (R.A), 7-8 yaşlarında iken Pey­gamber Efendimiz (s.a.v )'e biat etmiştir. Bir geceyi sa­baha kadar kıyamda, bir geceyi sabaha kadar Rükû'da bir geceyi de sabaha kadar secdede geçirmeyi adet edinmişti. Kendisinin, bir rekâtta Bakara, Al-i İmran Nisâ ve Mâide surelerini okuduktan sonra Rükûa gittiği rivayet edilir.</p>

    <p>(M. Asım Köksal-İslam Tarihi Medine Dev. C.2 Sh. 11)</p>

    

---

18 Şubat Cumartesi

    <p class="StilbalkAriallksatr063cm">PEYGAMBER (S.A.V) EFENDİMİZİN MECLİSLERİ</p>

    <p>Resûlullah (S.A.V)'ın meclisleri, bir saray gibi hizmet­çiler ve maiyyet halkı ile çevrili değildi. Hattâ evinin kapısı bile yoktu. Huzurlarında Ashâb (R.A), o kadar sessiz ve sakin otururlardı ki, onları gören, cemaatten her biri başına konan kuşu ürkütmemek gibi davrandıklarını zannederlerdi.</p>

    <p>Söz söylemek isteyenlerin ilim ve faziletlerine itibar olunurdu. Peygamberimiz (S.A.V) önce muhtaç ve fakir­leri dinler onların ihtiyacını te'min ederlerdi. Huzurla­rında oturanlar başlarını eğerek otururlardı. Kendileri de son derece mütevazi bir şekilde otururlardı.</p>

    <p>Mecliste bulunanlardan birisi söz söylerken Peygam­berimiz (S.A.V), onun sözünü kesmezlerdi.</p>

    <p>Bazı zevata karşı aşırı hürmet ve muhabbetlerinden ayağa kalkarak karşılarlardı.</p>

    <p class="StilbalkAriallksatr063cm">PEYGAMBER (S.A.V) EFENDİMİZİN SABIR VE ŞÜKÜRLERİ</p>

    <p>O (S.A.V)'nun hayatı, O (S.A.V)'nun bütün ilâhi emir­leri harfiyyen yerine getirdiğinin şahididir.</p>

    <p>O (S.A.V), felâketlere, hezimet ve musibetlere sabre­der; lütuf ve nimete erince de şükrederdi. Resûl-i Ek­rem (S.A.V) bu iki vasfı eşit olarak hâizdi.</p>

    <p>Kur'ân'da O (S.A.V)'na sabretmeyi emretmektedir.</p>

    <p>"Peygamberlerden şeriat sahiplerinin sabrettiği gibi sen de sabret. (Ahkâf, 35) O (S.A.V) da bütün sıkıntılara, Allah (c.c.)'a dayanarak sabretmiştir.</p>

    

---

19 Şubat Pazar

    <p class="StilbalkAriallksatr063cm">YETİME İYİLİK ETMEK</p>

    <p>Resûlullah (S.A.V) Efendimiz şöyle buyurmuşlardır:</p>

    <p>"Bir kimse sevgi ve merhametle yetimin başını okşarsa eli üstünde gezdiği her tüy için Allah-ü Teâlâ iyilik yazar. Her tüy için bir kötülük siler. Her tüy için bir de­recesini arttırır.</p>

    <p>Yetim malı yemek tevbesi kabul olmayan altı büyük günahtan biridir.</p>

    <p>Resûlullah (S.A.V) Efendimiz devamlı yetimlerin başını okşar, onlara lütufta bulunurdu. Ömer b. Hattab (R.A) da aynı şekilde yapardı.</p>

    <p>Resûlullah (S.A.V) Efemdimiz, kendi öz çocuğunu hangi sebeplerden ötürü dövüyorsan o sebepten yetim çocuğun dövülebileceğine ruhsat vermişlerdir.</p>

    <p>Yani, yetimi terbiye için dövmekte bir mahsur yoktur Ama fazla değil. İnsan öz çocuğunu ne kadar döverse onu da o kadar dövebilir.</p>

    <p>Eğer yetimin terbiyesi dövmeden mümkün olursa öy­le yapmalıdır. Dövmemelidir. Çünkü yetimi dövmek tehlikeli bir iştir. Nitekim bu konuda Resûlullah (S.A.V)'ın şu hadis-i şerifi çok önemlidir:</p>

    <p class="c7">- "Yetim dövüldüğünde ağlamasından ötürü Arş titrer. Ve Allahu Teâlâ meleklerine şöyle buyurur:</p>

    <p class="c7">- Babasını toprağa gömdüğümü kim ağlattı? Kendisi onu ağlatanı iyi bildiği hâlde yetimin değeri­ni anlatmak için sorar.</p>

    <p class="c7">Melekler şöyle derler:</p>

    <p class="c7">- Rabbimiz, bizim bir şey bildiğimiz yoktur. Bunun üzerine Allahu Teâlâ şöyle buyurur:</p>

    <p class="c7">- Sizi şahit tutuyorum, onun gönlünü alanın, Kıyamet Günü katımda gönlünü alacağım."</p>

    <p>(Tenbihu'l Gafilin)</p>

    

---

20 Şubat Pazartesi

    <p class="StilbalkAriallksatr063cm">MÜSLÜMAN CERRAH ALİ BİN ABBAS (? - 994)</p>

    <p>Bundan 1000 sene önce ilk defa kanser ameliyatını ya­pan müslüman cerrah Ali Bin Abbas'tır. Devrinde başta kanser olmak üzere en zor ameliyatları gerçekleştirip batıda Haly Abbas adıyla şöhret bulan ABBAS çok iyi bir cerrahtır. Uzun yıllar İslâm âleminde cerrahi doktor adayları Ali Bin Abbas'ın Anatomisini bilmeden cerrah olamazlardı. Cerrah adaylarına bu anatomiyi bildikten sonra aşağıdaki şekilde yazılı olan bir diploma verirler­di.</p>

    <p>"Allah! c.c.)'ın yardımıyla biz onu cerrahlıkta bildi­ği şeyleri icraya, kendi işinde başarılı ve hayırlı olma­ya mezun kılmak istiyoruz. Böylece o iyileştirinceye kadar yara tedavi edebilir, kan alabilir, emorit kesebi­lir, diş çekebilir, sünnet yapabilir. Yalnız o, bundan sonra üstleriyle, bilgili ve tecrübeli öğretmenlerine danışmayı ihmal etmeyecektir."</p>

    <p>Prof. Dr. Philip K. Hitti'ye göre kılcal kan damarları fikrini ilk defa ortaya koyan Ali bin Abbas'tır.</p>

    <p>Ali bin Abbas'ı şöhrete kavuşturan başlıca eser "Kitâb-ül Melikî = Sultanî Kitab"dır.Dr. Siğrid Hunke'nin ifa­desiyle, dünya tababetine hediye edilen o zamana ka­dar eşine rastlanmamış bir eserdir. Batıda, Liber Regius adıyla ün bulan bu kitabın özelliği o zamana kadar ki bütün millet ve çağların tıp bilgisine işlemesi ve bunları mantıkî bir şekilde düzenlemiş olmasıydı.</p>

    <p>(Devamı Yarın)</p>

    

---

21 Şubat Salı

    <p class="StilbalkAriallksatr063cm">ALİ BİN ABBAS</p>

    <p>(Dünden Devam)</p>

    <p>Ali Bin Abbas Yunan tıbbını inceleyip, Yunanlı meş­hur doktorları "Hipokrat (M.Ö. 460 - 377) Galen (M.Ö. 131 - 201) ve Oribasios (325 - 403)" tenkit ederek birçok yanlışlarını tespit etmiştir. Meşhur eseri Sultan-î Kitab'ı yazmasının en önemli sebebi bundandır.</p>

    <p>Batı'da "Sultanî Kitab" 1493 yılında Nurberk'li iki doktorun akrabalık kuracak kadar birbirine yaklaşma­larına sebep olmuştur.</p>

    <p>Hieronymus Holzschuher, Padua Üniversitesi'ne de­vam etmekte olan bir gençtir. Venedik'te Piza'lı Stephan tarafından Latince'ye çevrilip bastırılan "Sultanî Kitab"ı satın almış. Genç sanki hazine bulmuş gibi sevi­niyor. Nürnberg'in şehir doktoru Hieronymus Münzer ise kitap kolleksiyonuna düşkün birisiymiş. Genç Holzschuher'in "Kitâb-ûl Melîkî = "Sultanî Kitab"a sa­hip olduğunu öğrenince ona hayran oluyor ve şunları ifade ediyor. "Bu değerli kitabı temin, böylece zekâ ve alakasını ispat eden genç Holzschuher'e karşı fazlaca hayran oldum ve sevgili biricik kızım Dorothea'yı zen­gin bir cihazla birlikte ona verdim."</p>

    <p>Kitaâb-ül Meliki 1294 yılında Kahire'de basıldı. La­tince'yle birlikte Fransızca ve Almanca'ya çevrildi. Ese­rin bir nüshası mevcut olup o Berlin Kütüphanesi'nde bulunmaktadır.</p>

    <p>Sultanî Kitab Bergama kadısı tarafından Türkçe'ye çevrilmiş; 2 cilt olan bu tercüme bu gün Bursa Ulu Ca­mii Kütüphanesi 2 numarada kayıtlıdır.</p>

    

---

22 Şubat Çarşamba

    <p class="StilbalkAriallksatr063cm">DUA</p>

    <p>Resûlullah (S.A.V) Efendimiz şöyle buyurmuşlardır:</p>

    <p>- "Hangi müslüman bir dua ederse onun duasına icabet olunur. Ya dünyada onun istediği verilir veya âhirette onun için sevap olarak hazırlanır. Bunlar olma­dığı taktirde duası kadar hatâsı silinir. Ancak, günahlık bir dua yapmazsa; akrabadan ayağını kesen biri değilse "</p>

    <p>Dua eden kendini haramdan yana temiz tutmalı. Çün­kü haram duanın kabulüne engeldir.</p>

    <p>Resûlullah (S.A.V) Efendimiz bu konu hakkında şöyle buyurmuşlardır:</p>

    <p>- "Bir mideye bir lokma haram girse kırk gün o kim­senin duası kabul olunmaz."</p>

    <p>Büyük zatlara duaların neden kabul olmadığını sor­dular. Şöyle cevap verildi.</p>

    <p>- Sizde yedi huy vardır, bunlar duanızın kabul olma­sına engeldir.</p>

    <p>1) Siz, Rabbinizi darıltırsınız, ama onun rızasını al­mazsanız;Yâni, siz birtakım kötülükler işlersiniz, onlar Allah (c.c.)'ın dargınlığını gerektirir. Bu yaptığınızdan dönmüyorsunuz, yaptığınıza pişman da olmuyorsu­nuz.</p>

    <p>2) Siz dersiniz ki:</p>

    <p>- Biz, Allah (c.c.)'ın kullarıyız. Ama kulların yapması gerekeni yapmazsınız.</p>

    <p>3) Siz, Kur'ân-ı okursunuz. Ancak ona hürmeti bir ya­na bırakırsınız.</p>

    <p>Yani, siz onu düşünerek tazimle okumazsınız. Allah (c.c.)'ın ondaki emirlerine göre hareket etmezsiniz.</p>

    <p>4) Muhammed (S.A.V) ümmeti olduğunu söylersiniz. Ancak onun sünneti ile amel etmezsiniz.</p>

    <p>5) Siz dersiniz ki:</p>

    <p>- Dünya, Allah (c.c.) katında sivrisinek kanadı kadar bile kıymet taşımaz. Ama ona var gücünüzle sarılırsınız.</p>

    <p>6) Dünyanın geçici olduğunu söylersiniz. Ancak onda devamlı, kalacak gibi davranırsınız.</p>

    <p>7) Dünyanın âhıretten hayırlı olmadığını söylersiniz. Ama dünyayı âhirete tercih edersiniz. Ahiretiniz için çaba harcamazsınız.</p>

    <p>(Tenbihü'l Gâfilîn)</p>

    

---

23 Şubat Perşembe

    <p class="StilbalkAriallksatr063cm">PEYGAMBER (S.A.V) EFENDİMİZİN YEMEK YİYİŞ TARZLARI</p>

    <p>Peygamberimiz (S.A.V) zâhidâne bir hayat yaşadıkla­rından bulduğunu yerler ve kalabalıkla yemek yemek­ten zevk duyarlardı. Yemeği yere diz çöküp iki ayağı üzerine oturarak besmele ile yerlerdi. Sıcak yemek ye­mezler ve sıcak yemekte bereket olmayacağını söyler­lerdi.</p>

    <p><b>"Sıcak yemekte bereket yoktur. Allahü Teâlâ bize ateş yedirmez. Öyleyse yemeği soğutun"</b> buyurmuş­lardı.</p>

    <p>Meyvelerden en çok yaş hurma, kavun, karpuz ve üzümü severdi. Karpuzu şeker ve ekmekle yerlerdi. Ka­bağı da severler ve onun hakkında "O, kardeşim Yûnus'un sebzesidir" buyururlardı. Avlanan kuş eti yerler fakat kendileri avlamazlardı. Yemekleri parmak­ları ile sıyırırlar ve; <b>"Yemeğin sonu daha bereketlidir"</b> derlerdi.</p>

    <p>Parmaklarını temizlemeden ellerini mendil ile silmezlerdi. Yemeğin sonunda nimetleri veren Cenâb-ı Hakk (c.c)'a hamd-ü şükr eder ve ellerini yıkarlardı. Su içer­ken üç kerede içmeyi i'tiyad edinmişlerdi.</p>

    <p class="StilbalkAriallksatr063cm">PEYGAMBER (S.A.V) EFENDİMİZİN UMÛMÎ ÂDETLERİ</p>

    <p>Peygamber Efendimiz (S.A.V), umumiyetle sağ eliyle iş görmeyi severlerdi. Ayakkabılarını giyerlerken önce sağ ayakkabılarını giyerlerdi. Camiye girerken önce sağ ayağıyla adım atarlar, şayet bir şey dağıtacak olursalar sağında bulunanlardan başlar ve bir iş yapacakları za­man besmele çekerlerdi. Elbiseyi de önce sağdan giyer­ler, soldan çıkarırlardı.</p>

    

---

24 Şubat Cuma

    <p class="StilbalkAriallksatr063cm">HAZRET-İ HÂLİD BİN ZEYD (R.A)</p>

    <p>Hazret-i Hâlid bin Zeyd Ebû Eyvûb el Ensâri (R.A) ba­bası cihetinden onuncu dedesinde ve anası cihetinden sekizinci dedesinde Resûlullah (S.A.V) Efendimiz Hazretleriyle birleşmektedir.</p>

    <p>Buharî ve Müslim rivayetlerine göre:"Hâlid bin Zeyd Neccâr oğullarından "Ebu Eyyub künyesiyle maruf bir sahâbî-i Celil'dir. Akabe Bey'atında bulundu. Bedir, Uhud, Hendek harblerine katıldı. Bey'at'ur-Rıdvân ve bir çok mühim vak'alara iştirak etmişti. Kendisi gayet şeci', sabırlı, takva sahibi, cihâdı seven bir zât idi. Emevîler devrine kadar yaşadı. Medine'de sakin iken Şam'a nakletti. Muâviye'nin hilafeti zamanında, oğlu Yezid'in Konstantiniyye (İstanbul) seferine mücanid olarak katıldı. Düşman ile karşılanmalarda hazır oldu. Nihayet hastalığının neticesinde vefat ettiğinden Kons­tantiniyye (İstanbul) Kal'asının dibine defnolundu. (Buhari Müslim)</p>

    <p>Ebu Eyyûb (R.A) diyor ki: "Peygamber Muhammed Mustafa (S.A.V) Efendimiz Mekke'den Medine'ye teşrif buyurdukları zaman İlhâm-ı Rabbani ve emr-i Samedâni ile bizim fakirhanemize teşrif buyurdular. Maiyyet-i seniyyelerinde Zeyd İbn-i Harise (R.A) de vardı. Zât-ı Risâletgenâ-hilerine evimin üst katını teklif ettim ise de Fahr-i Âlem Efendimiz "-Gelen giden ziya­retçilere kolay olur" diyerek evimin alt katını tercih bu­yurmuşlardı. Fakat ben ve zevcem gece yatmak üzere evin üst katına çıktık. Amma çok müteessir olmuştuk. Kendi kendimize dedik ki:</p>

    <p>"Evin üst katına bizim çıkmamız edebe muhaliftir. Çünkü Cebrail (A.S.), Peygamber Efendimize vahy geti­receği için en üst katta bulunması münasibtir. Hem de biz üst de dolaşacağız, yatıp kalkacağız, toz, toprak dö­keceğiz. Dolayısıyla Resûlullah Efendimizi rahatsız ede­ceğiz. Biz neden düşünmedik?" diye bütün gece ağla­dık. Sabah olunca biz vaziyeti Peygamberimize arz et­tik. Bizim ısrarımız üzerine Rauf ve Rahim olan Peygamberimiz (S.A.V) Efendimiz, evimizin üst katına teşrif buyurdular.</p>

    

---

27 Şubat Pazartesi

    <p class="StilbalkAriallksatr063cm">HZ. EBÛ BEKİR (ra.)'İN ORDU KUMANDANI (YEZİD (R.A))'NA VASİYETİ</p>

    <p>"Ben, seni tecrübe etmek üzere memur ettim. Gazel hareket eylersen evvelki me'muriyetinden daha büyük bir mansıb (mevki') veririm ve eğer fena hareket eylersen seni azl ederim. Allah korkusunu kalbinden çıkarma. Zira o senin zahirini nasıl görürse iç yüzünü dahi öyle görür. Allah'a en yakın olan, ona ameliyle en ziyade yaklaşandır. Tekebbür ve tecebbür-i câhiliyeden (câhiliyet azametinden) sakın. Zira, Allah o sıfata ve onunla muttasıf (vasıflanmış) olana buğz eder. Askerinin ya­nına vardığında onlarla güzel musahabet (dostluk) eyle. Onlara nasihat edecek olduğunda sözü kısa söyle. Zira söz uzun olursa bazısı bazısını unutturur ve nefsini ıslâh et (temizle). Nâs sana sâlih olur. Beş vakit namazı evkat-ı muayyenesinde (muayyen zamanlannda) rükû' ve sücudu itmam ederek huşu' ile kıl. Düşmanın elçileri yanına geldikten sonra onlara ikram et ve çok eğlendirme. Tâ ki senin askerinin ahvalini öğrenmeden çıkıp gitsinler. Onlara efkârını bildirme ve ordunun halel (bozukluk) ve kusurunu gösterme. Her halde esrarını meydana koma ki, umurun muhtel olmasın (işlerin bozulmasın) ve istişare ettiğin­de sözü doğru söyle ki, meşveret doğru olsun... Geceleri uyanık olup eshabın ile musahabet (sohbet) eyle ki, sana haberler gele ve perdeler açıla. Geceleri askerine nevbet beklet ve karakolları­nı teksir et. Vakitli vakitsiz onları dolaş. Gaafil olanları yoliyle ve adalet üzere te'dîb (terbiye) eyle. Müstehakk-ı ceza olanlara ceza etmekten korkma. Askerin halinden gaafil olma ki, bâdî-i fesad olur (fesada sebeb olur). Fakat hallerini tecessüs ile onlan terzil (rezil) dahi etme. Nâsın esrarım meydana çıkarma. Zahir halleri ile iktifa eyle. Ehl-i kibr ü ucb ile (kibirli ve kendini beğe­nenle) düşüp kalkma. Ehl-i sıdk ve vefa ile hem meclis ol (doğ­ru ve sözünde duran kimselerle mecliste beraber ol). Mâl-i gani­mete hıyanet eyleme, fakr (yoksulluk) getirir ve nusrete mâni olur (yardıma engel olur). Karîben (yakında) nefislerini ibadet­hanelerde habsetmiş kavimler yâni rahipler göreceksiniz. Onla­ra dokunma. Onları halleri üzere bırak."</p>

    <p>(Kısas-ı Enbiyâ, Cedet Paşa)</p>

    

---

28 Şubat Salı

    <p class="StilbalkAriallksatr063cm">ŞEYH HASAN-I BASRÎ (K.S.)</p>

    <p>Peygamberimiz (S.A.V)'in mübarek zevcelerinden Ümmü Seleme (r.anha) Hazretleri'nin kardeşinden doğ­muş ve Ümmü Seleme (r.anha)'den süt emmiştir.</p>

    <p>Bir gün Peygamberimiz (S.A.V)'in bardağındaki suyu içmiş Efendimiz (S.A.V)'de kendisi için, Hasan ne kadar su içti ise hepsi ilim olsun buyurmuşlardır.</p>

    <p>Rivayettir: Hasan-ı Basri Hazretlerinin yetmiş yaşın­da ateşperest bir kölesi vardı. Hastalığı ağırlaşınca Ha­san Basri hazretlerine geldiler komşuluk hakkı için din telkin edilmesini söylediler.</p>

    <p>Hazret hastaya gidip, bunca senedir taptığın bu ateşi terk eyle, Allah-û Teâlâ'ya iman getir dedi. Şem'un ce­vaben:</p>

    <p>"- Ya Hasan ateş seni yakmaz mı?" dedi. Hasan Bas­ri hazretleri elini ateşe soktu.</p>

    <p>Kafir dedi ki:</p>

    <p>"- Cenab-ı Hakk'ın beni Cennet'e koyacağına kâğıt ver." Hasan Basri (R.A) kâğıt yazdı verdi. Sem'un iman edip teslimi can eyledi. Fakat hazretin gözünü uyku tutmaz oldu. Kendimi kurtardım mı ki başkasına senet verdim diye ağladı. Rüyasında gördü ki Şem'un başına taç giymiş Cennet nimetleri içinde geziyor. "Elhamdü­lillah, Allah (c.c.)'ım bana rahmet eyledi verdiğin sene­di geri al dedi. Hasan Basri hazretleri uyandığında kâğıdı elinde buldu.</p>

    <p>(F. Attar-Tezkiretül Evliyâ, Sh. 19)</p>

    

---

1 Mart Çarşamba

    <p class="StilbalkAriallksatr063cm">FAİZ</p>

    <p>Resûlullah (S.A.V) Efendimiz şöyle buyurmuşlardır:</p>

    <p class="c7">"Miraca çıktığım gece başımın üstünde gök gürül­tüsü, yıldırım sesi duydum. Bir de şimşek çakması gördüm.</p>

    <p class="c7">Birtakım kimseler de gördüm ki, mideleri şişmişti. İçindeki yılanlar, dıştan bakılınca görülüyordu.</p>

    <p class="c7">Sordum:</p>

    <p>- <b>Ya Cebrail! Bunlar kimlerdir? Şöyle dedi:</b></p>

    <p>- <b>Bunlar faiz yiyenlerdir."</b></p>

    <p>Abdullah b. Selâm (R.A) şöyle buyurmuşlardır:</p>

    <p>- Faizin yetmişiki günahı vardır, onların en küçüğü, müslüman iken anası ile zina etmek gibidir.</p>

    <p>Bir dirhem riba (faiz) otuz küsur kere zinaya bedeldir. Devam etti:</p>

    <p>- Allahû Teâlâ, kötüye ve her günahkâra Kıyamet Günü kalkma izni verir. Ancak faiz yiyene kalkma izni vermez. Ancak onların kalkma durumu, şu âyette anla­tıldığı gibi olur:</p>

    <p>-<b>"Faiz yiyenler, şeytan çarpmış gibi kalkarlar."</b> (Bakara Suresi, âyet: 275)</p>

    <p>Yâni, deli gibi, kalktıkça düşerler.</p>

    <p>Leys, Abdurrahman b. Sabit'in şöyle dediğini anlattı:</p>

    <p>- Şu dört şeyi helâl sayan bir milletin yok olup git­mesi haktır:</p>

    <p>Terazileri eksik tartarlarsa, ölçekleri noksan yaparlar­sa, açıktan zina ederlerse, faiz yerlerse...</p>

    <p>Açıktan zina ederlerse, veba gibi içtimai hastalıklara uğrarlar. Terazilerini eksik tutarlarsa, ölçeklerini nok­san yaparlarsa, yağmurdan ve bereketten mahrum olurlar. Faiz yerlerse, (iç ve dış düşmanların) silâhlı sal­dırısına uğrarlar.</p>

    <p>                                       (Tenbihü'l Gafilin)</p>

    

---

3 Mart Cuma

    <p class="StilbalkAriallksatr063cm">ALTI GÜN ORUCU TUTUYOR MUYUZ?</p>

    <p>Şevval ayında oruç tutmanın ne kadar faziletli oldu­ğunu Cenab-ı Peygamber (S.A.V) şu Hadis-i Şerifiyle di­le getiriyor: <b>"Ramazan'da orucunu tutup da Şevval'den de altı gün oruç tutan kimse bütün sene oruç tutmuş gibidir. Her sene böyle yaparsa, bütün ömrünü oruçlu geçirmiş olur."</b></p>

    <p>Altı günlük oruç bayramdan sonra arka arkaya tutabi­leceği gibi, bütün Şevval ayına dağıtılarak da tutulabilir. Lâkin Pazartesi ve Perşembe günleri tutulursa daha makbul olur. Zira Aişe validemiz (R.A)'den:<b>" Resul-i Ekrem (S.A.V) Efendimiz Pazartesi ve Perşembe günle­rinde oruçlu olmaya çalışırdı."</b> Hadis-i Şerifi rivayet edilmiştir.</p>

    <p>Peygamberimiz (S.A.V) buyurdu: <b>"Her ay da üçgün oruç tutmak, bütün hayatını oruçlu geçirmek gibidir."</b> (Buhari ve Müslim)</p>

    <p>Yine Peygamberimiz (S.A.V) <b>"Her ayda üç gün oruç tuttuğunda, onüçüncü, ondördüncü günlerinde tut"</b> buyurdu. (Tirmizi)</p>

    <p>***</p>

    <p class="c7">Altı şey Amelleri yok eder:</p>

    <p>1- Halkın ayıbıyla iştigal etmek.</p>

    <p>2- Kalbin kasveti.</p>

    <p>3- Dünya sevgisi.</p>

    <p>4- Hakdan ve halkdan utanmamak.</p>

    <p>5- Tul-i emel (uzun arzu)</p>

    <p>6- Zulüm.</p>

    <p>(Hz.R. Mahmud Sâmi k.s.)</p>

    

---

4 Mart Cumartesi

    <p class="StilbalkAriallksatr063cm">MÜ'MİNLERİN BAYRAMI</p>

    <p>Mü'minlerin uhrevi bayramları üçtür:</p>

    <p>Birincisi: hesabı görüldükten sonra defter-i amali sağ kolundan verildiği zamandır.</p>

    <p>İkincisi: sırat köprüsünden geçtiği zamandır.</p>

    <p>Üçüncüsü de; en büyük bayramı Cennete dahil olup, Allah (c.c.)'ın cemâlini temaşa ettiği zamandır. Allah (c.c.) cümle müslüman kardeşlerimize bu büyük bayra­mı nâsib eylesin. Amin..</p>

    <p>İşte müslüman! En büyük bayramını kaç günde bir yapmayı arzuluyorsan ona göre hazırlan.!</p>

    <p>Hadis-i Kutsî'de Cenab-ı Hakk (c.c.) buyuruyor: <b>"Ben kulumun zannı indindeyim. Kulum beni nasıl zanne­diyorsa ben öyleyim."</b></p>

    <p>Allah (c.c.) kula göre şekil mi alacak, Hâşâ. Cenab-ı Hakk (c.c.)'ı, sen ne kadar tanırsan, tanıdığın müddetçe O (c.c)'na kulluk edecek, kulluk ettiğin müddetçe yakla­şacak, Cenab-ı Hakk (c.c.)'a yaklaştıkça daha iyi tanıya­cak, tanıdıkça daha iyi ibadet edeceksin.</p>

    <p><b>"Nefsini bilen, rabbini bilir"</b> buyurulmuştur.</p>

    <p>Daima kötülüğü emreden ve vazifesini seni Hakk (c.c.)'tan gayrı her şeyle uğraştırmak olan nefsinin ve onun akıl hocası şeytanın tuzaklarına düşmemelisin! Bu da ancak "tezkiye-i nefs" ve " tasfiye-i kalb" ile müm­kündür.</p>

    <p>Kur'an-ı Kerim'de <b>"Ancak nefsini tezkiye edenler felaha erdi"</b> buyuruluyor. Nefsi tezkiye ve kalbi Hakk (c.c.)'dan gayri şeylerden tasfiye ettikten sonradır ki her an Cenab-ı Hakk (c.c.)'ı zikrederek, O(c.c.)'na yaklaşmış olacaksın. (Tebliğ Dergisi)</p>

    

---

5 Mart Pazar

    <p class="StilbalkAriallksatr063cm">MÎRAC'A İMAN</p>

    <p>Peygamber sallallahu aleyhi ve sellemin "Mîrac"ını göklere yükselip "Arş"a vardığını ikrar eyleriz. Mîracı inkara kalkışıp bu husustaki âyetleri reddeden Allah'a küfretmiştir. Ayetleri doğrulayarak Beyt-i Makdis'e git­tiğim kabul ettiği halde;"Mîrac"ı (Kudüs-i şeriften iti­baren gökler âlemine yükseldiğini) inkâr edip: "Bilmi­yorum, göklere yükseldi mi yükselmedi mi?" diye te­reddüt gösteren bid'atçıdır.</p>

    <p>Miracın hak olduğunu isbat eden delil:</p>

    <p>"Sahibiniz (Peygamber doğru yoldan) sapmadı. Batıla da inanmadı. Kendi (re'y ü) hevâsından söyle­mez o. O, kendisine (Allah tarafından) ilkâ edile gelen bir vahiyden başkası değildir. Onu müdhiş kuvvetlere mâlik olan öğretti. (Ki o) akıl ve re'yinde kâmil (bir melek)dir. Hemen (kendi suretine girip) doğruldu O en yüksek ufukta idi. Sonra (Cebrail ona yâni Pey­gamber sallallahu aleyhi ve selleme) yaklaştı. Derken sarkdı. (Bu suretle o, Peygambere) iki yay kadar yahut daha yakın oldu da (Allah'ın) kuluna vahyettiğini ilet­ti. Onun gördüğünü kal(i) yalana çıkarmadı. Şimdi siz onun bu görüşüne karşı da kendisiyle mücadele mi edeceksiniz? Andolsun ki onu diğer bir defa da Sidretü'l-Müntehâ'nın yanında gördü o, ki Cennetü'l-Me'va onun yanındadır. O (gördüğü) zaman Sidre'yi bürüyordu onu bürümekte olan. (Peygamberin) göz (ü gördüğünden) ağmadı (onu) aşmadı da". (En-Necm:2-17) mealindeki ayetlerle Allah Resulünün şu hadisleridir.</p>

    <p>İbn Mes'ûd radıyallahu anh'in rivayetine göre sallal­lahu aleyhi ve sellem Efendimiz şöyle buyurmuş:</p>

    <p class="c7">"Göklere çıktığım gece, Allah'ın dostu İbrahim ile karşılıklı konuştuk. Ayrılacağım sırada bana şöyle dedi:</p>

    <p><b>- Ya Muhammed, ümmetine benden selâm söyle ve onlara de ki: Cennet çok hoştur, hayır ve tâatlere koşun, Allah'ın rızasını isteyin."</b> (Sevad ü'l A'zam sh.29)</p>

    

---

6 Mart Pazartesi

    <p class="StilbalkAriallksatr063cm">EBÛ UBEYDE BİN CERRÂH (R.A)</p>

    <p>Ebu Ubeyde (R.A), Emin'ül-Ümmet ve Aşere-i Mübeşşereden biri olan Ebu Ubeyde Bin Cerrah (R.A)'dır. Kureyş'den ve Beni Fihr aşiretindendir. İsimleri Âmir bin Abdullah bin Cerrah'dır. Valideleri Ümm-i Ganem Ümeyme bint-i Câbir"dir. Osman bin Maz'un (R.A) ile beraber İslam'a gelmiş ve evvela Habeşe'ye ve sonra Medine'ye hicret etmiştir.</p>

    <p>Bedir günü babası Abdullah, Abdüssanem ve Adüvûllah olmakla Hz. Ebu Ubeyde bin Cerrah (R.A) katle tesaddi etmiş ve Hz. Ebu Ubeyde savuşdukça üze­rine varmış olduğundan katline mecbur olmuştur. Şu âyet-i kerîmenin sebeb-i nüzulü budur:</p>

    <p>"Cenab-ı Allah'a ve âhiret gününe imanda sebat eden hiçbir kavmin, Allah'a Rasûlüne muhalefet eden kimse­lerle -velev ki onlar bunların babaları ya oğulları ya birâdeleri yahud aşiretleri olsunlar- dostlaşacaklarını görmezsin. Onlar o kimselerdir ki Allah imânını kalblerine yazmış, bunları kendinden bir ruh ile desteklemiş­tir. (Mücâdele Sûresi: 22)</p>

    <p>Nebiyy-i Ekrem (S.A.V) Efendimiz hakkı âlilerinde: "Her ümmetin emini vardır. Bu ümmetin emini de Ebu Ubeyde'dir" buyurmuşlardır. Buna binâen unvân-ı mükerremleri "Emin'ül-Ümmet" olmuştur.</p>

    <p>Hz. Ömer'ül Faruk (R.A) âhir ömürlerinde:"Eğer Ebu Ubeyd hayatta olaydı Hilafet'e onu vasiyet ederdim!"demiştir. ASHÂBI KİRÂM</p>

    

---

7 Mart Salı

    <p class="StilbalkAriallksatr063cm">NAMAZ</p>

    <p>Hz. Osman (R.A)'ın azatlı kölesi Hars şöyle anlattı:</p>

    <p>- Bir gün Osman (R.A) oturuyordu. Biz de yanında oturduk.</p>

    <p>Müezzin geldi. Osman (R.A) ondan su istedi. Abdest aldı sonra şöyle dedi:</p>

    <p>- Resûlullah (S.A.V)'ın benim aldığım şekilde abdest aldığını gördüm. Şöyle buyurduğunu da işittim:</p>

    <p>- "Bir kimse, benim aldığım şekilde abdest alırsa, sonra da kalkar, öğle namazını kılarsa, sabah namazı ile öğle namazı arasındaki günahlarını Allah bağışlar.</p>

    <p>İkindi namazını kılarsa, ikindi ile öğle namazı arasın­daki günahlarını Allah bağışlar.</p>

    <p>Akşam namazını kılarsa, ikindi ile akşam namazı ara­sındaki günahlarını Allah bağışlar.</p>

    <p>Yatsı namazını kılarsa, akşamla yatsı arasındaki gü­nahlarını Allah bağışlar.</p>

    <p>İhtimal ki, bundan sonra o kimse uyur. Gecesini de öyle geçirir.</p>

    <p>Sonra sabah namazına kalkar; abdestini alır, namazını kılarsa, bu aradaki günahtan bağışlanır.</p>

    <p>İşte bunlar kötülükleri gideren iyiliklerdir."</p>

    <p>Namaz bir ölçüdür. Bir kimse ölçüsünü tam yaparsa onun ecri, bol bol verilir.</p>

    <p>Hasan (R.A) Resûlullah (S.A.V) Efendimizin şöyle bu­yurduğunu anlattı:</p>

    <p>- <b>"Size insanların en kötü hırsızını bildireyim mi"</b></p>

    <p>-Bildir yâ Resûlallah! Kimdir o? dediler: Şöyle buyurdu:</p>

    <p>-<b>"Namazından çalandır."</b></p>

    <p>- Nasıl çalar? dediler. Şöyle devam etti:</p>

    <p><b>- "Rükûunu tamamlamaz, secdelerini tamamla­maz."</b> (Tenbihü'l Gafilin)</p>

    

---

8 Mart Çarşamba

    <p class="StilbalkAriallksatr063cm">HZ. ALİ (R.A)</p>

    <p>Hz. Ali (R.A) namaza durunca âlem altüst olsa haberi olmazdı. Derler ki: Bir harbde mübarek ayağına ok gelmiş, demir kısmı kemiğe işlemişti. Bu yüzden okun demirini çekemediler. Cerraha gösterdiler. Cerrah:</p>

    <p>- Sana aklı gideren, bayıltılan ilâç vermeli ki ancak o zaman demir çekilir. Yoksa, bunun ağrı­sına tahammül edilemez, dedi.</p>

    <p>Emîrü'l-Mü'minîn:</p>

    <p>- Bayıltıcı ilâca ne lüzum var, biraz sabredin, namaz vakti gelsin, namaza durunca çıkarın bu­yurdu.</p>

    <p>Namaz vakti geldi. Hz. Ali (R.A) namaza başla­dı. Cerrah da Emir Hz.lerinin mübarek ayağını yarıp demiri çıkardı. Yarayı sardı. Hz. Ali (R.A), namazını bitirince cerraha:</p>

    <p>- Demiri çıkardın mı? buyurdu. Cerrah:</p>

    <p>- Evet çıkardım, dedi. Hz. Ali (R.A):</p>

    <p>- Hiç farkına varmadım, buyurdu.</p>

    <p>(Dört Büyük Halife)</p>

    

---

9 Mart Perşembe

    <p class="StilbalkAriallksatr063cm">EVLENMENİN FAYDALARI</p>

    <p>Nikâhta 5 fayda vardır:</p>

    <p>1) Evlat yetiştirmek: Gaye nesli yaşatmak ve âlemi, insanoğlundan olan boş bırakmamaktır. Şehvet bunu temin için yaratılmıştır. Evlat yetiştirmekte dört vecihten Allah'a yakınlık vardır.</p>

    <p>a- Allah'u Teâlâ'nın sevgisine uygun hareket etmek.</p>

    <p>b- Resulullah'ın çokluğu ile iftihar edeceği ümmetini çoğaltmak yoluna gitmekle, Resulullah'ın cevherini ka­zanmak.</p>

    <p>c- Öldükten sonra kendine hayır dua edecek bir kim­seyi bırakmak.</p>

    <p>d- Kendisinden önce ölen küçük çocuğundan şefaat talep etmek. Peygamber efendimiz Hadis-i şeriflerinde: "Küçük çocuk anne ve babasını cennete çeker" buyur­muştur.</p>

    <p>"Kıyamet günü çocuğa, "cennete gir" denir. Çocuk pûr-gazap cennet kapısı önünde durur ve: "Ancak anne ve babamla cennete girerim" der ve direnir. O zaman "Anne ve babasını da cennete koyun" denir.</p>

    <p>2) Şehveti terkin etmek: Şehveti kırarak şeytandan ve gözünü namahremden muhafaza etmek. Şehvette ço­cuk yetiştirmekten başka hikmette vardır. O hikmet, cennetin zevkini hatırlatmaktır.</p>

    <p>3) Ev idare etmek: İnsanın pek çok sıkıntıları olduğu için daima huzur ve necat içinde ibadete devam ede­mez. Yaratılış itibariyle böyledir. Evet arasıra zevkini okşayan şeylerle dinlendiği vakit, yeniden kuvvetlenir; ve hevesle ibadete yönelir. Rasûlü Ekrem:"Akıllı insan ancak üç şey için harekete geçer. Âhiret azığı, dünya maişeti ve haram olmamak şartıyla zevk almak için."</p>

    <p>4) Yakınları çoğaltmak: Aile hayatında ve dini işlerin­de yakınların ve hayatı paylaşacak eşe ihtiyaç vardır. İnsanlar düşmandan korunmak, huzur içinde yaşamını<br />
    sürdürebilmek için aileye ihtiyacı vardır.</p>

    <p>5) Nefis mücadelesi yapmak: Riayet, korumak, vela­yet, yakınlık, sevk ve idare nefis mücadelesini oluştu­rur. (İHYA cilt: 2)</p>

    

---

10 Mart Cuma

    <p class="StilbalkAriallksatr063cm">ENES BİN NADR (R.A)</p>

    <p>Kendileri Enes bin Mâlik (R.A)'in amcalarıdır. Ensardandır. Bedir Savaşı'nda bulunamadı. Bu­nun üzerine "Yâ Rasûlallah, müşriklerle yaptığın ilk gazada bulunamadım. Eğer "Allah (cc.) beni müşriklerle harb meydanında hazır bulundurur­sa oynayacağım kahramanlık oyunlarını Allah (c.c.) muhakkak herkese gösterecektir." dedi. Uhud da bulundu. İblis "Muhammed (S.A.V) öl­dü" diye bağırınca Enes bin Nadr yanındaki bir kaç nefer ile Ömer (R.A)'e uğrayıp dedi ki:</p>

    <p>"Burada niçin donup kaldınız?"Onlar dediler ki:</p>

    <p>"Rasûlullah (S.A.V) öldürülmüş." Enes bin Nadr:</p>

    <p>"Peki Rasûlullah (S.A.V) öldükten sonra siz hayâtı ne yapacaksınız? Kalkın Rasûlullah (S.A.V) ne için öldüyse siz de onun için ölün!" dedi ve harb sonunda şehid olarak bulunduğun­da 80 kadar kılıç yarası vardı.</p>

    <p>Hatta bir rivayete göre <b>"Mü'minlerden bir kı­sım erler vardır ki, onlar Allah (c.c.)'a verdikleri ahd'e bağlı kaldılar. Onlardan kimi şehîd olarak ahdini ödedi kimi de ödemeyi bekliyor ve onlar ahidlerini hiçbir surette değiştirmediler"</b> (Ahzab s: 22) ayeti onun hakkında nazil olmuştur.</p>

    <p>(Hz. M. Sâmi (Ks.) Ashab-ı Kîram)</p>

    

---

11 Mart Cumartesi

    <p class="StilbalkAriallksatr063cm">PEYGAMBER (S.A.V) EFENDİMİZİN KONUŞMALARI</p>

    <p>Peygamberimiz (S.A.V)'in konuşmaları tatlı ve te'sirli idi. Söz söyledikleri zaman gür ve yüksek sesle, kelime­leri tane tane söylerlerdi, hattâ dinleyenler sözlerini ezberleyebilirlerdi.</p>

    <p>Sözlerini umumiyetle üç defa tekrar ederler, konuş­maları esnasında başlarını yukarıya kaldırırlardı. Kim­seye fena söz söyleme ve kimsenin sözünü kesmezlerdi. Boş söz asla konuşmazlardı.</p>

    <p>Nadiren güler, fakat ekseriya tebessüm ederlerdi:</p>

    <p>Bazı rivayetlere göre de Peyamberimiz (S.A.V) hiç bir zaman kahkaha ile gülmemişlerdir. Daima hakkı ko­nuşurlardı. Konuşulması ve anlatılması gereken bazı şeylere kinaye yolu ile işaret ederlerdi.</p>

    <p class="StilbalkAriallksatr063cm">PEYGAMBER (S.A.V) EFENDİMİZİN MİSAFİRPERVERLİKLERİ</p>

    <p>Muhtelif yerlerden Peygamberimiz (S.A.V)'e bir çok ziyaretçi ve misafir gelirdi. Resûl-i Ekrem (S.A.V) bunla­rın hizmetini bizzat görür ve ağırlarlardı. O (S.A.V)'nu görmeye gelen hiç bir kimse ağırlanmadan bırakılmaz­dı.</p>

    <p>O (S.A.V) ihsan ve ikramlarında müslimi, gayr-i müslimden tefrik etmez ve herkesi ağırlardı.</p>

    <p>Ba'zen misafirler çok gelir, evdeki bütün yiyecekler biter, ev halkı aç sabahlardı.</p>

    <p>Ba'zen o kadar kalabalık oluyordu ki, Resul-i Ekrem (S.A.V) oturacak yer bulamaz ve çömelirdi.</p>

    

---

12 Mart Pazar

    <p class="StilbalkAriallksatr063cm">ORUÇ REİS</p>

    <p>Kuzey Afrika'da İslâm dininin istikbâlini kurtaran ve İslâm birliğini kuran Müslüman Türk denizcisidir. Sayı­ca çok olan İspanyollar Tlemseni ele geçirmiş ve çok az sayıdaki Oruç Reis ve maiyetindekileri takibe başlamış­tır. Rio Salardo ırmağına varan Oruç Reis kendisi ırma­ğı geçerek kurtulduğu halde ırmağın öbür tarafında geçemeyip kalan Levendlerini orada yalnız bırakmayı kendisine yakıştıramamış ve tekrar geri dönerek düş­manla çarpışmış; teslim olmayı kabul etmeyip kalbine sokulan kılıçla şehid olmuştur.</p>

    <p>Şehadetinde 48 yaşında idi. Evlenmemiş ve çocuğu olmamıştır. Uzuna yakın boylu, güneşten yanmış esmer benizli, kızıl sakallı, kızıla yakın kumral saçlı, ateşli na­zarlar saçan ela gözlü, çok geniş omuzlu, bünyece çok kuvvetli ve mukaavim, son derece cömert, eli açık, mer­hametli, âlicenâb, işlerinde çok ciddi ve sert, otoriter, levendleri tarafından mutlak mânâda sayılıp sevilir, kor­kusuz, cûr'etkâr, zekî, en büyük müşkillere çâre bul­makta eşsiz, üstün silahşör, hatâ yapılmasından hoşlan­maz, büyük deha sahibi denizci idi. "Büyük bir dâhi ve büyük bir Fâtih olup, bir tek Türk olmayan Kuzey Afri­ka'ya yerleşmesi, inanılmaz bir basandır. Fransız Mare­şali Bugeaud, XIX. asırda Oruç'un taktiğini taklid ede­rek Cezayir ülkesini fethetmiştir.</p>

    <p>(Yılmaz Öztuna Osmanlı Devleti-I)</p>

    

---

13 Mart Pazartesi

    <p class="StilbalkAriallksatr063cm">YARATILMIŞLARIN EFDALİ</p>

    <p>Cenâb-ı Hakk'ın mahlûklarının birbirine nisbetle olan derece ve efdaliyeti şu suretledir:</p>

    <p>1) Alelıtlak bütün mahlûkatın efdali Hz. Muhammed (S.A.V.)'dir.</p>

    <p>2) Diğer peygamberler,</p>

    <p>3) Meleklerin büyükleri,</p>

    <p>4) Peygamberlerin gayri, umûm insanlar,</p>

    <p>5) Büyük meleklerden başka, umûm meleklerin efdalidir. Hz. Muhammed (S.A.V.) ise bütün insanların, bü­tün peygamberlerin ve meleklerin efdali ve Allah (c.c.)'ın en sevgili bir kuludur. Allah (c.c.)'ın yarattıkla­rının ve insanların en büyüğü O (S.A.V.)'dur. O'ndan büyük gelmemiş ve hiç gelmeyecektir.</p>

    <p>Hz. Muhammed (S.A.V.) son peygamberdir. Allah (c.c.) O'nu peygamber gönderdikten sonra o kapıyı ka­patmıştır. Artık bir peygamber ve yeni bir din gelmeye­cektir.</p>

    <p>Hz. Muhammed (S.A.V.)'in peygamberliği umû­midir. Bütün dünyayadır. O (s.a.v.)'in din ve şeriatı, ev­velki şeriatları, evvelki kitapların ahkâmını neshetmiştir. Kur'ân'ın hükmü ise umumî ve bakidir. Bunun için bütün insanlığın Hz. Muhammed (s.a.v.)'e inanmaları, O'nu tanımaları ve O'nu her şeylerinde örnek, almaları gerekir.</p>

    <p>(İslâm Din, A. H. A. sh. 89)</p>

    

---

14 Mart Salı

    <p class="StilbalkAriallksatr063cm">TRİGONOMETRİ İLMİNİ İCAD EDEN İSLAM ALİMİ BATTANİ</p>

    <p>10. yüzyılda bir bilgin <b>"Beşer, Allah (c.c.)'ın birliğini isbata, O'nun emsalsiz büyüklüğünü, yüce birliğini, muazzam kudretini ve eserinin mükemmeliyetini an­latmaya yıldızlar ilmi sayesinde muvaffak olur."</b> Bu sözler Laland'ın ifadesiyle dünyanın 20 meşhur astonomundan biri olan Müslüman BATTANİ'ye aittir.</p>

    <p>BATTANİ, 858 yılında Harran'da doğdu. Astronomi ve matematik sahalarında büyük hizmetler verdi. Gay­ret dolu ömrünü 929 yılında Samarra şehri civarındaki Kasralcıs'ta tamamladı.</p>

    <p>Paris İslâm Enstitüsü eski profesörlerinden JACQUES RİSLER'e göre trigonometrinin gerçek mucidi BATTANİ'dir Batıya trigonometriyi o öğretmiştir. Trigonomet­rik bağıntıları bugün kullanılan şekliyle formüle etmiş­tir. M. CHARLES <b>"Geometride Metodların Tarihi"</b> adlı eserinde, BATTANİ'den söz ederken, onun sinüs ve kosinûs tabirlerini ilk kullanan kişi olduğunu ifade et­miştir.</p>

    <p>BATTANİ astronomide de çok hizmetler vermiş <b>"Sâbiî Cetvelleri" yıldızların hareketi katalogunu</b> ha­zırlamış, Güneş yılını bugünkü hesaplara çok yakın ola­rak, sadece 24 saniye fazlalıkla hesaplamayı başarmıştır.</p>

    <p>Batıda ALBETEGNİUS (gayri müslimler büyük alim­lerin müslüman olduklarını saklamak için herbirine bir Hıristiyan ismini takmışlardır) adıyla şöhret bulan BAT­TANİ'nin astronomideki hizmetlerini yadetmek için ba­tı şimdiki Ay haritasında bir bölgeye onun ismini ver­mişlerdir.</p>

    <p>***</p>

    <p class="c7">HİKMET</p>

    <p>Nasipsiz avcı, Dicle'de dahi balık tutamaz.</p>

    <p>Eceli gelmeyen balık karada ölmez.</p>

    

---

15 Mart Çarşamba

    <p class="StilbalkAriallksatr063cm">TRİGONOMETRİ'NİN MUCİDİ BATTANİ'NİN ESERLERİ</p>

    <p>1- Kitâbû Mârifet-il Bürûc fi mabeyne erbe-il felek: (On iki burcun gök küresinin dörtte birindeki doğuş yerlerinin bilinmesi.) Yıldızların doğuş yerlerinin kata­loğudur. Böyle bir cetveli ilim dünyasına kazandıran BATTANİ olmuştur.</p>

    <p>2- Risâletûn fi tahkik-i akdâr-il ittisâlât:(Yıldızların yanyana gelme ölçümlerinin araştırılması hakkındaki kitab)</p>

    <p>3- Şer'h-ul Makâlât-il erbaı li- Batlamyus: (Batlamyus'un "Dört kitap" adlı eserinin açıklaması) BATTA­Nİ, Batlamyus'un (Yunan astronomu) birçok yanlışları­nı düzeltti. Ay ve bazı gezegenlerin yörüngelerinin he­saplanmasında bir kısım düzeltmeler yapmıştır.</p>

    <p>4- Ez-Ziyc; BATTANİ'nin günümüze kadar gelebi­len tek Astronomi ile ilgili kitabıdır. Eser rasatlardan el­de ettiği neticeleri de içine almaktadır. Kral X. Alfonso (1284) tarafından Arapçadan İspanyolca'ya, 12. yüzyıl­da Tivoli'li Plato Tiburtinus tarafından Latinceye tercü­me edilmiştir. Eser Kopernik (1473-1543), Fransız Lap­lace (1749-1827)'nin incelemelerine ışık tutmuştur.</p>

    <p class="StilbalkAriallksatr063cm">KUR'AN-I KERİM'DEN BİR KIYAMET SAHNESİ</p>

    <p>"Güneş katlanıp dürüldüğünde, yıldızlar kararıp dökül­düğünde, dağlar sallanıp yürütüldüğünde, gebe develer salıverildiğinde, vahşi hayvanlar toplanıp, birarada kal­dığında, denizler kaynatıldığında, ruhlar (bedenlerle) bir­leştirildiğinde, diri diri gömülen kızlara "Suçunuz ney­di, hangi günah sebebiyle öldürüldünüz?" diye soruldu­ğunda, defterler getirilip açıldığında, her kişi neler ya­pıp getirdiğini anlar."(TekfirSûresi: 1-14)</p>

    

---

16 Mart Perşembe

    <p class="StilbalkAriallksatr063cm">KIYAMET HAKTIR</p>

    <p>Bir mü'min, amel defterlerinin Kıyamet Günü okuna­cağına inanmalı ve bunu hak görmelidir. Bunu inkâr eden ve bu konuyla alâkalı âyetleri redde kalkışan kâfirdir. Amel defterlerinin okunacağının kesinliğini şu âyetler haber vermektedir</p>

    <p class="c7">"Herkesin (dünyâdaki) amel (ve hareket) ini kendi boynuna doladık. Kıyamet günü onun için bir kitap çıkaracağız ki neşredilmiş olarak kendisine kavuş (up şöyle çat) acak: Oku kitabını, bugün sana karşı bir hesab görücü olmak bakımından nefsin yeter."</p>

    <p>(El-İsrâ: 13-14)</p>

    <p>Başka bir âyette de şöyle buyuruluyor:</p>

    <p><b>"Artık kimin kitabı sağından verilirse onlar kitap­larını, en küçük haksızlığa uğratılmaksızın (kendile­ri) okuyacaklardır."</b> (El-İsrâ: 71)</p>

    <p>Bir mü'min Kıyamet günü hesaba çekileceğine inan­mak zorundadır, bunu inkâra kalkışan kâfir olur. Hesa­bın kesinliğini şu âyetlerden öğreniyoruz:</p>

    <p>Allah Teâlâ buyuruyor:</p>

    <p><b>"Din gününün (tek) sahibi ve mutasarrıfı (Allah'a hamdoldsun)."</b> (Fatiha:4)</p>

    <p>Allah Teâlâ buyuruyor:</p>

    <p><b>"Bugün sana karşı bir hesap görücü olmak bakı­mından nefsin yeter."</b>(El-İsrâ: 14)</p>

    <p>Bir âyette şöyle buyuruluyor:</p>

    <p class="c7">"(Kitabı sağ eline verilen kimse) kolayca bir hesap ile muhasebe edilecek."</p>

    <p>                                        (El-İnşikak:8)</p>

    <p>Allah Teâlâ buyuruyor:</p>

    <p><b>"(Kitabı sol eline verilen o Kıyamet günü): Hesabı­mın ne olduğunu bilmeseydim (der)."</b> (El-Hakka: 26)</p>

    <p>Peygamber sallallahu aleyhi ve sellem, mal-mülk anıldığında:</p>

    <p><b>"Helal malın hesabı, haram malın da azabı vardır"</b> buyurmuşlardır.</p>

    <p>(Sevad ü'l A'zam sh. 30)</p>

    

---

17 Mart Cuma

    <p class="StilbalkAriallksatr063cm">DÂVÛD (a.s.)</p>

    <p>Yüce Allah: Dâyûd (a.s.)'a saltanat verdiği gibi, Hik­met (Peygamberlik) de vermiş, kendisinde kükümdarlıkla Peygamberliği birleştirmiş, kendisine, semavi ki­taplardan Zebur'u indirmiştir.</p>

    <p>Dâvûd (a.s.); İsrailoğullarına kral olduğu zaman, kı­lık değiştirip kendisini belirsiz ederek halk arasına ka­rışmayı ve Kendisinin icrâât ve gidişatı hakkında soruş­turma yapmayı âdet edinmişti.</p>

    <p>Çarşıda, pazarda, gördüğü kimsenin, hemen yanına varır; Ona:</p>

    <p>"Dâvûd (a.s.) hakkında ne dersin?" diye sorar, o da, onu över ve hayırlı olduğunu söylerdi.</p>

    <p>Dâvûd (a.s.), Yüce Allah'a:</p>

    <p>"Ey Allâhım! Rızkın, en güzeli hangisidir? diye sor­du.</p>

    <p>"Ey Dâvûd (a.s.)! Elinin emeğidir!" buyuruldu.</p>

    <p>Dâvûd (a.s.) kendisini ve ev halkını Beytülmal'a muh­taç etmeksizin elinin emeğiyle geçindirecek bir geçim yolu ihsan etmesini, bir sanat öğretmesini ve onu, ken­disine kolaylaştırmasını Yüce Allah'tan diledi.</p>

    <p>Yüce Allah da, ona, demiri hamur gibi yumuşatacak bir kudret ihsan etti.</p>

    <p>Demir; ateşe sokulmaksınız, çekiçle vurulmaksızın, Dâvûd (a.s.)'un elinde mum, hamur ve çamur gibi olur, Dâvûd (a.s.), onu, istediği şekle koyardı.</p>

    <p>Yüce Allah (c.c.), ona, zırh gömlek yapma sanatını da öğretti.</p>

    <p>Bu, yüce Allah (c.c.)'ın onun için seçtiği bir sanattı. O, böylece, zırh gömlek yapıcısı oldu.</p>

    <p>Dâvûd (a.s.), zırh gömlek yapanların ilki olduğu gibi, onu giyenlerin de, ilki idi.</p>

    <p>(Peygamberler Tarihi)</p>

    

---

19 Mart Pazar

    <p class="StilbalkAriallksatr063cm">HAZRET-İ HAVVA'NIN YARATILIŞI</p>

    <p>Âdem (a.s.), Cennet'te oturup konuşacak bir kimse ve kendisi ile sükûnet bulacağı bir zevce bulunmaksızın tek başına gezip dolaştığı sırada, Yüce Allah (c.c), ona, bir uyku verdi. Uyudu.</p>

    <p>Yüce Allah (c.c.) ona bir elem duyurmadan, sol eğe kemiklerinden birini alıp yerine et doldurdu.</p>

    <p>Âdem (a.s.), daha uykudan uyanmadan, Hz. Hav­va'yı, ondan yarattı.</p>

    <p>Âdem (a.s.) uyanınca, başucunda bir kadının oturdu­ğunu gördü.</p>

    <p>"Bir kadın ha!?" dedi ve ona:</p>

    <p>"Sen, nesin?. Sen, kimsin?"diye sordu.</p>

    <p>Hz. Havva: -"Bir kadın!" dedi.</p>

    <p>Âdem (a.s.): -"Sen, ne için yaratıldın?" diye sordu.</p>

    <p>Hz. Havva: -"Sen, benimle sükûnet bulasın diye ya­ratıldım" dedi.</p>

    <p>İbni Abbas (R.A)'a göre: Hz. Havva'ya her canlının anası olduğu için, Havva ismi verilmiştir.</p>

    <p>Yüce Allah (c.c.), böylece, Hz. Havva'yı, Âdem (a.s.)'e eş yaptı.</p>

    <p>Peygamberimiz (S.A.V), bir Hadîs-i şeriflerinde: "Kadın, kaburga kemiğinden yaratılmıştır. Kaburga­nın en eğri yeri de, üst kısmıdır. Onu, doğrultmaya kal­karsan, kırarsın! Hali üzere bırakırsan, eğriltide devam eder.</p>

    <p>Kadınlar hakkında, birbirinize hayr tavsiye ediniz!" buyurmuştur.</p>

    <p>(Peygamberler Tarihi, M. Asım Köksal)</p>

    

---

20 Mart Pazartesi

    <p class="StilbalkAriallksatr063cm">ALLAH (C.C.) BAŞKA BİR KAVİM GETİRİR</p>

    <p>"Ey o bütün iman edenler! İçinizden kim dininden dönerse duysun! Allah (cc.) onun yerine öyle bir ka­vim getirecek ki Allah (cc.) onları seven onlar Allah (cc.)'ı severler, mü'minlere karşı başlan aşağıda, kâfirlere karşı başlan yakandadır. Allah (cc.) yolunda mücâhede ederler, dil uzatanların levminden kork­mazlar. İşte o Allah (cc.)'ın fazlıdır. Onu dilediğine verir ve Allah (cc.) vâsidir, alimdir. Ve her kim Allah (cc.) ve Resulü (S.A.V)'ne yâr olursa şüphe yok ki o Al­lah (cc.) hizbi (taraftan) dir. Ancak galip olanlar onlar­dır."</p>

    <p>(Mâide/54)</p>

    <p>Binaenaleyh, hiçbiriniz ümitsizliğe düşmeyiniz, dü­şüp de fakirler peşinden koşmayınız. Allah (cc.)'dan bu vasıflara sahip bir kavim olmayı dileyiniz. Fakat bunu cebren alınır bir istihkak da zannetmeyiniz.</p>

    <p>Bu şereflere, bu hürriyete, bu izzetü istiklâle ermek isteyenler başkalarının değil ancak Allah (cc.)'ın velayetine koşmalı, Allah (cc.)'ın peygamberlerine, mü'minlere baş tutmamalı, muhabbet ve nusrat etmeli­dir.</p>

    <p>Buna da yalnız irtidadı itikadı değil, irtidadı amelîde mevzu bahistir.</p>

    <p>Türkler de yukarıda geçen âyetin tebşirine dahil ol­muşlardır. Demek ki onlar da bu ni'metin kadr ü kıya­metini bilmez, küfrü küfrana doğru giderlerse mevkile­rini Allah (cc.)'ın göndereceği başka bir kavme terk et­meye mecbur olacaktır.</p>

    <p>                                (Hak Dini Kur'ân Dili, C.3.Sh. 1719)</p>

    

---

21 Mart Salı

    <p class="StilbalkAriallksatr063cm">ÜSÂME BİN ZEYD</p>

    <p>Hazret-i Üsâme bin Zeyd bin Hârise'ül-Kelbi (R.A) Ümm-i Eymen (r.anhâ)'nın oğludur.</p>

    <p>Üsâme (R.A)'yi Resûlullah (S.A.V) Efendimiz pek se­verler idi. Hadîs-i Şerîf'de: <b>"Üsâme en sevdiğim insan­dır"</b> buyurmuşlardır. Nezd-i Resûlullah (S.A.V)'de Üsâ­me'nin rifat-i menziline mebni Ashâb arasında Hazret-i Resûlullah (S.A.V)'ın mahbûbu diye vasıflanıp yâd olu­nur.</p>

    <p>Hazret-i Ömer (R.A), oğlu Abdullah'a ikibin i'tâ bu­yurdu.</p>

    <p>Abdullah ibn-i Ömer itiraz ederek; <b>"Hazret-i Resûlullah ile şu kadar gazada beraber bulunmuş iken Üsâme'yi bana tercih eldiniz!"</b> demesi üzerine Hazret-i Ömer (R.A): <b>"Üsâme Hazret-i Resûlullah (S.A.V)'a senden ve pederi Zeyd dahi senin pederin­den daha sevgilidir!"</b> diye tevâzuan buyurmuşlardır.</p>

    <p>Buhârî'de mezkûrdur ki: Hazret-i Seyyid'ül-Enâm Aleyhisalâtü ve's-selâm Efendimiz Hazret-i Hasan ve Üsâme'yi beraber alarak birini bir dizlerine ve diğerini öbür dizlerine oturtarak:</p>

    <p><b>"Yâ Rabb! Sen bunlardan razı ol zira ben bunları seviyorum"</b> buyurmuşlardı.</p>

    <p>Hacc-ı Vedâ'da Arafat'dan Müzdelife'ye inerler iken, Resûlullah (S.A.V) Efendimiz Kusvâ nam develerine bi­nerek Hazret-i Üsâme'yi terkisine almışlar idi.</p>

    <p>Yüzleri siyahtı ve yassı burunlu idiler. Hicretin 58. se­nesinde Medine-i Münevvere'de vefat etmişlerdir (R.A).</p>

    <p>(Ashab-ı Kiram , Hz. R. M. Sâmi k.s.)</p>

    

---

22 Mart Çarşamba

    <p class="StilbalkAriallksatr063cm">AŞERE-İ MÜBEŞŞERE</p>

    <p>Bir mü'minin Peygamber sallallahu aleyhi vesellemin ashabından on kişinin cennetle müjdelendiğine şehadette bulunması gerekir. Bu on zat veya içlerinden birisi hakkında çirkin lâf söyleyen sapık ve bid'atçıdır. Resûlullah sallahu aleyhi ve sellem bunları isimleriyle anarak şöyle buyurmuştur:</p>

    <p>"Ben, Ebû Bekir, Ömer, Osman, Ali, Talha, Zübeyr, Sa'd, Said, Abdurrahman b. Avf ve Ebû Ubeyde b. el-Cerrah (rıdvanullahi Teâlâ aleyhim ecmaîn) cennette olacağız."</p>

    <p>İnanan bir müslüman, Peygamber sallallahu aleyhi ve sellemden sonra gerek sahabîler, gerek ümmet için­de Ebû Bekir radıyallahu anhden daha üstün bir ferd bulunmadığını, onun Allah Resulünün (S.A.V) halifesi olduğunu bilecek ve bunu hak görecek.</p>

    <p>Bil ki Hz. Ebû Bekir'in efdaliyeti Kur'ân ve hadiseler­le sabittir. Allah Teâlâ buyuruyor:</p>

    <p class="c7">"(Hicret esnasında Resûlullah ancak) ikinin ikinci­sinden ibaretti. (Haktan başka mededkârı yoktu. Bir tek arkadaşı vardı: Ebû Bekir radıyallahu anh). O za­man onlar (Sevr dağının tepesindeki) mağaradaydılar. Peygamber o vakit arkadaşına (Ebû Bekir es-Sıddîk'a): Tasalanma. Allah, hiç şüphe yok bizimle beraberdir diyordu".</p>

    <p>(Et-Tevbe: 40)</p>

    <p>Başka bir âyette şöyle buyurulmuştur:</p>

    <p><b>"İçinizde fetihden (Mekke'nin fethinden) evvel (Allah yolunda) harcayan ve muharebe eden kimseler (diğerleriyle) bir olmaz."</b> (El-Hadîd: 10)</p>

    <p>Bu âyet-i kerime Hz. Ebû Bekir radıyallahu anh hak­kında nazil olmuştur.</p>

    <p>Resûlullah sallallahu aleyhi ve sellem de şöyle buyu­ruyor:</p>

    <p class="c7">"İslâmı kime arzettimse Ebû Bekir es-Sıddîk hâriç, herkes ilk anda tereddüt gösterdi. Ebû Bekir duraksa­ma (dan kabul et)di."</p>

    

---

23 Mart Perşembe

    <p class="StilbalkAriallksatr063cm">HACCIN FAZİLETİ</p>

    <p>Abdullah b. Abbas (R.A)'ın şöyle dediği anlatılır:</p>

    <p>- Resûlullah ile Mina'da bulunuyorduk. Yemen'den bir heyet, Resûlullaha geldi ve şöyle dedi:</p>

    <p>- Analar ve babalar sana feda olsun, bize haccın fa­ziletini anlat.</p>

    <p>Resûlullah (S.A.V) Efendimiz onların bu isteğine:</p>

    <p>- "Olur" diyerek devam buyurdu:</p>

    <p>- "Kim olursa olsun, hac ve umre nimeti ile evinden çıktığı vakit, adımlarını kaldırıp indirdiğinde ağaç yap­rakları nasıl dökülürse, onun günâhları da öylece dökü­lür.</p>

    <p>Medine'ye geldiği, selâm vererek benimle musafaha ettiğinde melekler de selâm verip onunla musafaha ederler.</p>

    <p>Zülhuleyfe'ye gelip yıkandığında, Allahu Teâlâ onu, günâhlarından temizler. İki yeni elbise giydiği vakit, Allah-ü Teâlâ onun iyiliklerini yeniler.</p>

    <p>"Lebbeyk, Allahümme Lebbeyk"(Emrine geldim, Allah'ım emrine geldim) dediği zaman Rabbi:</p>

    <p>"Lebbeyk ve sadeyk, sözünü duyuyorum, sana bakı­yorum" cümlesi ile karşılık verir.</p>

    <p>Mekke'ye girip tavaf ettiği, Safa ile Merve arasında sa'y ettiği zaman, Allahu Teâlâ ona çok hayır ulaştırır. Arafat'ta vakfeye durdukları, seslerini yükselttikleri za­man, Allah-ü Teâlâ yedi semânın meleklerine, onları överek gösterir. Şöyle buyurur:</p>

    <p>- Meleklerim, semalarımda sakin duranlar, kulları­mı görmüyor musunuz? Uzak yerlerden saçları dağı­nık, toz toprak içinde bana gelmişler. Mallarını harca­mışlar, bedenleri yorulmuş. İzzetime, celalime yemin olsun: Onların kötülerini de iyilerinden dolayı bağışlayacağım. Analarından doğdukları günkü gibi günahla­rını bağışlayacağım.</p>

    <p>Şeytan taşladıkları, başlarını tıraş ettikleri, Kabe'yi zi­yaret ettikleri zaman, Arş'ın içinden şöyle bir nida gelir:</p>

    <p>- Bağışlanmış olarak dönünüz, iyilikler işlemeye ba­kınız.</p>

    <p>(Tenbihü'l Gafilin)</p>

    

---

24 Mart Cuma

    <p class="StilbalkAriallksatr063cm">HZ. ÖMER (ra.)</p>

    <p>Hz. Ömer (R.A), Havut'u düşmüş bir deveyi kovalı­yordu. Hızlı koşan deveyi ve halifeyi tesadüfen Hz. Ali (R.A) gördü.</p>

    <p>- Ey Ernire'l-mü'minin bu ne hâldir, hayrola? Diye sordu. Hz. Ömer (R.A):</p>

    <p>- Bu deve Beytü'l-Mâlın devesidir. Havutunu dü­şürmüş kaçıyor. Onu tutup, havutunu vuracağım ki Beytü'1-Mâla benim zamanımda bir bozukluk girmesin, buyurdu. Hz. Ali (R.A):</p>

    <p>- Siz niçin koşuyorsunuz? Başka birini gönderebilir­diniz, dedi. Hz. Ömer (R.A):</p>

    <p>- Yâ Ali! Bu iş benim zamanımda meydana geldi. Benden sorulur. En iyisi kimseye inanmayıp işimi ken­dim görmektir. Yoksa Hak Teâlâ'nın huzurunda mahcûb olurum, buyurdu.</p>

    <p>Hz. Ali (R.A):</p>

    <p>- (Bu sözü duyunca derinden bir ah çekip ağlamaya başladı.) Yâ Ömer! Senden sonra gelenleri rahat bırak­madın. Çünkü, herkes bu yolda yürüyemez, sıkıntıya düşerler, buyurdu.</p>

    <p>Nakledilir ki: Hz. Ömer (R.A) bir toplulukta ağlamıştı. Sebebini sordular:</p>

    <p>- Nasıl ağlamayayım ki Fırat kenarında bir çocuk boğulsa, yârın Kıyamet günü Ömer'den sorulur, bu­yurdu.</p>

    <p>Yine naklederler ki: Hz. Ömer (R.A):</p>

    <p>- (Eline bir saman çöpü alıp) Ne olurdu ben bu sa­man çöpü olsaydım. Annem beni doğurmasaydı. Bili­nen, hatırlanan kimse değil de tamamen unutulmuş olsaydım, buyurdu. (Dört Büyük Halife)</p>

    

---

25 Mart Cumartesi

    <p class="StilbalkAriallksatr063cm">İMAM ŞAFİÎ'NİN YEMEK HAKKINDAKİ ÖĞÜTLERİ</p>

    <p>Yemek dört şekilde yenir.</p>

    <p>1. Tek parmak ile yemek - Bu kibarlıktandır.</p>

    <p>2. Çift parmak ile yemek - Bu kibirdendir.</p>

    <p>3. Üç parmak ile yemek - Bu sünnettendir.</p>

    <p>4. Dört veya beş parmak ile yemek - Bu da boğazı­nın kuludur.</p>

    <p class="c7">Dört şey bedeni kuvvetlendirir</p>

    <p>1. Et yemek, 2. Güzel koku sürünmek,</p>

    <p>3. Münasebet olmadan çok yıkanmak, 4. Keten elbise giymek.</p>

    <p class="c7">Dört şey bedeni zayıflatır</p>

    <p>1. Fazla münasebet, 2. Fazla düşünce,</p>

    <p>3. Aç karnına çok su içmek, 4. Çok ekşi yemek.</p>

    <p class="c7">Dört şey gözün nurunu zayıflatır</p>

    <p>1. Pisliğe bakmak, 2. İdam edilene bakmak,</p>

    <p>3- Kadının edeplerine bakmak, 4. Kıbleye arka çevirip oturmak.</p>

    <p class="c7">Dört türlü uyuma şekli vardır</p>

    <p>1. Sırt üstü uyumak: Peygamberler uykusudur. Onlar göklere bakarak bunların yaratılışı üzerinde düşünür­ler.</p>

    <p>2. Sağ omuz üzerine yatmak: Alimler ve abidlerin uy­kusudur.</p>

    <p>3. Sol omuz üzerine yatmak, padişah uykusudur.</p>

    <p>4.Yüzükoyun yatmak, bu da şeytanlar uykusudur.</p>

    <p class="c7">Dört şey aklı çoğaltır</p>

    <p>1. Fazla ve lüzumsuz konuşmamak, 2. Misvak kullan­mak, 3. Camilere devam etmek, 4. Çokça Kur'ân oku­mak.</p>

    <p>Yine İmam Şafiî "Aç karnına hamama girip çıktık­tan sonra yemeyen kimsenin nasıl ölmediğine şaşarım." demiştir.</p>

    <p>(İhyâu Ulûmi'd-Din C. 2)</p>

    

---

26 Mart Pazar

    <p class="StilbalkAriallksatr063cm">OSMANLI SU MİMARİSİ</p>

    <p>Su mimarisinin, sıhhatle çok yakın ilgisi vardır. Kap­lıcalar, ılıcalar, hamamlar, çeşmeler, sebiller, selsebiller, şadırvanlar, havuzlar, fıskiyeler vb. yapılar, su mimari­sine ait bulunmaktadır.</p>

    <p>Sıcak su kaynaklarını Türkler çok sevmişlerdir. Der­hal umumî hamam ve içmeler haline getirmişler, üstü açık olanlarına "Ilıca" kapalı olanlarına "Kaplıca" de­mişlerdir. XVII. asır ortalarında İstanbul'da 14.838 ha­mam bulunuyordu. Bunların 302'si umumî diğerleri hususî hamamlardır. Her konakta bir, her sarayda bir kaç hamam bulunması şarttı. Bazı büyükçe evlerde bile müstakil hamamlar vardı.</p>

    <p>Çeşmeler, şüphesiz hamamlardan boldu. Yalnız çeş­melerin hepsi umuma açık olduğu halde hamamların çoğu hususi idi. Fatih'in İstanbul'da 200, ikinci Beya­zıd'ın 70, Kanunî'nin 700 çeşme yaptırdığını Evliya Çe­lebi yazmaktadır. Evliya Çelebi, Dördüncü Murat'ın musahip ve hanendesi iken bu padişahın Topkapı Sarayı'nda yıkandığı hamamı görmüştür. Köşelerinde ha­vuzlar ve fıskiyeler vardır. Her kurnaya iki lüleden biri sıcak, diğeri soğuk akar. Çok değerli taşlarla döşenmiş­tir. Duvarlarına güzel koksun diye misk ve anber bulaştırılmıştır.</p>

    <p>(Yılmaz Öztuna, a.g.e. C. 9 Sh.194)</p>

    

---

27 Mart Pazartesi

    <p class="StilbalkAriallksatr063cm">ZİNA</p>

    <p>Allahu Teâlâ şöyle buyurdu:</p>

    <p>- <b>"Zinaya yaklaşmayın. Şüphesiz, hayasızlıktır; çok kötü bir yoldur."</b> (İsrâ/32)</p>

    <p>Bunun daha açık izahı şudur:</p>

    <p>- Zina etmeyiniz. Zinaya götüren davranışlardan kaçınınız Zina büyük bir masiyettir. Yapmak azap getirir. Allah'ın hiddet ve gazabını kazandırır.</p>

    <p>Başka âyet-i kerimede ise Allah-ü Teâlâ şöyle buyurdu:</p>

    <p><b>-</b> <b>"…Kötülüklerin açığına da, gizlisine de yaklaşmayın…"</b> (En'am/151)</p>

    <p>Yâni "kötülüklerin açığı"ndan maksat zinadır. Gislisi ise öpmek, okşamak ve zinaya giden her türlü hareketlerdir.</p>

    <p>Nitekim, bu konuda Allahü Teâlâ şöyle buyurdu:</p>

    <p>- "Mü'min erkeklere söyle! Gözlerim, harama bak­maktan sakınsınlar, Irzlarını korusunlar. Bu onlar için pek temiz bir harekettir. Allah yaptıklarını bilir.</p>

    <p>Mü'mine kadınlara da söyle! Gözlerini harama kapa­sınlar. Namuslarını korusunlar..."</p>

    <p>(Nur suresi, ayet: 30-31)</p>

    <p>Görülüyor ki Allahu Teâlâ kadına ve erkeğe gözleri­ni ırzlarını haramdan sakınmalarını emretmiştir.</p>

    <p>"Sahabeden bâzıları şöyle demiştir:</p>

    <p>- Zinadan sakının. Ondan altı büyük kötülük vardır ki üçü bu dünyada, üçü âhirette insanın başına gelir.</p>

    <p>1. Rızkı noksan olur. Yâni, rızkının bereketi gider.</p>

    <p>2. İyiliklerden mahrum kalır.</p>

    <p>3. Halkın kalbinde ona karşı düşmanlık yerleşir.</p>

    <p>Âhirettekiler şunlardır:</p>

    <p>1. Rabbin gazabına uğrar.</p>

    <p>2. Hesabı çok çetin olur.</p>

    <p>3. Cehenneme girer ki, buradaki ateş, Kur an da nar-ı kübra (büyük ateş) olarak vasıflandırılmıştır.</p>

    <p>(Tenbihü'l Gâfilîn)</p>

    

---

28 Mart Salı

    <p class="StilbalkAriallksatr063cm">RESÛL-İ EKREM (S.A.V)'DE ALLAH KORKUSU</p>

    <p>Hz. Muhammed (S.A.V), Peygamberlerin sonuncusu, insanların en ekmeli ve Allah (c.c.)'ın habibi olduktan halde Allah (c.c.)'tan o derece korkarlardı ki, zaman za­man "Mahşer günü ne olacağım?" buyurdukları ve yi­ne Allah (c.c.) korkusundan mübarek gözlerinden yaşlar geldiği olurdu. Hz. Übey b. Kâ'b (R.A) der ki: "Gece­nin üçte ikisi geçtikten sonra, Resûl-i Ekrem (s.a.v,):</p>

    <p>-"Ey imân edenler, Allah'ınızı hatırlayınız. Al­lah'ınızı zikrediniz. Zelzele yaklaşıyor. O'nun arka­sından neler gelecek. Ölüm bütün maiyyeti ve netice­leri ile önünüzdedir"buyururlardı. Mişkât Ağlama Bahsi (40).</p>

    <p>Peygamberimiz (S.A.V) ayrıca "siz benim bildiğimi bilseniz az güler, çok ağlardınız" buyururlardı. (Buhari-Miislîm)</p>

    <p class="StilbalkAriallksatr063cm">PEYGAMBER (S.A.V) EFENDİMİZİN İBÂDETLERİ</p>

    <p>Allah (c.c.)'ın terbiye ettiği ve devamlı olarak O'nun kontrolü ve murakabesi altında bulunduğu Şanlı Pey­gamber (S.A.V), mütemadiyen ibâdet hâli içinde idiler. Kendileri "Allah (c.c.)'a lâyıkı veçhile ibâdet nasıl icra edilir" bunu tebliğ ve tatbik etmişlerdir.</p>

    <p>Resûl-i Ekrem (S.A.V), fıtraten ibâdeti sevenler, gözü­nün nurunu, gönlünün huzur ve sürûrunu onda bulur­lardı.</p>

    

---

29 Mart Çarşamba

    <p class="StilbalkAriallksatr063cm">SAÎD BİN ZEYD (R.A)</p>

    <p>Saîd bin Zeyd bin Amr el Adevî aşere-i mübeşşeredendir. Babası Zeyd ile Ömer'ul Faruk (R.A) amcazade idiler. Hz. Ömer (R.A) bu akrabalıktan dolayı istihlaf maddesinde şûraya dâhil kılmamıştır.</p>

    <p>Saîd bin Zeyd (R.A) âbid ve zâhid ve fisebîlillah mücâhid, mucâb'udduâ bir zât-melek-sıfat idi. Bedir'den başka bütün mücâhedelerde bulun­muştur.</p>

    <p>Babası Zeyd Cahiliyet devrinde puta tapmak­tan, onlara kurban kesmekten ve kesilenleri ye­mekten, uzak durup muvahhidlik yolunu tut­muştur.</p>

    <p>Hz. Ömer (R.A) ile Saîd (R.A) Resulûllah (S.A.V)'den Zeyd için istiğfar niyaz etmişler ve Peygamberimiz (S.A.V) "-Hay hay Zeyd yevm-i kıyâmetde başlı başına bir ümmet olarak haşrolur" mealinde muvafık cevâbı almışlardır.</p>

    <p>Saîd bin Zeyd (R.A) hakkında Erva bint-i Enîs isminde bir kadın Medine valisi Mervan'a: "Be­nim yerimi gasbetdi"diye şikâyeti üzerine, Mervan'a cevaben "Benden bunu me'mul eder misiniz? ki ben Resulûllah (S.A.V)'dan işittim. "Bir kimse bir karış yer gasbetse kıyamet gününde boynuna ve bal halkası olur" buyurdu. Sonra kadın yalancı ise ölmeden önce gözünü kör et ve kapısını kabir eyle diye beddua etti. Ve Allahu Teâlâ Sâid (R.A)'in duasını kabul etti.</p>

    <p>(Hz. M.Sâmi (k.s.), Ashâb-ı Kiram)</p>

    <p>Gökleri ve yeri yaratan, gökten suyu indirip onunla rızık olarak size türlü meyveler çıkaran, izni ile denizde yüzüp gitmeleri için gemileri em­rinize veren, nehirleri de size akıtan ancak Al­lah'tır. (İbrahim Sûresi, Ayet: 32)</p>

    

---

30 Mart Perşembe

    <p class="StilbalkAriallksatr063cm">TALHA BİN UBEYDULLAH (R.A)</p>

    <p>Talha bin Ubeydullah İbn-i Osman El-Kureyşi et-teymi, Aşe­re-i Mübeşşere'den ve ağniyâ-ı ashâbdandır. Künyesi Ebu Muhammed'dir. İslâm'da sebk eden sekiz kişinin biri ve ashâb-ı şûra olan altı zatdan biridir.</p>

    <p>Uhud vak'asında Hz. Talha (R.A) Sultan'ul-Enbiya (S.A.V) Efendimize havale olunan bir kılına koluyla müdâfaa ettiği için çolak kalmış ve o gün çok fedâkârlıklar edip Hz. Sultan-ı Resûl'den "Talha müstehıkk-ı cennet oldu" tebşir-i cellini almışdır.</p>

    <p>Me'muran Şam yolunda bulunduğu için Bedir'de buluna­mamış ise de, sehm û ecrini almışdır. Ve Uhud'da, ondan son­raki harblerde ve Bey'at'ür-Rıdvan'da bulunmuştur. Ashab-ı Şurâdan olup, altı kişiden biridir. Fakat meşveretde Medine-i Münevvere'de bulunamamıştır. Cemel Vak'asında altmış yaşla­rında olduğu halde Mervân'ın okuyla şehid olmuşdur. Hadis-i Şerif'de "Şehid'i hâl-i hayatında görmek isteyenler Talha bin Ubeydullah'a baksın?" buyurulmuşdur.</p>

    <p>"Talha ve Zübeyr cennette benim komşularımdır" buyurulmuştur.</p>

    <p>Tefsir'ûl Gülâmi'de de naklolunmuştur ki:Talha'nın evlâdı naklediyor:</p>

    <p>"Talha (R.A) güzel bir rida giyinmiş aramızda yürürken bir adam ridasını kaptı kaçtı. Koşup başkaları onun elinden aldılar. Talha dedi:</p>

    <p>"- O ridâyı ona veriniz!" Talha gördü ki, adam mahcub ol­du ve ridâyı üzerine alıverdi. Talha dedi ki "- Bunu al ve Al­lah bunu sana mübarek kılsın. Ben, üzerimdeki bir şeyi bir kim­se arzu edib de onun bu arzusunu boşa çıkarmağa Allahu Teâlâ'da haya ederim"diyerek adamın gönlünü hoş edip ridâyı ona verdi. (Riyâz'un-Nâsıhın shf. 384)</p>

    <p>Talha'nın zevcesi anlatıyor: "Talha bir gün yüzbin dirhem tasadduk etti. Benim yanıma geldiği vakit onu gamlı ve üzgün buldum. Dedim ki: "Üzüntünün sebebi nedir?" dedi ki: "-Ya­nımdaki mal çoğaldı ve beni bunalttı. Dedim ki: "Onu da tasad­duk etmene ne mani var? Kalk taksim et ve tasadduk et." Talha bütün malını bir dirhem kalıncaya kadar tasadduk etti.</p>

    <p>Ashab-ı Kirâm</p>

    

---

31 Mart Cuma

    <p class="StilbalkAriallksatr063cm">HASTANIN NAMAZI</p>

    <p>Hasta olan bir kimse, gücünün yettiğine göre namaz kılmakla mükelleftir. Ayakta durmaktan hakikaten âciz ise veya ayakta durması sebebiyle hastalığının artma­sından korkarsa, oturarak rükû ve secde ile namazını kılar.</p>

    <p>Her halükârda namazın kılınması gerekiyor. Terkedilmemesi icâbediyor.</p>

    <p>Peygamberimiz (S.A.V) şöyle buyurmuştur:"Nama­zını ayakta kıl, ayakta duramazsan oturarak kıl, otur­maya da kudretin olmazsa yanın üzerine yatıp imâ ile kılarsın."</p>

    <p>Tâat tâkata göredir. Allah (c.c.):"Allah hiç bir kimse­ye gücünün yeteceğinden başkasını yüklemez."(Baka­ra: 286) buyurmaktadır.</p>

    <p>Hasta olan kimse rükû, secde yapamazsa oturduğu halde başıyla imâ eder. Secdesinin imasını rüküşünün imâsından daha aşağı yapar. Rükû ve secdenin imâsı asılları yerine geçer. Asılda secde rükûdan daha aşağı­dadır. Secde yerini tutan imâda da öyle yapılması gere­kir. İmâ ile kılan kimse, secde etmek için yüzüne bir şey kaldırmaz. Kaldırırca, eğer secde için olan imâ rükû için olan imâdan daha aşağı olursa caiz olur. Rükû için olan imâdan secde için olan imâ daha aşağı olmazsa caiz ol­maz.</p>

    <p>Hasta olan kimsenin oturmaya da takati olmazsa, ayaklarını Kıble'ye doğru döndürür, başı altına yastık koyup, arkası üstüne veya yanı üzerine yatarak yüzünü de Kıble'ye çevirip imâ ile namazını kılar.</p>

    <p>Başı ile imâya da gücü yetmezse, namazı geri bırakır. Gözleriyle, kaslarıyla ve kalbiyle îmâ ederek namazı kılmaz.</p>

    

---

1 Nisan Cumartesi

    <p class="StilbalkAriallksatr063cm">SA'D İBN-İ EBİ VAKKAS (R.A)</p>

    <p>Buharî'nin Sahih'inin metninde Sa'd (R.A)'ın Beni Zühre'den olduğunu ve Beni Zühre'nin de Resûlullah'ın dayılarının bulunduğunu kayd eder. Vâlide-i Muhteremleri Hz. Amine Beni Zühre'den idi. Sa'd İbn-i Ebi Vakkas'ın asıl adı Mâlik bin Vehb'dir. Peygamberimiz (S.A.V) Efendimizin nesebiyle Ka'b İbn-i Mürre'de birleşir. Sa'd İbn-i Ebi Vakkas (R.A) Aşere-i Mübeşşere'dendir. İslama ilk girenlerin yedincisidir. İslam'da Allah yolunda ilk ok atan Sa'd'dır. "Fâris'ül İslam" de­mekle meşhurdur. İran ve Irak üzerine hareket eden muazzam ordunun başkomutanı olarak pek büyük fütuhata mazhar olmuştur.</p>

    <p>Aşere-i Mübeşşere içinde en son vefat eden Sa'd İbn-i Ebi Vakkas Radıyallahu anh'dır. Medine'de Bakıy'a defnolunmuştur. (Tecrid-i Buhâri, C: 9, S: 42)</p>

    <p>Sa'd İbn-i Ebi Vakkas (R.A)'den rivayete göre müşârun ileyh: "Nebi (S.A.V) Uhud günü beni taltif ve tebcil için babası ile anasını birlikte yâd ederek: Babam, anam sana feda olsun!"buyurdu demiştir. (Tecrid-i Buhari C. 9 S. 430)</p>

    <p>Buhâri Şerhinde 17 yaşında Müslüman olduğu riva­yet edilmiştir. O sırada namaz farz kılınmamıştı. İslama girmesine Ebû Bekir (R.A) delâlet etmiştir.</p>

    <p>Sa'd İbn-i Ebi Vakkas (R.A)'ın bir çok güzel hususi­yetleri vardır.</p>

    <p>Birincisi: Allah yolunda ok atan arapların ilkidir.</p>

    <p>İkincisi: Duası indellah müstecâbdır. Çünkü Nebi (S.A.V) onun hakkında: "Allah'ım! Sana dua ettiği za­man Sa'd'in duasını müstecab kıl!" diye dua buyurmuş­lardır.</p>

    <p>Üçüncüsü: Nebi (S.A.V)'in ana ve babasını cem'an Sa'd'e feda etmesidir.</p>

    <p>Dördüncüsü: Uhud gününde Nebi (S.A.V)'nin sağında ve solunda Cebrail ve Mikâil'i görmüş olma hususiyeti­ne sâhibdir.</p>

    <p>                      (Hz. M. Sâmi (k.s.) Ashâb-ı Kiram)</p>

    

---

2 Nisan Pazar

    <p class="StilbalkAriallksatr063cm">ŞEHİDLER İÇİN YEDİ HASLET VARDIR</p>

    <p>Peygamberimiz (S.A.V) şehidler için yedi haslet, fazi­let vardır, buyurmuştur.</p>

    <p>1) İlk kanın aktığında mağfiret olunur.</p>

    <p>2) Cennette makamını görür.</p>

    <p>3) Cennette hûr-i îynden yetmişikisini tezevvüç eder.</p>

    <p>4) Kabir azabından halâs olur.</p>

    <p>5) Mahşerin pek korkunç en büyük ağıt, feryad gü­nünde emin olur.</p>

    <p>6) Başına yakuttan vekar tacı konulur.</p>

    <p>7) Ehl-i beytinden yetmiş kişiye şefaat eder. (Râmuz'ul Ehâdis)</p>

    <p>Saff-ı Harbde şehid olan kişi öldürüldüğünde ölüm acısını duymaz. Ancak sizden birisinin azasını parmak ile sıkılırken ne kadar zahmet görürse şehid olan da o kadar zahmet hisseder.</p>

    <p>Resûlullah (S.A.V) Uhud Harbi'nde şehid olan şühedânın ortasında durur da Ashâb'ına hitaben:</p>

    <p>- "Ben Kıyamet gününde bu mübarek şehidlerin Al­lah (c.c.) yolunda bezl-i hayat ettiklerine şehâdet edece­ğim. Bunları kanları ile sarıp defin ediniz. Harb meyda­nında her yaralanan şehid Mahşer gününde kalkarken kanları aka aka kalkacaktır. Rengi kan rengidir. Fakat kokusu misk kokusu gibidir?"</p>

    <p>İşte şehidler Hak divanına vardığında onlann nişan­lan, iftihar madalyaları bu olacaktır.</p>

    <p>(Uhud Gazvesi, Hz. R. M. Sâmi (K.S.) Sh. 52)</p>

    

---

3 Nisan Pazartesi

    <p class="StilbalkAriallksatr063cm">ULU HAKAN'IN DIŞ SİYASETİNDEN BİR MİSAL</p>

    <p>İngiltere doğuda bir ermeni prensliği kurdur­mak istiyordu. Bunun için ermenileri ayaklandır­dı. Abdulhamit Han bu ermeni ayaklanmasını bastırdı. Bir defa daha meydana gelmemesi ve halkın kendini koruması için Hamidiye süvari alaylarını kurdu. Subayları Kürd beylerinden ve çocuklarından seçildi. Bunlara verilen en yükseği albay olan subay rütbeleri yalnız kendi alayların­da geçerli idi. Bu ise Avrupa devletlerinin işine gelmiyordu. Bunun için İngiltere, Fransa ve Rus­ya (11.5.1895) da Kürt alayların ilgasını ve ermenilerden jandarma birliklerinin kurulması gibi maddeler içeren bir nota verdiler.</p>

    <p>Abdülhamid Han zor durumdaydı. Gerçi bu notaya Almanya, Avusturya, Macaristan ve İtal­ya'nın katılmasına engel olmuştur. Ancak diğer­leri bertaraf edilmeliydi. Bunun için de ünlü ta­rihçi Harotaux'a göre Fransa dışişleri bakanına yüklü bir miktarda rüşvet verilerek bu ittifak par­çalanmış oldu. Böylece İngiltere'nin tek kalacağı­nı hesaplayan yüce hakan 11 Mayıs'ta notayı red­detti. Bu örnek Abdulhamit Han'ın siyasi dehasının bir ürünüdür.</p>

    

---

4 Nisan Salı

    <p class="StilbalkAriallksatr063cm">DİRİLİŞ GÜNÜ HAKTIR</p>

    <p>Müslüman, ölüm sonrası dirilmeyi kabullenecek. Diriliş gü­nünü inkâr eden kâfirdir ve ona "dehrî = dinsiz" denir. Ölülerin (diriliş gününde) dirilmeleri haktır. Cenab-ı Hak şöyle buyuru­yor:</p>

    <p><b>"Sizi (aslınızı) ondan (topraktan) yarattık. Sizi (ölümünüz­den sonra) yine ona döndüreceğiz. (Ba's zamanında da) sizi bir kere daha ondan çıkaracağız."</b> (Tâhâ: 55)</p>

    <p>Bil ki Kıyamet haktır ve ona hazırlanmak farzdır. Allah Celle ve Âlâ şöyle buyuruyor:</p>

    <p>"(Birinci) Sûr-a üfürülmüş (üfürülecek), artık, Allah'ın dile­dikleri müstesna olmak <b>üzere, göklerde kim var, yerde kim varsa hepsi düşüp ölmüştür (ölecektir). Sonra ona bir daha üfürülmüştür (üfürülecektir). O anda görürsün ki (ölüler dirilip) ayakta bakınıp duruyorlar."</b> (En-Zümer: 68) Diğer bir âyet meali:</p>

    <p><b>"...azıklanın. Muhakkak azığın en hayırlısı (dilenmekten; insanlara yük olmaktan) kaçınmaktır. Ey kâmil imân sahiple­ri, benden korkun"</b>. (El-Bakara:198) Başka bir âyet meali:</p>

    <p><b>"Şübhe yok ki o ayırd etme günü, onların, topunun (va'd ve ta'yin edilmiş) vakitleridir."</b> (Ed-Duhân: 40) Cenâb-ı Hak (meâlen) buyuruyor:</p>

    <p><b>"Sûr'a üfürüleceği gün (ü) de (hatırla) ki (o gün) -Allah'ın diledikleri müstesna olmak üzere- artık göklerde kim var, yer­de kim varsa hepsi dehşetle korkmuştur. Her biri hor ve hakir O'na gelmişlerdir."</b> (En-Neml: 87)</p>

    <p>Allah Teâlâ buyuruyor:</p>

    <p><b>"(Evet) kişinin kaçacağı gün: Biraderinden, anasından ba­basından, karısından ve oğullarından."</b> (Abese: 34-36) Başka bir âyet meali:</p>

    <p><b>"Âlemlerin Rabbi (olan Allah'ın hükmü) için insanların (kabirlerinden) kalkacağı günde"</b>. (Et-Tatfîf: 6) Bu günle alâkalı diğer bir âyet meali:</p>

    <p><b>"Melekler de. Ruh da oraya bir günde (Kıyamet gününde) yükselip çıkar ki mesafesi (dünya seneleriyle) elli bin yıldır."</b> (EI-Meâric: 4) Binaenaleyh, Kıyameti inkâr eden Allah'a küfr et­miştir.</p>

    <p>                                  (Sevad ü'l Azam Sh. 57)</p>

    

---

5 Nisan Çarşamba

    <p class="StilbalkAriallksatr063cm">ALLAH (C.C.)'A NASIL İNANMALIYIZ</p>

    <p>Mükellef her akıllıya ilk önce farz olan Allah (C.C.)'ın varlığını, birliğini bilmek ve O'na iman etmektir. O'nun varlığını, birliğini, ilim ve kudre­tini bilmenin yolu, sahîh ve doğru bir muhakeme ve düşünüştür.</p>

    <p>Hz. Peygamber (S.A.V) Efendimiz'in şu müba­rek sözlerine dikkat ediniz:</p>

    <p>"Allah'ın varlığını, birliğini anlamak için gökle­re bakın, yere bakın, kendi nefsinize bakın ve bü­tün bunların yaratılışındaki, akıllara hayret veren incelikleri, bunların kendiliğinden olup olamayacaklarını düşünün: Çünkü bunlar Allah'ın varlığı­nı, birliğini gösteren belirtilerdir. Lâkin, Allah'ın zâtını, mahiyetini düşünmeyin, Allah acaba şöyle midir? Böyle midir? O'nun görmesi, işitmesi na­sıldır? diye düşünmeye kalkışmayın. Zira buna kudretiniz yetmez; ne kadar özenseniz bunu hakkıyla bilemezsiniz. Şaşırırsınız; bilgi ve görgü öl­çüleriniz buna yetmez."</p>

    <p>Bizim vazifemiz, Allah (c.c.)'ın varlığını bilmek, onu sıfatları ve isimleriyle tanımak ve o suretle îman etmektir. (İ. Dini Sh. 63)</p>

    <p>Allah (c.c.) cümlemizi kendisini hakkıyle bilme­ye çalışan kullarından eylesin. (Amin).</p>

    

---

7 Nisan Cuma

    <p class="StilbalkAriallksatr063cm">SULTAN ALAÂDDİN KEYKUBÂD (R. ALEYH)</p>

    <p>Güzel yüzlü, melek tabiatlı, adalete eğilimi fazla, doğ­ruluktan şaşmayan, zekâsıyla yeryüzünü bezeyen, sayı­sız fetihlerde bulunmuş bir padişahtı. Sultanlığı boyun­ca adalet, baştâcı edilmişti. Sultanü'l-ulemâ, Sadreddîn-i Konevî ve Molla Hünkârî gibi nice velîler, fazıllar, Keykubâd döneminde Konya'ya toplanmışlardı. Ertuğrul Gâzî de bu büyük sultanın adalet ışığı altında koş­muştu.</p>

    <p>Alaâddin Keykubâd, Konya Kalesi'nin gökyüzüne yükselen dış duvarlarını yaptırmıştır. İnşaat bitince ka­pısının üzerine esere uyacak kitabe hazırlamasını Sultanü'l-ulemâ'dan rica etmişti. O da Arapça olarak şu söz­leri nazmetmiştir:</p>

    <p>"Bu savunma duvarları, coşkun akınları (hücumları) da, geçmişin korkulu hayellerini de yüzgeri eder. Gece­nin karanlığını ağlayıp sızlamakla gidermek nasıl müm­kün değilse, tedbirsizlikten doğacak felâketlerin tesiriy­le dövünmek de fayda vermez."</p>

    <p>Moğollar'ın saldırıları sebebiyle Keykubâd'dan yar­dım talep eden Abbasî Halifesi Nâsırbillah, elçi olarak Şahabeddin Sühreverdî (k.s.) Hazretleri'ni göndermiş, bu vesileyle sultanlık izni, kıymetli hediyeler, bedeli biçilemeyecek değerde hil'atlar da sunmuştur. Keykubâd, bu ziyaret sırasında Sühreverdî (k.s.) Hazretleri ile uzun sohbetlerde bulunmuş ve nasıl bir söz ustası olduğunu ispatlamıştır.      </p>

    <p>(Bostanzâde Yahya Efendi, Tarih-i Sâf)</p>

    

---

8 Nisan Cumartesi

    <p class="StilbalkAriallksatr063cm">MUS'AB BİN UMEYR (R.A)</p>

    <p>Hicret-i Seniyye'den evvel Medîne-i Münevvere'de ilk Cum'a namazını Mus'ab bin Umeyr (R.A) kıldır­mıştır.</p>

    <p>Berâ bin Âzib (R.A) der ki: Bizimle Medîne-i Münevvere'ye ibtidâ Hicret eden, Mus'ab bin Umeyr (R.A) olup, sonra Ammâr bin Yâsir, Sa'd İbn-i Ebî Vakkas, Abdullah İbn-i Mes'ûd, Bilâl-i Habeşî (R.A)'den sonra yirmi râkib ile Ömer ibn'il Hattâb (R.A) Hazerâtıdır.</p>

    <p>Yevm-i Uhud'da yirmi bir yerinden yaralanmışdır. İbn-i Kum'et'ül-Leysî tarafından şehîd edilmiştir. Şehid olunca bayrağı Hz. Ali (R.A) almışdır.</p>

    <p>Habbâb bin Eret (R.A)'den şöyle rivâye edilmiştir:</p>

    <p>"Biz Rızâ-yı Bâri'yi kasd ederek Nebî (S.A.V) ile Medine'ye hicret ettik. Artık ecir ve mükâfatımız Cenâb-ı Hakk'a vâcib oldu. Yoldaşlarımızdan bu ecir ve nimetten hiçbir şey tatmadan âhirete gidenler vardır. Ki Mus'ab bin Umeyr bunlardan birisidir. Dostlanmızdan kendilerine hicret semeresi olan bu meyveyi devşirenler de vardır. Mus'ab Uhud günü şehid olmuştu da biz onu saracak bir kefen bulamamıştık. Yalınız Şehid'in bir kaftanını bulmuştuk. Bu aziz şehidi ona sarmaya çalış­mış idik. Başını bururken ayakları açılıyordu, ayaklarını kapatırken başı açığa çıkıyordu. Bu yoksulluk karşısın­da Nebî (S.A.V) bize şehîd'in başını örtmemizi ve ayak­larının üstüne "İzcir" denilen kokulu otdan koymaklığımızı emreyledi."</p>

    <p>(Hz. R. M. Sâmi (k.s.), (Ashab-ı Kiram, Sh.: 330)</p>

    

---

9 Nisan Pazar

    <p class="StilbalkAriallksatr063cm">MALI UĞRUNDA ÖLDÜRÜLEN ŞEHİD OLUR</p>

    <p>Resûlullah (S.A.V)'a bir adam geldi; ve:</p>

    <p>-Yâ Resûlallah! Bir kimse gelip benim malımı almak isterse ne buyurursun? dedi. Resûlullah (S.A.V):</p>

    <p>- "Ona malını.verme!" buyurdu.</p>

    <p>- Şayet benimle mukatele ederse?</p>

    <p>- "Sen de onunla mukatele et!"</p>

    <p>- Ya beni öldürürse?</p>

    <p>- "O halde şehid gidersin."</p>

    <p>- Ya ben onu öldürürsem?</p>

    <p>- "O cehennemde olur" buyurdular. (S. Müslim Terc. C.2)</p>

    <p>Yine Resûlullah (S.A.V):</p>

    <p>"Her kim malı uğrunda öldürülürse şehittir" buyur­muştur.</p>

    <p>Keza yine: "Her kim malı uğrunda öldürülürse o kimse şehittir, kim canı uğrunda öldürülürse o kimse şehittir, her kim dini uğrunda öldürülürse o kimse şe­hittir; her kim ırzı, namusu uğrunda öldürülürse o kim­se şehittir" buyurulmuştur. (S. Müslim Ter. C. 2/519)</p>

    <p>Haksız yere malını elinden almak isteyen bir suikastçiyi öldürmek caizdir. Bunda diyet ve kısas da yoktur. Müdafaa hususunda malın azı çoğu müsavidir.</p>

    <p>Malı, canı, namusu ve dini uğrunda öldürülen kimse şehittir.</p>

    <p>Yine geceleyin birinin evine girerek hırsızlık eden bir şahsı hâne sahibi arkasından takip ederek öldürürse, İmam-ı Azam (R.A)'a göre bir şey lâzım gelmez. (S. Müslim C. 2)</p>

    

---

10 Nisan Pazartesi

    <p class="StilbalkAriallksatr063cm">ŞEFKAT VE MERHAMET</p>

    <p>Ebû Hüreyre (R.A) Resûlullah (S.A.V)'ın şöyle buyur­duğunu anlattı:</p>

    <p>- Adamın biri yolda yürüyordu. Çok susadı. Bir ku­yu buldu, kuyuya indi. Ondan su içti. Çıktığı zaman kö­pek gördü. Susuzluktan toprağı yalıyordu. Adam kendi kendine şöyle dedi:</p>

    <p>- Bu köpek çok susamış, daha önce benim susadığım gibi. Hemen kuyuya indi. Ayakkabısına su doldurdu. Ağzı ile tuttu; yukarı çıkardı. Köpeği suladı. Bunu yap­tığı için de, Allah'a şükretti. Bu sebeple, (Allah tarafın­dan) günahları bağışlandı."</p>

    <p>Ashap sordu:</p>

    <p>- Yâ Resûlallah! Bu gibi hayvanlara yapılan iyiliğe bizim için ecir var mıdır?</p>

    <p>Resûlallah (S.A.V) şöyle buyurdu:</p>

    <p>- "Evet, ciğer taşıyan canlıda sizin için ecir vardır."</p>

    <p>- Yine Resûlullah (S.A.V): "Merhametli olmayan cen­nete giremez" buyurmuşlardır.</p>

    <p>Resûlullah (S.A.V) bir başka hadîs-i şeriflerinde şöyle buyurmuşlardır:</p>

    <p>- "Müslümanın müslümanda altı hakkı vardır. On­lardan biri bırakılsa sorumlu duruma düşülür. Şunlar­dır</p>

    <p>1) Davet ettiği zaman icabet edilmesi,</p>

    <p>2) Hasta olduğu zaman ziyaret edilmesi,</p>

    <p>3) Öldüğü zaman cenazesine gidilmesi,</p>

    <p>4) Karşılaştığı zaman selâm verilmesi,</p>

    <p>5) Nasihat isterse nasihat edilmesi,</p>

    <p>6) Aksırırsa Allah'tan rahmet dilemesidir."</p>

    <p>(Tenbihü'l Gâfilîn)</p>

    

---

11 Nisan Salı

    <p class="StilbalkAriallksatr063cm">PEYGAMBER (S.A.V) EFENDİMİZİN HİTABET VE BELAGATLERİ</p>

    <p>Peygamberimiz (S.A.V), arap kabilelerinin en fasihi olan Kureyş'te doğmuşlardır. Kendileri "En fesâhatliniz benim" buyururlardı. Cennet ehli de onun bu fesîh ve beliğ lisanı ve şivesi ile konuşacaktır.</p>

    <p>Mescidde konuştukları zaman asaya, harb meydanın­da ise yaya dayanırlardı.</p>

    <p>Bir din dâvetçisi olarak konuşmalarında dini vecd ve heyecanın coşkunluğu görülürdü.</p>

    <p>En katı yürekler O (S.A.V)'nun sözlerinin tesiriyle yu­muşardı. En heyecanlı zamanlarda O (S.A.V)'nun sözle­ri, alevlenen, köpüren duygulan teskin eder, birbirine en müthiş düşmanlık hisleriyle dolu olanları yumuşatır­dı.</p>

    <p class="StilbalkAriallksatr063cm">PEYGAMBER (S.A.V) EFENDİMİZİN MÜLAKAT VE ZİYARETLERİ</p>

    <p>Peygamberimiz (S.A.V) kendileriyle görüşmeye gelen ziyaretçileri kabul ederler, onlarla musafaha etmek için önce davranırlar, musafaha esnasında ellerini daha önce çekmek itiyadında değillerdi. Söz bitmeden diğer söze cevap vermezlerdi.</p>

    <p>Birilerini ziyarete gittikleri zaman kapının sağ ve sol kanadı önünde dururlar. "Esselâmü aleyküm" derler. İçeri girmek için izin isterler, müsaade edilirse girerler, edilmezse geri dönerlerdi. Yolda gördüğü herkese se­lam verirlerdi.</p>

    

---

12 Nisan Çarşamba

    <p class="StilbalkAriallksatr063cm">CEMÂATİN FAZİLETİ</p>

    <p>Peygamber Efendimiz (S.A.V) buyuruyor:"Cemaatle kılınan namaz, münferit kılınan namazdan yirmiyedi derece faziletlidir." (Buhârî)</p>

    <p>Ebû Hureyre (R.A)anlatıyor: "Aleyhi's-salatü ve's-selâm Efendimiz bazı kimseleri namazda göremeyin­ce, buyurdu ki: (Kendi kendime şöyle) düşündüm; bir kişiye namaz kıldırmayı emredeyim, sonra cemaate iş­tirak etmeyenin evini yakayım."</p>

    <p>Osman (R.A)'ın rivayet ettiği bir Hadisde: "Yatsı na­mazını (cemaat ile) kılan yarı geceye kadar ibadet et­miş, sabah namazını cemaatle kılan ise gecenin tama­mını ibadetle geçirmiş sayılır" deniliyor.</p>

    <p>İbn Abbas (R.A) der ki: "Ezanı duyduğu halde icabet etmeyen, kendisi hayrı düşünmediği gibi, onun için de iyilik düşünülmemiştir."</p>

    <p>Ebû Hureyre (R.A): "Kulağına erimiş kalay dökülme­si, ezanı işitip namaza icabet etmemekten daha hayır­lıdır"demiştir.</p>

    <p>İmam Gazali şöyle anlatır: "Denildi ki kıyamette bir kavim, yüzleri parlak yıldız gibi haşrolacaktır. Melek­ler "Sizin ameliniz ne idi ki yüzünüz böyle parlak­tır?" diye sorarlar. Onlar: "Ezanı duyunca başka hiçbir şeye bakmaz hemen abdest alır, (namaza gider) dik derler. Bir taife daha haşrolacak ki bunlann yüzleri ay gibi. Bunlara da aynı sual sorulunca: "Biz vaktinden evvel abdest alırdık"derler. Sonra yüzleri güneş gibi olan taife görülecek. Bunlar da "biz ezanı mescidlerde dinlerdik" diyeceklerdir."</p>

    <p>(İhyâu Ulumi'd-din, C.1, Sh. 404)</p>

    

---

13 Nisan Perşembe

    <p class="StilbalkAriallksatr063cm">HZ. OSMAN B. AFFÂN (R.A)</p>

    <p>Hz. Osman b. Affân Fil Vak'asından 6 sene evvel doğ­muştur. Künyesi Ebû Âmir'dir.</p>

    <p>"Zînnureyn" lakabıyla meşhur olmuştur ki "iki nur sahibi" demektir. Resûlullah (S.A.V) Efendimizin kerî­mesi Rükiyye (r.anha) ve onun vefatı üzerine diğer kerîmesi Ümm-i Gülsüm (r.anha)'ü tezevvüç etmesi bu unvan ile meşhur olmasına vesile olmuştur.</p>

    <p>Hz. Ebû Bekir (R.A), Hz. Osman (R.A)'a İslamiyetten bahsetmiş, Resûlullah (S.A.V)'e götürmek üzereyken Resûl-i Ekrem (S.A.V) Hz. Ebû Bekir (R.A)'ı ziyarete gel­di. Orada Hz. Osman (R.A)'a:"Allah'ın ihsan ettiği cen­nete rağbet et. Ben sana ve bütün insanlara hidayet rehberi olmak üzere gönderildim" dedi.</p>

    <p>Hz. Osman (R.A) diyor ki:</p>

    <p class="c7">"- Resûl-i Ekrem (S.A.V)'in lisanından duyduğum sözler o kadar saf ve sade, o kadar i'câzkâr bir te'sîri hâizdi ki kelime-i şahadet kendi kendine ağzımdan döküldü. Elimi Resûl-i Ekrem (S.A.V)'e vererek müslüman oldum."</p>

    <p>Hz. Osman (R.A) bir çok harplere iştirak etmiş, Tebük Gazasında İslâm Ordusunun üçte birini yalnız kendisi teçhiz etmiştir. Bu yüzden Resûl-i Ekrem (S.A.V) bir hut­be î'rad ederek:</p>

    <p><b>"- Yâ Rabbi ben Osman'dan razıyım. Sen de On­dan razı ol!"</b> diye dua buyurmuştur.</p>

    <p>(Hz. M. Sâmi (k.s.), Hz. Osman (R.A) Sh. 7)</p>

    

---

14 Nisan Cuma

    <p class="StilbalkAriallksatr063cm">İSLÂM ÂLİMLERİNİN İLME VERDİĞİ EHEMMİYET</p>

    <p>İslâm büyüklerinin (R.A) güzel ahlâklarından biri de, kendilerinden ilim ve marifet tahsil edenlerin ihlâslı ol­malarını arzu etmeleridir. Birtakım alâmet ve ema­relerle ihlassız olduğunu anladıkları bir talebeyi okut­maya yine devam ederler bir taraftan da, onun niyetini düzeltmesi için Allah (c.c.)'a dua ve niyazda bulunur­lardı. Bu suretle hem kendileri sevap kazanır, hem de talebeleri. Âlimler, dine hizmet olsun diye talim ve ted­risi asla elden bırakmazlardı. Çünkü ilim iki şey için öğ­renilir:</p>

    <p>1) Onunla amel etmek için</p>

    <p>2) Dine hizmet için</p>

    <p>İlim tahsil eden de bunlann her ikisi de bulunursa se­vabı tam olur. Yalnız biri bulunursa noksan olur. Fakat her iki halde de ecir ve sevap kazanılır.</p>

    <p>Aliyyül-Havvâs (R.A) derdi ki: <b>"Hiç bir ilim sahibi yoktur ki onunla amel etmemiş olsun. İsterse onun ameli sadece kendisi için olsun. İlim sahibi bir günah işlediği zaman muhakkak nadim ve tevbekâr olur. Eğer, o bunun bir günah olduğunu bilmemiş olsaydı, nadim ve tevbekâr olmayacaktı; belki günahı ile ifti­har edecekti. Demek ki hidayet bulması ilmi sebebi ile olmuştur. Bu itibarla o, bilgisi ile amel etmiş olur. Öyleyse ilim herhalde faydalıdır. Ve her asırda, her insanın bilgisi amelini artırmasına vesile olur."</b></p>

    <p>(Tenbihül-Muğterrin Sh.116)</p>

    

---

15 Nisan Cumartesi

    <p class="StilbalkAriallksatr063cm">SULTAN MAKMUD GAZNEVÎ</p>

    <p>Gazneli Devletinin (962-1187) ikinci padişahıdır. Hak­sever, âdil, huyu da yüzü de güzel birisidir. İyâz (R.A)'ı kendisine en yakın arkadaş ve özel yoldaş seçmiştir. Hocası Hasan Meymendî (R.A)'i vezirlik makamına ge­tirmiştir. Çevresine zamanın en ünlü ve değerli bilginle­rinden bir arkadaş topluluğu temin etmiştir.</p>

    <p>Kendisi ilim ve faziletle bezenmiş bir kişidir. Başlıbaşına bir irfan hazinesi olan Tefrid adlı eserin müellifi­dir. Bu kitap bilhassa fıkıh mevzularını ihtiva eden bir eserdir. Her gece en güzel elbiselerini giyinip Allah-ü Teâlâ'ya beceriksizliğini, acizliğini açıklayarak duada bulunur, sabaha kadar namaz kılarmış. Farsça bir şiirin­de şöyle der:"Ne ülkeler fetheden, ne buyruklar yürü­ten bir hakanım./Bu kapının (Allah kapısının) dilencile­rinden biriyim."</p>

    <p>İdâresinin âdilliği yeryüzünü kılıcına boyun eğdirmişti. Bağdat halifesi, âdilliğinden dolayı onun sultanlı­ğına müsaade etmiştir. Deylem sultanlarından Mecdüddevle'den halkın şikâyetleri kulağına gelince sefere çık­mış Gürcan, Irak, İsfahan, Rey, Tâberistan, Horasan, Kirman ve Havarizm illerini almıştır. Savaş için dâima bin fil beslemiştir. Hazineleri zengin, fethettiği ülkeler sayısızdı.</p>

    <p>Firdevsî, Şehnamesini her beyiti bir altın vaadiyle otuzbeş yıl uğraşarak Sultan Mahmud adına yazıp ta­mamladı. Şâir, bu altmışbin beyitlik eserini Has İyaz aracılığıyla Sultan Mahmud'a taktim etti.</p>

    <p>(Bostanzâde Yahya Efendi, Tarih-i Sâf)</p>

    

---

17 Nisan Pazartesi

    <p class="StilbalkAriallksatr063cm">AKÎKA KURBANI:</p>

    <p>1- Yeni doğan çocuğun başındaki ana tüyüne "akika" denir. Böyle bir çocuk için şükrane olarak kesilen kurbana da "akika" adı verilmiştir. Bunun müslümanlarca asıl adı "nesike" dir.</p>

    <p>Akika, bizce mubah ve nihayet menduptur. Eimmei selâseye göre sünnettir, zahiriyyeye göre de vaciptir.</p>

    <p>2- Akika kurbanı, çocuğun doğduğu günden baliğ olacağı güne kadar kesilebilir. Fakat yedinci günü kesilmesi efdaldir. Çocuğun yedinci günü adı konulur ve başının saçları kesilip ağırlığınca altın veya gümüş tasadduk edilir ve aynı günde bu kurban kesilir ki, böyle yapılması, Eimmei selâsece müstehaptır.</p>

    <p>3- Kurbana elverişli olan her hayvan, akikaya da elverir. Oğlan çocuğu için kesileceği gibi kız çocuğu için iki koyun kesilmesine kail olanlar da vardır.</p>

    <p>4- Akikanın kemikleri, çocuğun sıhhat ve selâmetine tefe'ül için kırılmayıp yalnız mafsalla­rından ayrılır, o suretle pişirilir. Bu müstehaptır. Diğer bir bakımdan da çocuğun tevazuuna, beşerî gilzattan, ihtirastan tecerrüdüne tefe'ül için ke­miklerin kırılması müstehap görülmüştür. Akika­nın etinden kesen yiyebilir. Başkalarına da yedirebilir ve tasadduk eder.</p>

    <p>(Ö. N. Bilmen (Büyük İslâm İlmihali)</p>

    <p> </p>

    

---

18 Nisan Salı

    <p class="StilbalkAriallksatr063cm">HACE YAKÛB ÇERHİ (K.S.)</p>

    <p>Mısır'da zahir ilimlerini tahsil ederken içini bir cezbe-i Rahmani kapladı... Ve Buhara yolunu tuttu...</p>

    <p>Şah Nakşibend'in huzuruna geldiğinde aralarında şu konuşma geçti.</p>

    <p>Yakub:</p>

    <p>- Beni hizmetinize kabul buyurup ders tâlim eder misiniz? efendim.</p>

    <p>- Gidilecek zamanda mı geliyorsunuz?</p>

    <p>- Gönlünüzün bir köşesinde bize bir yer lütfetmez misiniz?</p>

    <p>- Ne yüzden?</p>

    <p>- Siz bir ulu kişisiniz. Herkesin makbulüsünüz.</p>

    <p>- Ya herkesin makbulü olmak şeytanî bir hâl ise?</p>

    <p>- Size bir hadis-i şerif ile cevap vereyim:</p>

    <p>"Allah bir kulunu dost edinmek isterse onu herkese sevdirir (makbul eder)."</p>

    <p>- Güzel... O halde istihare edelim. Ederler... Yakubu Cerhi diyor ki:</p>

    <p>- Acep kabul olunmazsam halim nice olur diye sa­baha kadar endişeler içinde kıvrandım durdum. Sabah­leyin huzura vardım.</p>

    <p>Hazret: - Kabul olundun! buyurdular ve dersimi verdiler.</p>

    <p>Yakup diyor ki: "- Şimdiye kadar okuduğum ilimle­rin şer'i tatbikini, öğrendiğim güzel ahlâkın nefsimde yaşanmasını ve mânevi hallerin seyir ve tekâmülünü ondan öğrendim. Zevkine daldım ve YOL BU YOL ol­duğunu anladım, ELHAMDÜLİLLAH."</p>

    <p>(M. Hâni. Âdab, Sh.: 100)</p>

    

---

19 Nisan Çarşamba

    <p class="StilbalkAriallksatr063cm">FAKİRLERİN FAZİLETİ</p>

    <p>Resûlullah (S.A.V) Efendimize fakirler bir elçi gönder­diler. Elçi şöyle söyledi:</p>

    <p>- Zenginler bütün hayrı götürdüler. Onlar hacca gi­diyorlar Bizim hacca gitmeye gücümüz yetmiyor. On­lar sadaka veriyorlar. Bizim sadaka vermeye gücümüz yetmiyor. Bilhassa hastalandıkları zaman, fazla malları­nı öbür âleme hazırlık için gönderiyorlar.</p>

    <p>Bunu dinledikten sonra, Resûlullah (S.A.V) şöyle bu­yurdu:</p>

    <p>- "Fakirlere benim için söyle. İçinizden sabırlı olup, nefsine hâkim olana üç mükafat vardır ki, bunlar zen­ginlerde bulunmaz.</p>

    <p>Birincisi şudur: Cennette yakuttan bir köşk vardır.</p>

    <p>Cennet ehli onu, dünya ehlinin yıldızlara bakıp gör­düğü gibi görür.</p>

    <p>Oraya, fakir peygamber, fakir şehit ve fakir mü'min girer. Başkaları oraya giremezler.</p>

    <p>İkincisi şudur: Fakirler, cennete zenginlerden yarım gün önce gireceklerdir. Bu ise dünya hesabına göre beşyüz senelik bir zamandır. Orada, bu süre içinde, istedik­leri gibi yiyip, içip yaşarlar.</p>

    <p>Halbuki Davud'un oğlu Süleyman, diğer peygamber­lerden kırk yıl sonra cennete girecektir. Bunun sebebi, dünyada Allahu Teâlâ'nın ona ihsan ettiği mülktür.</p>

    <p>Üçüncüsü şudur: Bir fakir halis niyetle, Allah sübhandır. Hamd Allah'a mahsustur. Allah'tan başka ilâh yok­tur. Allah yücelerin yücesidir, duasını yaparsa zengin de aynı tesbihi halis niyetle yapsa üstelik onbin dirhem sadaka verse, yine de fakirlere yetişemez. Diğer iyi amelleri de buna göre hesap et."</p>

    <p>O elçi gidip bu durumu fakirlere anlattığı zaman, hep bir ağızdan şöyle dediler</p>

    <p>- Razı olduk; yâ Rabbi! Razı okluk; yâ Rabbi!...</p>

    <p>Tenhihü'l Gâfilin</p>

    

---

20 Nisan Perşembe

    <p class="StilbalkAriallksatr063cm">SİHİR VE TILSIM</p>

    <p>Sahibini veya başkasını zararlandırması bakı­mından mezmûmdur. Sihir vâki'dir. Kur'ân bunu haber vermiştir; hatta çok samimî olan karı-koca arasını açmak için bir vâsıta olarak ona başvuru­lur. Peygamberimize bile sihir yapılmış ve kendi­si hastalanmıştır. Cebrail aleyhi's-selâm'ın haber vermesi üzerine kuyu dibinde taş altındaki sihir vâsıtası çıkarılmıştır. (Buharı ile Müslim, Hz. Âişe'den rivayet etmişlerdir.)</p>

    <p>Sihir yıldızların doğuş yerlerini hesâb ederek maddelerdeki hassaları bilmekle istifâde edilen bir nevi ilimdir. O maddelerden, sihir edilecek adamın heykeli yapılır, yıldızların doğumunun muayyen saati beklenir, şerî'ate uymayan fahiş ve küfür sözler söylenerek şeytan'dan yardım istenir ve bütün bunlardan âdet-i ilâhî gereğince sihir yapılan kişide acâib hâller görülür. İlim olmaları bakımından bunları öğrenmek fena değilse de, bunlar insanları zararlandırmaktan başka bir şeye yaramazlar. Fenalığa yol açan her şey, fenâ olduğu için bu ilim de mezmûmdur. Hattâ, iyi bir ada­mı öldürmek isteyen bir zâlime, bulunduğu yeri göstermek, bildiği şeyi olduğu gibi ifâde etmek bakımından bir ilimdir, fakat zarar doğurduğu için mezmûmdur. Burada yalan söylemek vâcibdir. (İhya Cilt: 1)</p>

    

---

21 Nisan Cuma

    <p class="StilbalkAriallksatr063cm">PEYGAMBER (S.A.V) EFENDİMİZİN ZİKİRLERİ</p>

    <p>Cenâb-ı Hakk (c.c.) Kur'ân'da:"Onlar (mü'minler) ayakta iken, otururken ve yatarken (daima) Allah'ı zik­rederler."(Âl-i İmran 191)</p>

    <p>"Nice adamlar vardır ki, hiçbir ticaret, hiç bir alışveriş onları zikrullahtan alıkoymaz." (En-Nûr 37)</p>

    <p>Kur'ân tebliğcisi o büyük önder, bu emir ve sıfatların en canlı timsâli idiler.</p>

    <p>Her zaman, daima Allah (c.c.)'ı zikreder daima O'nun adını takdis ederlerdi.</p>

    <p class="StilbalkAriallksatr063cm">PEYGAMBER (S.A.V) EFENDİMİZİN ÂDET VE MEŞGALELERİ</p>

    <p>İmâm-ı Tirmizi, "Şemâil"inde Hz. Ali (R.A)'den nak­len Peygamberimiz (S.A.V)'in vaktini üç işe tahsis ettik­lerini kaydeder. Bu vakitlerin bir kısmını ibâdetlere, bir kısmı âmme (halkın) işlerine, bir kısmı da şahsî meşgalelere tahsis edilmişti.</p>

    <p>Hz. Resûlullah (S.A.V) gecenin yansı, yahut üçte ikisi geçtikten sonra kalkarlar, dişlerini misvakla ovarlar, sonra abdest alıp Teheccûd namazı kılar, daha sonra da sabah namazı için mescide çıkarlardı.</p>

    <p>Sabah namazından sonra güneş doğuncaya kadar isti­rahat ederlerdi. Onlara vaaz ve nasihatta bulunurlardı. Kuşluk vakti dört veya sekiz rekât namaz kılarlar, buna müteakip evlerine giderler, evlerinin işiyle meşgul olur­lardı. İkindi namazından sonra zevcelerini teker teker ziyaret ederlerdi.</p>

    

---

22 Nisan Cumartesi

    <p class="StilbalkAriallksatr063cm">HZ. EBÛ BEKİR (R.A)'İN HALİFE SEÇİLMESİ</p>

    <p>Resûl-i Ekrem (S.A.V)'in vefatından sonra müslümanlar toplanmıştı.</p>

    <p>Hz. Ömer (R.A) Hz. Ebû Bekir (R.A)'in kendini aday gösterdiğini duyar duymaz ani bir fikirle "İçinde Hz. Ebû Bekir (R.A) gibi bir zat bulunan bir cemaatin riya­setine geçmeyi kat'iyyen kabul edemeyeceğini" söyle­miş ve münakaşa esnasında Hz. Ebû Bekir (R.A)'e:</p>

    <p>"Elini uzat sana bey'at ediyorum"demişti.</p>

    <p>Hz. Ömer (R.A)'in bu seçimi tam manasiyle meşru bir intihab idi ve Hz. Ebû Bekir (R.A) minbere çıktı ve ilk nutkunu söyledi:</p>

    <p>"Ey nâs!... Sizin en iyiniz olmadığım halde sizin ba­şınıza geçmiş bulunuyorum. Vazifemi yollu yolunda ifa edersem bana yardım ediniz. Yanılır isem bana doğru yolu gösteriniz, doğruluk emânet, yalancılık hıyanettir. İçinizdeki zaif hakkını alıncaya kadar nazarımda kuvvetlidir. İçinizdeki kuvvetli de, ondan başkasının hakkı alınıncaya kadar zaiftir. Bir millet Allah (c.c.) yolunda cihaddan fariğ olursa o millet zil­lete duçar olur. Bir millette fenalık revaç bulursa bü­tün millet belâya uğrar. Ben Hz. Allah'a ve Peygamber (S.A.V)'e itaat ettikçe siz de bana itaat ediniz. Ben Hz. Allah ve Peygamber (S.A.V)'e isyan edersem sizin bana itaatiniz lâzım gelmez. Haydi namazınıza, Allah Teâlâ cümlenizi rahmetine lâyık kılsın."</p>

    

---

23 Nisan Pazar

    <p class="StilbalkAriallksatr063cm">TİCARETİN ÂDABI</p>

    <p>1. Haramdan sakınıp helâl kazanmaya gayret etmek.</p>

    <p>2. İhtikara kat'iyen tevessül etmemek,</p>

    <p>Mal pahalanacak diye malı piyasaya arzetmemeye ihtikar derler.</p>

    <p>3. İstikametten bir nebze ayrılmamak,</p>

    <p>4. Terazi, ölçek ve metrede dikkatli olmak,</p>

    <p>5. Alırken, zemmedip, satarken medhedmemek,</p>

    <p>6. Yalan yere yemin etmemek,</p>

    <p>7. Müşteriye hakaret etmemek.</p>

    <p>8. Kanaati elden bırakmamak,</p>

    <p>9. Şer'-i şerifin ticaretle ilgili tavsiyelerini okumak ve öğrenmek,</p>

    <p>Ahkâmı ticârete vakıf olmayan kimsenin ticaret yapması câiz değildir. Bir işi yapmadan evvel o işi öğrenmek zarureti vardır.</p>

    <p>10. Hırs ve tama'dan kaçınmak,</p>

    <p>11. Bir mü'minin menfaatini kendi menfaatine tercih etmek.</p>

    <p>12. Kimsenin hakkını üzerine geçirmemek</p>

    <p>13. Tezgâhtar ve kalfalarına kanaatten bahsederek nasihat vermek,</p>

    <p>14. Kendini halktan üstün görmemek,</p>

    <p>15. Kusuruna tevbe etmek,</p>

    <p>16. Karşılıksız, Allah rızas, için ödünç vermek,</p>

    <p>17. Aldığını va'dettiği anda iade etmek,</p>

    <p>18. Fukaraya, merhametle muamele etmek.</p>

    <p>Cenâb-ı Hak bu güzel edeplerle edeplenmeyi cümlemize nasip eylesin.</p>

    <p>(İbrahim Eken, Kulluk, Sh.:55)</p>

    

---

24 Nisan Pazartesi

    <p class="StilbalkAriallksatr063cm">HADİS:</p>

    <p>Ebû Hüreyre Radıya'llahu Anh'den, Resul-i Ekrem Salla'llahu Aleyhi ve Sellem şöyle buyurmuştur:</p>

    <p>"Gerçekten siz, mallarınızla insanları (memnun etme­ye) güç yetiremezsiniz. Ancak onları sizin güler yüz ve güzel huyunuz memnun edebilir.</p>

    <p>İnsanların en âdili idi. Kendi zararına da olsa doğru söyler asla hakk gizlemezdi.</p>

    <p>Çok çalışkandı. Tembeli asla sevmezdi. İlme büyük değer verirdi. Bir gün bir zat ile aralarında şöyle bir muhavvere cereyan etmişti:</p>

    <p>Sahâbî, -Ya Resûlallah, ömrümden ancak bir sene kal­dığını bilsem, Allah'ın rızasını kazanmak için bu müd­det zarfında Allah'a nasıl bir ibaretle ibadet edeyim? Resûlullah'ın cevabı:</p>

    <p>- İlme çalış oldu.</p>

    <p>Sahâbî -Ya Resûlallah, ya bir ay kalmışsa? Resûlullah'ın cevabı:</p>

    <p>- Yine ilme çalış, olmuştu. Üçüncü defa bu zat:</p>

    <p>- Ya Resûlallah, ya bir hafta kalmışsa, deyince. Hz. Peygamber (S.A.V):</p>

    <p>- Ömründe bir hafta da kalmışsa, bir gün de kalmış­sa bir saat de kalmışsa, hayır o fazla bir nefes de kalsa, katiyetle biliyorsan, o bir nefesini de ilim yolunda har­ca "Allah'a yemin ederim ki bir kul Allah'a ilim tahsili gibi bir ibadetle yaklaşmamıştır" buyurmuştur.</p>

    

---

25 Nisan Salı

    <p class="StilbalkAriallksatr063cm">ABDULLAH İBN-İ ABBAS (R.A)</p>

    <p>İbn-i Abbâs (R.A), Resûlullah Sallallahu aleyhi ve sellem'in amcaları Abbâs (R.A)'ın oğludur. İsimleri "Ab­dullah'tır. Hz. Abbas'ın on oğlu içinde yalnız, bu zât-ı âli-kadir nâmdâr bulunmuştur. Valideleri "Ümm'ül-fadl Lûbâbe" Radıyallahu anha'dır.</p>

    <p>Hz. Abdullah, Hz. Abbas'ın ikinci oğludur. Velâdetleri Hicreti Seniyye'den üç sene mukaddemdir. Yeni doğduklarında huzûr-ı Hazret-i Risâlet (S.A.V)'e arz u takdim olunmakla, Hazreti Seyyid'il-Enâm (S.A.V) Efendimiz, Abdullah ibn-i Abbas'a mübarek rik-ı şerifleriyle hurma gibi tatlı bir şeyi ağzında çiğne­yip, çocuk Abdullah'ın damağına tahnik buyurmuşlardır. Yeni doğan çocuklara böylece yapmak âdet idi.</p>

    <p>Yetmişbir yaşlarında, altmışsekiz sene-i Hicriyye'sinde Taifde irtihal etmişlerdir. Beyaz tenli, uzun boylu, sabih'ıl-vech, fasîh'ıl-lisan bir zât-ı âli-kadir idiler.</p>

    <p>Seksen beyit bir kaside kendisine bir defa okundu­ğunda ezber etmiştir. Şerh-i Meşârık'da zikrolunduğu üzere, binaaltıyüz altmış Hadis-i Şerif rivayet etmişler­dir.</p>

    <p>Abdullah İbn-i Abbas (R.A) demiştir ki:</p>

    <p>"- Bir gün Nebiyy-i Ekrem (S.A.V) Hazretleri'nin terkisinde idim. Buyurdu ki:</p>

    <p>"- Evvelâ sana birkaç söz belleteyim! Allah'ı, yani emr ü nehyini gözet ki, Allah da seni gözetsin. Allah'ı gözet ki, onu karşında bulasın. Bir şey istediğin vakit Allah'tan iste. Yardım dilediğin vakit Allah'tan dile. Şu­nu bil ki cemi mahlukat elbirliğiyle sana bir fâide ve menfaat bahşetmek isteseler, Allah'ın sana yazdığından fazla bir şey bahşedemezler. Keza cemi mahlukat elbir­liğiyle sana bir zarar vermek isteseler, Allah'ın sana tak­dir ettiği ziyandan fazlasını yapamazlar. Kalemle işler hitâma erip kaldırılmış, sahifeler de "üzerlerinde yazılar temam olup, kurulmuştur." Bu Hadisi Şerifi Tirmizi ri­vayet edip "Hasen-Sahih" olduğunu söylemiştir.</p>

    <p>(Hz. M. Sâmi (k.s.) Ashâb-ı Kirâm)</p>

    

---

26 Nisan Çarşamba

    <p class="StilbalkAriallksatr063cm">OSMANLI ORDUSUNUN KUVVET VE KUDRETİ</p>

    <p>İspanya Kralı Charles-Guint'in Kanuni nezdindeki fevkalade büyükelçisi Baron van Busberg bakın ne di­yor:</p>

    <p>Osmanlı sistemini kendi sistemimizle kıyas ettiğim zaman, istikbalin başımıza getireceği şeyleri düşünerek titriyorum. Bir ordu galip gelecek ve payidar olacak, di­ğeri de mahv olacaktır. Çünkü, şüphesiz, ikisi de sağ­lam surette devam edemezler. Osmanlı'nın her tarafın­da, kuvvetli bir imparatorluğun bütün kaynakları mev­cut, hiç sarsılmamış bir kuvvet var; sefer görmüş asker­ler, zafer alışkanlıkları, meşakkatlere tahammül kabili­yeti, birlik, düzen, disiplin, kanaatkârlık, uyanıklık var. Bizim tarafta ise, umumi fakirlik, hususi israf, sarsılmış kuvvet, bozulmuş maneviyat, tahammülsüzlük ve idmansızlık var. Askerlerimiz serkeştir, subaylarımız tamâhkârdır. Disiplini istihkar ediyoruz. Sebatsızlık, serkeşlik, sarhoşluk, sefahat bizde bol bol mevcuttur. Bütün bunların en kötüsü Osmanlının zafere, bizim de hezimete alışkın olmamızdır. Neticenin ne olacağını tahminde tereddüt, artık caiz midir?</p>

    <p>(Büyük Türkiye Tarihi-Y. Öztuna)</p>

    <p>***</p>

    <p>Enes İbn-i Malik (R.A) dedi ki, Resûlullah (S.A.V) bu­yurdular:</p>

    <p>"Ebu Bekir'i sevmek mağfireti icab ettirir, Ömer'i sevmek isyân'ın günahlarını yok eder, Os­man'ı sevmek İman-ı takviye eder, Ali'yi sevmek cehennem ateşini söndürür."</p>

    

---

27 Nisan Perşembe

    <p class="StilbalkAriallksatr063cm">ŞEYHÜLİSLÂM İBN KEMÂL</p>

    <p>Asıl adı Şemseddin Ahmed olan İbn Kemâl 873/1468'de Tokat'ta doğmuştur. Babası Süleyman Çe­lebi, devrinin tanınmış kumandanlarından idi. Büyük­babası Kemâl Paşa, Fatih Sultan Mehmed zamanı üme­rasından olup Edirne ve İstanbul'da vakıflar tesis etmiş olduğu bilinmektedir. İbn Kemâl'in annesi, Fatih devri alimlerinden İbn Küpel'in kızıdır.</p>

    <p>Baba tarafından asker, anne tarafından ise ilim ile meşgul olan bir aileye mensup bulunan İbn Kemâl, aile­sinin nezaretinde iyi bir tahsilden sonra, baba mesleği askerliği seçmiştir.</p>

    <p>Genç bir sipahi iken, yüksek devlet erkânı huzurunda iştirak ettiği bir toplantıya sonradan gelen Molla Lütfi, huzurda bulunan paşa ve beylere hiç ehemmiyet ver­meden üst köşelerden birine geçip oturur. Sıradan bir müderris, bu kadar değerli kumandanların üstünde bir yere oturabiliyor. Kendisi de asker olarak ne kadar çalı­şırsa çalışsın bu mevkiye gelemeyecektir. Bu sebeple as­kerlikten ayrılıp ilme intisap etmeye karar verir. Edir­ne'ye dönünce Molla Lütfi ve daha birçok ulemânın derslerine devam eder. Sonra, ilk olarak Taşlık Müderrisliğine atanır. 1511 yılında Üsküp'teki İshak Paşa Medresesi'ne nakledilir. Bir yıl sonra Edirne'deki Halebiye Medresesi'ne tayin edilir.</p>

    <p>Edirne üç şerefeli medreselerinde ve İstanbul Sahn-ı Seman Medreselerinde dersler verir. Ondan Edirne'de­ki Sultan Bayezid Medresesi müderrisliğine, 1516 yılın­da ise önce Edirne kadılığına;aynı yıl Anadolu Kazaskerliğine getirilir.</p>

    <p>(Devamı yarın)</p>

    

---

28 Nisan Cuma

    <p>(Dünden devam)</p>

    <p>Yavuz S.Selim ile beraber, Mısır seferine katılır. Bu se­ferden dönüş esnasında atının ayağından sıçrayan ça­murun, Yavuz'un harmanisini kirletmesi üzerine, Padi­şahın: "Ulemânın atının ayağından sıçrayan çamurla­rın medâr-ı ziynet ve bâis-i metharet olacağı"sözlerini söylemesine sebep olur.</p>

    <p>1519 yılında Anadolu Kazaskerliği'nden, Edirne Dâru'l-Hadîs'ine, Sultan Bayezid Medresesi müderrisli­ğine tekrar getirilir. Bu dönemde İbn Kemâl, Kanuni Sultan Süleyman'ın seferlerine iştirak eder; 1525 yılında Zenbilli Ali Efendi'nin vefatı üzerine Şeyhülislâm olur.</p>

    <p>Şeyhülislâmlığı sırasında, din, mezhep düşmanlarına karşı; ilim ve kalemi ile mücadele eder.</p>

    <p>İbn Kemâl 2 Şevval 940 (16 Nisan 1584) Cuma günü vefat eder. Edirnekapı dışındaki Mahmut Çelebi hazîresine defnedilir.</p>

    <p>İnsanların yanında cinlerin de kendisinden fetva iste­melerinden dolayı ona: "Müfti's sakaleyn"unvanı ve­rilmiştir.</p>

    <p>Türkçe Divanı, Yusuf ile Züleyha ve Kasidei-Bürde'nin manzum tercümeleri ve Manzum Darb-ı meselle­ri, Farsça yazılmış, Türkçe ve latinceye tercüme edilmiş, Ahlak ve Tasavvufa dair Nigaristan'ı, 209 eseri çeşitli kütüphanelerde mevcuttur. Tevarih-i Âl-i Osman, Fetva Mecmuası, Tefsiru'l Kur'ân, Hidaye, Euhâri Şerhi İbn Keml'in eserleri arasındadır.</p>

    <p>(Şeyhülislam İbn-i Kemâl, D. Vakıf Yayınları)</p>

    

---

29 Nisan Cumartesi

    <p class="StilbalkAriallksatr063cm">KABİR'DE İLK SUAL</p>

    <p>Resûl-i Ekrem (S.A.V) şöyle buyurmuştur:</p>

    <p>- Muhakkak ki kabrine konulduğu ve arkadaştan geri dönüp yanından uzaklaştıkları zaman -ki ölen zat, arkadaşları yürüyüp giderlerken ayakkabılarının seslerini muhakkak işitir- yanına (Münker ile Nekir denilen) iki melek gelirler ve ölüyü oturturlar da ken­disine:</p>

    <p>- Şu Muhammed denilen kimse hakkında ne der­sin? diye sorarlar. Mü'min kimseye gelince o:</p>

    <p>- O'nun muhakkak Allah'ın kulu ve Resulü oldu­ğuna şehadet ederim, diyerek cevap verir. Bunun üze­rine ona:</p>

    <p>- Cehennemdeki oturacak yerine bak, Allah Teâlâ Cehennem'deki bu yerini, senin için Cennet'te bir oturma yeri olarak değiştirdi, denilir. O kul da Cennet ile Cehennem'deki iki makamını birden görür.</p>

    <p>Kâfir yahut da münafık kimseye gelince ona da: - (Sen dünyada iken) şu (Muhammed denilen) zat hakkında ne derdin diye sorulur. Münafık veya kâfir kimse de:</p>

    <p>- Ben (O'nun hakkında) hiçbir şey bilmiyorum. Fa­kat halkın O'na (Peygamber) dedikleri şeyi ben de der idim, diye cevap verir. Bu cevap üzerine ona:</p>

    <p>- Hay sen bilmez ve uymaz olaydın, denilerek (iki) kulağı arasına demirden bir topuz vurulunca öyle bir feryatla çığlık atar ki, bu çığlığı insan ile cinden başka ölüye yakın olan herkes işitir.</p>

    <p>(Ölüm-âmet Ahiret, Sh.:111-112)</p>

    

---

30 Nisan Pazar

    <p class="StilbalkAriallksatr063cm">ESMA-İ HUSNA</p>

    <p>Allah'ın en güzel isimleri demek olan bu tabirin İstı­lah manası Cenab-ı Hakk'a kendileriyle dua edilen, onun zati, sıfatı ve efali hususiyetlerine verilen isimler­dir.</p>

    <p>Esma-i Husna'nın adedi Buhari'de zikredildiğine gö­re 99'dur. "Ebu Hureyre'den: Allah'a has 99 isim vardır ki bu isimleri her kim tamamen okursa cennete girer " (Tecridi 165 hadis)</p>

    <p>Gerçekten Cenab-ı Hakk'a en güzel dua ve onu en güzel tavsif onun en güzel isimleriyledir ki bu hususda Araf Suresi'nin 180. ayetinde mealen "Allah'ın güzel isimleri vardır ki siz ona o isimlerle dua ediniz" buyurulmaktadır.</p>

    <p>Kulluğun temelinde ve ibadetlerin özünde Allah'ın isimleri vardır ki bu hususta Hz. Aişe validemiz şöyle dua ettiği rivayet olunur: "Rabbim Esma-i Husna'dan bizim bildiğimiz bilmediğimiz bütün isimlerinle sana müracaat ederim ve her veçhile büyüklerin büyüğü olan isminle sana dua ederim. Her kim sana isminle dua ederse icabet edersin yarab."</p>

    <p><b>İsmi Azam:</b> Allah'ın en büyük ismi demek olan bu ta­birin hangi isme delalet ettiği kat'i değildir.</p>

    <p>Ancak alimlerin çoğu sadece Allah'ın zatına mahsus olan "Allah" ismi şerifinin ismi Azam olabileceğini belirtmişlerse de bu husus yine de kati değildir.</p>

    <p>Allah ismi bütün kemal sıfatları kendinde toplayan eksik sıfatlardan uzak olan Cenab-ı Hakk'ın uluhiyet sı­fatlarını da ihtiva eden, aynı zamanda başka hiç bir şeye verilemeyen bir ismi şeriftir.</p>

    <p>Yine mutasavvıfların çoğunun kalbi zikirleri de bu isim üzerinedir.</p>

    

---

1 Mayıs Pazartesi

    <p class="StilbalkAriallksatr063cm">ON GÜNLERİN FAZİLETİ</p>

    <p>Zilhicce ayının 1-10 günleridir. Resûlullah (S.A.V) Efendimiz bu günler hakkında şöyle buyurmuşlardır:</p>

    <p>- "Bu günlerde tuttuğun orucun her günü, yüz köle azâd etmeye, yüz deve kurbanına, Allah (c.c.) yolunda cihad için binilen yüz ata bedeldir.</p>

    <p>Terviye günü orucu ise senin için bin köle azâd etme­ye, bin deve kurban kesmeye, üzerine binip cihat edilen bin ata bedeldir.</p>

    <p>Arefe gününün orucu ise, iki bin köle azâd etmeye, iki bin deve kurban kesmeye ve üzerine binip Allah(c.c) yolunda cihada gidilen iki bin ata bedeldir.</p>

    <p>Bu oruç, iki sene evvelinin ve iki sene sonrasının oru­cuna bedeldir."</p>

    <p>Resûlullah (S.A.V) Efendimiz yine şöyle buyurmuşlar­dır:</p>

    <p>- "Allahu Teâlâ günlerden dördünü seçti. Aylardan dördünü seçti. Kadınlardan dördünü seçti.</p>

    <p>Dört kimse var ki, Cennet'e koşarlar. Dört kimse de var ki Cennet onlar için koşar.</p>

    <p>Allah (c.c.)'ın seçtiği dört gün şunlardır:</p>

    <p>1- Cum'a günü.</p>

    <p>2- Arefe günü.</p>

    <p>3- Kurban günü.</p>

    <p>4- Ramazan Bayramı günü.</p>

    <p>Allah (c.c.)'ın sevdiği dört ay şunlardır:</p>

    <p>Receb, Zilkade, Zilhicce, Muharrem.</p>

    <p>Allah'ın seçip üstün kıldığı dört kadın şunlardır:</p>

    <p>İmran'ın kızı Meryem, Hatice bint Hüveylid, Asiye binti Mühazim (Firavun'un hanımı ve Cennet ehlinin hanım efendisi) Fatıma binti Muhammed (S.A.V).</p>

    <p>(Tenbihü'l Gâfilîn)</p>

    

---

2 Mayıs Salı

    <p class="StilbalkAriallksatr063cm">HALİFE HARUNÜ'R-REŞİD</p>

    <p>Ak benizli, güzel yüzlü, uzun boylu, söz ustası bir ha­lifeydi. Geceli gündüzlü yüzer rek'at namaz kılan, bir yıl hacca bir yıl savaşa giderdi. Dokuz defa hacca, sekiz defa da savaşa gitmiştir. Hacca gidişlerinin birisinde Mekke ile Medine arasındaki yolu yaya olarak yürümüştür.</p>

    <p>Cömertliği ile nice yoksulu zengin etmiştir. Şeriat hü­kümlerini uygularken fazıllara ve âlimlere mutlaka da­nışırdı. Hatta bir seferinde âmâ bir âlimi yemeğe davet edip ibrikle eline su döktüğü nakledilir. Şeyhlerin, âlimlerin ayaklarına kadar gidip yüzlerini görmekten, gönüllerini kazanmaktan asla uzak durmazmış. İmam-ı Mâlik (R.A) Hazretleri'nin evine giderek ondan hadîs-i şerîf öğrendiği rivayet edilir. Müftüsü ve kadıaskeri İmam-ı Ebû Yûsuf (R.A), her günkü sohbet arkadaşı ise İmam-ı Muhammed (R.A) idi. Çağının kutbu sayılan Ahmed Sebtî (k.s.) Hazretleri, Harunü'r-Reşid (R.A)'in oğludur. Veziri Yahya bin Hâlid bin Bermek'tir. Bunun oğullan da vezir olmuşlardır.</p>

    <p>Evliyâullah'tan olan Behlül Dana (R.A) Hazretleri, Harunü'r-Reşîd'in kardeşidir denilir. Bu zat, halifeyi dâima ikaz etmiş, halife de onun sözünü tutmuş, onun dediğinden çıkmamaya gayret göstermiştir.</p>

    <p>(Bostanzâde Yahya Efendi, Tarihi Sâf)</p>

    

---

3 Mayıs Çarşamba

    <p class="StilbalkAriallksatr063cm">NASİRÜDDİN TUSİ</p>

    <p>1201 yılında Horasan'ın Tuş şehrinde dünyaya gelen Nasirüddin, tahsilini çağının ünlü alimlerinden İbn-i Yunus ve Muinüddin Salim'in yanında tamamladı.</p>

    <p>Tûsî'nin coğrafya ve felsefe bilimleri yanında, asıl hizmeti matematik ve astronomide olmuştur. <b>"Kitabu'ş Şekli'l Kutta"</b> adlı kitabı düzlem ve küresel trigono­metri ve geometrinin 200 yıl kaynağı olmuştur. Üçgen­lerin çözümü için temel kuralları tesbit etmiştir. Polar üçgen kullanmak suretiyle üç açı ve üç kenarı bilinen üçgen çözümüne getirecek, geometrik transformasyon mekanizmasını düşünerek küre üzerindeki problemleri halletmiştir. Tûsi Oklidis'in 5 numaralı aksiyonunu ye­terli görmemiş, üçgenin iç açıları toplamının 180° dere­ce olduğunu ispat etmiştir.</p>

    <p>Nasirüddin Tûsî, Meraga'da kurduğu rasathanede Astronomi ile uğraşmıştır. Endülüs, Türkistan, Şam, Tiflis, Musul ve Çin'den getirtilen astronomlardan ku­rulu bir heyetin başında 12 yıl çalışarak, bir dakikalık kavis ölçebilen meridyen daireleri; ekliptiğin ekvatora göre eğimini ve kutbun yüksekliğini ölçen çemberleri; ayın çapını ölçen pinülleri, iki yıldız arasındaki mesafe­yi gösteren grafometreleri geliştirmiştir. Bugün elektro­nik aletlerle 50.2 olarak tesbit edilen yer küreye ait presesyon değerini, Tûsî 700 yıl önce 51 olarak tesbit etmiştir ki, bu sonuç onun bilim tarihindeki gerçek değe­rini göstermeye kâfidir.</p>

    <p>(Bilim ve Teknik, Sy. 277 S.48-49)</p>

    

---

4 Mayıs Perşembe

    <p class="StilbalkAriallksatr063cm">KIYAMET GÜNÜ KUL HAKKI'NIN HESABI</p>

    <p>Kıyamet gününde (mahşer yerine) çok kez geceleri ibadetle geçirip gündüzleri de oruç tutan ve ilmiyle âmil olan kul gelince amel defterlerinin sahiplerinde tek bir hasene, tek bir sevap bulamaz.</p>

    <p>Bunun üzerine:</p>

    <p>- Yâ Rab, (iyi) amellerinin sevapları nerededir? Diye sorar.</p>

    <p>Ona:</p>

    <p>- İyi amellerinin sevapları her gününe muhatap ol­mak üzere bütün günlerin sevapları hasımlarının amel defterleri sahifelerine nakledildi, diye cevap verilir.</p>

    <p>Kıyamet günü (mahşer yerine) bir takım kul gelerek amel defterlerinin sahifeleri kendine verilince, o sahifelerin hepsinin günahlarla doldurulmuş olduğunu bulur ve:</p>

    <p>- Ey Rabbim, yemin ederim ki ben bu kötülükleri irtikâp ettiğimi ve bu günahları işlediğimi asla bilmiyo­rum, der. Ona cevaben:</p>

    <p>- O kötülük ve günahlar, namuslarına, şahıslarına tecâvüz edip hor ve hakir gördüğün ve kendini onlardan daha faziletli sanıp da karşılıklı işlerdeki alışverişte, komşulukta, onu muhatap edinmekte, münazara et­mekte ve (işleri) müzahere etmekte, ders okuyup okut­makta ve diğer muamelelerin çeşitlerinde kendilerine haksızlık ettiğin hasımlarının, davacılarının günahları­dır, denilir.          </p>

    <p>(Ölüm-Kıyâmet. Ahiret, 184)</p>

    

---

13 Mayıs Cumartesi

    <p class="StilbalkAriallksatr063cm">YER ÇEKİMİ</p>

    <p>İslâm Türk kültüründe "cazibe"olarak nitelendirilen yer çekiminin Newton tarafından keşfedildiği yanlış şe­kilde ileri sürüldüğü gibi, mesele bilinen bir elma hika­yesi ile de zihinlere süslenerek sunulur. Halbuki El Kindî'den Razi'ye, Beyrunî, Hazini ve hatta Heysem'e kadar İslâm Türk âlimlerinin yer çekimiyle ilgilendikle­rini, bu konuda sağlam fikirler ileri sürdüklerini görü­yoruz.</p>

    <p>El-Kindî (ölm. 873) cazibe (yer çekimi) ve dönüş ka­nunlarını denemiştir. "Yukarıdan Aşağıya Düşen Ci­simlere Dair" eseri bu konudan bahseder. Kindî'nin eseri devrine göre çok ileri bir fikri ileri sürdüğü için, Lâtin mütercimler bunu anlayamadıklarından dolayı eser ilgilerini pek çekmemiştir.</p>

    <p>Razî, boşlukta çekimi Newton'dan önce isbat ettiği gibi, Heysem çekim kuvvetinin mesafe ile değiştiğini bile anlatmıştır.</p>

    <p>Bilindiği gibi Dünyanın döndüğünü ilk ileri süren, Türk İslam âlimi Beyruni'dir. İşte Beyrunî'nin, Dünya­nın döndüğünü açıklayan fikrine karşılık; pek iyi, arz (dünya) dönüyorsa, onun bu dönüşünden dolayı ağaç­ların, taşların yerlerinden fırlamaları lâzımdır, dedikle­rinde Carr de Vaux "Les Penseurs de l'İslâm" isimli eserinin 2. cildinin 215-217. sayfasında Beyrunî'nin şöy­le cevap verdiğini yazar;"Bu hâl, o fikrin doğruluğunu çürütmez. Çünkü her şey arzın merkezine düşüyor, de­mek ki o merkezde çekicilik var. İşte bu cazibe arz üze­rindeki şeylerin dışan fırlamasına mani olur." Bu du­rum da gösteriyor ki Beyrunî, yer çekimini Newton'dan önce keşfetmiştir.</p>

    <p>(Bilim Tarihinde Keşiflerin İçyüzü. Kültür Bakanlığı Yayınları, Sh. 58-59)</p>

    

---

14 Mayıs Pazar

    <p class="StilbalkAriallksatr063cm">İMAM-I AHMED İBN-İ HANBEL (R.ALEYH)</p>

    <p>Eimme-i erbeanın dördüncüsüdür. Künyesi, "Ebu Abdillah" olup nesebi Adnana müntehi olmaktadır.</p>

    <p>Merv'de doğmuştur veya validesi kendisine yüklü olarak Merv'den gidip Bagdad'da doğurmuştur. Babası Serhas valisidir. Bagdad'da yetişmiş, Küfe'ye, Basra'ya, Mekke-i Mükerreme'ye, Medine-i Münevvere'ye, Yemen'e, Şam'a, Elcezire'ye, Paris'e, Horasan'a, Elcibal'e gitmiş, zamanın en parlak ilim ve fazilet merkezlerini gezip dolaşmış sonra da yine Bağdad'a dönmüş, beş defa hac etmiştir.</p>

    <p>İmam-ı Ahmed (R.A) Hazretleri, İmam-ı Safi (R.A), İmam-ı Ebû Yusuf (R.A), Süfyan İbn-i Uyeyne (R.A) gibi birçok büyük zattan hadis ve fıkır ahzetmişrir. Kendi­sinden de İmam-ı Buhârî (R.A) İmam-ı Müslim (R.A) Ebû Davud (R.A) gibi daha pekçok büyük zatlar rivayette bulunmuşlardır.</p>

    <p>Ahmed İbn-i Hanbel (R.A) Hazretleri, bir milyon ha­dis hıfzetmiş bunlardan seçtiği otuzbin hadisle Kitabü'l-Müsned'ini vücuda getirmiştir. Bundan dolayı o, yüksek bir muhaddistir. Aynı zamanda büyük bir müfessir oldukları için kendisine "Üstazü'l-müfessirîn"' denilir.</p>

    <p>Fıkhî hükümlerine azimet tarikini iltizam etmiştir. İç­tihatları Kitabullah'a, sahih merfû hadislere, Ashâb-ı Kirâm'ın kavillerine müstenit bulunmuştur. Sahabe-i Kirâm'ın akvâlini rey ve kıyasa tercih ederdi.</p>

    <p>İmam-ı Şafi (R.A) Hazretleri O'nun için buyuruyorlar ki: "Ben Bağdad'dan çıktım, orada Ahmed İbni Hanbel'den daha fazıl, daha âlim, daha fakih bir halef bı­rakmadım." Takip ettikleri zühd ve takva yolundan ay­rılmamışlardır, "insana az mal yetişir, çok mal yetiş­mez"derlerdi. Yüksek bir seciyeye mâlik bir hayatları vardı. Fakirane yaşamayı bir ni'met saymışlardır.</p>

    <p>(Ömer Nasuhî Bilmen, Istılahat-ı Fıkhıyye Kamusu, Cilt: 1)</p>

    

---

15 Mayıs Pazartesi

    <p class="StilbalkAriallksatr063cm">GAZA VE CİHAD</p>

    <p>Habeşli biri Resûlullah (S.A.V)'a geldi ve şöyle dedi:</p>

    <p>- Yâ Resûlallah (S.A.V) ben gördüğün gibi çirkin yüzlü, kötü kokulu soylu olmayan biriyim. Ölünceye kadar düşmanla çarpışırsam, nerede olurum. Resûlullah (S.A.V) şöyle buyurdu:</p>

    <p>- "Sen Cennet'te olursun."</p>

    <p>Hemen müslüman oldu. Sonra şöyle dedi:</p>

    <p>- Yanımda koyun var, onu ne yapayım? Resûlullah (S.A.V) şöyle buyurdu:</p>

    <p>- "Onu Medine'ye yönelt. Sonra ona bağır. Gider sa­hibini bulur."</p>

    <p>Öyle yaptı. Sonra kıtale yöneldi. Ve onu şehid ettiler. Topluluk kıtali bitirince, Resûlullah (S.A.V) şöyle bu­yurdu:</p>

    <p>- "Arkadaşlarınızın cesedlerini gömün." Öyle yaptılar. Sonra dediler ki:</p>

    <p>- Ya Resûlullah (S.A.V) o Habeşî falan vadide şehid olmuş. Bunun üzerine Resûlullah (S.A.V) ashabı ile kalktı, onun yanına gitti. Şöyle hitab etti:</p>

    <p>- "Allah (c.c.) bugün senin yüzünü güzelleştirdi. Ko­kunu hoş eyledi. Soyunu da pak kıldı."</p>

    <p>Sonra ağladı, ondan yüzünü döndürdü. Dediler ki:</p>

    <p>- Yüzünü ondan çevirdiğini gördük? Şöyle buyur­du:</p>

    <p>- "Nefsim kudret elinde olan yüce zata yemin ede­rim ki, gözde hurilerden, onun ay yüzlü zevcelerini gördüm. O kadar açıldılar ki süsleri gözüktü."</p>

    <p>(Eser. Tenbihül Gâfilin Ebûl-leys Semerkandi Sh. 536)</p>

    

---

16 Mayıs Salı

    <p class="StilbalkAriallksatr063cm">SEFERİN MAHİYETİ, MÜDDETİ</p>

    <p>Şer'i şerif bakımından sefer; muayyen bir mesafeye gitmektir ki mu'tedil bir yürüyüş ile üç günlük, yani 18 saatlik bir mesafeden ibarettir. Mu'tedil yürüyüş, yaya yürüyüşüdür.</p>

    <p>Vatanında veya o hükümdeki bir yerde oturan kim­seye "mukim", buradan çıkıp en az onsekiz saatlik me­safeye girmeye başlamış olan kimseye de şer'an "müsafir-yolcu" adı verilir.</p>

    <p>Gidilecek bir yerin hem karadan hem de denizden yolu bulunsa yolcunun gideceği yola itibar olunur.</p>

    <p>Dinimizde yolcular hakkında bir kısım kolaylıklar, ruhsatlar gösterilmiştir. Meselâ; Ramazanda müsaferette bulunan için orucunu tehire bırakmak mubahtır. Müsafirlerin mesh müddeti üç gün üç gecedir. Müsafir dört rekatlı farz namazlarını ikişer rekât olarak kılar.</p>

    <p>Müsafir olarak gittiği yerde onbeş günden fazla kala­caksa musafirlik çıkar mukim sayılır. Eğer müsafir bu­lunduğu yerde onbeş günden fazla kalmaya niyet et­meyecek olursa bugün, yarın diye onbeş günden fazla da kalsa müsafirlikten çıkmaz.</p>

    <p>Bir kimse içinde doğup büyüdüğü veya evlendiği ye­ri terkedip başka bir beldeyi vatan edinip ikamete baş­lasa artık evvelki vatanı, ikamet hususunda vatanı, ol­maktan çıkar. İkamet ettiği yerden oraya gidecek olsa ve onbeş günden az kalacaksa musafirdir, dört rekatlı namazlan ikişer rekât olarak kılar.</p>

    <p>(Ö. N. Bilmen, Büyük İslam İlmihali, Sh.: 177)</p>

    

---

17 Mayıs Çarşamba

    <p class="StilbalkAriallksatr063cm">MÜ'MİN'İN ÖLÜMÜ DOSTA KAVUŞMASIDIR</p>

    <p>Rivayet olundu ki:</p>

    <p>Ölüm meleği (Azrail) İbrahim (a.s.)'in canını almak için yanına geldi. İbrahim (a.s.) ölüm meleğine:</p>

    <p>- Dostunun ruhunu alan bir dost gördün mü? dedi. Bunun üzerine ölüm meleği, yüce ve münezzeh olan Rabbının (mânevi nezdine) yükselib durumu arz edin­ce Allah Teâlâ (c.c.) Azrail (a.s.)'e hitaben:</p>

    <p>- Yâ İbrahim! Dostuna kavuşmak istemeyen hiçbir dost gördün mü? diye sor, buyurdu. Sonra ölüm mele­ği (Azrail) İbrahim (a.s.)'in yanma dönüp (Allah (c.c.)'ın emrettiğini ona) sorunca İbrahim (a.s.):</p>

    <p>- Öyle ise şimdi canımı al, diye rıza gösterdi.</p>

    <p>Ebu'd-Derda (R.A) "Hiçbir mü'min yoktur ki, muhak­kak ölüm kendisi için daha hayırlı olmasın. Her kim benim (bu sözümü) tasdik etmezse, o yüce Allah (c.c.)'ın:</p>

    <p>- Allah (c.c.)'ın nezdinde olan (ni'metler) iyiler için daha hayırlıdır, sözünü okusun" derdi.</p>

    <p>Hassan bin Esved, "Ölüm, mü'min için ancak hayır olmuştur. Çünkü ölümde dostun dosta kavuşması var­dır" derdi.</p>

    <p>En iyisini Allah (c.c.) bilir.</p>

    <p>(İmam Şâ'râni, Ölüm-Ahiret-Kıyamet, Sh.: 19)</p>

    <p>***</p>

    <p class="c7">SORULACAK İLK HESAP</p>

    <p>"Kıyamet gününde kulun amelinden hesab verece­ği ilk şey namazdır."          </p>

    <p>Hadis-i Şerif (Tirmizî)</p>

    

---

18 Mayıs Perşembe

    <p class="StilbalkAriallksatr063cm">YEDİ İYİLİK HAZİNESİ</p>

    <p>Yedi şey var ki, yedi iyilik hazinesi sayılır. Sonra, on­ların her biri, Alla (c.c:)'ın Kitabı'nda vacip olarak geç­miştir.</p>

    <p>1- İbadette ihlâs. Allahu Teâlâ (c.c.) ihlâs üzerine şöyle buyurdu:</p>

    <p>- "Halbuki onlara, dini yalnız Allah (c.c.)'a has kıla­rak (ihlâs ile) ve hanifler olarak kulluk etmeleri, namaz kılmaları, zekât vermeleri emrolunmuşru..." (Beyine sûresi, âyet: 5)</p>

    <p>2- "...Önce Bana, sonra ona babana şükret, diye tav­siyede bulunmuşuzdur..." (Lokman sûresi, âyet: 14)</p>

    <p>3- Akraba ziyareti. Allahu Teâlâ (c.c) bu mânâda şöyle buyurur:</p>

    <p>- "...Allah (c.c.)'tan korkun;akrabalık bağlarını ko­parmaktan sakının..." (Nisa sûresi, âyet: 1)</p>

    <p>4- Emaneti eda etmek. Allahu Teâlâ (c.c.) bu mânâda şöyle buyurur</p>

    <p>- "Allah (c.c.), size emaneti ehline vermeyi emredi­yor..." (Nisa sûresi, âyet: 58)</p>

    <p>5- İsyan ve günah işinde hiç kimseye itaat etme­mek. Bu konuda Allah (c.c.)'ın emri şudur:</p>

    <p>- "...Allah (c.c.)'ı bırakıp da, kimimiz kimimizi, ilâhlaştırmasın..." (Al-i İmran sûresi, âyet: 64)</p>

    <p>6- Nefsani arzusu ile amel etmemek. Bu mânâda Allahu Teâlâ (c.c) şöyle buyurdu:</p>

    <p>- "...Kim nefsini kötü arzulardan aldıysa..." (Nâziat sûresi, âyet: 40)</p>

    <p>7- Kullukta çaba harcamak. Allahu Teâlâ (c.c.)'dan korkmak, vereceği sevabı ummak. Allahu Teâlâ (c.c) bu mânâda şöyle buyurdu:</p>

    <p>- "...Korkarak ve ümit ederek, Rablerine yalvarırlar. Verdiğimiz rızıklardan da Allah (c.c.) yolunda harcar­lar."(Secde sûresi, âyet: 16)</p>

    <p>Kısaca: İnsana yakışan çekingen, hüzünlü ve gözü yaşlı olmaktır. Zira emir şiddetlidir.</p>

    <p>(Tenbihü'l Gâfilin)</p>

    

---

19 Mayıs Cumartesi

    <p class="StilbalkAriallksatr063cm">HZ. ÖMER (r.a)</p>

    <p>Hz. Ömer (r.a) zamanında bir kervan, Medine-i Münevvere'ye gece gelip konaklamış, çok yorgun oldukları için hepsi de uyumuştu. Kervanda bulunanlar hep kâfir idi. Develerini ve mallarını koruyacak kimseleri de yok­tu. Hz. Ömer (R.A) onları bu halde görünce eşyâları gâib olur da ben mes'ûl olurum diye endişeye kapıldı. Ab­durrahman b. Avf. (R.A) hazretlerinin evine gitti. Ko­naklayan kervanı anlattı. Onları bu gece beraber bekleyelim, buyurdu. Beraber gidip kervanı sabaha kadar beklediler. Sabah olunca Hz. Ömer (R.A):</p>

    <p>- Namaz, namaz! diye seslendi.</p>

    <p>- Hepsi uyandılar. Emirü'l Mü'min'in evine geldi. Kervandan birisi Emiri takib etti. Sabaha kadar kendile­rini bekleyen bu şahsın kim olduğunu öğrenmek isti­yordu.</p>

    <p>- (Başkalarından) bu kimdir? diye sordu.</p>

    <p>- Müslümanların halîfesidir, yeryüzündeki insanla­rın en iyisidir, dediler. O şahıs kervan halkına gidip:</p>

    <p>- Uyurken sabaha kadar bizi bekleyen Emîrü'l Mü'minin imiş dedi. Kervan halkı:</p>

    <p>- O (R.A)'nun kâfirlere merhamet ve şefkati bu kadar olursa, müslümanlara ne kadar olur. O (R.A)'nun dini­nin hak olduğu meydana çıktı. Hepimiz müslüman ol­malıyız, dediler. Hz. Ömer (R.A)'in huzuruna varıp müslüman oldular.       </p>

    <p>Şemsüddin Ahmet Efendi (Dört Büyük Halife)</p>

    

---

20 Mayıs Cumartesi

    <p>Halktan sekiz sınıfla oturanın, Allah (c.c.) tarafından sekiz şeyi artırılır, şöyle ki:</p>

    <p>1- Zenginlerle oturanın dünya sevgisi ve dünyaya rağbeti, Allah (c.c.) tarafından artırılır.</p>

    <p>2- Fakirlerle oturanın, Allah (c.c.)'ın taksimine rızası ve şükrü Allah (c.c.) tarafından artırılır.</p>

    <p>3- Yöneticilerle oturanın, Allah (c.c.) kibrini ve kalp katılığını artırır.</p>

    <p>4- Kadınlarla oturanın cehaleti, şehveti, onların aklı­na meyli, Allah (c.c.) tarafından artırılır.</p>

    <p>5- Çocuklarla oturanın oyuncak olması, alaya alın­ması, Alla (c.c.) tarafından artırılır.</p>

    <p>6- Bir kimse günahkârlarla oturursa, Allah (c.c.) onun günah işleme ve isyan cür' etini, günaha koşması­nı, tevbeyi erteleme huyunu artırır.</p>

    <p>7- Bir kimse sâlih kimselele oturursa, Allah (c.c.) onun ibadete rağbetini, haram işlerden kaçınmasını artı­rır.</p>

    <p>8- Bir kimse, âlimler ile oturursa, Allah (c.c.) onun il­mini ve şüpheli şeylere karşı sakınma duygusunu artı­rır.</p>

    <p>Derdi ki:</p>

    <p>- Üç çeşit uyku, Allah (c.c.)'ın buğzuna uğramıştır. Üç çeşit uyku şunlardır: Zikir meclisinde uyku, sabah namazından sonra ve yatsıdan evvel uyku, farz namaz­larda uyku.</p>

    <p>Üç çeşit gülüş, Allah (c.c.)'ın buğzuna uğramıştır.</p>

    <p>Üç çeşit gülme şunlardır: Cenazede gülmek, zikir meclisinde gülmek, mezarlıkta gülmek.</p>

    <p>(Tenbih ü'l Gâfilîn)</p>

    

---

21 Mayıs Pazar

    <p class="StilbalkAriallksatr063cm">PEYGAMBERİMİZ (S.A.V)'İN VEDA HUTBESİNDEN</p>

    <p>- "Ey İnsanlar... Sözümü iyi dinleyiniz. Bilmiyorum belki bu seneden sonra sizinle burada ebedî olarak bir daha buluşamıyacağım. İnsanlar... Bu günleriniz nasıl mukaddes bir gün ise, bu aylarınız nasıl mukaddes bir ay ise, bu şehriniz Mekke nasıl mübarek bir şehir ise, canlarınız, mallarınız, namuslarınız da öyle mukaddes­tir. Her türlü tecavüzden korunmuştur.</p>

    <p>Ashabım!...</p>

    <p>Yarın Rabbinize kavuşacaksınız... ve bugünkü her hareketinizden muhakkak sorulacaksınız? Sakın benden sonra eski sapıklıklara dönüpte birbirinizin boynunu vurmayınız... Bu vasiyetimi burada bulunanlar, bulunmayanlara bildirsin... olabilir ki bildirilen kimse, burada bulunup da işitenden daha iyi anlayarak muhafaza et­miş olur.</p>

    <p>Ashabım!...</p>

    <p>Kimin yanında bir emanet varsa, onu sahibine ver­sin... Faizin her çeşidi kaldırılmıştır. Ayağımın altında­dır. Lâkin borcunuzun aslını vermek gerekdir. Ne zu­lüm ediniz, ne de zulme uğrayınız... Allah (c.c.)'ın em­riyle faizcilik artık yasaktır. Cahiliyetten kalma bu çir­kin adetin her türlüsü ayağımın altındadır. İlk kaldırdı­ğım faiz de Abdülmuttalib'in oğlu amcam Abbas'ın fai­zidir."</p>

    <p>(Hz. R. M. Sâmi (k.s.), Hz. Ebû Bekir (ra.) Sh.: 106))</p>

    

---

22 Mayıs Pazartesi

    <p class="StilbalkAriallksatr063cm">SIRAT VE HESAP HAKTIR</p>

    <p>Bir mü'minin Sırat köprüsünü hak bilmesi lâzımdır. Çünkü Cenab-ı Hak (c.c) bir âyetinde şöyle buyuruyor:</p>

    <p><b>"Sizden hiçbiriniz müstesna olmamak üzre ille ora­ya (Cehenneme) uğrayacaktır. Bu, Rabbinin uhdesine vacip kıldığı, kaza ettiği bir şeydir."</b> (Meryem: 71)</p>

    <p>Peygamber sallallahu aleyhi ve sellem şöyle buyur­muştur:</p>

    <p>"Cenâb-ı Hak (c.c.) ateş (Cehennem) üzerinde kıldan ince, kılıçtan keskin, geceden karanlık, yedi geçitli bir köprü yaratmıştır. Buna Sırat (köprüsü) denir. Her ge­çit -bini çıkış, bini iniş, bini de düz olmak üzere- yaya yürüyüşle üç bin yıllık yoldur. Her geçitte kul hapsedilir (bekletilir) ve Allah (c.c.)'ın emirlerinden sorguya çekilir. Birinci geçitte imândan, ikincide namazdan, üçüncü de zekâttan, dördüncü de oruçtan, beşinci de hacdan, altıncı da boy abdestinden, yedincide de ana-baba hukukundan sorulur."</p>

    <p>Bir mü'min şu hususu iyi bilmelidir:Arada vasıta ol­maksızın Kıyamet günü Allah (c.c.) insanları hesaba çe­ker. Allah (c.c.) sorar, kul da sorulara cevap verir. Ce­nab-ı Hak (c.c.) buyuruyor:</p>

    <p><b>"İşte Rabbine andolsun ki onlara, topuna yapmakta olduktan şeyleri elbette soracağız."</b> (El-Hicr: 92-93).</p>

    <p><b>"...(Günahkârlar): Eyvah bize derler, bu kitaba ne ol­muş, küçük büyük hiç bir şey bırakmayıp onları say­mış!"(</b>El-Kehf: 49)</p>

    <p>Allah Teâlâ (c.c.) buyuruyor</p>

    <p><b>"O günde ki aleyhlerinde kendi dilleri, kendi ayak­ları onların neler yapıyor idiklerine şâhidlik edecek­tir."</b> (En-Nûr: 24)</p>

    <p>Bir başka âyette de şöyle buyurulmuş:</p>

    <p><b>"Nihayet oraya geldikleri zaman onlar ne yapıyor idi iseler kulaktan, gözleri, derileri hep aleyhlerinde şâhidlik edecektir."</b> (Fussılet: 20)</p>

    

---

23 Mayıs Salı

    <p class="StilbalkAriallksatr063cm">KIYAMETİN BÜYÜK ALAMETLERİNİN BAZILARI</p>

    <p>Bunlar sahih hadislerin beyanına göre on tanedir.</p>

    <p>1) Deccalin çıkması,</p>

    <p>2) İsa (a.s.)'nın inmesi,</p>

    <p>3) Ye'cûc ve Mecüc'ün çıkması,</p>

    <p>4) Da'abbet-ül arzın çıkması,</p>

    <p>5) Güneşin batıdan doğması,</p>

    <p>6) Doğu'da,</p>

    <p>7) Batı'da,</p>

    <p>8) Ve Arap yarımadasında üç yerin batması,</p>

    <p>9) Yeryüzünü bir dumanın kaplaması,</p>

    <p>10) Adenden bir ateş çıkarak insanları bir yere toplamasıdır.</p>

    <p>Canı boğaza gelen bir kimseye âhiret umuru gösteril­diği için artık o kimsenin imânı (tövbesi) nasıl kabul edilmezse, güneşin batıdan doğduğunu görenlerin imâm ve tövbesi de kabul edilmez. Can boğaza gelme­den, güneş batıdan doğmadan imân etmeli, tövbe erme­lidir. Güneş batıdan doğduktan sonra bütün kâfirler imâna gelecek. Fakat bu imânın hiç bir faydası olmaya­caktır. Nitekim Allah (c.c.) "Bizim azabımızı gözleri ile gördükten sonra edecekleri imanları onlara fayda vere­cek değildir"buyurmuştur. Bir kulun tövbesi ancak can boğaza gelinceye kadar kabul edilecektir.</p>

    <p>Allah (c.c.) cümlemize son nefesini imân ile vermeyi nasib etsin. (amin).       </p>

    <p>(S. Müslim C.2/580-1-2)</p>

    

---

24 Mayıs Çarşamba

    <p class="StilbalkAriallksatr063cm">ANA-BABA HAKLARI</p>

    <p>Ana babanın on hakkı vardır.</p>

    <p>1- Yemeğe ihtiyaç duydukları zaman onlan yedirip doyurmalıdır.</p>

    <p>2- Giyime ihtiyaç duydukları zaman onları giydirmeli. (Haliyle gücü yettiği kadar).</p>

    <p>Nitekim Resûlullah (S.A.V) şu âyetteki:</p>

    <p>- <b>"Onlarla dünyada iyi geçin."</b> (Lokman Sûresi, âyet: 15)</p>

    <p>emrini şöyle tefsir buyurdu:</p>

    <p>- Acıktıkları zaman onlara yedirmek, çıplak kaldık­ları zaman da giydirmek demektir.</p>

    <p>3- Onlardan biri veya ikisi bir hizmet istedikleri za­man hizmet etmesidir.</p>

    <p>4- Çağırdıkları zaman çağrılarına hazır olmaktır.</p>

    <p>5- Bir emir verdikleri zaman o emre itaat etmesidir, (fakat gıybet ve masiyet emri müstesna).</p>

    <p>6- Onlara yumuşak davranarak kaba söz söylememelidir.</p>

    <p>7- Onları adları ile çağırmamalıdır.</p>

    <p>8- Yolda onların ardınca gitmelidir.</p>

    <p>9- Kendisi için sevmediğini onlar için de sevmemeli, kendisi için sevdiğini onlar için de sevmeli ve istemeli­dir.</p>

    <p>10- Kendisi için bağış talebinde bulunduğu gibi, onlar için de Allah (c.c.)'tan bağışlanmak talebinde bulun­malıdır.</p>

    <p>Nitekim bu mânâda Nuh (a.s.)'un dilinden Allahu Teâlâ (c.c.) şöyle buyurdu:</p>

    <p><b>- "Ya Rabbi, beni, anamı ve babamı bağışla..."</b> (Nuh sûresi, âyet: 28)     </p>

    <p>(Tenbihü'l Gâfilîn)</p>

    

---

25 Mayıs Perşembe

    <p class="StilbalkAriallksatr063cm">ÖFKEYİ YENMEK</p>

    <p>Resûlullah (s.a.v) Efendimiz şöyle buyurmuşlardır.</p>

    <p>- Öfkeden sakının. O, insanoğlunun kalbinde ateş tutuşturur.</p>

    <p>Hele sizden biri öfkeye kapıldığı zaman bakın: Gözle­ri nasıl kızarır, boyun damarları nasıl şişer! Bunu gör­mez misiniz? İçinizden biri, öyle bir şey sezdiği zaman yatsın. Yere uzansın."</p>

    <p>Devam buyurdu:</p>

    <p>"İçinizden bâzıları çabuk öfkelenir ve öfkesi çabuk ge­çer. Bu hâl birbirini telafi eder.</p>

    <p>- "İçinizden bazıları da geç öfkelenir ve öfkesi geç geçer. Bu da birbirini telâfi eder.</p>

    <p>Ancak hayırlınız, geç öfkelenen ve öfkesi çabuk ge­çendir. Şerliniz de çabuk öfkelenen ve öfkesi geç geçen­dir."</p>

    <p>Ömer b. Abdülaziz (r.aleyh), birine şöyle dedi:</p>

    <p>- Eğer sana öfkelenmeseydim, seni cezalandırırdım. O, bu sözü ile:</p>

    <p>- "Öfkesini tutanlar..." (Âl-i İmrân Sûresi, âyet: 134) âyetindeki manayı murad ediyordu.</p>

    <p>Şu rivayet de ondan anlatılır:</p>

    <p>Bir sarhoşu gördü. Onu tutup cezalandırmak istedi. Ama sarhoş ona sövdü. Sövünce onu bıraktı. Ceza ver­mekten vazgeçti.</p>

    <p>Sordular:</p>

    <p>- Sana sövünce neden vazgeçtin? Şöyle anlattı:</p>

    <p>- Beni kızdırdı, öfkelendirdi. Eğer onu cezalandırsaydım, kendi öfkem için olurdu. Nefsanî arzularımla bir müslümanı dövmek istemem.   </p>

    <p>(Tenbihü'l Gâfilîn)</p>

    

---

26 Mayıs Cuma

    <p class="StilbalkAriallksatr063cm">KİBİR VE TEVAZU</p>

    <p>Bir gece Ömer b. Abdülaziz (r.aleyh)'e misafir geldi, O (R.A) bir şey yazıyor, misafiri de yanında oturuyordu. Lambasının yağı azaldı, sönecek gibi oldu. Misafiri:</p>

    <p>- "Yâ Emirel mü'minin! Kalkıp lambaya yağ koya­yım mı? deyince Ömer b. Abdülaziz (R.A) şu cevabı ver­di:</p>

    <p>- Misafirine iş gördürmek, insanın mürüvvetine delil sayılmaz.</p>

    <p>Misafir tekrar şöyle dedi:</p>

    <p>- O halde hizmetçiyi kaldırayım mı? Buna da şu cevabı aldı:</p>

    <p>- O da olmaz; daha akşamın ilk uykusundadır. Bundan sonra Ömer b. Abdülaziz kendisi kalktı. Yağ kabını aldı. Lambasını doldurdu. Onun bu hâlini gören misafir şöyle dedi:</p>

    <p>- Ama bu işi kendin yaptın; neden? Buna da şu cevabı verdi:</p>

    <p>- Bu işi yapmaya giderken Ömer'dim. Yaptım, bitir­dim; yine Ömer'im. İnsanların Allah(c.c) katında hayır­lısı, tevazu sahibi olanlardır.</p>

    <p>Kays b. Ebî Hâzim şöyle anlattı:</p>

    <p>- Ömer b. Hattab (R.A) Şam'a geldiği zaman kendisi­ni oranın bilginleri ve büyükleri karşıladı. Burada, ya­nındakiler ona şöyle dediler:</p>

    <p>- Şu eğerli ata bin; halk seni öyle görsün. Buna karşı­lık şöyle dedi:</p>

    <p>- Siz işi onun üstüne çıkmakta mı görüyorsunuz? Bundan sonra elini semâya doğru işaret etti ve şöyle buyurdu:</p>

    <p>- Asıl iş oradadır. Yolumu açınız.</p>

    <p>(Tenbihü'l Gâfilîn)</p>

    

---

27 Mayıs Cumartesi

    <p class="StilbalkAriallksatr063cm">KIYAMET GÜNÜ MAZERET YOK</p>

    <p>Allahu Teâlâ(c.c.) dört kimseyi dört şey için delîl sa­yar, hüccet tutar.</p>

    <p>1- Zenginlere Süleyman Peygamber (a.s.) hüccet ge­tirilir.</p>

    <p>Zengin der ki:</p>

    <p>- Zenginlik, beni sana ibadetten aldı. Allahu Teâlâ(c.c) şöyle buyuruyor:</p>

    <p>- Sen Süleyman (a.s.)'dan daha zengin değildin. Ama zenginliği onu, ibadetimden almadı.</p>

    <p>2- Kölelere Yusuf Peygamber (a.s.) örnek gösterilir. Köle der ki:</p>

    <p>- Ben köleydim. Bu kölelik, sana ibadete engel oldu. Allahu Teâlâ (c.c) şöyle buyurur:</p>

    <p>- Yûsuf (a.s.) da köle oldu. Ama kölelik onu bana ibadet etmekten almadı.</p>

    <p>3- Fakirlere de İsâ Peygamber (a.s.) örnek gösterilir. Fakir der ki:</p>

    <p>- İhtiyacım, sana ibadetten beni aldı. Allah-ü Teâlâ (c.c.) sorar:</p>

    <p>- Sen mi daha çok muhtaçtın; yoksa İsâ (a.s.) mı? Fa­kirliği İsâ (a.s.)'yı bana ibadet ermekten almadı.</p>

    <p>4- Hastalara da Eyyûb Peygamber (a.s.) örnek gös­terilir:</p>

    <p>Hasta der ki:</p>

    <p>- Hastalık, beni sana ibadetten aldı. Allah-ü Teâlâ (c.c) sorar:</p>

    <p>- Senin hastalığın mı zordu; yoksa Eyyûb (a.s.)'ün hastalığı mı? Hastalığı onu bana ibadetten almadı.</p>

    <p>Kısaca ifade etmek gerekirse, Allah (c.c) katında hiç kimsenin beyan edecek bir özrü kalmaz.</p>

    <p>(Tenbihü'l Gâfilîn)</p>

    

---

28 Mayıs Pazar

    <p class="StilbalkAriallksatr063cm">PEYGAMBERİMİZ (S.A.V) EFENDİMİZİN ÜSTÜNLÜĞÜ</p>

    <p>Peygamberimiz (S.A.V) Efendimiz bir hadîs-i şerifle­rinde buyurmuşlardır ki:</p>

    <p>"Bana, beş şey -başka rivayette altı şey- verildi" ki, bunlar, benden önceki peygamberlerden hiçbirisine ve­rilmemiştir.</p>

    <p>1) Ben, düşmanın kalbine korku düşüren bir heybetle yardımlandım o kadar ki, ismim, bir aylık yerde herke­sin kalbi üzerinde tesir eder."</p>

    <p>2) "Bütün yeryüzü, benim için rnescid ve temiz, te­mizleyici kılınmıştır.</p>

    <p>Ümmetimden, namaz vaktini idrâk eden kimse, na­mazını olduğu yerde kılıversin."</p>

    <p>Bütün yeryüzünün Peygamberimiz (S.A.V)'e secdegâh olması, İslâm dininin yeryüzüne yayılacağını ifade eder.</p>

    <p>Peygamberimiz (S.A.V)'den önceki peygamberler ve ümmetleri, ibâdetlerini ancak mâbed dahilinde yapabi­lir, mâbed dışında ibadet yapamazlardı.</p>

    <p>3) "Savaş ganimeti bana helâl kılınmıştır.</p>

    <p>Halbuki, benden önce peygamberlerden hiç birisine helâl değildir.</p>

    <p>4) "Benden önce, her peygamber yalnız kendi kavmi­ne gönderilmişti.</p>

    <p>Ben ise, bütün insanlara peygamber olarak gönderilmişimdir."</p>

    <p>5) "Peygamberler silsilesi benimle son bulmuştur."</p>

    <p>6) "Bana, Cevâmiülkelim verilmiştir." Cevâmiülkelim'den maksad, Kur'ân-ı Kerîm'dir.</p>

    <p>7) "Bana, şefaat yolları verilmiştir."buyurmuşlardır.</p>

    <p>Sohbetler (M. Asım Köksal)</p>

    

---

31 Mayıs Çarşamba

    <p class="StilbalkAriallksatr063cm">HİCRET</p>

    <p>Vacip Teâlâ Kuran-ı Kerim'de buyuruyor: <b>"O kimseler ki, onlar Allah'a ve Resulü'ne ve kitaplarına iman ettiler ve o kimseler ki onlarda iman ile beraber hicret ve fisebilillah mücâhede ettiler. İşte bu kimseler Allah'ın ihsanını ümid ederler. Zira Allah Teâlâ mücâhede edenlerin günahlarını mağfiret eder ve cihadları mukabili sevap vermekle merha­met buyurur."</b> (Bakara: 218).</p>

    <p>Yine, Allah Teâlâ buyuruyor: "O kimseler ki, onlar iman et­tiler ve imanlarını amel ve işleriyle isbât ederek, vatanlarını terk ve civar-ı Resulullah'a iltica etmek suretiyle hicret ettiler ve fisebilillah malları ve canları ile mücâhede ettiler. Onlar için Allah'ın yanında büyük dereceler vardır. Ve onlar, ancak korktuklarından kurtulup umduklarına nail olmak suretiyle feyz-ü necat buluculardır. Zira bunlar ahireti dünya üzerine tercih ettiler ve din-i ilâhiyi ifâ için mallarını ve canlarını fedaya mübeyyâ oldular. Elbette bunların dereceleri büyüktür."</p>

    <p>(Tevbe:20)</p>

    <p class="c7">***</p>

    <p><b>Hicret</b>: Din uğrunda beldesini, hanesini, akraba ve teallukatını, emvalini ve kâfirlerin komşuluğunu terk ederek diyâr-ı İs­lam'a nakletmektir.</p>

    <p>İbtida-yı İslam'da Resulullah (s.a,v.) Efendimiz Hazretlerinin Medine'ye teşrifiyle Mekke'nin fethinden sonra farziyeti nesh olunup sünnet olarak baki kalmıştır.</p>

    <p>Feth-i Mekke'den evvel, Bedir ve Hudeybiye vak'alannda, henüz İslamiyet şevket bulmamış olduğundan, Şevket-i İslamiyye'nin tezyidi için Mekke'deki müslümanların Medine-i Münevvere'ye hicretlerine şiddetle ihtiyaç vardı. Fakat Feth-i Mekke'den sonra, İslamiyet kuvvet bulmuş olduğundan, hicret etmek herkesin kendi ihtiyarına terk edilmiştir. Hatta Resulul­lah (S.A.V) Efendimiz Hazretlerinin "Fetihten sonra hicrete lü­zum yoktur" hadis-i şerifi de bu manayı müeyyiddir. Bu hadis-i şerifte beyan olunan hicretin inkitâ'ı, Mekke'den Medine'ye hicretin inkıtâına mahsustur;yoksa hicret, tamamen yasaklan­mış mânâsına gelmemektedir.</p>

    <p>(Ramazanoğlu M.Sami (k s.), Musahebe: 3 sh. 33)</p>

    

---

1 Haziran Perşembe

    <p class="StilbalkAriallksatr063cm">HİCRİ TARİHİN BAŞLANGICI</p>

    <p>Muharrem, Hicri senenin ilk ayıdır. Hicri tarih; Resul-i Ekrem (S.A.V)'in Mekke'den Medine'ye hicretiyle başlar. Hicretin 16. senesi sonralarında, Hz. Ömer (R.A)'in emriyle Medine'de bir meclis toplanarak tarih meselesi konuşulmuş. Hz. Ali (k.v.)'nin teklifi ile hicret tarihi birinci ay olarak kabul olunmuştur. Bir gün Hz. Ömer (R.A)'e, Şaban ayı tarihli bir mahkeme ilâmı su­nulmuştur. Bu ilâma, tarihin ayı yazılıp yılı yazılma­mıştır. Hz. Ömer (R.A):</p>

    <p><b>"Bu hangi yılın Şâbanı'dır. Bu yılın mı geçen sene­nin mi?"</b> diye sormak zorunda kaldı.</p>

    <p>Bu sırada, Yemen vilayeti mal emini Ya'lâ b Ümeyye'den günü, ayı, yıl, yerli yerinde düzgün yazılar al­maya başlamış, bu şekil Hz. Ömer (R.A)'in çok hoşuna gitmişti. Bunun üzerine Muharrem'in 1. günü hicri tari­hinin bir başlangıcına vesile olmuştur.</p>

    <p>Bu feyizli ve bereketli günün, her müslüman tarafın­dan kutlanması ve kardeşlerine kutlaması dini bir borç­tur. Bu hicretle doğan İslam Devleti (30) yıl gibi çok kı­sa bir zamanda Endülüs'ten Çin'e kadar, cihanın en kıymetli mıntıkasında insanları, din ve vicdan hürriye­tine, sulha sükûna kavuşulmuştur.</p>

    <p>***</p>

    <p class="c7">MESCİTLERİ BİNA VE İMAR</p>

    <p>Mescitleri bina ve imar eden ehil iman hakkında büyük müjdeler vardır. Bir hadis-i şerifte Resülalah (s.av ): "<b>Herkim, Allah Teâlâ (c.c.)'nın rızasını dileyerek bir mescid bina ederse Hak Teâlâ (c.c.) da ona Cennet'te bir ev bina eder."</b> buyurmuştur.</p>

    

---

2 Haziran Cuma

    <p class="StilbalkAriallksatr063cm">SELÇUKLULARDA İLİM VE MEDENİYET</p>

    <p>Selçuklulardan ve onlardan doğan devletlerin mede­niyet tarihinde en büyük hizmetleri, şüphesiz Tuğrul Bey'den itibaren İslam dünyasının her tarafına cami, medrese, kütüphane, tıp mektebi, hastahane, imaret, za­viye ve kervansaraylar ile doldurmaları, bu müessesele­re büyük vakıflar yapmalan idi. Filhakika, bir.ilim oca­ğı olarak, medreselerin devlet ile teşkilâtlanması, tahsi­lin vakıf suretiyle meccani olması ve İslâm dünyasına yayılması Selçuklular'ın eseridir.</p>

    <p>Medreselerde İslâmî ilimler yanında riyaziye, hey'et, tıp ve felsefe gibi aklî ilimlerin okutulması mahallin kültür durumuna ve ilim adamlarının ihtisas ve mevcudiyetine bağlı bulunuyordu. Büyük merkezlerde ve nizamiyelerde umumiyetle müsbet ilimlerde programlarda yer alıyordu. Bağdad'da 1324'te açılan Mustansiriyye medresesinde İslâmî ilimlerden başka tıp, riyaziye ve heyet tedrisatı da yapılıyor; gök biçiminde altın taşlar ve bilyeler ile güneşin hareketli tetkik ediliyordu. Umumiyetle cami, medrese ve kütüphaneler bir arada yapılıyor; kitapçı çarşıları yâni, sahhâflar, kâğıt, kalem ve mürekkep satan dükkânlar da bunlara bitişik ulu camiler etrafında şehirlerin ve kültürün de merkez­lerini teşkil ediyorlardı. Esasen Ortaçağ şehirleri cami, medrese, kütüphane, hamam, imaret gibi külliyeler ile başlıyor, çarşı ve mahalleler bu külliyeler etrafında bu­lunuyordu ki Türk-İslâm medeniyeti bu ana hususiyeti ile mümtaz idi.</p>

    

---

3 Haziran Cumartesi

    <p class="StilbalkAriallksatr063cm">MÜ'MİN ALIN TERİYLE ÖLÜR</p>

    <p>Selman-ı Farisi (R.A), ben Resül-i Ekrem sallallahu aleyhi ve sellem'den işittim. Şöyle buyuruyordu:</p>

    <p>"Ölen kişiden ölüm halinde üç şey'i gözetleyiniz.</p>

    <p>a - Eğer şakakları (yani alnı) terlerse,</p>

    <p>b - Gözlerinden yaş gelirse,</p>

    <p>c - Burun delikleri yayılıp genişlerse, işte bunlar, Allah (c.c.) (tarafın) dan kendisine inmiş bir rahmettir.</p>

    <p>Eğer boğulmakta olan deve yavrusunun harıldaması gibi boğazı horlarsa, rengi bozulursa ve ağzın yanları köpüklenirse işte bu da Allah (c.c.) (tarafın) dan ona gelmiş bir azabdır", dedi.</p>

    <p>Ubeydullah şöyle derdi: "Muhakkak ki mü'min çok kere gü­nahlarından birtakım günahlar üzerinde kalmış bulunur da on­lar, ölüm zamanında bununla cezalanır. İşte bundan dolayıda alnı terler."</p>

    <p>Ubeydullah'dan başkası ise "Muhakkak Aziz ve Celil olan Allah (c.c.)'ın mü'mine müsamaha ederek kendisini mağfiret bu­yurur da işte o anda mü'minin Allah (c.c.)'dan utanarak alnı ter­ler. Herhangi bir yüce kişi, herhangi bir dost, herhangi bir iyi in­san Aziz ve Celil olan Rabbının huzuruna geldiği zaman o gü­nahını ve günahlarına karşı da Aziz ve Celil olan Rabbı'nın hu­zurunda Allah (c.c.)'ın ihsanını, lûtfunu görür de Rabbından haya eder ve bu suretle alnı terler", dedi.</p>

    <p>Abdullah ibni Mes'ud (R.A) da "Bazen mü'min olan kimse dünyadan sıkıntı üzerine ayrılması ve oradan çıkıp Aziz ve Ce­lil olan Allah (c.c.)'ın huzuruna (bir an önce) varmasını istemesi için günahlarından üzerinde kalmış olan kısımdan dolayı ölüm zamanında o kalmış bulunan günahla cezalanır da bu sebeple bakiyye günahları kendisinden temizlenir ve alın terlemesi de bundan hâsıl olur" derdi.</p>

    <p>İmam Kurtubi der ki: "Zikretmiş olduğumuz o üç alâmetin üçü birden bazen zahir olur, bazen de ölüde biri, yahut ikisi za­hir olur.</p>

    <p>Keza Kurtubi, "Biz yalnız olarak alın terlemesini müşahede etmişizdir. Bu da herkesin amellerinin değişik ve çeşitli olma­sından dolayıdır", demiştir.</p>

    <p>En iyisini yüce, münezzeh olan Allah bilir,</p>

    <p>(İ. Şarânî, Ölüm-Kıyamet-Ahiret)</p>

    

---

4 Haziran Pazar

    <p class="StilbalkAriallksatr063cm">KIYAMET GÜNÜNÜN KORKULARI</p>

    <p>- Resûl-i Ekrem (S.A.V) Efendimiz şöyle buyurmuştur: "Sakın ölmeyi temenni etmeyiniz. Çünkü kabir veya kıyametin korkusu pek şiddetlidir. "</p>

    <p>Hz. Ömer (R.A) yaralandığında bir kimse kendisine:</p>

    <p>- Ey mü'minlerin emîri, muhakkak ki ben Cehennemin se­nin vücûduna dokunamayacağını ummaktayım, dedi. Bunun üzerine (Halife) Ömer (R.A) o zata baktı ve:</p>

    <p>- Sizin gururlandırdığınız kimse muhakkak aldanmıştır. Vallahi yeryüzündeki bütün servet benim olsaydı muhakkak ben onlan kıyamet korkusundan (kurtulmak için) fidye olarak verirdim, dedi. Ebu'd-Derda (R.A) şöyle dedi:</p>

    <p>Üç şey beni güldürdü, üç şey de ağlattı. Beni güldüren üç şey:</p>

    <p>a- Ölüm kendisini talep ettiği halde dünyada çok kalmayı uman kimse,</p>

    <p>b- Kendisinden (hiç bir an) gafil olunmayıp her an takip olun­duğu halde kendisi bundan habersiz ve gaflet içinde olan kimse,</p>

    <p>c- Allah (c.c.)'ın kendisinden razı mı, yoksa öfkeli mi olup ol­madığını bilmediği halde ağız dolusu (yani kahkaha) ile gülen kimsedir.</p>

    <p>Beni ağlatan üç şey de:</p>

    <p>a- Sevgili Peygamberimiz (S.A.V) ile onun arkadaşlarının (benden) ayrılarak gitmeleri,</p>

    <p>b- Ölüm sarhoşluğu ve şiddeti sırasında kıyamet korkularına muttali olunması ve müşahede edilmesi,</p>

    <p>c- Bütün gizli ve aşikâr olan sırların ortaya çıkacağı günde Allah (c.c.)'ın huzurunda durup sonra kulun yaptıklarından dolayı Cennete mi yoksa cehenneme mi gönderilmesiyle emredileceği­ni bilmemesidir.</p>

    <p>Enes bin Mâlik (R.A) şöyle derdi:</p>

    <p>- Halkın hiç benzerini işitmediği iki gün ve iki geceyi sizlere haber vereyim mi?</p>

    <p>a- Sana ilk Allah (c.c.)'ın müjdecisi geldiği gün ki, o sana ya Allah'ın rızasını yahut da onun gazabını müjdeler.</p>

    <p>b - Rabbının huzurunda duracağın gün ki (o günde) sana:</p>

    <p>- Kitabını al, ya sağ eline yahut da sol eline (al) diye hitap edilmesi,</p>

    

---

6 Haziran Salı

    <p class="StilbalkAriallksatr063cm">İLK TAVAF</p>

    <p>İbni Abbas (R.A)'dan rivayet olunmuştur:Resulullah (S.A.V) Efendimiz şöyle buyurdular:</p>

    <p>- Ne zaman ki Adem (a.s.) cennetten yere indirildi, Allah-ü Teala ona:</p>

    <p>- Ya Adem, git, benim için bir ev yap, onu tavaf et ve beni onun yanında zikret. Meleklerin arşın etrafında yaptıklarını sen gördün, işte sen de öyle yap!" buyurdu­lar.</p>

    <p>Bunun üzerine Adem (a.s.) adım adım yürümeye başladı Yer ona duruldu. Sahralaî küçüldü ayağının bastığı her yer ma'mur hale geldi. Böylece Adem (a.s.) Beyt'ullah'ül-Haram'ın yerine kadar geldi. Cebrail (a.s.) kana­dıyla yere vurdu. Yedi kat yerin dibine geçti, işte oraya Beytullah'ın temeli oturtuldu.</p>

    <p>Melekler Adem (a.s.)'a taş taşıdılar. Her biri otuz ada­mın kaldıracağı kadar büyüklükte. Taşlar şu beş dağ­dan getirildi:</p>

    <p>1- Tur-i Sina,</p>

    <p>2- Tur-i Zeyta,</p>

    <p>3- Tur-i Lübnan (Bu samda bir dağdır)</p>

    <p>4- Cudi (Şırnak civarında bir dağdır.)</p>

    <p>5- Hıra (Mekke'deki Nur dağı)</p>

    

---

7 Haziran Çarşamba

    <p class="StilbalkAriallksatr063cm">KUR'AN ALLAH (C.C.) KELAMIDIR</p>

    <p>Mü'min, Allah (c.c.)'ın kelâmı Kur'an'ın yaratılmamış olduğuna inanacak. Çünkü Kur'an mecazi değil hakiki anlamında Allah (c.c.)'ın sözüdür. Allah (c.c.)'ın sıfatları mahluktur düşüncesini savunanlar gibi Kur'an da yara­tılmıştır diyen küfre girer. Kur'an Allah (c.c.)'ın kelamı ve sözüdür, o Hâlık'ın sıfatıdır.</p>

    <p>Abdullah b. Ömer radıyallahu anhüma rivayet edi­yor: Resulullah sallallahu aleyhi vesellem buyurdu ki:</p>

    <p>"Kur'an mahluktur diyen yüce Allah'a küfretmiştir."</p>

    <p>Kendilerine güvenilir zatlann İbni Abbas radıyallahu anhümâ'dan naklen bize haber verdiklerine göre müşa­rünileyh şöyle demiştir: "Bir gün Nebi sallallahu aleyhi ve sellemin huzurunda Kur'an üzerinde müzakere yap­mıştık da şöyle buyurmuştu:</p>

    <p>"Ahir zamanda ümmetimden bir takım kimseler Kur'an mahluktur diyecekler. Yoo! Kur'an, Allah'ın değişmez taptaze kelâmıdır, ümmetimden bunun dı­şında söz söyleyen Allah'a ve Kur'an'a küfretmiştir."</p>

    <p>Cafer b. Muhammed es-Sadık yoluyla gelen bir rivayette şöyle haber verilmiştir.</p>

    <p>"San'a ve Adn halkından bir grup Peygamber sallalla­hu aleyhi ve selleme gelirler ve:</p>

    <p>- Ey Allah'ın Resulü! Hakikat, Kur'an da Allah'ın ya­rattıklarından bir mahluktur, derler. Resulullah (S.A.V):</p>

    <p>- Öyle söylemeyin. Bu söz küfürdür." buyurur.</p>

    <p>(Sevadü'l A'zam sh.22)</p>

    

---

10 Haziran Pazar

    <p class="StilbalkAriallksatr063cm">ALLAH (C.C.)'I ANMAK</p>

    <p>Resûlullah (S.A.V) Efendimiz şöyle buyurmuşlardır:</p>

    <p>- "Amellerinizin hayırlısını, sultanınızın katında en pâkini, derecelerinizi en çok yükselten şeyi, sizin için altın ve gümüş sadakasından daha hayırlı, sizin için düşmanla karşılaşıp vuruşmaktan daha hayırlı bir şeyi size haber vereyim: Allah (c.c.)'ı anmaktır."</p>

    <p>Muaz b.Cebel (R.A) şöyle anlattı:</p>

    <p>- Ademoğlu Allah (c.c.)'ın zikri kadar, Allah (c.c.)'ın azabından kurtarıcı hiçbir amel işlememiştir.</p>

    <p>Sordular:</p>

    <p>- Cihad da mı o kadar olamaz? Şöyle anlattı:</p>

    <p>- Evet cihad da o kadar değildir. Çünkü, Allahu Teâlâ(c.c.) şöyle buyurdu:</p>

    <p>- "...Allah (c.c.) zikri ibadetlerin en faziletlisidir. Çünkü Allahu Teâlâ (c.c), bütün ibadetlere bir vakit ta­yin etti ve bir miktar bildirdi. Ama Allah zikri için vakit ve miktar tayin etmedi. Sadece Allah'ı çokça zikretme emrini verdi.</p>

    <p>Şöyle buyurdu:</p>

    <p>- "Ey iman edenler! Allah'ı çokça zikir ediniz." (Ahzab sûresi, âyet: 41)</p>

    <p>Allah'ın zikrinde beş güzel özellik vardır:</p>

    <p>1) Allah (c.c.)'ın rızası,</p>

    <p>2) Taatte istekli olmak,</p>

    <p>3) Allah (c.c.)'ı andığı zaman şeytana karşı korunma içinde olmak,</p>

    <p>4) Kalbe rikkat gelmesi,</p>

    <p>5) Masiyetlere engel olmasıdır.        </p>

    <p>(Tenbihü'l Gâfilîn)</p>

    

---

11 Haziran Pazar

    <p>Peygamberimiz (S.A.V) İran Kisrası'na, Abdullah b. Huzâfetüssehmi (R.A)'yi elçi göndererek ona bir mek­tup gönderdi. Besmele ile başlayan Yazı'nın meali şöyle idi:</p>

    <p>"Allah'ın Resulü Muhammed'den, Farslar'ın ulu'su Kîsrâya!</p>

    <p>Hidayete uyan, doğru yolu tutanlara, Allah (c.c.)'a ve Resulüne iman edenlere, Allah (c.c.)'dan başka ilâh bu­lunmadığına, onun eşi, ortağı olmadığına ve Muhammed (S.A.V)'in, Allah (c.c.)'ın kulu ve Resulü olduğuna şehâdet getirenlere selâm olsun! Ben seni, Allâh (c.c.)'a imana davet ediyorum. Çünkü, ben, Allah (c.c.)'ın, kalbleri diri, akılları başın­da olanları uyarmak, kâfirler hakkında da o azap sözü gerçekleşmek için bütün insanlara göndermiş olduğu peygamberiyimdir. Öyle ise, Müslüman ol, selâmeti bul! Eğer davetimden yüz çevirir, kaçınırsan, bütün Mecûsîlerin günâhı senin boynuna olsun!"</p>

    <p>İran'ın mağrur Şah'ı, Peygamberimiz (S.A.V)'in yazı­sına hususile kendi adının önce zikr edilmeyişine son derece kızdı. Yazıyı yırttı.</p>

    <p>Yemen Valisi Bazan'a da, Peygamberimiz (S.A.V)'i bağlayıp İran'a göndermesi için şiddetli emirler verdi. Bunun üzerine Bazan, Medine'ye iki adam saldı. Bunlar, Peygamberimiz (S.A.V)'e maksadlarını anlattı­lar, kendileri ile birlikte gelmediği takdirde İran ordu­sunun bütün Hicaz'ı istila edeceğini söylediler.</p>

    <p>Peygamberimiz (S.A.V), onlara, hükümdarlarının öl­dürülmüş olduğunu bildirdi ve "Benim dinim ve hâkimiyetim, Kisra'nın mülk'ü saltanatının ulaştığı yer­lere kadar ulaşacak, atların ve develerin ayak basacak­ları en uzak yerlere kadar uzanacaktır!"buyurdu.</p>

    <p>Elçiler, bu müthiş cevapla yurtlarına döndükleri za­man, haber verilen gecede Kisra'nın kendi oğlu tarafın­dan öldürülmüş olduğunu öğrendiler.</p>

    <p>Bu ihbar, Yemen Valisi Bazan'ın da, müslüman olma­sına sebep oldu.</p>

    

---

12 Haziran Pazartesi

    <p class="StilbalkAriallksatr063cm">MELEKLER</p>

    <p>Melekler, vazife mahalleri itibârile</p>

    <p>1- Yerde vazifeliler, 2- Göklerde vazifeliler, 3- Arş'ta vazifeliler, 4- Cennette vazifeliler, 5- Cehennemde vazi­feliler... diye gruplara ayrıldıkları gibi,</p>

    <p>Vazifelerinin mâhiyeti itibârile de:</p>

    <p>1- İlliyyûn, Mukarrebûn (her an Allâh (c.c.)'ı tesbih, tahmîd ile meşgul melekler), 2- Yerlerin, göklerin işleri­ni tedbir edici, yönetici melekler, 3- Elçi melekler, 4- Hafaza melekleri (amelleri yazıcı melekler), 5- Ölüm mele­ği, 6- Münker, nekir (kabirde sorgu melekleri)... gibi gruplara da, ayrılırlar.</p>

    <p>Cebrail, Mîkâil, ve İsrafil ve Azrail (aleyhisselâmlar), meleklerin ulularıdırlar.</p>

    <p>Kur'ân-ı Kerîm'i, Allah (c.c.) tarafından Peygamberimiz (S.A.V)'e Cebrail (a.s.) indirmiştir.</p>

    <p>Cebrail (a.s.), Allâh (c.c) ile peygamberler arasında el­çiliğe, Mîkâil (a.s.) rızıklara, Azrail (a.s.) canları almaya, İsrafil (a.s.) de Kıyamet günü Sûr'u üflemeye memur­dur.</p>

    <p>Arş etrafında dönüp dolaşan melekler, mü'minler için mağfiret dilerler.</p>

    <p>Allah (c.c.) katında şefaatte bulunurlar.</p>

    <p>M. Asım Köksal (Sohbetler)</p>

    

---

13 Haziran Salı

    <p class="StilbalkAriallksatr063cm">HESABI HESAP GÜNÜNE BIRAK</p>

    <p>Atabekler zamanında Musul halkı, hükümdarları II. Seyfeddin Gazi'yi zulmünden dolayı amcası Nureddin Mahmud Zengi'ye şikâyet ettiler. O sırada Suriye Sel­çukluları tahtında oturan ve adil bir hükümdar olan Nu­reddin Zengi Musul'a gelerek yeğeninin aksaklıklarını gidermeye çalıştı. Musul'un tek mescidi olan Emeviye Camii'nin halkın ihtiyacına kâfi gelmediğini gördüğün­den büyük bir cami yaptırmaya karar verdi.</p>

    <p>Eski bir harabe yerini satın alan Nureddin Zengi, şey­hi Muinü'd devle Ömer bin Mülle'yi caminin inşaatına müstevfî tayin ederek Şam'a döndü. O yıl inşaata baş­landı. Şeyh Muinü'd devle tuğla ve kireç ocaklarını biz­zat dolduruyor, yapının bir an önce bitmesi için gayret gösteriyordu. Ancak Musul eşrafı bu kez de şeyhinin parayı cami inşaatından çok başka işlere sarf ettiği yo­lunda sultana ihbarda bulunuyordu.</p>

    <p>Cami ile bitişiğindeki medrese 1172 yılında tamam­landı. Nureddin Zengi Musul'a gelerek büyük bir mera­simle camiyi hizmete açtı. İmadeddin Ebu Bekr eş-Şafî'yi hatip ve müderris tayin ederek cami ve medrese­ye zengin vakıflar ihdas etti. Cuma namazından sonra Dicle kenarına gidip oturdu. O sırada şeyhi Muinü'd devle, hakkında söylenenlerin doğru olmadığını göster­mek gayesiyle sarfiyat defterleriyle birlikte huzuruna çı­karak incelemesini istedi. Bunun üzerine Nureddin Mahmud Zengi:</p>

    <p>- "Şeyhim, biliyoruz ki cami Allah (c.c.) rızası için ya­pıldı. Bana hesap vermen gerekmez. Varsa görülecek bir hesap, onu hesap gününe götür!" diyerek defterleri Dic­le nehrine attı.</p>

    <p>(S.Deveci, Cevâmiu'l Musul, s. 21-22)</p>

    

---

14 Haziran Çarşamba

    <p class="StilbalkAriallksatr063cm">PEYGAMBER (S.A.V) EFENDİMİZİN HASTA ZİYARET VE TA'ZİYETLERİ</p>

    <p>Resûlullah (S.A.V) Efendimiz, hastaları ziyarete önem verirler ve bunun müslümanlar için bir va­zife olduğunu söylerlerdi.</p>

    <p>Hasta ziyareti esnasında hastaya ümid verirler, nabzını ellerine alıp mübarek elleriyle dokunur­lardı. Şifâ bulması için de Cenâb-ı Hakk (c.c.)'a dua ederlerdi. Hastaya da "inşallah kurtulacak­sın" derlerdi. Şayet birisi fena lâkırdı edecek olur­sa ondan memûn olmazlardı.</p>

    <p class="StilbalkAriallksatr063cm">PEYGAMBER (S.A.V) EFENDİMİZİN OTURUŞ TARZLARI</p>

    <p>Peygamberimiz (S.A.V) Efendimiz otururken dizlerini dikip elleri ile dizlerini bağlarlardı. Kim­seye darlık vermemek için Ashâb (R.A)'ı içinde ayaklarını uzatıp oturduktan vakî değildir.</p>

    <p>Umumiyetle kıbleye müteveccih otururlardı. Yanlarına gelen misafirlerinin altına çoğu zaman sırtlarındaki abayı serer ve oturturlardı. Bazen de misafirlerine kendi minderlerini verirlerdi.</p>

    

---

15 Haziran Perşembe

    <p class="StilbalkAriallksatr063cm">İMAM-I BUHÂRÎ (R. ALEYH) HAZRETLERİ'NİN AHLÂKI VE GÖRÜŞLERİ</p>

    <p>Yumuşak huylu ve hoşgörü sahibiydi. Hoşgörüsü da­ha çok mü'minlere karşıydı. Kötülük ve günah sözkonusu olduğunda hoşgörülü davranmaz, yapanı uyarırdı.</p>

    <p>Günlük yaşayışında az yer, az konuşur, az uyurdu. Gündüzleri yufka ekmeği yemez, onun yerine bazen iki üç badem yemekle yetinirdi. Yemeklerinde baharat kul­lanmazdı. Az yiyip az uyumakla israftan kaçarak vakti­ni değerlendirirdi. Böylece hem kendi yediklerinden başkalarına da ikram etmek fırsatı bulur, hem de ilme ve Allah (c.c.)'a kulluk vazifesine daha fazla zaman ayı­rabilirdi. Az konuşmakla birlikte hoş sohbetti. Sözlerini ağır ağır, tane tane söylerdi. Son derece doğru sözlüydü. "Müslüman asla yalancı ve cimri olmaz" derdi. Kendisi için istediğini, müslüman kardeşleri için de isterdi. Her söylediğinin doğru olmasına dikkat ederdi. Ancak her doğruyu da söylememeye itina gösterirdi. Başkaları hakkında yumuşak bir dil kullanır, kimsenin dedikosunu yapmazdı. Bundan dolayı da: "Allah (c.c.)'ın huzuru­na gıybette bulunmadan çıkmak istiyorum. Kıyamet gü­nü de kimsenin bana hasım olacağını zannetmiyorum" derdi. Sözünde sâdıktı. Zarar görmek pahasına da olsa sözünden dönmezdi. İçi gibi dışı da temiz ve düzenli idi. Ağızda kötü kokması yüzünden soğan, sarmısak ve pırasa gibi yiyecekleri çiğ olarak hayatında asla yeme­miştir.</p>

    <p>İlim ve faziletten sapmamış, siyasete asla bulaşma­mıştır. İdarecilere yakın olmamaya dikkat etmiştir. Ona göre "Hadîs öğrenmek Resûlullah (S.A.V) ile beraber bu­lunmak" demektir.                           </p>

    <p>Doç. Dr, Mücteba Uğur (Buharî)</p>

    <p>16 Haziran Cuma</p>

    <p>Peygamberimiz (S.A.V) Efendimiz buyurmuşlardır ki:</p>

    <p>(Ey muhacirler cemaati, beş şey var ki, sizler onlarla ibtila edildiğinizde -artık size çeşitli azaplar gelir- ve siz­lerin o beş (kötü) şeye yetişmenizden Allah (c.c.)'a sığını­rım.)</p>

    <p>a- Herhangi bir millette fuhuş fiilleri işlendiği zuhur ederse muhakkak onların arasında veba salgını ve geç­mişteki dedeleri arasında bulunmayan birtakım (yeni yeni) hastalıklar ortaya çıkar.</p>

    <p>b- Herhangi bir kavim (aralarındaki alışveriş gibi hu­suslarda) ölçek ve tartılarını eksik yaparlarsa muhak­kak onlar kıtlıkla, geçim sıkıntısı ile ve hükümet zulmü ile cezalandırılırlar.</p>

    <p>c- Mallarının zekâtlarını vermeyen ahaliden de gök­yüzünün yağmuru kesilir (ve şiddetli kuraklık hüküm sürer). Eğer hayvanlar olmasalardı zekâtlarını verme­yenlere hiç yağmur yağdırılmazdı.</p>

    <p>ç- Allah (c.c.)'ın ahdini ve Resûlü'nün ahdini bozan ahaliye de kendi düşmanları musallat edilerek ellerinde bulunan malların bir kısmını (yağma edip) alırlar.</p>

    <p>d- Herhangi bir milletin devlet ricali (ve hâkimleri) Allah (c.c.)'ın kitabı ile hükmetmeyi bırakırlarsa muhak­kak Allah Taâlâ(c.c.) onların aralarına harp sokar.</p>

    <p>Horasanlı Ata da şöyle derdi:</p>

    <p>Beş (kötü) şey işlendiği zaman beş âfet olur.</p>

    <p>1- İnsanlar faiz parası yedikleri zaman (insanların) ye­re batırılması ve zelzeleler gibi âfetler olur.</p>

    <p>2- Hâkimler haksız hüküm verip (halka) zulmettikleri zaman yağmur kıtlığı olur.</p>

    <p>3- Zina fiilleri ortaya çıktığı ve onu halk alenen yap­tıkları zaman insanlar arasında ölüm vakaları çoğalır.</p>

    <p>4- Zekât verilmediği zamanda ise (hayvan hastalıklar; zuhur eder de) yürür hayvanlar helak olurlar.</p>

    <p>5- Azınlıklara karşı (mal ve cana) tecavüzde bulunul­duğu zamanlar onlar isyan ederek devlet kurarlar.</p>

    

---

17 Haziran Cumartesi

    <p class="StilbalkAriallksatr063cm">İSLÂM'DA KAZANÇ YOLLARI</p>

    <p>Ticaret ve sanat farz-ı kifayelerdendir. Çünkü bunlar ihmal edilirse geçim olmaz. İnsanlar açlığından ve ihti­yacından ölürler. Dünya nizamı karşılıklı yardım ve va­zife taksimi ile mümkündür. Eğer herkes aynı işi yapar­sa diğer işler yapılmadığı için hayat felce uğrar.</p>

    <p>Sanatların büyük bir kısmı mühim olmakla beraber bazıları süs ve ziynet kabilinden olduğu için, zaruri de­ğildir. Bunun için sanatın mühimlerini tercih ederek müslümanlara yarayışlı olanları ile meşgul olunması da­ha uygundur. Çalgı v.b. yasak olan aletleri imal etmek­ten kaçınmak, zulümden kaçınmak demektir. Erkeklere atlas elbise dikmek, altın ve gümüşten eyer işlemek, yi­ne erkeklere altun yüzük yapmak günah ve bunlardan ücret almak haramdır.</p>

    <p>Manifaturacılık has görülmüştür. Nitekim Hadis-i şe­rifte: "Ticaretinizin en hayırlısı bezzarlık (kumaş ve el­bise ticareti) sanatınızın en güzel de dikiciliktir" buyurulmuştur. Diğer bir Hadiste: "Cennet ehli ticaret et­se manifaturacılık, cehennem halkı da alışveriş yapsa sarraflık yapardı" buyurmuştur. Selef ekseriyetle şu on mesleği tercih ederdi: l- Dikicilik, 2- Ticaret, 3- Nakli­yecilik, 4- Terzilik ve ayakkabıcılık, 5- Elbise temizle­yiciliği, 6- Na'lincilik, 7- Demircilik, 8- Eğiricilik, 9-Avcılık, 10- Kitapçılık (Muharrirlik).</p>

    <p>(İhyâ-u Ulumiddîn C. 2, Sh. 218)</p>

    <p><b>"Varlıklara can verip yaşatan zenginleri fakir, fakir­leri de zengin yapan Cenab-ı Hakk'tır."</b> (Hz. Ali r a.)</p>

    

---

18 Haziran Pazartesi

    <p class="StilbalkAriallksatr063cm">KELİME-İ TEVHİD</p>

    <p>Resûlullah (S.A.V) buyuruyor ki:"İman yetmiş küsur şubedir. En üstün derecesi "Lâilâhe illâllah"demek, en aşağı derecesi yolda eza verecek şeyleri temizlemektir. Haya da imandan bir şubedir." Ve yine buyuruyor ki: "Cennetin anahtarı Lâilâheillallah diye şehadette bulun­maktır. Bu zikre devam edenler için kabirlerinde ve ka­birlerinden kalktıkları zaman korku yoktur. Sanki ben "Lâilâheillallah" zikrine devam edenlerin "Bizden hüz­nü gideren Allah (c.c.)'a hamdolsun" Âyetini okuyarak kabirlerinden kalktıklarını görüyorum" buyurdular.</p>

    <p>Yine Resûlullah (S.A.V) Ashab-ı Kiram'a:</p>

    <p>"- İmanınızı tecdid ediniz, yenileyiniz" buyurdu.</p>

    <p>"- Nasıl tecdid edelim Ya Resûlullah (S.A.V)?" dedi­ler. Resûlullah (S.A.V): "Lâilâheillallah zikrine devam ediniz. Çünkü buna devam etmek kalbi nurla doldurur ve mü'minin yakînini artırır" buyurmuşlardır.</p>

    <p>Mü'minlere Cenab-ı Hakk'tan bir rahmet ve merhamet olarak ruhlarının kabzedildiği vakitte hatırlayıp söyle­meleri için ölüm meleğinin alnında Lâilâheillallah yazılı­dır.</p>

    <p>Bunun için Resûlullah (S.A.V); "Mevtanıza (ölülerini­ze) Kelime-i tevhid zikrini telkin ediniz" buyurmuşlar­dır. Yine Hadis-i Şerifte: "Zikrin efdali Lâilâheillallah, duanın efdali elhamdülillahtır." (Musahabe Cilt 2, Sh. 11)</p>

    <p>"Allah yolunda şehid olmayı can-u gönülden isteyen kimse, şehid olmasa dahi şehidlik sevabına nail olur."</p>

    <p>(Hadis-i Şerif)</p>

    

---

19 Haziran Pazartesi

    <p class="StilbalkAriallksatr063cm">SEHÂVET - CÖMERTLİK</p>

    <p><b>Cömertlik</b>:</p>

    <p>Lâyık ve vâcib olan miktarda malı münasib yerlere harcamaktır. Bu kendisine güç gelmeyip kolay yapabil­mektir. Meleke halinde olmayan, kolayca yapılmayan harcamaya cömertlik denemez.</p>

    <p>Peygamberimiz (S.A.V) de cömertliğin her türlüsü mevcut idi. Allah (c.c) yolunda Onun dinini açıklamak, Allah (c.c.)'ın kullarını doğru yola kılavuzlamak, açları doyurmak, cahillerini öğütlemek, ihtiyaç sahiplerinin hacetlerini görmek, yararlanacakları her yolla yararlan­dırmak ve ağırlıklarına tahammül etmek gibi ilim, mal ve nefs cömertliğinin hepsi kendisinde mevcut idi.</p>

    <p>Kureyş müşriklerinin eşrafından Safvan b. Ümeyye müslüman olmadığı halde Huneyn ve Taif Gazalarında Peygamberimiz (S.A.V)'in yanında bulunmuştu.</p>

    <p>Ci'râne de toplanan ganimet mallarını gezerken Saf­van'in bunlara dalgın bakışlarla baktığını görmüş, Efen­dimiz (S.A.V) pek mi hoşuna gitti diye Safvan'a sormuş. Evet cevabını alınca al hepsi senin olsun demiştir.</p>

    <p>Bunun üzerine Safvan kendini tutamıyarak:"Pey­gamber kalbinden hiç bir kalp bu derece cömert olmaz" diyerek iman etmiş ve şahadet getirmiştir.</p>

    <p>(İslâm Tarihi, Sh. 474)</p>

    <p class="c7">"Cenab-ı Allah kerimdir. Kerem sahiplerini sever ve cömert kimseleri de sever."</p>

    <p>(H.Şerif)</p>

    

---

20 Haziran Salı

    <p class="StilbalkAriallksatr063cm">SÜNNETE SARILIP BİD'ATLARINDAN KAÇINMAK</p>

    <p>Bid'at: İkmalinden sonra dinde, başka bir deyişle Peygamber (S.A.V)'den sonra dinde ihdas edilen şeylere, amellere, Ashabın ve Tabiînin işlemedikleri sünnete ay­kırı bulunan şeylere denir. (Seyyid, Târifât Sh. 29)</p>

    <p>Ashâbdan İrbâz b. Sariye der ki:Resûlullah (S.A.V) birgün, sabah namazından sonra bize beliğ bir mev'iza îrad buyurdu. Bu mev'izadan, gözler yaşardı, kalpler ürperdi. Bu, bir vedâlaşıcının vâ'zına benziyordu.</p>

    <p>"Öyle ise, yâ Resûlallah! Bize, neyi tavsiye buyur­sun?" dedik.</p>

    <p>Resûlullah (S.A.V) "Ben, sizi, gecesi, gündüzü gibi olan şey üzerinde bırakmış bulunuyorum. Benden sonra, onun üzerinden kayan, muhakkak helak olur. Allah (c.c.)'tan sakınmanızı, başınıza Habeşli bir köle de geçse, onun emirlerini dinlemenizi, kendisine itaat etmenizi size tavsiye ederim. Benden sonra, sizlerden yaşayanlar, bir çok anlaşmazlıklara şâhid olacaklardır. O zaman sünnetime, sünnetimden bildiğiniz şeylere hidayet ve doğru yol üzerinde bulunan Halifelerin sünnetine sımsıkı sarılınız! Sonradan sonraya ortaya çıkarılan bir takım şeylerden sakınınız!</p>

    <p>Çünkü, sonradan sonraya ortaya çıkarılan şey, bid'attır.</p>

    <p>Her bid'atta, delâletdir, sapkınlıktır!" buyurdu.</p>

    <p>(İslâm Tarihi, C. 11, Sh. 267)</p>

    

---

21 Haziran Çarşamba

    <p class="StilbalkAriallksatr063cm">HZ. EBÛ BEKİR (R.A) BULUNDUĞU MERTEBEYE NASIL ULAŞTI</p>

    <p>Hz. Ali (R.A) diyor ki:</p>

    <p>- Resûlullah (S.A.V) Efendimizin halifesi Ebû Bekir Sıddîk (R.A)'a bu makama varıp bizi geçmeye muvaffak olduğun dereceyi ne ile kazandın?" diye sordum.</p>

    <p>Hz. Ebu Bekir (R.A) dedi ki:</p>

    <p>- Beş şey ile:</p>

    <p>1- İnsanları iki kısım gördüm; kimisi dünyayı ister, kimisi âhireti ister. Ben ise Mevlâyı tercih ettim.</p>

    <p>2- Ben İslama dahil olduğumdan itibaren doyasıya dünya taamı yemedim. Zira Marifetullah (c.c) lezzeti ile meşguliyet beni dünya taamı lezzetlerine meylettirme­di.</p>

    <p>3- İslâmiyete dahil olduğumdan itibaren dünya meşrubatından kanmadım. Zira Halikımın muhabbeti dünya içeceklerinden fazla geldi ve beni muhabbetullah meşgul etti.</p>

    <p>4- İslâmiyete dâhil olduğumda beni iki amel karşıla­dı. Dünya ameli ve âhiret ameli. Ben âhiret amelini dün­ya ameline tercih ettim.</p>

    <p>5- Resûlullah (S.A.V)'den bir saat bile ayrılmazdım ki mağaraya girerken beraber idim."</p>

    <p>Hz. Ömer (R.A) anlatıyor:</p>

    <p>"- Medine'nin kenarında ihtiyar ve a'ma bir kadın vardı. İhtiyacını görmek için bir gün uğradığımda benden evvel birinin bu işi yaptığını görürdüm. Me­rakımı gidermek için bir gün erkenden yanına gittim. Meğer bu sevabı kazanmakta olan Hz. Ebû Bekir (R.A)'imiş."</p>

    <p>     (Hz. Ebû Bekir Sıddîk (R.A) Sh. 120)</p>

    

---

22 Haziran Perşembe

    <p class="StilbalkAriallksatr063cm">ZEKÂT KİMLERE VERİLİR</p>

    <p>Zekât, müslüman fakirlere, miskinlere, borçlulara, yolculara, mükâteplere, mücâhitlere, âmillere verilir.</p>

    <p><b>Fakir:</b> Nisap miktarı fazla bir mala sahip olmayan kimsedir. Haceti asliyye (zarurî ihtiyaç) sinden olmak üzere evi, eşyası, borcuna karşılık parası olsa bile fakir­dir.</p>

    <p><b>Miskin</b>: Hiçbir şeye malik olmayıp yiyeceği ve giye­ceği şeyler için dilenmeye muhtaç olan yoksul kimsedir.</p>

    <p><b>Borçlu</b>: Borcundan fazla nisap miktarı mala mâlik ol­mayan kimse.</p>

    <p><b>Yolcu</b>: Malı beldesinde kalıp elinde bir şey bulunma­yan kimse.</p>

    <p><b>Mükâtep</b>: Bedel mukabilinde âzâd edilmek üzere efendisiyle bir mukavele yapmış olan köle veya câriye demektir.</p>

    <p><b>Mücâhid:</b> Allah Teâlâ (c.c.) yolunda gönüllü olarak cihâda iştirak etmek istediği halde nafakadan silah ve saireden mahrum olan gazi demektir.</p>

    <p><b>Âmil</b>: Veliyy'ül emir tarafından emvali zahirenin zekâtını toplamaya memur edilen kimsedir.</p>

    <p>Bir kimse kendi zekâtını fakir bulunan zevcesine, usul ve furûuna yani, babasına, dedesine, anasına, ninesine, oğullarına, kızlarına, bunların çocuklarına, torunlarına veremez.</p>

    <p>(İslâm İlmihali, Sh. 358)</p>

    

---

23 Haziran Cuma

    <p class="StilbalkAriallksatr063cm">PEYGAMBERİMİZ (S.A.V)'İ İHTİYARLATAN SÛRE</p>

    <p>Hz. Ebû Bekir (R.A), Peygamberimizin saç ve sakalı­nın ağarmağa başladığını görünce, gözleri dolarak: "Ba­bam, anam, sana feda olsun yâ Resûlallah! Vallahi, Sende saç sakal ağarması hızlandı!?" dedi.</p>

    <p>Peygamberimiz (S.A.V): "Evet! Beni, Hûd Sûresi ile onun kardeşleri olan sûreler ağarttı, kocalttı!" buyur­du.</p>

    <p>Hz. Ebû Bekir (R.A): "Babam, anam Sana feda olsun! Hûd sûresinin kardeşleri ne demektir?" diye sordu.</p>

    <p>Peygamberimiz (S.A.V) "Vakıa, Karia, Seele Sâllün, Amme yetesâelûn ve İzeşşemsü küvviret sûreleridir!" buyurdu.</p>

    <p>Abdullah b. Abbas (R.A): "Resûlullah Aleyhisselâm'a, bütün Kur'ân âyetleri içinde şu (Festakım kemâ ümirte = Emr olunduğun gibi, istikâmet et!) (Hûd: 112) Âyetinden daha şiddetli, daha güç bir âyet inme­miştir.</p>

    <p>Bunun için (Hûd, Vakıa sûreleri ile kardeşleri olan sûreler, beni, ağarttı, kocalttı!) buyurdu" demiştir. İstikâmetin Mânâları ve Dereceleri:</p>

    <p>İstikamet, tâatla mâsiyetlerden sakınmayı birleştir­mektir.</p>

    <p>Hakikat ehline göre: İstikamet; bütün kulluk ahdlerini yerine getirmek.</p>

    <p>Her serde: Yemede, içmede, giyinmede kuşanmada, dinî, dünyevî her işde itidal haddini gözeterek Sırât-ı müstakimde yürümeğe devam etmektir.</p>

    <p>(M. A. Köksal C. 11, Sh. 432)</p>

    

---

24 Haziran Pazar

    <p class="StilbalkAriallksatr063cm">ZENGİNLİĞİN ÂDABI</p>

    <p>Allah (c.c.)'ın hazineleri karşısında kim olursa olsun her insan fakirdir. Resûl-i Ekrem (S.A.V) Efendimiz:</p>

    <p>"Fakirlik benim iftihanmdır"buyuruyor. Bu iftihar Allah (c.c.)'a iftiharının, Cenâb-ı Hakk (c.c.)'ın huzurun­da O (c.c.)'na karşı ihtiyacının duygusudur. Onun için­dir ki eğer Cenâb-ı Hak(c.c) dünya metalarından bazı­larına bir kısım fazlalıklar ihsan etmişse:</p>

    <p>1- Tekebbür (kibir) ve gururdan sakınmak,</p>

    <p>2- Mütevazı ve mahviyyetli bulunmak,</p>

    <p>3- Servet ve nimetin Allah (c.c.)'tan geldiğini ve istedi­ğinde bir anda yok olacağını bilmek,</p>

    <p>4- Bol bol hayır ve hasene yapmak,</p>

    <p>5- Vârislere mal bırakacağım diye gayri meşru ticarete-kazançlara tevessül etmemek,</p>

    <p>Kul hakkına riayet edip kimsenin mal ve namusuna halel getirmemek.</p>

    <p>6- Hakk'ın ihsan ettiği nimetlere şükretmek, Allah (c.c.)'ın ihsan ettiği nimeti hangi maksatla veril­mişse o maksatta kullanmak şükürden bir cüzdür.</p>

    <p>7- Güzel amellere devam etmek,</p>

    <p>8- Açları doyurmak, çıplakları giydirmek,</p>

    <p>9- Zekâtını tam ve vaktinde vermek,</p>

    <p>10- Kurbanını kesip, fıtratını vermek,</p>

    <p>11- Fukaraya hürmet ve merhametle muamele etmek.</p>

    <p>(Kulluk, Sh.51)</p>

    

---

26 Haziran Pazartesi

    <p class="StilbalkAriallksatr063cm">ALIM VE SATIMDA YAPILAN TAVSİYELER</p>

    <p>* Hz. Peygamber (S.A.V) bir gün, çarşıda bir hububat yığınına rastladı. Elini yığının içine soktu. Parmakları ıslandı. "- Ey buğday sahibi! Bu ne?" dedi.</p>

    <p>Adam: "- Ya Rasûlallah (S.A.V)! Ona yağmur değ­di!" dedi.</p>

    <p>Hz. Peygamberimiz (S.A.V): "- Sen ne diye o ıslan­mış olanları, halkın göreceği şekilde buğdayın üzeri­ne çıkarmadın?! Aldatan kimse, bizden değildir!" de­di.</p>

    <p>* Hz. Peygamberimiz (S.A.V) çarşı ve pazarda satıla­cak şeylerin çarşı ve pazara getirilmeyerek rastgele satıl­masını hoş görmediği gibi bir şeyin götürü ve toptan pa­zarlık edilip teslim alınmadan, başka birisine devrini de yasaklamıştı.</p>

    <p>* Şehirlinin, satıcı bir bedeviye "- Sen, malını sat­mak için acele etme! Onu, bana bırak. Ben senin hesa­bına onu daha yüksek bir fiyatla yavaş yavaş sata­rım!" diyerek simsarlık etmesini, piyasayı yükseltmesi­ni de hoş görmezdi.</p>

    <p>* Bir alıcının, pazarlık ettiği meta üzerinde, başka bir alıcının pazarlık etmeğe kalkması da yasaklanmıştı.</p>

    <p>* Hz. Peygamberimiz (S.A.V):"Satarken, alırken, ala­cağını ister veya borcunu öderken nâzik ve yumuşak davranan, kolaylık gösteren bir kula Allah rahmet et­sin!" buyurdu.</p>

    <p>* Hz. Peygamber (S.A.V): "Doğru ve emniyetli tacir; Peygamberler, sıddıklar ve şehidlerle birliktedir" bu­yurmuşlardır.</p>

    <p>(İslam Tarihi, C. 1, Sh. 162,163)</p>

    

---

27 Haziran Salı

    <p class="StilbalkAriallksatr063cm">YAVUZ'UN SİNA ÇÖLÜNÜ GEÇİŞİ</p>

    <p>Tarihte ancak İran (Pers) imparatoru Kambiz ve on­dan 193 yıl sonra Makedonyalı "Büyük İskender, Sina yarımadasını cebren geçip Mısır'ı fethetmişlerdir. Mo­ğollar ve Timur, yani dünyayı aşan cihangirler bile bu geçişi göze alamamışlardır. Ancak 1915'de Birinci Cihan Harbi'nde Cemal Paşa, yarımadayı cebren geçip Süveyş Berzahı'na varmışsa da, bu hareket tekniğin muazzam inkişafına rağmen, Yavuz'un geçişi ile mukayese edile­mez. Çünkü muvaffak olamamış, Süveyş'i atlıyamamış, Mısır'ı fethedememiştir. Esasen Cemal Paşa'nın kolor­dusu, Yavuz'un geçirdiği kuvvetlerin yanında pek kü­çük bir birlik mahiyetinde kalmaktadır.</p>

    <p>Bu çölde hayat yoktur Akrep, yılan, bit ve sivrisinek­ler, hayvanlar alemini teşkil eder ki insanı asla rahat bı­rakmazlar. Gündüz hararet 40°C, bazan daha fazla ol­duğu gibi geceleri kışın (yani Yavuz'un geçtiği) mev­simde sıfıra düşer.</p>

    <p>Ayakkabı çölü geçerken kavrulur. Kuma gömülen bir yumurta, bir kaç dakika içinde lop yumurta haline gelir.</p>

    <p>Yavuz, Akdeniz kıyılarından fazla uzaklaşmıyarak kuzeyden Sina'yı geçmiştir. Donanmayı Hümayun, Do­ğu Akdeniz'de idi ve bu sulara yakındı. Katıyye-Kantara arasında 50 km.'lik yolu Yavuz bir günde geçmiştir. Yavuz'un 13 günde geçtiği çölü, I. Cihan Harbi'nde Türk Ordusu, tekniğin büyük gelişmesine rağmen 11 günde geçebilmiştir.</p>

    <p>(Türkiye Tarihi, Cilt 5, Sh. 42-43)</p>

    

---

30 Haziran Cuma

    <p class="StilbalkAriallksatr063cm">HZ. İBRAHİM (A.S.)'E VERİLENLER:</p>

    <p>İbrahim (a.s.) bir tek şahıs olduğu halde ahlak ve adat cihetinden bir "ümmet=millet" mesabesinde olduğuna işareten "O bir ümmet idi!" denilmiştir.</p>

    <p>Hâl-i sebavetinden (çocukluğundan) hal-i mematı (ölümü) ne kadar Din-î Hakk üzere olduğuna işaret için "Hanifen" denilmiştir.</p>

    <p>Vacib Teala Hazretleri ayet-i celile'de İbrahim (a.s.)'ın menakıb-ı celilesinden dokuzunu zikretmiştir.</p>

    <p>1) Hz. İbrahim (a.s.) tek bir şahıs olduğu halde, bir ümmetin haiz olacağı ahlakî faziletleri cem'ettiği cihetle ümmet-i vahide (bir ümmet) menzilesinde olmasıdır.</p>

    <p>2) Her halinde Allah-ü Teala(c.c.)'ya muti ve münkad olmasıdır.</p>

    <p>3) Daima doğru din ittihaz etmesidir.</p>

    <p>4) Muvvahhid olup müşriklerden olmamasıdır.</p>

    <p>5) Ni'meti ilahiyyenin cemi'ine şükretmesidir.</p>

    <p>6) Allah-ü Teâlâ(c.c.)'nın onu dost edinmesidir.</p>

    <p>7) Dünyada Sırat-ı Müstakim'e hidayette kılınmasıdır.</p>

    <p>8) Dünyada hasene verilmesidir.</p>

    <p>9) Âhirette salihîn zümresinden olup makamat-ı aliyede bulunmasıdır.</p>

    

---

1 Temmuz Cumartesi

    <p class="StilbalkAriallksatr063cm">HZ. HAMZA (R.A)</p>

    <p>Seyyid'üş-Şühedâ Hz. Hamza (R.A) Resûl-i Ekrem (S.A.V)'in amucasıdır. Bi'set-i Muhammediye (S.A.V)'in ikinci senesi müslüman olmuştur. Onun müslüman ol­ması İslâmiyet için büyük bir kuvvet ve mesned idi.</p>

    <p>Hz. Hamza (R.A), Bedir harbinde fevkalâde yararlı­lıklar göstermiştir. Uhud harbinde de ibraz ettiği kahra­manlıklarla Kureyş'in en nâmdar bahadırlarından otuz kadarını tepelemiş ve kendisi de yirmiden fazla yara al­mış olduğu halde Vahşî (R.A) tarafından şehit edilmiştir. İslâm tarihinde her ne zauxan Uhud Gazvesi yâdolunsa Uhud'daki Şühedâ kafilesinin alemdarı ola­rak Seyyid'üş Şühedâ Hz. Hamza (R.A) anılır.</p>

    <p>Hadis-i Şerifte "Şehidlerin büyüğü Abdulmuttaliboğlu Hz. Hamza'dır" buyurulmuştur.</p>

    <p>Hz. Hamza (R.A), Resûl-i Ekrem (S.A.V) tarafından hemşirezadesi Abdullah İbn-i Cahş ile bir kabre defn olundular. Medîne-i Münevvere'de Uhud'da yatan bu aziz şehidimizi her hac ve umreye giden müslüman zi­yaret ermelidir.</p>

    <p>Hz. Hamza (R.A) son derece merd, kahraman bir adamdı. Son derece titiz ve serbest bir zattı. Hüsnü ahlâk sahibi idi, Resûl-i Ekrem (S.A.V), Hz. Hamza (R.A) için: "Allah sana rahmet etsin, seni bildim bileli hep sıla-i rahme ehemmiyet verir ve hep iyilikler işlerdin" buyurmuştur.</p>

    <p>(E. Edip, İ. Tarihi, C. 2, Sh.: 100)</p>

    

---

2 Temmuz Pazar

    <p class="StilbalkAriallksatr063cm">KUBA MESCİDİ</p>

    <p>Bu mescid-i şerif İslâmiyetin zuhurunda en evvel bina edilen ve en evvel kendisinde aşikâr olarak cemaatle na­maz kılanan mesciddir. Medine-i Münevvere'ye üç mil mesafededir. Buraya Âliye de derler.</p>

    <p>Resul-i Ekrem-(S.A.V) Efendimiz bu mescidin binasın­da amele gibi çalıştı. O derece ki; taşların ağırlığı altında Vûcud-i saadeti eğiliyordu. İşte şu âyeti celile burada nazil olmuştur:</p>

    <p>Meâl-i Şerifi: <b>"İlk gününden Takva temeli üzerine kurulan (Kuba'daki) mescid'de namaza durman daha doğrudur. Orada temizliği ve nezaheti seven insanlar vardır. Allah temizlenenleri sever."</b> (Tevbe Suresi: 108)</p>

    <p>Mescid-i Haram, Mescid-i Şerif-i Nebevi ve Mescid-i Aksa'dan sonra İslamiyet nazarında efdal bir mescid bu Kuba Mescid-i Şerifi'dir.</p>

    <p>Peygamber (S.A.V) Efendimizin hicretinde, mübarek devesi bu mescidin arsasına çöktü ki; yeri hâlâ bellidir.</p>

    <p>Bir hadis-i şerifte:</p>

    <p><b>"Bu mescid-i ziyaret edip, iki rek'at namaz kılana bir umre ecir ve sevabı vardır."</b> diye buyurmuşlardır.</p>

    <p>Resul-i Ekrem (S.A.V) Efendimiz bir cuma günü Ku­ba'dan kalktı. Yolun sol tarafına gelen Salim bin Avf va­disinde "Ra'nuna" denilen yere inip, orada beliğ bir hut­be irâd edip namazını kıldığı, ilk Cum'a budur.</p>

    <p>(Hz. R. M. Sâmi (k.s), Ashab-ı Kiram, Sh.: 20 - 21)</p>

    <p>***</p>

    <p class="c7">HİKMET</p>

    <p>"İstişarede doğru söyle ki, rey doğru olsun." Hz. Ebu Bekir (r.a)</p>

    

---

3 Temmuz Pazartesi

    <p class="StilbalkAriallksatr063cm">ZEMZEM</p>

    <p>İbn-i Abbas (R.A)'dan rivayet edildiğine göre: Zemzem suyu, içildiği şey içindir:</p>

    <p>Onu, şifa bulmak için içersen, Allah sana şifâ verir. Onu, korunma isteklisi olarak içersen, Allah seni, korur. Onu, susuzluğunu kesmek için içersen, Allah, senin su­suzluğunu keser. Eğer, Onu, karnını doyurmak için içer­sen, Allah seni doyurur. O, Cebrail (a.s.)'in ökçesi ile vu­rup yerden çıkardığı ve İsmail (a.s.)'i suladığı sudur.</p>

    <p>Zemzem, yalnız suya kandırıcı değil, aynı zamanda, karnı doyurucudur da. Bunun için, cahiliyye devrinde Zemzem'e (Şubâ'a) denirdi. Zemzem'in ismi olan (Şubâ'a) doyduktan sonra arta kalan yemek demektir.</p>

    <p>Peygamberimiz (S.A.V)'in, İslâmiyeti yaymağa çalıştığı ilk sırada Peygamberimiz (S.A.V)'e görüşmek için Mek­ke'ye gelip, geceli gündüzlü otuz gün, susadıkça ve acık­tıkça Zemzem suyu içmekle iktifa ettiğini ve hiç de, zayıf­lamadığını ve aksine, semizlediğini söyleyen Ebûzerr'ül Gıfârî (R.A)'ye Peygamberimiz (S.A.V) "O, gerçekten mübarek, gerçekten doyurucu yemektir!" buyurmuştur.</p>

    <p>Hazret-i Abbas (R.A) da "Cahiliyye devrinde insanlar, Zemzem kuyusundan su içmekte birbirleri ile yansır­lar, -çoluk- çocuklu iseler, birlikte Zemzem kuyusuna gidip ondan içerler, bu kendileri için, sabah içkisi olur­du. Biz Zemzem suyunu, çotuğumuza çocuğumuza bir yardım sayardık" demiştir.</p>

    <p>(M. A. Köksal, İslâm Tarihi)</p>

    

---

5 Temmuz Çarşamba

    <p class="StilbalkAriallksatr063cm">SÖZ TAŞIYICILIK</p>

    <p>Efendimiz (S.A.V):</p>

    <p><b>"Hak arasında söz taşıyan (koğuculuk yapan) kimse Cennet'e giremez."</b> buyurmuşlardır.</p>

    <p>Halid b. Ahmed (R.A) demiştir ki:</p>

    <p class="c7">"Senin yanında başkasının aleyhinde bulunan kimse, başkalarının yanında da, senin aleyhinde bulunur. Sana başkasının sırlarını getiren, senin sırlarını da başkasına götürür."</p>

    <p>Abdullah b. El-Mübarek (R.A) ise:</p>

    <p><b>"Gayr-i meşru çocuk sır saklayamaz"</b> demiştir.</p>

    <p>Sır saklamayan ve söz taşıyan kimsenin, zina çocuğu olmasından korkulur.</p>

    <p>Bu, Allah-û Teâlâ'nın şu âyetlerinden mülhemdir:</p>

    <p><b>"Çok ayıplayanı, koğuculukla gezeni, hayırdan alıko­yanı, aşırı zalimi, çok günahkârı; zorbayı, bütün bunlar­la beraber soysuz olan yardakçıyı."</b> (Nur: 11,12,13)</p>

    <p><b>"Azam olsun (insanları arkalarından çekiştiren), her ayıplayıcıya, yüzlerine karşı dil uzatıcıya."</b> (Hûmeze, 1)</p>

    <p>Allah-û Teâlâ (Hammâlete-l Hatab!) <b>"odun taşıyıcı"</b> buyurmuştur: O kadın söz taşıyıcısıdır ve koğuculuk yap­maktadır.</p>

    <p>(İ. Şarani, İslâm'da Kardeşlik Huk., Sh.: 7)</p>

    <p>***</p>

    <p><b>"Resûl-i Ekrem, onlar (Ashâb) için tırnak kesmeyi, bıyıkları almayı ve kasık kıllarını tıraş etmeyi her kırk günde (en az bir defa) olarak tayin etti."</b> (Tirmizi)</p>

    

---

6 Temmuz Perşembe

    <p class="StilbalkAriallksatr063cm">CEBİR'İN İLK ALİMİ</p>

    <p>İlk cebir kitabını yazan ve Batı'ya cebiri öğreten Ebu Abdullah Muhammed bin Musa el-Harizmi, büyük bir Müslüman Türk matematik bilginidir.</p>

    <p>Hazar denizinin doğusundaki Harizm'de (Hîve'de), 780 yılında doğmuştur. Halife Me'mun (786 - 813) dev­rinde yaşayıp, 850 yıllarında Bağdat'ta vefat etmiştir.</p>

    <p>Matematik, astronomi, ve coğrafya ilmi alanlarındaki hizmetlerle çağını aşmış, Hârizmî için ünlü şarkiyatçı Gandz;"Harizmi cebir ilminde Oklind'den (Euclides M.Ö. 3. yüzyıl) bin yıl ileridir" der. Gerolama Cardano (1501-1576) ise onu dünyanın en büyük 12 dahisi ara­sında sayar.</p>

    <p>Mezopotamya menşeli olan "Cebir" kelimesi Harizmî'nın 'El-Cebr ve'l Mukabele" adlı eseriyle dün­yaya yayılmış ve batı dillerine tercüme edilirken kelime hiç değiştirilmemiştir. Fransızca'ya Al gebre (cebir) ve İngilizce'ye Al gebra şeklinde geçmiştir.</p>

    <p>Hârizmi'nin, matematikde en büyük hizmetlerinden birisi de eserlerinde hem "sıfırı" hem de diğer rakamları kullanmasıdır. Avrupa ise bu rakamları müslümanlardan (350 sene sonra 13. yüzyılın ortalarında) alarak kul­lanmışlardır. Bir İtalyan bilgini olan Fibonacci 1202 yı­lında kaleme aldığı bir eserinde, Batı'da İslam rakamla­rını ilk defa kullanma şerefine nail olmuştur.</p>

    <p>Hârizmî, Halife Me'mun'un isteği üzerine 69 âlimle işbirliği yaparak İslam dünyasında ilk defa yer ve gökküresi haritalarını yaptı.</p>

    <p>(Devamı yann)</p>

    

---

7 Temmuz Cuma

    <p class="StilbalkAriallksatr063cm">CEBİR'İN İLK ALİMİ</p>

    <p>(Dünden devam)</p>

    <p>Hârizmî dahî bir bilgin olarak doğulu ve batılı bilgin­lere rehberlik ve hocalık etmiş, eserleri temel ve kaynak eserler olarak kullanılmıştır.</p>

    <p class="c7">Eserleri:</p>

    <p>1-El Cebr ve'l Mukabele: Dünyada cebir hak­kında ilk yazılan eser. 13. yüzyıla kadar Avrupa Üni­versitelerinde ders kitabı olarak okutulmuştur. Eserin el yazma asıl ve tek nüshası Oxford'da Bodliana kütüp­hanesinde diğer bir nüshası da Paris'te Bibliothque Na­tional de bulunmaktadır.</p>

    <p>2- Kitâb'ül Muhtasar Fi'l Hisa-bi'l Hindî: (Hesap sanatına dair): Eserin Arapça olan asıl nüshası bulunamamıştır. Latince tercümesi Camb­ridge üniversitesi kütüphanesindedir. Viyana Saray kütaphanesinde en eski el yazması, yine Latince nüshası Salen Manastırında ve Heidelberg kütaphanesinde bu­lunmaktadır.</p>

    <p>3- El-Mesâhât (Yer ve yüzölçümleri)</p>

    <p>4-Ziyc-i Hârizmî (Yıldızlar katalogu),</p>

    <p>5- Kitâb'ül Amel bi'l Usturlab; (Zamanı ölçmede kullanılan Usturlab hakkındadır.)</p>

    <p>6- Kitab'üs Süret-il Arz = Enlem Boylam, (Coğrafya ilmiyle ilgili eseri.)</p>

    <p>Harizmi, bu eserleri ile doğu ve batıda meşhur bir matematikçi, aynı zamanda Astronom ve coğrafyacı olarak daima anılmıştır.</p>

    <p>***</p>

    <p class="c7">HİKMET</p>

    <p>Eb'ül-Kasım el-Hakim'e "Kalb-i Selim"den soruldu­ğunda: Onun üç alâmeti vardır:</p>

    <p>1- Hiç kimseye eziyet etmemek,</p>

    <p>2- Hiç bir kimseden incimemek,</p>

    <p>3- Bir kimseye iyilik yaptığında mükâfat beklememek, buyurdular.</p>

    

---

8 Temmuz Cumartesi

    <p class="StilbalkAriallksatr063cm">VEYSEL KARANİ (K.S.)</p>

    <p>Hz. Rebi naklediyor: "Heves edip Üveys'i görmeye git­tim. Kuşluk namazı kılıyordu. Fariğ olunca tesbihle meş­gul oldu. Tamam olunca selâm vereyim dedim. Hiç bir ta­rafa bakmadan öğle namazını kıldı. Böylece üç gün bekle­dim. Fasılasız namazdan fariği olmadı ve hiç yemedi, iç­medi, uyumadı. Dördüncü gece münacaatını dinledim. Hak Teâlâ'ya yalvarıyordu:</p>

    <p class="c7">- İlâhi sana sığınırım. Çok uyur gözden ve çok yer karından.</p>

    <p>Bu sözleri işitince; "Bu öğüt bana yeter" dedim, gittim.</p>

    <p>***</p>

    <p>Veysel Karani Hazretleri, ömrü içinde bir gece yatıp uyumadı.</p>

    <p>- Namazda huşu nedir diye sordular. Dedi ki:</p>

    <p>-Huşu namaz içindeyken süngüyle vurup öbür ya­nından çıkarsalar bile duymamaktır.</p>

    <p>***</p>

    <p>Buyurdular ki: "Her kim üç nesneyi severse şeytan onu çabuk azdırır: Hoş yemek, hoş giymek ve baylarla otur­mak.</p>

    <p>(Tezkiret-ül Evliya)</p>

    <p>***</p>

    <p><b>De ki: "Yeryüzünde dolaşın:Allah'ın yaratmaya nasıl başladığını bir görün. İşte Allah aynı şekilde âhiret yaratmasını da yapacaktır. Doğrusu Allah her şeye kaadir'dir. Dilediğine azâbeder, dilediğine merhamet eder. O'na çevrileceksiniz."</b> (Ankebut 20-21)</p>

    

---

9 Temmuz Pazar

    <p class="StilbalkAriallksatr063cm">KUR'ÂN-I KERÎM'E HÜRMET-1</p>

    <p>Her müslümanın, Kur'ân-ı Kerîm'i usûlüne uygun ola­rak okuyabilmesi gereklidir. Kur'ân'ın mânasını duyarak, anhyarak, düşünerek okumak, okuyabilmek ise çok gü­zeldir.</p>

    <p>Kur'ân-ı Kerîm'i okumağa "Eûzü"ile "Besmele-i Şerife" ile başlanır. Kur'ân ele alınacağı zaman abdestli bulunmalıdır. Bu esnada kıbleye yönelmeli, toplu hür­metli bir vaziyet almalıdır. Abdestsiz olan bir kimse Kur'ân'ı eline alamaz.</p>

    <p>Kur'ân-ı Kerîm, temiz yerlerde, avret mahalleri örtülü ve Kur'ân'ı dinleyecek vaziyette bulunan kimselerin yan­larında açıkça okunabilir. Mülevves yerlerde, avret, ma­halleri açık olan veya başka işle meşgul olan kimselerin yanlarında cehren okunamaz, mekruhtur.</p>

    <p>Kur'ân'ı ta'zim için öpmek caizdir. Kur'ân ile, dini bir kitap ile kaşında Kur'ân'dan birşey yazılı bir yüzük par­makta iken helaya girilemez. Kur'ân-ı Kerîm okunmaya­cak hâle gelince temiz bir bez içine koyup ayak basılma­yacak temiz bir mahalle defnedilir. Tam üzerine toprak atılmaması için tahtalardan bir tavan yapılmalıdır. Bu gi­bi mushafları yakmak caiz değildir. Şâir dinî kitaplar es­kiyince hem defnedilebilir hem de akar suya bırakılabilir hem de içlerindeki mukaddes isimler silindikten sonra yakılabilir. Bu gibi kitap kâğıtlarına bir şey sarmak, dine, ilme karşı hiyanettir. Caiz değildir.</p>

    <p>İçlerinde Allah (c.c.)'ın veya Resûl-i Ekrem (S.A.V)'in isimleri yazılı kağıt parçalarına da bu isimler silinmeksizin bir şey sarılması mekruhtur.</p>

    <p>(Devamı yarın)</p>

    

---

10 Temmuz Pazartesi

    <p class="StilbalkAriallksatr063cm">KUR'ÂN-I KERÎM'E HÜRMET-2</p>

    <p>Bu meyanda dinî gazete ve dergilere bir şey sarmamak lâzımdır.</p>

    <p>Kur'ân-ı Azîm'e, din ve imâna, peygamberlerden her­hangi birine, bir sünnete, bir hadîs-i şerife, bir İslâm ma­bedine -hâşâ- sövmek, ihanet etmek, alaya almak küfür­dür. Böyleleri hemen tevbe ve istiğfar etmelidir. İmânı ve nikâhlarını da tazelemeleri gerekir.</p>

    <p>Hiç bir kimseye sövülmesi de caiz değildir, İnsanın ağ­zına sövülmesi büyük bir günahtır. Tazir cezasını ve tev-beyi gerektirir. Bazı fukahaya göre bir mü'minin ağzına sövülmesi küfürdür. İmam ve nikâhı yenilemeyi gerekti­rir.</p>

    <p>Kur'ân-ı Kerîm'i veya herhangi bir din kitabını temiz olmayan bir yere atmak, Kur'ân âyetlerini ve kelimelerini sihir (büyü) gibi bir maksatla temiz olmayan şeyler ile yazmak ve yine bu maksatla tazîme münafi sözler söyle­mek küfürdür. Bu gibi şeylerden son derece kaçınmalıdır.</p>

    <p>Kur'ân-ı Kerîm okumak ve gereğiyle amel olunmak için indirilmiştir. Mü'minler olarak yüce kitabımıza hür­mette kusur etmeyelim. Âyet, âyet, sûre sûre, kelime keli­me okuyup inceleyelim ve anlayalım. Onda ne buyuruluyorsa öylece yaşama gayretinde olalım.</p>

    <p>(B. İslâm İlmihali, Sh.: 431)</p>

    <p><b>"Allah kime hayır dilerse onu dinde bilgili kılar."</b> (Tirmizî)</p>

    

---

11 Temmuz Salı

    <p class="StilbalkAriallksatr063cm">HADİS ÖĞRENMEK VE YAŞAMAK</p>

    <p>Süfyân-ı Sevrî (k.s.), Süfyân ibn Uyeyne (k.s.) ve Ab­dullah ibn Sinan (k.s.) şöyle derlerdi: "Şayet, bizler bir memleketin kadısı olmuş olsaydık, hadisleri öğrenmek istemeyen fakihlerle, hadisleri bilip de fıkhı öğrenmek istemeyen muhaddisleri budaksız ve soyulmuş hurma ağacı dalı ile döverdik."</p>

    <p>Hadisleri yazmanın ve bunları topluluklara duyurma­nın çok büyük faydaları vardır. Şayet bir yerde sert delâil (deliller) okutulmuyorsa, insanlar bu şer'î delillerin tü­münü bilememelerinden dolayı -Allah (c.c.) korusun- şe­riatlarını din düşmanlarına karşı koruyamaz hale gelmiş olurlar. Bizler bunları babalarımızdan böyle gördük böyle yaptık demek kâfi değildir.</p>

    <p>Bir kere düşünün! Bir insan şek ve şüphe içinde ölüp de Münker ve Nekir (Melekleri) gelerek o kişiye dininin hangi din olduğunu ve peygamberinin kim olduğunu so­runca, o kişi: "Bunlardan haberim yoktur. İnsanların bir şey söylediğini duydum. Ben de onu söyledim" diye cevap vermek zorunda kalırsa, bu hesap melekleri öyle ağır demir tokmaklarla o kişiyi döveceklerdir ki bu tok­makların biri bir dağa vurulmuş olsa o dağ göçüp gider. Bütün bunları bizlere, Peygambeıimiz (S.A.V) Efendimiz haber vermişlerdir.</p>

    <p>İlim her insana kısmet olmamış, Allah (c.c.) bu ilmi in­sanların bazılarına ihsan etmiş olmakla beraber, ilimle amel etme kısmetini de her âlime vermemiştir. Bununla yani ilimle amel etmeyi ancak bazı kullarına vermiştir.</p>

    <p>(İmam-ı Şa'rânî-El-Uhûdül Kübra)</p>

    

---

12 Temmuz Çarşamba

    <p class="StilbalkAriallksatr063cm">KÂFİRLERDE DÖRT BÜYÜK FESAD</p>

    <p>Bedir Gazvesi'nden iki ay kadar önce (haram olan ay­lardan) Receb ayında Resûl-i Ekrem (S.A.V) Efendimiz, Abdullah b. Cahş (R.A)'ı, on kadar Muhacirûn ile durum­ları inceletip, araştırmak üzere Mekke tarafına gönderdi. Yolda Kureyş kervanına rastladılar. Kervanın reisi Amr b. Hadrami'yi öldürdüler. Osman b. Abdullah ve Hakem'i esir aldılar. Kervanın eşyasını da ganimet olarak aldılar.</p>

    <p>Durum Resûl-i Ekrem (S.A.V)'e haber verilince. Efendi­miz (S.A.V): "Ben size böyle yapmağa müsade etmedim" buyurdu, ganimeti de reddetti.</p>

    <p>Bu suretle müslümanlarla Kureyş arasında bir kan da­vası meydana çıkmış oldu.</p>

    <p>Bu olay üzerine Kureyş kûffan Muhammed (S.A.V) ha­ram olan ayda kan döktü, ganimet aldı diye söz ettiler.</p>

    <p>Kâfirler Ashâb'dan hatâ ile bir iş sâdır olduğu için ta'n ederler amma, kendilerinden kasıdla dört fesâd-ı azîm (büyük fesad) sâdır olmuştur ki, Allah-ü Teâlâ katında bunlar ondan ekberdir (daha büyüktür).</p>

    <p>1- Halkı İslâm'dan men'ederler.</p>

    <p>2- Hakk Celle ve Âlâ Hazretlerine îmân getirmezler kâfir-i billâh olmuşlardır.</p>

    <p>3- Müslümanları Ka'betullah ziyaretinden men'ederler.</p>

    <p>4- Mescid'ül-Haram ehlini, ya'ni Rasûlullah (S.A.V) Hazretlerini ve Ashâb'ını eza ve cefâ ile Mescid'ül-Haram'dan ya'nî Mekke'den çıkardılar.</p>

    <p>(Hz. M. Sâmi-Bedir Gazvesi Sh. 15)</p>

    

---

13 Temmuz Perşembe

    <p class="StilbalkAriallksatr063cm">FETVADAN KAÇINMAK</p>

    <p>Ahiret âlimlerinde aranan hususiyetlerden biri de, so­ruldukta fetva vermekte acele etmemek, ağır almak ve kurtuluş yolunu aramak için çekingen davranmaktır. Eğer sorulan suâli Kur'ân veya hadis'in sarahatinden, icma veya açık kıyastan biliyorsa cevabını verir. Yok eğer kendi ictihâd ve tahmini ile zannettiği bir şeyden soruluyorsa ihtiyati tedbir olarak var ise daha iyi bilene havale eder. Akıllılık bu anlattığımızdır. Çünkü ictihâd sorumlu­luğunu yüklenmek büyük bir iştir. Haberde şöyle gelmiş­tir:</p>

    <p class="c7">"İlim üçtür: Konuşan kitab, yerleşen sünnet, üçüncü­sü de bilmem demektir."</p>

    <p>Sabi diyor ki: Bilmem demek, ilmin yarısıdır. Bilmedi­ğinizde Allah (c.c.) için sükût edenin alacağı mükâfat ko­nuşandan az değildir. Zira nefsine en ağır gelen, cehaleti kabul etmektir.</p>

    <p>Bir de şimdiki âlimlere bak da işlerin nasıl tamamen tersine döndüğünü gör. Çünkü şimdi kaçınılması gereken aranıyor, aranması gerekenden de, kaçınılıyor.</p>

    <p>İbn Hassın: <b>"Fetvacılardan biri öyle mühim mes'elelere tek başına cevap vermeğe kalkışırdı ki eğer o mes'ele Ömer b. Hattâb (R.A)'dan sorulsaydı. Bedir'de bulunan bütün zâttan bir araya toplamadan ona cevap vermez­di."</b> demiştir. Peygamber Efendimiz (S.A.V):<b>"Sana müf­tüler, her ne kadar fetva verseler de sen yine kalbine da­nış."</b> buyurmuştur.</p>

    <p>(İhyâ-C.1,Sh. 178-181)</p>

    

---

14 Temmuz Cuma

    <p class="StilbalkAriallksatr063cm">PEYGAMBER (S.A.V) EFENDİMİZİN TEMİZLİĞE RİAYETLERİ</p>

    <p>Peygamberimiz (S.A.V)'in en fazla önem verdikleri şey­lerden biri de temizliktir. Bir gün üstü başı kirli bir adam görmüş "Üstünü başını yıkamıyor musun?" demişler­dir. Bir defa perişan birini görmüş (S.A.V) ona:</p>

    <p>-<b>"Geçinmek için hiç bir vasıtan yok mu?"</b> demişler.</p>

    <p>-"Var!" cevabını verince, şöyle buyurmuşlar:</p>

    <p>-<b>"Madem ki Allah'ın nimetlerine nail olmuşsun; o halde nimetin eseri üzerinde görülsün."</b> (Ebû Davud)</p>

    <p>Cuma günleri mescide güzel koku saçılmasını emreder­di.</p>

    <p>Sıcak bir günde işçiler iş elbiseleri ile cumaya gelmişler ve bunun üzerine Resûl-i Ekrem (S.A.V):</p>

    <p><b>- "Yıkanarak gelmiş olsaydınız daha iyi olurdu"</b> bu­yurmuşlardı.</p>

    <p>Ondan sonra da cuma günleri yıkanmak sünnet olmuş­tur.</p>

    <p>Peygamberimiz (S.A.V), turp, soğan, sarımsak, pırasa gibi fena kokulu yiyeceklerin camiye gelinirken yenme­mesini buyurmuşlardır.</p>

    <p class="StilbalkAriallksatr063cm">PEYGAMBER (S.A.V) EFENDİMİZİN YÜRÜYÜŞLERİ</p>

    <p>Allah'ın Resulü (S.A.V) yolda yürürlerken sağa, sola bakmadan âdeta bir yokuştan aşağı iner gibi süratle yü­rürlerdi.</p>

    <p>Bir şeye veya bir tarafa bakmak i'câb ederse bütün vücûdları ile dönüp öyle bakarlardı.</p>

    <p>Yürüme esnasında küçük ve sık, düzenli adım atarlar­dı.</p>

    

---

15 Temmuz Cumartesi

    <p class="StilbalkAriallksatr063cm">HİCRET</p>

    <p><b>"O kimseler ki, onlar imân ettiler ve imanlarını ef'alleriyle isbat derek vatanlarını terk ve civarı Resu­lullah (S.A.V)'a iltica etmek suretiyle hicret ettiler ve Allah (c.c.) yolunda malları ve canları ile cihad ettiler. Onlar için Allah (c.c.) katında büyük dereceler vardır. Ve ancak onlar korktuklarından kurtulup umdukları­na nail olmak suretiyle fevzü necat bulurlar."</b> (Tevbe:20)</p>

    <p><b>Hicret</b>: Din uğrunda beldesini, hanesini, akraba ve taallukatını, mallarını ve kafirlerin komşuluğunu terk ederek diyarı İslama nakletmektir.</p>

    <p>İslamiyetin başlangıcında Resulullah (S.A.V) Efendimiz'in, Medine'ye teşrifiyle, Mekke'nin fethinden evvel hicret farz idi. Fakat Mekke'nin fethinden sonra farziyeti nesh olunup sünnet olarak baki kalmıştır.</p>

    <p>Bir hadis-i şerifte: <b>"Fetihten sonra hicrete lüzum yoktur."</b> buyurulmaktadır.</p>

    <p>Resulullah (S.A.V) Efendimiz: <b>"Bir kimse dini sebe­biyle bir arza hicret ederse, velevki hicret ettiği yer eski beldesine bir karış olsun, o kimse için Cennet vacib olur. Refiki İbrahim ve Muhammed olur."</b> bu­yurmuştur.</p>

    <p>(Hz. R. M. Sâmi (k.s.), Musâhabe, C.3, Sh.: 33)</p>

    <p>***</p>

    <p class="c7">ÂYET-İ KERİME</p>

    <p><b>"Sabret, Allah (c.c.) iyi davrananların ecrini elbette zayi etmez."</b>(Hûd Sûresi: 115)</p>

    

---

16 Temmuz Pazar

    <p class="StilbalkAriallksatr063cm">KUBA'DAN MEDİNE-İ MÜNEVVERE'YE HAREKET</p>

    <p>Hicrette Peygamber (S.A.V) Efendimiz, Kuba'da bir müddet konaklayıp Kuba Mescidini inşa etti. Cum'a günü, Cum'a namazını Kuba'da kıldıktan sonra devesi­ne bindi. Yularını da onun boynuna doladı. Yine Pey­gamberimiz (S.A.V) önde, Hz. Ebu Bekir (R.A) arkasında Neccaroğulları yiğitleri de çevresinde olduğu halde Medine içine doğru hareket ettiler.</p>

    <p>Peygamber (S.A.V) Efendimiz'e Neccaroğulları:</p>

    <p>"Ya Resulallah (S.A.V), dayılarına buyur, sayıca çok­luk, mal ve silahça hazırlık, düşmanlarına karşı seni koruyup savunacak kuvvet ve kudret bizde var." de­diler. Peygamberimiz (S.A.V):"Devenin yolunu açınız, nereye çökeceği ona buyurulmuştur." dedi. Yolunu aç­tılar, Kusva ilerledi. Malik b. Neccaroğulları'nın evleri yanına varınca, bugünkü Mescid-i Nebevi'nin kapısının bulunduğu yere çöktü.</p>

    <p>***</p>

    <p>Deve, çöktüğü zaman, Peygamberimiz (S.A.V) onun üzerinden inmedi. Deve ayağa kalktı. Kusvâ, biraz git­tikten sonra birden bire arkasına dönüp ilk önce çöktü­ğü yere kadar geldi. Oraya tekrar çöktü ve kalkmadı. Boynunu ve göğsünü yere uzatıp böğürmeye ve deprenmeye başladı. Bunun üzerine Peygamberimiz (S.A.V) devesinden indi. "İnşallah menzilimiz burası­dır, kimindir burası?" dedi. Muaz b. Afra (R.A):"Ya Re­sulallah, Amr'ın oğullan Sehl ve Süheyl'indir." dedi. Bu arsa, Neccaroğulları'ndan Sehl ve Süheyl isimli iki yetim gence ait, hurma kurutma yeri idi. Burasını satın alarak Mescid-i Nebevi'yi inşaa etti</p>

    <p>(M. A. Köksal, İ. Tarihi, C.1, Sh.: 24)</p>

    

---

17 Temmuz Pazartesi

    <p class="StilbalkAriallksatr063cm">ABDULKADİR-İ GEYLANİ (K.S.) HAZRETLERİ</p>

    <p>Şah-ı Nakşibend (k.s.) Hazretleri, Abdülkadir (k.s.) Hazretleri için şu medhiyeyi yazmışlardır:</p>

    <p class="c7">"Her iki âlemin sultanı Şah Abdülkadir</p>

    <p class="c7">Evlâd-ı Adem'in hakanı Şah Abdülkadir</p>

    <p class="c7">Arşın, Kürsî'nin, Kalemin ayı hem güneşi</p>

    <p class="c7">En büyük nurdan bir kalp nuru şah Abdülkadir."</p>

    <p>Geylânî Hazretleri, Hicri: 470 - 561 (Miladi: 1077-1165) yılları arasında tam 91 sene muammer oldular. Bir şair O'nun doğduğu sene ve yaşadığı 91 yıl için şöyle bir ta­rih düşürmüştür:</p>

    <p class="c7">"Aşk ile geldi; kemâl ile gitti..."</p>

    <p>Nesebleri, hem ana hem de baba tarafından Hz. Peygamber (S.A.V) Efendimiz'e ulaşmaktadır. Babası, Hz. Hasan (R.A), anası Hz. Hüseyin (R.A) neslinden... Ayrıca Hz. Ebû Bekir (R.A), Hz. Ömer (R.A), Hz. Osman (R.A) ile de akrabalığı var.</p>

    <p>Geylâni Hazretleri'nde, tâ çocukluk devresinden son nefesine kadar Peygamber (S.A.V) Efendimiz'in ve As­habının tuttuğu yola aykırı tek hareket görülmemiştir. Birkaç kere evlenmiş ve 12 erkek, 2 de kız çocuktan ol­muştur.</p>

    <p>İslam âlemini Cengiz, Hülagu fitneleri ve Haçlı belası sarsmaya hazırlanırken Bağdat'ta halkı Hakk'a, Kitab'a, Sünnet'e çağırmış, feyzini Allah (c.c.) ve Resulullah (S.A.V)'den almış, daima Hakk'ı halka öğretmiş ve yetiş­tirdiği büyük zatlar ile âlem-i İslam'ın dört bucağında Kitabullahı ve Sünnet-i Nebevîye'yi yaymaya uğraşmış­tır.</p>

    

---

18 Temmuz Salı

    <p class="StilbalkAriallksatr063cm">SADAKANIN EHEMMİYETİ</p>

    <p>"Kul, kendi yânındakilerinin en güzelini Allah (c c )'a verdiği gibi, Allah (c.c.) da ona kendi nezdindekilerinin en güzelini verecektir. Nitekim Cenâb-, Allah (c.c.) şöyle buyurmuşlardır:<b>"İyiliğin mükâfatı iyilikten başka değildir."</b> (Rahman Sûresi, 60. Âyet)</p>

    <p>Efendimiz (S.A.V) de bir hadis-i şeriflerinde şöyle bu­yurdular:- <b>"Herhangi bir müslüman bir ağaç diker veya bir ekin eker de ondan insanlar, kuşlar ve hay­vanlar yerse onun için sadaka olur."</b></p>

    <p>Rivayet edildiğine göre, Efendimiz (S.A.V) ashabını sa­dakaya teşvik etmişler, onlar da sadaka vermede devam etmişlerdir.</p>

    <p>Ayrıca Efendimiz (S.A.V)'in <b>"Sadaka belâyı defeder ömrü de uzatır"</b> şeklindeki hadis-i şerifi de sadakanın ehemmiyetini beyân ermektedir.</p>

    <p>İskender, bir gün cemâatle beraber oruruyormuş O gün hiçbir kimse ondan bir şey istememiş. Bunun üzeri­ne iskender: -Bugünü ben kendi mülkümden (gü­nümden) saymıyorum demiş.</p>

    <p>- Niçin ey melik, denildiğinde.</p>

    <p>- Bu mülkün lezzeti, ancak isteyenlere vermek, zor durumda kalmışlara yardım etmek ve iyi iş yapanları mükâfatlandırmakla, tadılır demiştir.</p>

    <p>(Hz. R. M. Sâmi (k.s.) Bakara Sûresi Tefsiri, Sh.: 331)</p>

    

---

19 Temmuz Çarşamba

    <p class="StilbalkAriallksatr063cm">İMAM-I BUHARÎ (R.ALEYH) HAZRETLERİ</p>

    <p>Babası, İmam-ı Mâlik (r.aleyh) Hazretlerinden hadis dersi, almış âlim, muttaki ve temiz ahlaklı bir zattır.</p>

    <p>Buharı Hazretleri, Kur'an-ı Kerim'i ezberledikten son­ra on yaşında hadis ezberlemeye başlar. İlim yolunda yıllarını vermiş yaşlı âlimler bile, bu talebenin, geniş bilgisinden faydalanırlar. Onbeş yaşına girmeden 70.000 hadis ezberler. İlim yolculuğuna 15 yaşında çıkar. Horasan, Belh, Merv, Nişabur, Rey, Hicaz, Bağdat, Mısır'da beş yıl kalır. İşittiği hadisleri niçin yazmadığı­nı soran arkadaşlarına: "Siz bana yazdıklarınızı getirin" der. Arkadaşlarının yazdıkları 15.000'den fazla hadisi teker teker ezbere okur. Bir zaman, Irak dolaylarında kaldı ve gittiği yerlerde hadis okuttu. Nişabur, Belh, Semerkant, Buhara ve Farab'da da dersler verdi.</p>

    <p>Buhara'dan çıkartıldıktan sonra Semerkant'a gitmek üzere yola çıktı. Hartenk Kasabası'nda hastalandı. Son yıllarda başından geçenler kendisini hayli yormuş, yıp­ratmıştı. Bir gece ellerini gökyüzüne kaldırmış, derin bir vecd içinde şöyle dua etmişti: "Ya Rabbi, artık dün­ya bana dar gelmeye başladı, ruhumu yanına al." Ra­mazanın son gecesi yatsıdan az sonra dâr-ı bekaya inti­kal etti (r.aleyh). Bayramın ilk gününe rastlayan ertesi 1 Şevval 256 (1 Eylül 870) Cuma'dan sonra toprağa veril­di. Mezarına nur indiği görüldü ve mezar toprağından etrafa güzel kokular yayıldığı hissedildi.</p>

    <p>(Doç. Dr. Müçteba Uğur Buhâri)</p>

    

---

20 Temmuz Perşembe

    <p class="StilbalkAriallksatr063cm">GAZİ OSMAN PAŞA</p>

    <p>Gazi Osman Nuri Paşa 1832 yılında Tokat'da doğdu. Tokatlı Yağcıoğulları ailesindendir. Babası İstanbul'da olduğundan çocukken ailece, İstanbul'a göç etmişlerdir. Beşiktaş Askeri Rüşdiyesi'nden mezun olduktan sonra Kırım Harbi'ne gönderildi.</p>

    <p>Askerlik mesleğindeki fevkalâde basanları neticesin­de, 1877 Osmanlı-Rus Harbi (93 Harbi)'nde Müşirlik rütbesine yükselmişti. Bu harpte icra ettiği fevkalâde başarılı "Plevne Müdafaasıyla" tarihlere "19. yüzyılın en başarılı askeri"unvanıyla geçmiştir. Bu müdafaa, bütün dünya ordularına yeni "savunma stratejisi ve prensiple­ri" kazandırmıştır. Bu savaşta Ruslara esir düşmüş, dünyada pek az savaş esirine gösterilen hürmet ona gösterilmiş; 1878'de İstanbul'a döndüğünde Padişah II. Abdülhamid Han, Gazi Osman Paşa'yı kucaklamış, alnından öpmüş ve: "Sen benim yüzümü ağarttın, iki ci­handa yüzün ak olsun" diye dua buyurmuşlar, birçok hediye ve nişanlar vermişlerdir. Mabeyn Müşirliği ve Harbiye Nazırlığı görevleri verilmiş, 1900 yılının 4 Nisan'ı 5 Nisan'a bağlayan gecesi, irtihal etmiş, Sultan II. Abdülhamid Han'ın yaptırdığı, Fatih Camii'ndeki tür­besine defnedilmiştir (Rahmetullahı Aleyh).</p>

    <p>Gazi Osman Paşa çok cesur, zeki, iyi nişancı bir as­kerdir. Geceleri az uyur, sabah namazından sonra Kur'an okur, haftada bir defa hatim indirirdi. Gayet az yemek yerdi. Vazife başında çok ciddi idi. Hâsılı Ashab-ı Kiram (r.anhümâ)'yı her haliyle örnek alırdı.</p>

    

---

21 Temmuz Cuma

    <p class="StilbalkAriallksatr063cm">ALLAH-Ü TEÂLÂ MÜ'MİN KULLARINDAN DAHA GAYURDUR VE DAHA KISKANÇTIR</p>

    <p>Halbuki mü'min gayur, kıskanç olur. Irz u namusuna halel verecek fenalıklardan kendini, ailesini ve yakınları­nı titizlikle korur. Bu hususta kat'iyyen ta'vizkâr olamaz ve müsamahakâr davranamaz. Çünkü bu ona Allah (c.c.)'ın emridir ve emânetidir. Hâtemü'l-Enbiyâ (S.A.V) Efendimiz söyle buyurmuşlardır: (Kullan hakkında) Hz. Allah (c.c.)'dan daha kıskanç kimse yoktur. Bunun içindir ki fevâhişi (zina gibi çirkin fiilleri) açığını da gizlisini de haram kılmıştır." Yine aynı bâbda şöyle buyurulmuştur: "Allah'ın gayreti, kıskançlığı, mü'min kulların Allah Teâlâ'nın haram kıldığı şeyleri isleme­meleridir."</p>

    <p>Ensâr'dan Sa'd İbn-i Ubâde (R.A) şöyle demiştir: "Ka­rımla birlikte bir erkek görsem, hiç fırsat vermeden kı­lıcımın keskin ağzı ile onu vurur, gebertirim." Bunun üzerine Peygamber (S.A.V) Efendimiz: "Sa'd'ın kıskanç­lığından hayret mi ediyorsunuz? (Sa'd, cidden gayur insandır) Ben, ondan daha kıskancım. Allah Teâlâ ise benden muhakkak daha kıskançtır."</p>

    <p>"Allah Teâlâ (herkesten ziyâde) gayret (kıskançlık) sahibi olduğu içindir ki fuhşiyatın her türlüsünü, açık olanını da, gizli olanını da haram kamıştır."</p>

    <p>(Müslim, Umdetü'l-Kaarî: 9/506-8)</p>

    <p>Binaenaleyh bir mü'minin, eşine ve mahremlerine kar­şı kıskanç olması, onları yabancıların zehirli nazarların­dan esirgemesi bir fazilettir, bir kemâl sıfatıdır.</p>

    <p>(İslâm'da Tesettür ve Zinanın Hükmü, Sh.: 35-36)</p>

    

---

22 Temmuz Cumartesi

    <p class="StilbalkAriallksatr063cm">OSMANLI'DA DÜRÜSTLÜK</p>

    <p>Osmanlı tüccarı ve esnafı son derece namusludur. 'Türkler için gayri meşru kazanç en nefret edilen şeydir. Namus ve dürüstlük bütün hareketlerinin ruhudur". "Türkler arasında,, başka milletlerde olduğu gibi senet ve yazılı vesikaya lüzum yoktur. Verdikleri sözün, yaptıkları vaadin esiridirler. Din farkı gözetmeksizin bütün insanlara karşı aynı şekilde hareket ederler. Başkasının hakkını yemekten çok korkarlar. Bütün endişeleri helâl ile haramı ayırmaktır." "En yoksul Türk, hırsızlığa te­nezzül etmez. Namusluluk, Türk milletine şeref veren bir haslettir." "Hile ve dolandırıcılık, Türk tüccarı ve esnâfınca meçhuldür." "Emânete hiyânet Türkler'ce kor­kunç bir şeydir. Halk tabakaları çok dürüsttür. İmparatorluğun en ıssız yerinde, bir torba altınla gezmek müm­kündür." Çocuklar da çok dürüsttür. Sokakta bir şey bulan çocuk derhal sahibini aramaya başlar."</p>

    <p>Fuhuş meçhuldür. Belirli yaşa gelen kızı ve delikanlıyı evlendirmek için herkes seferber olur, büyük sevâb sayı­lır. Kadı'ların içki içen ve kumar oynayanların şehâdetini kabul etmediği, şer'iyye sicillerinde görül­mektedir.</p>

    <p>"Türkler, kadere inanır ve rızâ gösterirler. Yabancı ül­keye sığınan hemen hiç bir Türk yoktur. Pâdişâhlar bile tahttan indirilirken hiç karşı koymaz, 'Allah (c.c.)'ın tak­diri ne ise öyle olur' derler."</p>

    <p>(Osmanlı Devleti Tarihi, Y. Öztuna, C. 1, Sh.: 213)</p>

    <p>***</p>

    <p class="c7">De ki: "Rabbime karşı gelirsem, doğrusu büyük gü­nün azabından korkarım."</p>

    <p>(Zümer Sûresi: 13)</p>

    

---

23 Temmuz Pazar

    <p class="StilbalkAriallksatr063cm">KIBLENİN MESCİD-İ HARAM'A ÇEVRİLMESİ</p>

    <p>Peygamberimiz (S.A.V), Medine'de namazlarını 16,17 ay Beyt'ül Makdise doğru kıldılar. Halbuki Peygamberi­miz (S.A.V), öteden beri Kabe'ye doğru yönelerek namaz kılmayı arzu ederdi. Hele, yahudilerin "Muhammed (S.A.V) ve Eshabı, biz gösterinceye kadar, kıblelerinin de neresi olduğunu bilmiyorlardı." diyerek sinsi sinsi söylenmeleri, kendisini büsbütün rahatsız ediyordu.</p>

    <p>Bir gün Cebrail (a.s.) gelince, O (a.s.)'na "Ya Cebrail, Allah'ın yüzümü yahudilerin kıblesinden, Kabe'ye çe­virmesini arzu ediyorum!" dedi. Cebrail (a.s.) "Ben, an­cak bir kulum, sen Rabbine niyaz et. Bunu ondan is­te." dedi. Peygamberimiz (S.A.V) Beyt-ül Makdis'e doğru namaz kılacağı zaman, başı göğe doğru kaldırmağa başladı. Bunun üzerine indirilen âyetlerde şöyle buyur­du:</p>

    <p><b>"Biz, senin yüzünü, çok kerre göğe doğru çevirip durduğunu görürüz. Artık seni herhalde hoşnut olaca­ğın bir kıbleye döndüreceğiz. Haydi namazda yüzünü Mescid-i Haram'a çevir. Ey mü'minler, siz de nerede bulunursanız namazda yüzlerinizi o tarafa (Mescid-i Haram'a) döndürünüz. Kendilerine kitap verilenler her halde bilirler ki bu, rablarından gelen bir haktır. Allah, onların yaptıklarından yapacaklarından gafil değildir."</b>(Bakara: 144)</p>

    <p>Rivayete göre: Peygamberimiz (S.A.V) öğle namazını Mescid'de müslümanlarla birlikte iki rekat kıldığı za­man, Mescid-ı Haram'a dönmesi emrolunmuş. Namaz içinde müslümanlarla o tarafa dönmüştür.</p>

    <p>(M. Asım Köksal-İ.Tarihi, C. 2/33)</p>

    

---

24 Temmuz Pazartesi

    <p class="StilbalkAriallksatr063cm">SIHHATİNİ KORUMAK İSTEYEN DERVİŞ!</p>

    <p>* İnsan sağlığını korumak için yemekten 2-3 saat sonra yatmalı.</p>

    <p>* Kabuslu rüyaları önlemek için ağır yemeklerden ve tıka-basa yemekten kaçınmalı.</p>

    <p>* Buğday ekmeği, hafif tatlılar, tavuk ve kırmızı et ye­meli; küçük lokmalar almalı ve fazla çiğnemeli.</p>

    <p>* Meyvelerden incir, üzüm ve bunlara benzer sulu meyveler yemeli, kuru meyvelere iltifat etmemeli.</p>

    <p>* İştahı yokken kesinlikle yemek yememeli. İştahı ge­lince hemen yemeli, geciktirmemeli. iştahı varken de (tam doymadan) yemekten kalkmalı.</p>

    <p>* Hazm olmamış yemekler üzerine kesinlikle yemek yememeli, biri hazm olurken diğerlerini üzerine almama­lı.</p>

    <p>* Çok çeşitli yemek yememeli. Çünkü hazm müddetle­ri farklıdır, fakat geç hazımlı gıdalar vücuda zararlıdır.</p>

    <p>* Günde iki defa yemek vücuda sıhhat ruha hafiflik verir. Çünkü birçok hastalıklar çok yemekten ileri gelir.</p>

    <p>* Suyu; yemekten önce içmek iyi değildir. Suyu yemek esnasında ve yemekten 2-3 saat kadar sonra içmek fayda­lıdır. Yemek arasında su içmek hastalıkları önler.</p>

    <p>* Sabah mide boşken, terliyken, banyodan sonra, mey­ve bilhassa kavun yedikten sonra su içmek çok zararlıdır.</p>

    <p>Sağlıkla ilgili bu öğütler tasavvuf ehli İbrahim Hakkı Hz.'lerinin Marifetnâme eserinden alınmıştır.</p>

    

---

25 Temmuz Salı

    <p class="StilbalkAriallksatr063cm">ÖLÜNÜN ARKASINDAN FERYAT</p>

    <p>Abdullah İbni Ömer (R.A)'den rivayet olundu ki:</p>

    <p>Ölüm meleği, mü'minin ruhunu alınca kapının eşiği üstünde bekler. O sırada ev halkından kadınların kimi­nin elleri ile yüzüne vurması, kiminin saçını başını yo­lup dağıtması, kiminin de eyvah diyerek bağırıp Çağır­ması gibi çığlık ve feryatlar olur. Bunun üzerine ölüm meleği:</p>

    <p>- "Bu sabırsızlıkla telaşlanılması, üzüntü gösteril­mesi nedendir? Allah'a yemin ederim ki ben, sizden birinin ömrünü eksiltmedim, sizden herhangi birinin rızkını alıp götürmedim, sizden herhangi bir kimseye de bir haksızlık etmedim. Eğer şikâyetiniz, öfkeniz haksız olarak bana karşı ise, benim işim yüce Allah'a aittir. Çünkü ben kahredici, ezici kuvvetin emri altın­da memur bir kulum. Eğer şikâyetiniz Rabbinize karşı ise, o taktirde sizler O (c.c.)'a karşı kâfirsiniz. Ve mu­hakkak ki, benim için sizlerin yanına, sizden hiçbir kimseyi (sağ) bırakmayıncaya kadar tekrar tekrar gel­mek olacaktır," der.</p>

    <p>(Ölüm-Kıyamet-Ahiret, Sh.:77-78)</p>

    <p>***</p>

    <p>Ebu Hureyre (R.A)'den: Resûlullah (S.A.V) buyuruyor:</p>

    <p class="c7">"Her doğan çocuk muhakkak İslâm fıtratı üzerine doğar. Sonra anasıyla babası onu yahudi, yahud nasârâ, yahut mecûsi yaparlar. Nasıl ki her hayvanın yavrusu azaları tam olarak doğar. Hiç o yavrunun bur­nunda, kulağında eksik bir şey görülür mü?"</p>

    

---

26 Temmuz Çarşamba

    <p class="StilbalkAriallksatr063cm">GAZA VE SERiYELERİN GAYESİ</p>

    <p>Peygamberimiz (S.A.V)'in, bir gazaya gitmek isteyince, gideceği ciheti ve maksadını tevriyeli (başka mânâya da gelebilecek) kelimeler içinde gizlemek âdeti idi.</p>

    <p>"Harp, hud'adır, aldatmadır!"buyurdu.</p>

    <p>Bunun içindir ki kaynaklarda Bedir Savaşı'ndan önce­ki seriyye ve gazvelerin gayeleri, cereyan tarzları ve ne­ticeleriyle bağdaşamayacak şekilde değişik olarak telâkki ve ifâde edilmiştir.</p>

    <p>Halbuki, bu seriyye ve gazveler, her şeyden evvel, Sa'd b. Muâz (R.A)'ın da, Ebû Cehil'e dediği gibi, Hac yollarını Müslümanlara tıkayan Kureyş müşriklerinin Suriye ticaret yollarını kesip kendilerini ticarî ve iktisadî bakımdan sıkıntıya düşürebilecekleri hakkında bir uyar­mayı aynı zamanda Müslümanlara karşı ne gibi bir ha­zırlıkta bulunduklarını öğrenmeyi, ileride yapılacak sa­vaşlarda bazı kabilelerin Kureyş müşrikleriyle birleşme­lerini önlemeyi hedef tutuyordu.</p>

    <p>Eshâb-ı Kirâm'dan Abdullah b. Amr (R.A) "Yâ Resûlallah (S.A.V)! Bana cihâd ve gaza hakkında bilgi ver?"demişti.</p>

    <p>Peygamberimiz ona: <b>"Ey Abdullah! Eğer, sen, Allah (c.c.)'ın rızâsını umarak ve güçlüklere katlanarak çarpı­şırsan, Allah (c.c.) da, seni kıyamet günü, o hal üzere diriltir. Hâsılı sen, ne halde öldürür ve öldürülürsen, Allah (c.c.) da, seni o halde diriltir!"</b> buyurdu.</p>

    <p>(M. A. Köksal, İ. Tarihi, C.8, Sh. 323)</p>

    

---

27 Temmuz Perşembe

    <p class="StilbalkAriallksatr063cm">ÇIPLAK GEZMEYİN</p>

    <p>Resûlullah (S.A.V): "Dön de elbiseni al. Çıplak gezme­yin!" buyurmuştur.</p>

    <p>Bu Hadîs-i Şerifi müslümanların dikkatle okumaları îcab eder. Müslümanım diyenler bir kerre Resûlullah (S.A.V)'ın "Çıplak gezmeyin" emrine baksınlar. Bir de kendilerinin ve ailelerinin bugünkü hallerini düşünsün­ler. Ondan sonra söyleyecek bir şey bulabilirlerse lütfen söylesinler. Müslümanlıktan istifa ederek onunla alâkasını kesenler ve maruf tabiriyle gayri müslimlere de sözümüz yoktur. Ancak müslümanlara ve müslümanlık iddiasında bulunanlara söylenecek pek çok sözler vardır. Emr-i bil Maruf ve nehy-i anil' münker müslümanların en mümtaz ortak vazifesi olduğuna göre, biz de bu kabilden sayılmak üzere müslümanları kendi hallerini kontrola da­vet ediyoruz. Şunu da hatırlatmak isteriz ki "Zamanın icâbı böyle" diye bir kaide olmadığı gibi "Modadır, mo­daya uymak icabeder" şeklinde bir kaide de yoktur. Bun­lar İslâm düşmanları tarafından müslümanlar arasına sa­lınmış mikroplar, tabîr-i aharla, zehirli gazlardır. "Zaman sana uymazsa sen zamana uy" şeklinde söz icad olun­muş.</p>

    <p>İslâm'a taban tabana zıt mânâ taşıyan bu saçmaların İslâm'da asla yeri yoktur. Müslüman zamana değil Kur'an'a ve Nebî-i Zişan (S.A.V) Efendimizin hadislerine uymakla mükelleftir.</p>

    <p>(A. Davutoğlu, S. Müslim Şerhi, C. 2, Sh. 575)</p>

    

---

28 Temmuz Cuma

    <p class="StilbalkAriallksatr063cm">OSMANLI'DA TİCARET</p>

    <p>Osmanlı ticâreti hakkında Orgeneral Kont Marsigli, ünlü kitabında diyor ki:</p>

    <p>Osmanlı İmparatorluğu'nda yaşayan gerek Türkler, gerek diğer milletler, ticâret sahasında çok faaldirler. Bil­gili, mahir, dirayetli tacirlerdir. Bâb-ı Âlî'nin değişmez politikası, ticâretle uğraşanlara her türlü kolaylığı göster­mektir. Ağır vergiden kaçınır. Ağır verginin bir çok ma­lın gelip gitmesini engellediği, üstelik kaçakçılığı doğur­duğu fikrindedir. Kaçak mala, Hazîne adına el koyar. Hiç bir tacir buna cesaret edemez. Zîrâ ticâret lisansı elinden alınır. Osmanlı İmparatorluğu'nun niçin bu ka­dar müreffeh olduğu iyi düşünülürse, bunun sebebinin ticâret olduğu anlaşılır.</p>

    <p>Dışardan bakılınca temiz giyinen, fakat giyimlerinde Avrupa'daki alâyiş ve süs görünmeyen, gösterişi sevmeyen, ağırbaşlı, kanaatkar bir Müslüman toplumu görü­nür. Bu, sokaktaki Osmanlıdır. Evlerine girince de mas­raflarının az olduğu göze çarpar. Ama Türkiye'de çok kalınıp mahremiyete girince, her Osmanlı ailesinin ken­dine göre bir varlığı, bir tasarrufu olduğu hemen anlaşı­lır. Sokakta dilenen yoktur. Yoksulları vardır ama, yar­dım görmeyen yoksul yoktur. Bu sosyal yapı, ileri Türk sanâyiinden fazla, çok ileri Türk ticâreti sayesinde oluş­muştur.</p>

    <p>Hiç bir Avrupa devleti yoktur ki, Osmanlı ile ticâreti kestiği takdirde çok müşkil şartlara düşmesin. Türkler, bâzı malları takas ederek de ticâret yaparlar. Fakat ne olursa olsun, en kötü yıllarında bile, ihracatları, ithalâtlarından fazladır.</p>

    <p>(Osmanlı Tarihi)</p>

    

---

29 Temmuz Cumartesi

    <p class="StilbalkAriallksatr063cm">MECLİSLERDE, TOPLANTILARDA RİÂYETİ LAZIM OLAN ŞEYLER (ÂDAB):</p>

    <p>Toplantıların da edebleri vardır. Bir mecliste oturur­ken onları riâyet etmek ahlâkî bir vazifedir. Kur'ân-ı Kerîm ve Hz. Peygamber (S.A.V) bunu da bize tarif et­miştir. Bunları da hülâsa edelim:</p>

    <p>1- Bir toplantıya herkesi iğrendirecek elbise ile, fena kokularla gitmemek.</p>

    <p>2- Mecliste dâima güler yüzlü olup, ekşi suratlı ve ge­veze olmamak.</p>

    <p>3- İleri geçip oturmamak, hakkı olmadıkça ileriye geç­memek.</p>

    <p>4- Kendisinden yaşça ve bilgice yüksek olanlara hür­met etmek.</p>

    <p>5- Anası, babası veya hocasına daha çok hürmetli ol­mak.</p>

    <p>6- Oturanlara sıkıntı verecek hallerden sakınmak, (oturanlar tarafından yer gösterilirse oraya, gösterilmez­se en geniş göreceği yere oturur.)</p>

    <p>7- İki adam arasına oturmak lâzım gelirse, onların müsâadesini istemek.</p>

    <p>8- Sonrandan gelene yer göstermek.</p>

    <p>9- Kendisinden büyük olanların yanında ayağını ayak üstüne koymamak.</p>

    <p>10- Ev sahibi, misafiri uğurlamak.</p>

    <p>11- Oturanlar üç kimse olursa, ikisi gizlice konuşma­mak, (bilmediği bir dil ile konuşmak da böyledir.)</p>

    <p>12- Oturanları iz'âc etmemek için mümkün mertebe yanlarında esnememek, esnemeğe mecbur olursa elini ağzına koymak.</p>

    <p>(A. H. Akseki, İ. Dini, Sh.:243)</p>

    

---

30 Temmuz Pazar

    <p class="StilbalkAriallksatr063cm">EMÂRET VE HÂKİMLİK TALEBİ MEKRUHTUR</p>

    <p>Ulemâ dediler ki: Evkaf mütevelliliği istemek mekruhtur. Emaret ve hâkimlik talebi de mekruhtur.</p>

    <p>Rivayete göre bir kavim geldiler ve Nebî (S.A.V)'den valilik istediler. Resulullah (S.A.V) buyurdular ki: <b>"Biz­den valilik vazifesi arzu edeni elbette o vazifede kul­lanmayız. İstediği vazifeyi ona vermeyiz."</b></p>

    <p>Valilik yükü ağır bir vazifedir. O vazifenin hukukuna riayet etmeye bir insan muktedir olamaz. Fakat hakimlik ve emaret vazifesine ve emsali bir vazifeye ta'yin olun­duğunda kabul etmek lâzım olur. Zira farz-ı kifâyedendir. İhmali caiz olmaz.</p>

    <p>Yûsuf (a.s.) da bulunduğu vakitte talep ettiği (Yûsuf: Beni memleket hâzineleri ne me'mûr et, çünkü ben onla­rı iyice korumaya muktedir ve (bütün tasarruf şekilleri­ne) vâkıfım dedi. Yûsuf: 55) Vazifeyi ikâme ve ifâya muktedir ve ehil, hem de hal de buna icap ettiriyordu.</p>

    <p>(Hz. R. M. Sâmi (k.s.) Hz. Yûsuf (a.s.), Sh.: 75-76)</p>

    <p>***</p>

    <p><b>"Âdem oğlunun iki vadi altunu olsa üçüncüsünü de ister. Onun karnını ancak toprak doldurur. Allah, tevbe edenlerin tevbesini kabul eder."</b> (Hadîs-i Şerif)</p>

    

---

31 Temmuz Pazartesi

    <p class="StilbalkAriallksatr063cm">İMAM AHMED BİN HANBEL (K.S.)</p>

    <p>İmam Ahmed'in duvarı yıkıldı. Şakirdlerden biri komşu duvarından bir kesek toprak aldı. Çamura kattı. Ahmed ânı gördü. "Sen müslüman duvarından toprak aldın, bana şakirdliğe yaramazsın." dedi kovdu. Başka balçık ile duvarını yaptı. İmam Ahmed'e "Muhabbet nedir?" dediler.</p>

    <p><b>-</b> <b>Bunu Bişr Hafi'ye sorun kim, ben buna cevap vere­mem. Ol diridir, ândan utanırım, dedi.</b></p>

    <p><b>Zühd nedir?</b> dediler.</p>

    <p>Zühd üç türlüdür, dedi.</p>

    <p><b>Evvel</b>: Haramı terkeylemek. Bu avam zühdü.</p>

    <p><b>İkinci</b>: Helal'ın da çoğunu terk eylemek. Bu hâslarındır.</p>

    <p><b>Üçüncü</b>: Sol nesneleri terki terk eylemek kim seni Allah'dan alıkoya. Bu da ariflerin zühdüdür.</p>

    <p>Ahmed bin Hanbel (R.A) pak canını Hakk'a ısmarladı. Cenazesini götürürken hava yüzünde kuşlar gelir ken­dilerini cenazeye ururlardı. O gün kırk Yahudi ve Hıris­tiyan zünnârlarını kestiler, müslüman oldular. Şevkle nâra atarak Lâilâhe İllâllah Muhemmeden Resulullah dediler.</p>

    <p>Ümmetimin en şereflisi, Kur'an'ın ahkamını celilesiyle amil olan ve Kur'ân tilavetine müdavim olan hafızlarla, gece teheccüd namazı ve zikri ibadet için kalkıp geceleri ihya edenlerdir.</p>

    <p>(Camiussağir)</p>

    

---

1 Ağustos Salı

    <p class="StilbalkAriallksatr063cm">PEYGAMBER (S.A.V) EFENDİMİZİN YATAKLARI</p>

    <p>Resûl-i Ekrem (S.A.V)'in yatağı, içi hurma yaprakları ile dolu bir deri ile örtülü veya iki katlı bir kumaş parça­sından ibaretti.</p>

    <p>Resûl-i Ekrem (S.A.V)'in Arabistan'ın tek hakimi duru­muna geçtikleri bir devrede bile evinde ufak bir sedir­den, su tulumundan başka bir eşyaları yoktu.</p>

    <p class="StilbalkAriallksatr063cm">PEYGAMBER (S.A.V) EFENDİMİZİN GİYİNİŞLERİ</p>

    <p>Resûl-i Ekrem (S.A.V) Hazretleri, giyinişlerinde muay­yen bir tarz ta'kip etmez; izâr, cidâ, gömlek ve cübbeden ne bulurlarsa onu giyerlerdi. Sade giyinmeyi severler, yeşil elbiseden hoşlanır ve ekseriya beyaz giyerlerdi. El­biselerini topuklarından aşağı uzatmazlardı, izanı ise da­ha yukarıda olurdu. Sarığının taylasanını omuzlan arası­na sarkıtırlardı.</p>

    <p>Umumiyetle keçi kılından örme elbiseler giyerlerdi.</p>

    <p>Allah'ın Resulü (S.A.V) Hulle-i Hamrâ denilen, üzerin­de kırmızı çizgiler bulunan Yemen kumaşı kullanırlardı.</p>

    <p>Peygamberimiz (S.A.V)'in ayakkabıları sandal şeklinde olup, bağları bağlanıp bu suretle ayaklarını tutarlardı.</p>

    

---

2 Ağustos Çarşamba

    <p class="StilbalkAriallksatr063cm">İLÂHÎ DİNLERİ DİĞERLERİNDEN AYIRAN VASIFLAR</p>

    <p>İlâhî dinleri bâtıl dinlerden ayıran başlıca vasıflar şun­lardır:</p>

    <p>1- İlâhî dinler; bütün kâinatta irâdesi mutlak bir ka­nun olan tek bir yaratıcı olduğuna ve uhrevî mes'ûliyete imân eder.</p>

    <p>2- Bir nevî mevcudatı, Melekler unvanı ile tesbit ve kabul eder.</p>

    <p>3- Varlığı vâcib olan bu yaratıcıya ihlâs ile ta'zîm, yâni ibadet etmeyi emredip O (c.c.)'ndan başkasını ibâdete ve tapmaya lâyık görmez.</p>

    <p>4- En yüksek bir ahlâk ile mümtaz bir şahsiyetin (Bir Peygamberin) Allah (c.c.)'tan vahiy ve ilham suretiyle telakki ve insanlara tebliğ eyledikleri ahkâm ve düstûrlar şeklinde tecellî eder.</p>

    <p>5- Vahy-i İlâhî olan birer mukaddes Kitaba istinâd eder.</p>

    <p>6- İlâhî dinlerin umûmî düstûrları, içtimaî bir heyetin teessüsünü ve bu heyetin en mükemmel bir nizam üzere devam edip gitmesini aklî ve medenî tekâmülünü ve umûmunun, menfaatini istihdaf eder. Yâni Allah'ın Peygamberler vâsıtasıyla kullarına olan emirleri ve nehiyleri, hep ictimaî şahsiyetin menfaatlarına taallûk et­mektedir. Binâenaleyh, her birisi, tarihî birer hârika ictimaî birer müessese yaratmış olan büyük adamları ne sihirbaz ve kâhinlerle, ne de filozof ve cihangir hüküm­darlarla mukayese etmek mümkün değildir.</p>

    <p>(A. H. Akseki, İ. Dini, Sh.:19)</p>

    <p>***</p>

    <p><b>"Tartıyı doğru yapın, terazide eksiklik yapmayın."</b> (er-Rahman Sûresi: 9)</p>

    

---

3 Ağustos Perşembe

    <p class="StilbalkAriallksatr063cm">HARAMA BAKMAMAK DÜŞÜNCEYİ KORUR</p>

    <p>İmâm-ı Gazali (k.s.) Hazretleri haram karşısında gözü kapamanın faziletini, aksi taktirde felâketini haber vere­rek buyuruyorlar ki: "Yoksa gözünü koruyamayan kimse, düşüncesini de koruyamaz. Kafasını oraya çevi­rir. Derken, Allah (c.c.) korusun, günün birinde bir felâket ile karşı karşıya gelir. Esasen, gözün zinası kü­çük günâh serisinin hatırı sayılırlarından ve ileri ge­lenlerinden biridir. Çünkü göz zinası, insanı gerçek zinaya götürür. Gözünü korumasını beceremeyen kim­se, kendini de koruyamaz."</p>

    <p>(İhya-u Ulumiddîn)</p>

    <p class="StilbalkAriallksatr063cm">HERKESE HÂLİNCE MUAMELE ETMELİ</p>

    <p>Hadîs-i Şeriflerde şöyle buyuruluyor:</p>

    <p class="c7">"İnsanları lâyık oldukları yerlere koyun, herkese hâlince muamele edin."</p>

    <p>(Müslim)</p>

    <p><b>"Biz insanlara akıllarının alacağı (tarzda ve o) mik­tarda söz söylemekle emrolunduk."</b> (Deylemî)</p>

    <p><b>"Siz (ey millet) ne halde bulunursanız, başınıza da öyle idare eden adamlar geçirilir."</b> (Deylemî)</p>

    <p><b>"Gerçekten biz işimizin başında ona talip olanı asla kullanmayız. (Ehliyetli olanı kendimiz arar buluruz.)"</b> (Buhari)</p>

    <p class="c7">"Allah, amel sahibinin yani iş adamının iş yapınca iyi ve güzel yapmasını sever."</p>

    <p>(Taberânîî)</p>

    <p><b>"Ekmeği muhterem tutun! Horlamayın! Kıymetini bilin!"</b> (Hakim)</p>

    <p><b>"Size ziyaretçi geldiği zaman ona ikram edin."</b> (İbnî Mâce)</p>

    

---

4 Ağustos Cuma

    <p class="StilbalkAriallksatr063cm">KANUNİ S. SÜLEYMAN'DA TEVEKKÜL</p>

    <p>Rodos'un fethine giderken Anadolu'dan Rodos Adası'na geçmek için hocası aynı zamanda Divan üyesi Hayreddin Efendi ile bir kadırgaya binerler. Tam o anda iki yandan toplar tüfekler atılmaya başlayınca geminin di­rekleri kırılır. Süleyman Han, asla korkmayarak hocası­na:</p>

    <p>"- Niçin korkuyor ve titriyorsunuz?" diye sordukça o muhterem kişi:</p>

    <p>"- Topun tüfeğin sesi, sakin durmaya elveriyor mu? Dünya başıma dar oldu. Nasıl korkmayayım, pa­dişahım?"demiş. Bir yandan da seslerin fasılalarından faydalanıp:</p>

    <p>"- Aman Padişahım! Siz de bir kıyıcığa saklanı­nız?" öğüdünü eksik etmezmiş. Sultan, onun bu duru­muna şaşakalıp:</p>

    <p>"- Allah (c.c.)'a tevekkülünün azlığından böyle ya­pıyor" buyurmuş.</p>

    <p>Allah (c.c.) adını her yerde duyurmak uğruna pek faz­la çaba gösterip yaşı yetmişe varmışken bile yok olası kâfirlere gençler gibi saldırmıştır.</p>

    <p>***</p>

    <p>Elkas seferinde (İran'a açılan 1548 seferi) Bostan Efen­di rahmetli kadıasker olarak yanında bulunuyordu.</p>

    <p>"Sürme Şâhım asker-i rahmâni şeytan üstüne Şâhı mat et şehsuvârım sür atın Van üstüne" şiirini Sultan Süleyman'a takdim eder. Padişah Van Kalesi'ni alır ama kalenin sağlamlığını görünce:"- Bu, çaba ve yılmazlık ile biter iş değildir, doğrudan doğruya Bostan Efendi'nin kerametidir" der.</p>

    <p>                                   (Bostanzâde Yahya Efendi, T. Sâf)</p>

    

---

5 Ağustos Cumartesi

    <p class="StilbalkAriallksatr063cm">CÂMİ VE MESCİD ÂDABI</p>

    <p>1- Sağ ayağıyla, huzurla, Cenâb-ı Hakkı zikrederek girmek,</p>

    <p>2- Cami içinde bağırıp çağırmak, yatmak, ayak uzat­mak, bir zaruret olmadıkça, dünya kelâmı etmek gibi ma'bede yakışmayan hareketlerden sakınmak,</p>

    <p>3- Öne geçeceğim diye cemaati çiğnememek,</p>

    <p>4- Sükûneti ihlâl etmemek,</p>

    <p>5- Safları düz ve sık tutup kıbleye karşı oturmak,</p>

    <p>6- Ön safları ihtiyarlara, hususiyle ilim adamlarına terk etmek,</p>

    <p>Büyüğün vakarının korunması, ilme gösterilecek itiba­rın insanlar üzerindeki tesiri, bir ilim adamının sözünün müessir olabilmesinin temini bakımından çok ehemmi­yetli cami âdabından bir tanesidir.</p>

    <p>7- Camide bulunduğu müddetçe gönlünden dünyevî alakaları, nefsanî vesveseleri atıp, Zülcelal Hazretleri'ni tefekküre devam etmek,</p>

    <p>8- Yüksek sesle konuşmamak,</p>

    <p>9- İbadetini yaparken her türlü gösterişten kaçınıp ga­yet mütevazı bir şekilde ihlasla eda etmek,</p>

    <p>10- Sol ayağıyla Allah (c.c.)'dan fazl ü ihsanını, lütfunu isteyerek ayrılmak,</p>

    <p>11- Gönlünde cami rabıtasının kesilmemesini sağla­mak.</p>

    <p>Bu cami adabını iyi araştıracak olursak, eğer buna ria­yet edecek olursak cemiyetin terbiyesine kafidir. (Kulluk Sh. 40)</p>

    

---

6 Ağustos Pazar

    <p class="StilbalkAriallksatr063cm">HUDEYBİYE MUSÂLAHASININ DEVLETLER HUKUKU NOKTA-İ NAZARINDAN EHEMMİYETİ</p>

    <p>Ehl-i İslâm ile Kureyş arasında akd edilmiş iş bu muâhedenâme (devletler hukuku) nokta-i nazarından da tedkîke şayandır.</p>

    <p>Husûsiyle şu dört cihet nazar-ı dikkati câlibdir:</p>

    <p><b>Birincisi</b>: Yazılış tarzında kavâîd ve merasim: Muâhedenameye Cenâb-ı Hakk (c.c.)'ın ismiyle başlan­mıştır.</p>

    <p><b>İkincisi</b>: On senelik muvakkat bir mütarekeyi hâvî ol­ması ve bu yolda muâhedât-ı ahîrede görülen tevâud ve şeraite muvafık bulunmasıdır.</p>

    <p><b>Üçüncüsü</b>: Mültecilerin iade ve teslimi kaziyyesiyle bu imtiyazın yalnız Kureyş efradına tahsis ve ihsan buyurulmasıdır. Filhakika mültecinin iadesi arab ahlâk ve âdetince makbul bir şey değil ise de burada maksad yal­nız İslâm'a delâlet olduğundan Resûl-i Ekrem (S.A.V) Hazretlerinin bunu kabule tenezzül buyurmaları, ulviyyeti güneş gibi aşikâr olan Din-i Mübin'in bu gibi manialara karşı her türlü te'sirden ârî olduğunu beyân ve irâde hikmetine mebnî idi.</p>

    <p>Dördüncüsü: Şâir kabilelere hakk-ı ihtiyar (serbestîlik) verilmesidir ki, isterlerse ahd-i emân-ı Peygamber (S.A.V)'e ve isterlerse Kureyş'in ahd-i emânına duhûlde muhayyer bırakılmışlardır. Geçmiş zamanlarda meçhul olan bu hakk-ı hıyar (ya'nî muhayyer olma hakkı) bu asırda Avrupa hukuk-i düveline girmiş ve pek büyük bir ehemmiyet almıştır.</p>

    <p>(Hz. R. M. Sâmi (k.s.), Hz. Osman ve Ali (R.A))</p>

    

---

7 Ağustos Pazartesi

    <p class="StilbalkAriallksatr063cm">MEVLİD-İ NEBEVİ</p>

    <p>"Doğdu ol saatte ol Sultân-ı Din</p>

    <p>Nura gark oldu Semâvât-ı zemin."</p>

    <p>Peygamberimiz (S.A.V) Milâdi 571 senesinde Rebîülevvel ayının 11. gününü 12. gününe bağlayan Pazartesi gecesi sabaha karşı insanlara mürebbi ve bütün kainata yegâne önder olarak, dünyaya teşrif ermişlerdi. Bu mübarek güne MEVLİD denir. Bu olay dünyanın en büyük olaylarından birisi ve birincisidir.</p>

    <p>Hz. Peygamber (S.A.V) Efendimiz son peygamberdir ve alemlere rahmet olarak gönderilmiştir. Allah (c.c.) O (S.A.V)'ndan daha şerefli ve değerli bir varlık yarat­mamıştır. Zira bir Hadîs-i Kudsî'de şöyle buyuruyor: "Habibim sen olmasaydın kâinatı yaratmazdım."</p>

    <p>Ümmeti olmak şeref ve saadetine, nail olduğumuz Peygamberimiz (S.A.V)'in, doğdukları bu geceyi Allah (c.c.)'a hamd edip ibadette bulunarak, istiğfar ederek, Kur'an-ı Kerim okuyarak, Efendimiz (S.A.V)'e selât ve selam getirmek suretiyle ihya etmeliyiz. Kısa ömrü­müzde sayılı olarak geçirdiğimiz bu gecede gaflet üze­re olmamalıyız. Bolca tazarru ve niyazda bulunmalıyız. Bugün oruçlu olmayı da ihmal etmemeliyiz.</p>

    <p>***</p>

    <p class="c7">ÂYET-İ KERİME</p>

    <p><b>"Şüphesiz Allah (c.c.) ve melekleri o peygamber ((S.A.V) )'e salat ederler. O halde ey îmân edenler: Siz de ona salat ve selâm getirip gönülden tam bir teslimiyet içinde ona selam verin... "</b> (Ahzap Sûresi: 56)</p>

    

---

8 Ağustos Salı

    <p class="StilbalkAriallksatr063cm">PEYGAMBER (S.A.V) EFENDİMİZİN YÜKSEK AHLÂKI</p>

    <p>Resûl-i Ekrem (S.A.V), yüksek ahlâkı tamamlamak üze­re gönderilmiş, kendilerinde en güzel ahlâk örneğinin bulunduğu Kur'ân lisanıyla haber verilen bir peygamber­dir. Şu âyeti kerimeler O (S.A.V)'nun şefkat ve merhame­tini, güzel ahlâkını dile getirmektedir.</p>

    <p><b>"Andolsun ki, Allah'ın Resul (S.A.V)'ünde Allah (c.c.)'ı ve Ahiret Günü'nü umanlar ve Allah (c.c.)'ı çokça zikredenler için güzel bir örnek vardır."</b> (Ahzâb, 21)</p>

    <p><b>"Gerçekten sen, pek büyük bir ahlâk üzeresin."</b> (Kalem ,4)</p>

    <p class="c7">"Sen kaba ve katı yürekli olsaydın, onlar senin etra­fından dağılıp giderlerdi."</p>

    <p>(Âl-i İmran, 159)</p>

    <p>Allah (c.c.)'ın Resulü (S.A.V) hiç bir müslümanı ismiyle lanetlememiş, hiç bir kadını, köle, cariye, hizmetçi ve hayvanı dövmemiştir.</p>

    <p>Kimsenin kimseye karşı küçük düşmesine meydan ver­meden nasihatta bulunurlardı.</p>

    <p class="StilbalkAriallksatr063cm">PEYGAMBER (S.A.V) EFENDİMİZİN SEVDİKLERİ RENK VE KOKULAR</p>

    <p>Resûlullah (S.A.V) beyaz, yeşil ve sarı renkten hoşlanır­lar ve beyazın en güzel renk olduğunu söylerlerdi. Ken­dileri beyazdan başka bazen baştan başa sarı elbiseler de giyerlerdi. Kırmızı renkten hoşlanmazlardı.</p>

    <p>Resûl-i Ekrem (S.A.V) güzel kokulardan hoşlanırdı. Çünkü güzel koku, Peygamberimiz (S.A.V)'e sevdirilen üç şeyden biri idi. Araplar arasında "<b>sükk</b>" adı ile anılan bir koku kullanırlardı. Ashâb-ı Kiram (R.A), Resûl-î Ek­rem (S.A.V)'in geçtiği yerde güzel bir koku bıraktığını be­yan etmişlerdir. Peygamberimiz (S.A.V)'in güzel kokuları misk ve anberden ibaretti.</p>

    

---

9 Ağustos Çarşamba

    <p class="StilbalkAriallksatr063cm">SİHR (BÜYÜ)</p>

    <p>Sihr bedenlere, ruhlara, gönüllere tesir eden, insanı hasta bırakan, öldüren, karı ile kocanın arasını açan, bir takım dökümlerden, yazılardan, dualar ve efsunlardan ibarettir. Dinimizce katiyyen haramdır. Sihr, fâsık kimselerin ellerinde zuhur edebilir. Bazı müctehitlere göre sihri öğrenip başkalarına öğreten kimseler, dinden çıkmış olurlar. Öldürülmeleri lâzım gelir. Yalnız cevazına inanmaksızın kendisini fenalığından korumak için sihr yapmayı öğrenen kimse dinden çıkmaz. Büyücü ve falcılara inanılmaz.</p>

    <p>"Büyücüler, şeytanlar her istediklerini yaparlar" dive itikat edilmesi de küfürdür.</p>

    <p>Bazı sihrler Allah (c.c.)'ın dilemesiyle tesir eder Sihrler mücerret bir san'attan ibarettir. Sihirlerin bir fevkalâdeliği yoktur.</p>

    <p>Sihr yapanların tövbeleri bazı müctehitlere göre kabul olunur Bazılarına göre olmaz. Her halde dünyada ceza görmeleri gerekir. Çünkü bu, zındıklıktır. Sihr yapmak çok büyük bir günahtır.</p>

    <p>Kehânette bulunmak, yani gaybdan haber vermek id­diasına kalkışmak, yıldızlardan birtakım hükümler çıkar­mak, "<b>remil"</b> atmak da haramdır. İslâm dini, bu gibi şeyleri kat'iyyen men etmiştir. Bunlar ile vakitlerini zayi et­mek müslümana asla yakışmaz. Gaybı ancak Allah (c c) bilir, Müslümanlar bunu unutmamalıdır.</p>

    <p>(B. İ. İlmihali, Sh.: 433)</p>

    

---

10 Ağustos Perşembe

    <p class="StilbalkAriallksatr063cm">ATOM BOMBASININ MUCİDİ</p>

    <p>Bundan 1200 yıl önce Bağdat Üniversitesi Rektörü; gerçek mahiyeti ancak asırlar sonra anlaşılacak buluşu­nu açıklamıştır</p>

    <p>"Maddenin en küçük parçası olan cüz'ü, la yete Cezza (Atom)'da yoğun bir enerji vardır. Yunan bilginlerinin atom parçalanamaz fikri yanlıştır. Atom parçalanabilir ve parçalanınca öyle bir güç oluşur ki Bağdat şehrinin altını üstüne getirir. Bu Allah (c.c.)'ın kudret nişanıdır."</p>

    <p>Bu fikrin sahibi dünya tarihine atom bombasının mu­cidi olarak geçen müslüman bir Türk olan CABİR BİN HAYYAN'dır. HAYYAN'ı (721-805) Fransız şarkiyatçısı Cardonne (1720-1783) dünyanın gelmiş geçmiş 12 dahi­si arasında sayar. Britannica Ansiklopedisi ise ondan "İslam Kimyasının Babasıdır." diye söz eder. Lavoisser (1743-1794) prensibinin keşfi de ona aittir.</p>

    <p>Eserleri: CABİR'e ait eserler irili ufaklı 2000 aded ka­dardır. Bilinenlerin sayısı 826. Bunun 112'si uygulamalı fizik ve kimya, 70'i teorik kimya, 114 tanesi de maden­ler fizik ve kimyası ile izah edilemeyen güçler, 500'ü teorik fizik, matematik, astronomi felsefe ve dinler tari­hidir.</p>

    <p class="c7">En önemli eserlerinden bazıları:</p>

    <p>1- Kitâb-ûl Ahcar (taşlarla ilgili)</p>

    <p>2- Kitâb-ı müktesep fi sanâat-iz Zehep (Atomla ilgili teori bu kitapta geçer.)</p>

    <p>3- El-Halis,</p>

    <p>4- El-Kamer (Gümüşle ilgili kitap.)</p>

    <p>5- Eş-Şems(Altınla ilgili)</p>

    <p>6- Havass'ul iksir (Kimya ile ilgili)</p>

    <p>(Câbir'in 70 kitap'ının bir nüshası Bursa'da Sultan Or­han Kütüphanesi'nde Hüseyin Çelebi No.15 te kayıtlıdır.)</p>

    

---

11 Ağustos Cuma

    <p class="StilbalkAriallksatr063cm">OTLUKBELİ SAVAŞI (11 Ağustos 1473)</p>

    <p>Fâtih Sultan Mehmed Han, 11 Nisan 1473 tarihinde Er­zincan yakınlarına gelirken, Orduy-u Hümayun öncüsü Hâs Murad Paşa'nın kumandasındaki tümen Akkoyunlulara çatıp bozuldu. Paşa şehid düştü. Bir hafta sonra Fâtih Otlukbeli sahrasına girdi. Uzun Hasan 300.000 sü­varisi ile burada bekliyordu. Orduy-u Hümayun 190.000 asker olup 5 kolorduya ayrılmıştı.</p>

    <p>Uzun Hasan tecrübeli askerdi. Osmanlı ordusunun kuvvetini duymuştu. Fakat gözleriyle görmemişti. Ordu­nun Otlukbeli sahrasına sancaklar açtırıp, mehter vurarak girişindeki düzeni, askerin üniformalarının kumaşının kalitesini ve ağır teçhizatını görünce: "Vay Osmanoğlu ne derya düzmüş" dediği meşhurdur.</p>

    <p>Osmanlı Ordusu'nun topçu ve tüfekli ağır piyade ate­şiyle, süvari alaylarının şapır şapır döküldüğünü büyük teessürle gördü. Birliklerine hakim olamadı. Akkoyunlular can havliyle kıskacın ucundan fırlamaya çalışırken Fâtih ihtiyatdaki iki kolordusu ile firar yollarını kesti.</p>

    <p>Muharebenin sonunda Ulu Şehzade Bâyezid babasının emriyle Uzun Hasan'ın otağı üzerine yürüdü. Mukave­met edemeyen Uzun Hasan atına atlayarak kaçtı,</p>

    <p>Devletin Timur'dan beri karşılaştığı en büyük tehlike­nin atlatılması üzerine Fâtih kendi parasıyla 40.000 esiri satın alıp azad etmiştir.</p>

    <p>(Osmanlı Devleti Tarihi C. 1, Sh.: 118)</p>

    <p>***</p>

    <p class="c7">"Doğrusu biz, kâfirler için zincirler, demir halkalar ve alevli bir ateş hazırladık."</p>

    <p>(El-İnsân Sûresi: 4)</p>

    

---

12 Ağustos Cumartesi

    <p class="StilbalkAriallksatr063cm">PEYGAMBERİMİZ (S.A.V)'İN MUHÂKEME USÛLÜ</p>

    <p>Peygamberimiz (S.A.V), Medine'de kendisine Müslim­ler, gay-r-i Müslimler tarafından arz edilen her çeşit dâvaları ve münâzaaları adalet dâiresinde (Nisa: 58-59) hall ve fasal etmekte idi.</p>

    <p>Peygamberimiz, kadılık ve hâkimliğin, çok nâzik ve tehlikeli bir vazife olduğuna Ashabının dâima dikkatini çekerdi.</p>

    <p class="c7">"Üç kısım kadı vardır: Bir kısmı, Cennet'tedir, iki kısmı da, Cehennem'dedir!</p>

    <p class="c7">Cennet'te olanlar Hakkı tanımış ve ona göre hüküm vermişlerdir.</p>

    <p class="c7">İkinci kısma dâhil olanlar ise:Bilmeden, insanlar hakkında hüküm vermiş ve Cehennem'i boylamışlardır."</p>

    <p class="c7">"Zulme ve haksızlığa sapmadıkça, Allah (c.c.), kadı ile beraberdir. Haksızlığa saptığı zaman, onu kendi ha­line bırakır!"</p>

    <p class="c7">"Sizin hayırlınız, en güzel en iyi hüküm vereninizdir!"</p>

    <p class="c7">"Bir hâkim, hüküm vereceği zaman, ictihâd eder ve içtihadında isabet ederse, ona, (doğruyu arama ve bul­ma mükâfatı olarak) iki ecir vardır."</p>

    <p>Peygamberimiz (S.A.V), muhakeme edeceği zaman, davacıyı dâva olunanı önünde oturturdu.</p>

    <p>Davacıyı ve dâva olunanı dinlemekdikçe, hüküm ver­mez, hâkimlik yapacak olanlara da, bu şekilde hareket et­melerini tavsiye ederdi.</p>

    <p>(İslâm Tarihi M. A. Köksal, C. 8, Sh. 241)</p>

    

---

13 Ağustos Pazar

    <p class="StilbalkAriallksatr063cm">BİR AİLE İÇİN GÜNLÜK RİÂYET EDİLECEK EDEBLER</p>

    <p>- İslâmi esaslara uygun hareket etmek,</p>

    <p>- Nezâket ve iltifatla konuşmak,</p>

    <p>- Meziyetlerini bazan kendine, çokça gıyabında söyle­mek,</p>

    <p>- Münakaşa etmemek.</p>

    <p>- Dokunacak, üzülecek söz sarfetmemek.</p>

    <p>- Eşinin akrabasının aleyhinde bulunmamak,</p>

    <p>- Yeri geldikçe müsaade almak,</p>

    <p>- İşlerini, yemeklerini, konuşmalarını takdir etmek,</p>

    <p>- Bilhassa geceleri vakitlice eşinin yanında bulunmak,</p>

    <p>- Evin ve çocukların işlerini yolunca idare etmek,</p>

    <p>- Komşularla iyi geçinmek,</p>

    <p>- Her işi müşavere ederek yapmak,</p>

    <p>- Seyr-i sülûke giren erkek veya kadın, eşinin de gir­mesini sağlamak,</p>

    <p>- Birbirlerine yolun huzur ve feyzini ve faydalarını anlatmak,</p>

    <p>- Erkek hanımına dersi bizzat kendi vermek, mürşidden veya halifesinden alıp getirip ona telkin etmek,</p>

    <p>- Çocukların İslâmî terbiyesi ile her gün meşgul ol­mak. DİN DERSLERİ kitabını beraber okumak, anlat­mak.</p>

    <p>- Sohbet yaranına halisane hizmet etmek,</p>

    <p>- Sohbette edinilen bilgiyi eve de aktarmak,</p>

    <p>- Çocukları sohbette bulundurmak ve hizmet ettir­mek,</p>

    <p>- Evde dinî ve ahlâkî bir kitaplık tesis etmek.</p>

    <p>(M. Abdullah Hani, Âdâp, Sh.:195)</p>

    

---

14 Ağustos Pazartesi

    <p class="StilbalkAriallksatr063cm">HZ. ASİYE (R.anha)</p>

    <p>Resûlullah (S.A.V) şöyle buyurmuştur:</p>

    <p class="c7">"Erkeklerden çoğu (fazilette) kemâle erdi. Halbuki kadınlardan yalnız Fir'avn'un kadını Âsiye ile İmrân'ın kızı Meryem'den başka hiç biri kemâle erişemedi."</p>

    <p>Hazret-i Âsiye (r.anha), Musa (a.s.)'nın sebeb-i hayâ­tıdır. Ve Musa (a.s.)'ya en büyük hizmetlerde bulunan ve nihayet imân eden yüksek iradeli bir kadındır. Musa (a.s.)'nın velâdeti sırasında Allah-û Teâlâ tarafından validesine çocuğu endişesiz emzirmesi, şayet çocuğu hakkında bir fenalık hissederse onu bir sandık içinde Nil'e bırakıp mahzun ve mükedder olmaması ve çocuğu kendisine iade edilip büyüdüğünde nübüvvet ve risâlet payesi verileceği vahyedilmişti. Vahy mucibince Nil'e bı­rakılan sanduka Fir'avn'un sarayı sahilinden akıp gider­ken görülerek saraya alınmış ve Âsiye (r.anha) tarafından Fir'avn'a: <b>"Bu yavrucak bana ve sana bir göz aydını olur, bunun hayâtına kıymayınız! Belki bize bir fayda­sı dokunur. Yahut evlât ediniriz."</b> demişti.</p>

    <p>Musa (a.s.)'nın hayâtını kurtaran Âsiye (r.anha), ileri­de, Musa (a.s.)'ya îman ve mu'cizelerini tasdik etmiş ol­makla Musa gibi o da Fir'avn ile karşılaşmış ve bu suretle Musa (a.s.)'nın hayâtı, Musa (a.s.)'nın dîni uğrunda kendi hayâtını feda etmiştir. Fir'avn'ın çok acı işkenceleri altın­da vefat etmiştir. Rivayete göre Hazret-i Âsiye (r.anha):"Rabb'ım Cennet'inde, civarında bana ev yap da beni Fir'avn'dan ve onun kötülüklerinden kurtar!" duasını bu işkencelere ma'rûz kaldığı sırada okumuş ve derhal kabul buyurulup Cennet'teki makamı kendisine gösteril­mekle güle güle terk-i hayât etmiştir.</p>

    

---

15 Ağustos Salı

    <p class="StilbalkAriallksatr063cm">OSMANLI'DA İLMİYYE SINIFI</p>

    <p>İlmiyye sınıfı mensublarına "Ulemây-i rüsum" denirdi.</p>

    <p>Osmanlı düzeninde devlet görevlisine "askerî" denirdi. "Askerî" denen devlet me'mûru, üç sınıftı:</p>

    <p>1- İlmiyye sınıfına adım atabilmek için, medrese'nin yüksek kısmından rüûs (diploma) almak şart olup hiçbir istisna yapılmamıştır.</p>

    <p>2- Seyfiyye sınıfı, muhârib sınıftı. Orta dereceli saray okulları ve yüksek dereceli Enderûn-i Hümâyûn denen askerî akademiden mezun olanlar çabuk yükseliyordu ama, şart değildi.</p>

    <p>3- Kalemiyye sınıfı, bir devlet dâiresine kâtib yardımcı­sı olarak girilerek oluşurdu. Gencin, daha önce ilk tahsili­ni yapmış, husûsî suretle bir şeyler öğrenmiş, yâhud medresenin yâhud cami derslerinin herhangi bir sınıfını bitirmiş olması gerekirdi. Geri kalan tahsilini, intisâb etti­ği devlet kalemi'nde hizmet ederek tamamlardı.</p>

    <p>İlmiyye sınıfı için Arapça bilmek şarttı. Meraklılar Farsça da öğrenirlerdi. Kalemiyye sınıfı için, bu iki dili birden bilmeyen yükselemezdi.</p>

    <p>Ulemâ, bir müderrisler ve hâkimler hey'eti idi. Ne îdâm edilebilir, ne habsedilebilirdi. Sadece azledilebilir ve sürülebilirdi. İlmiyye'nin ilk basamağına bile hapis ve îdâm cezası verilemezdi.</p>

    <p>(Osmanlı Devleti Tarihi, Y.Öztuna Sh.: 147)</p>

    

---

16 Ağustos Çarşamba

    <p class="StilbalkAriallksatr063cm">NEYE LÂYIKIZ?</p>

    <p>Menkûldür ki:</p>

    <p>Haccâc'a: <b>"Sen Hazret-i Ömer (R.A)'in Devr-i Hilâfetini gördüğün halde Ömer (R.A) gibi niçin adalet etmiyorsun? O'nun adl u salâhını görmedin mi?"</b> de­diklerinde şöyle cevâp verdi:</p>

    <p>"- Etrafımdan savulun da sizi sağ bırakayım. Evvelâ siz zühd ü takvada Ebû Zerr (R.A) gibi olun, ben de size Hazret-i Ömer (R.A)'in adl ü insâfıyla muamele ede­yim."</p>

    <p>Burada bir işaret vardır ki:</p>

    <p>Halkın hâlet-i salâh ve fesâdda amellerinin durumu ne ise, idareciler de ona göre olurlar.</p>

    <p>Bu mânâda Peygamberimiz (S.A.V):</p>

    <p>"- Siz neye lâyık iseniz ona göre idare olunursu­nuz" diye buyurmuşlardır. Zulmün arttığı, cevr ü cefânın çoğaldığı, idarecinin işkencesi zahir olup kuru ve yeşil ekinden, ağaçlardan ve meyvelerden ve idaresi altındaki memleketlerde bulunan kimselerin kazançlarından ve san'atlarından dolayı zulmünün kötülüğü ve işinin fenalığı sebebiyle vergiyi noksansız almakta çevreden idarecilerin zamanında bütün nıü'minlerin Allah (c.c.)'a tazarru' (kurumuş ağaç yaprağı gibi titreyerek) niyaz edip, tevbe ve istiğfar ile Allah (c.c.)'a inâbe (rucû' ve müracaat) etmesi lâzımdır. Mü'minler bunu yapınca baş­taki âdil olur ve iş de düzelir. Nebî (S.A.V) buyurmuştur ki:</p>

    <p>"- Ümmetim üzerine öyle bir zaman gelecek ki emir sahihleri zâlim, âlimleri tamahkâr, kadınları dünyâ zinetine düşkün olacak."</p>

    <p>(Hz. M. Sâmi, Ashâb-ı Kirâm, Sh. 132)</p>

    

---

17 Ağustos Perşembe

    <p class="StilbalkAriallksatr063cm">YÂSİN SÜRESİNDE ON BEREKET VARDIR</p>

    <p>1- Onu aç okursa doyar.</p>

    <p>2- Susuz okursa, suya kanar.</p>

    <p>3- Çıplak okursa, giydirilir.</p>

    <p>4- Bekar okursa, evlenir.</p>

    <p>5- Korkan okursa, emniyet ve selâmet bulur.</p>

    <p>6- Mahpus okursa, hapisten çıkar.</p>

    <p>7- Yolcu okursa, yolculuktan memnun ve mesrur olur.</p>

    <p>8- Yitik sahibi okursa, yitiğini bulur.</p>

    <p>9- Hasta okursa, hastalığından kurtulur.</p>

    <p>10- Ölü yanında okunursa, ölünün günahı hafiflenir.</p>

    <p>"Her şeyin bir kalbi vardır. Kur'ân-ı Kerim'in kalbi de Yasin süresidir."</p>

    <p>"Her kim Yasin okursa, Allah (c.c.) onun bu okuması­na, Kur'ân-ı on kere okumuş gibi sevap yazar."</p>

    <p>"Kim Allah (c.c.)'ın rızasını umarak geceleyin okursa, o gecede bağışlanıp, yargılanır.</p>

    <p>Gündüzün başlangıcında okursa, ihtiyaçları giderilir.</p>

    <p>Sabaha çıkınca okursa, akşama kadar o gün kendisine kolaylık verilir.</p>

    <p>Gecenin başında okunursa, sabaha kadar o gece kendi­sine kolaylık ihsan olunur."</p>

    <p>"Her kim Kehf Sûresi'nin başından on Âyet ezberler­se deccal fitnesinden korunur."</p>

    <p>"Cuma günü Kehf Sûresi'ni okuyan kimseye, iki cu­ma atasını aydınlatan bir Nur ihsan olunur."</p>

    <p>(M. A. Köksal, İ. Tarihi C. 11, Sh. 235)</p>

    

---

18 Ağustos Cuma

    <p class="StilbalkAriallksatr063cm">ÂHİRETE İMAN</p>

    <p>Âhiret, bu dünyadan sonraki nihayetsiz âlemdir. Şöyle ki: Allah Teâlâ, içinde yaşadığımız bu dünyayı ve üzerin­deki bütün varlıkları muvakkat bir zaman için yaratmış­tır. Bir gün olacaktır ki ne bu dünyadan, ne de üzerindeki yaratılmış şeylerden bir eser kalacak, belki Hâk Teâlâ'nın takdir ettiği o gün gelince bütün insanlar, bütün canlı-cansız mahlûklar mahvolacaktır. Bütün dağlar, taşlar, yerler, gökler parçalanacak ve bu âlem bambaşka bir âlem kesilecektir. Bu bir (kıyamet)dir. Bundan sonra yine Allah (c.c.)'ımızın takdir buyurmuş olduğu gün gelince bütün insanlar yeniden hayat bulacak hepsi de (Mahşer) denilen pek geniş, düz bir sahada toplanacak, yeni bir ha­yat başlayacaktır ki bu da (umumî haşr) dır. işte bu yeni hayatın başlayacağı günden itibaren bitmez, tükenmez bir halde devam edecek olan âleme de (Âhiret Alemi) de­nir ki buna inanmak da müslümanlıkta bir esastır.</p>

    <p>Şâir bütün peygamberler de bu hakikati ümmetlerine haber vermişlerdir.</p>

    <p>Lehülhamd biz müslümanlar, âhiret gününe, âhiret ha­yatına, Cennet ile Cehennemin el'ân mevcut olduğuna da iman ederiz. Bu imandır ki bizleri salâha götürür, bizim ruhumuzu yükseltir, bizi saadete erdirir.</p>

    <p>Bu imandan mahrumiyet ise insanı şaşırtır, sapıklığa düşürür, türlü fenalığa sürükler, dünyada da âhirette de bedbaht eder.</p>

    <p>(B. İslâm İlmihali, Sh. 26)</p>

    

---

19 Ağustos Cumartesi

    <p class="StilbalkAriallksatr063cm">İNANMAYANLARLA SOHBET EDİLMEZ</p>

    <p>Allah-û Teâlâ:</p>

    <p><b>"Ey mü'minler! Eğer siz ehl-i kitaptan bir fırkaya itaat eder sözlerine aldırırsanız, imanınızdan sonra onlar sizi kâfir olduğunuz halde döndürürler. Binaenaleyh; siz mürted olursunuz."</b> (Âl-i İmrân: 180) buyuruyor.</p>

    <p>Yani; İmanınızın muktezası kâfirlerin dostluğuna al­danmamak ve iptalatına (kandırma ve aldatmalarına) ka­pılmamaktır. Eğer, ehl-i kitaptan bazı kimselere siz itaat eder ve söylediklerini doğru zannederseniz, onlar sizi imanınızdan sonra, zamanı cahiliyette bulunduğunuz hal-i küfre döndürürler ve siz de kâfir olarak onların di­nine dönersiniz. Halbuki küfür; sizin aranızda eski düş­manlıkları ve fitneleri uyandırmakla dünyada helaki ve âhirette azab-ı Cehennemi mucip olur.</p>

    <p>Bu Âyet-i Celîle: Mü'minleri düşmanların şerrinden muhafaza için bir düstur-u a'zamdır. (Büyük bir düstur­dur.) Zira;her zaman müslümanlar düşmanların sözleri­ne aldanmış ve doğru telakki etmişse zarar görmüşler ve bir çok felakete maruz kalmışlar, kazandıklarını kaybet­mişlerdir.</p>

    <p>Düşmanla ihtilat ve ülfet etmek daima ahlâkı ifsad etti­ğinde şüphe olmadığı gibi, ahlâkın fesadı da gazab-ı ilahiyi calib olduğunda şüphe yoktur. Her ne zaman dost zannıyla aldandıksa o zaman dinimize ve dünyamıza za­rar geldi. Cenâb-ı Hak mü'minleri zarardan rikaye için bu âyette düşmanı dost ittihaz etmemek lâzım olduğunu tavsiye etmiştir, fakat amel edenleri görelim!</p>

    <p>(M. Vehbi Efendi, Hülâsatul-Beyân, 2/380)</p>

    

---

20 Ağustos Pazar

    <p class="StilbalkAriallksatr063cm">ÖLÜMÜ İSTEMEK</p>

    <p>İmam-ı Mâlik şöyle rivayet etmiştir:</p>

    <p>"Ömer bin Hattab (R.A) "Allah'ım yaşım yükseldi, kuv­vetim azaldı, devletimin idaresindeki birlikler etrafa ya­yıldı. Artık benim canımı zayi edici, kusur işleyici olma­yarak al da yüce makamlarına yükselt" diye dua ederdi. Hz. Ömer (R.A)'in bu duasından çok geçmedi nihayet Al­lah Teâlâ ruhunu alıverdi.</p>

    <p>Ebû Abdullah el-Gıfârî, taun -yani veba-dan kaçmakta olan bir topluluk görünce, "Ey taun! Beni al da sen(i yaratan)a götür", der ve bu sözü üç defa tekrar ederdi. Bun­dan dolayı kendisini azarlayanlara karşı da şöyle muka­bele ederdi:</p>

    <p>-  Resûl-i Ekrem (S.A.V) şöyle buyururlardı:</p>

    <p>-  "Altı şeyden dolayı ölüme doğru koşunuz:</p>

    <p>1- Beyinsiz olanların, devlet idaresini ellerine geçirme­leri,</p>

    <p>2- Devlet kapısında polis ve jurnalcilerin çoğalması,</p>

    <p>3- (Rüşvetle) hükm'ün (hâkimler tarafından) satılması,</p>

    <p>4- Dînî hükümlerin, yahud da insan öldürülmesinin hafif görülüp kısas hükmünün terk edilmesi.</p>

    <p>5- (Ekleyip durulması vacip olan) akrabalık bağlarının koparılması.</p>

    <p>6- Her ne kadar din ilmi bakımından kendilerinden az bilse bile, Kur'an ile kendilerine teganni etmesi için Kur'ân-ı Kerîm'i musiki aleti edinen bir kimseyi önlerine geçiren bir kavmin (topluluğun) türemesidir."</p>

    <p>(İmam Şa'râni, Ölüm-Ahiret-Kıyamet, Sh.: 20)</p>

    

---

21 Ağustos Pazartesi

    <p class="StilbalkAriallksatr063cm">SULTAN ABDULAZİZ HAN'IN HAL'İ</p>

    <p>Sultan Abdülaziz'in hal'i birkaç ahlâksız ve safdil dev­let adamının şahsî ihtirasları uğruna birleşmesiyle ger­çekleşmiş bir olaydır. Bunlardan Hüseyin Avni Paşa, <b>"Ahd-i saltanatında onbir sene mâ'zül bulundum"</b> diye açıkça padişah aleyhinde konuşuyordu. Hatta bir kere­sinde Sultan Abdülaziz'in zevcelerinden birisine sözle sarkıntılık etmişti. Hatta padişahı zehirlemeye çalışmış fakat başaramamıştı. Sonunda padişahı tahtan indirmeğe ve öldürmeğe karar verdi. Diğerleri ise <b>Mithat Paşa</b>, <b>Mü­tercim Rüştü Paşa, Şeyhülislâm Hasan Hayrullah Efen­di ve Bahriye Nazırı Kayserili Ahmed Paşa</b>'dır. Bilâhare Askerî Şûra Reisi <b>Müşir Redif Paşa</b> ve Harbiye Nazırı <b>Mirliva Süleyman Paşa</b> da hal erkanına katılırken Hal' işini <b>Süleyman Paşa</b> gerçekleştirir.</p>

    <p>Sultan Abdülaziz, çocukları ve zevceleriyle Topkapı Sarayı'nın terkedilmiş bir odasına hapsedildi ve kendisi­ne yemek bile verilmedi. Hal'i gerçekleştirenler Dolmabahçe Sarayı'nı ve Sultan Aziz'in servetini yağmalamışlardır. Sadece Rum sarrafı Hristaki'ye teslim edilen altın 800 bin'dir, o da bununla Avrupa'ya kaçmıştır. Sultan Aziz, 3 gün sonra Fer'iye Sarayı'na getirildi. Burada bah­çeye çıkması bile yasak edildi ve Kur'ân-ı Kerîm okuya­rak 48 saat yaşayabildi.</p>

    <p>(Y. Öztuna, Türkiye Tarihi)</p>

    <p>***</p>

    <p><b>"Yeryüzünde haşmetli dağlar yarattık, sizlere tatlı su­lar içirdik."</b> (El-Murselât/27)</p>

    

---

22 Ağustos Salı

    <p class="StilbalkAriallksatr063cm">DÜNYA NEDİR</p>

    <p>Bir gün Resûlullah (S.A.V)'in meclisine beyaz yüzlü, güzel saçlı, güzel ve beyaz elbiseli bir adam gelip:</p>

    <p>- Es'selâmü aleyke ya Resûlullah! dedi. Resûlullah (S.A.V):</p>

    <p>- Ve aleyke's-selâm! diye icabet etti. Adam:</p>

    <p>- Ya Resûlullah, dünya nedir? dedi.</p>

    <p>- Bir uykunun rüyasıdır. Ehli, mükâfat ve mücâzata tabi'dirler.</p>

    <p>- Ya Resûlullah, âhiret nedir?</p>

    <p>- Ebedî hayaldir. Bir fırka Cennetde, bir fırka Cehen­nemdedir.</p>

    <p>- Ya, Resûlullah, Cennet nedir?</p>

    <p>- Dünyayı taliplerine bezletmektir. Bu şekilde kazanı­lan Cennetin ni'metleri ebedîdir.</p>

    <p>- Bu ümmetin hayırlısı kimdir?</p>

    <p>- Ömrünü Allah'a ibâdete vakfedendir.</p>

    <p>- Bu durumda o kimse nasıl olur?</p>

    <p>- Bir kafilenin kazancını isteyen kimse gibidir.</p>

    <p>- Dünyâda karar ne kadardır?</p>

    <p>- Kafileden geri kalan kimsenin aldığı kadardır.</p>

    <p>- Dünyâ ve âhiret atasında ne kadar mesafe vardır?</p>

    <p>- Sâde bir göz yumacak kadar.</p>

    <p>Bu muhavereden sonra adam gitti, görünmedi. Resûlullah (S.A.V):</p>

    <p>- Bu gelen Cibril idi, size dünyâya kıymet vermeme­niz, ve âhireti arzulamanız için geldi, buyurdu.</p>

    <p>(Yûnus ve Hûd Sûreleri Tefsiri Sh.: 134)</p>

    

---

23 Ağustos Çarşamba

    <p class="StilbalkAriallksatr063cm">HZ. EBÛ BEKİR (R.A)'İN ALLAH (C.C.) SEVGİSİ</p>

    <p>Hz. Ebû Bekir (R.A), Allah (c.c.) ve Resûlullah (S.A.V) yolunda malını ve ıyalini feda etmiş; ciğerparesi kızını Resûlullah (S.A.V)'a nikahlamıştır.</p>

    <p>İbn-i Ömer (r.â.) anlatıyor:</p>

    <p>"Biz Rasûlüllah (S.A.V)'ın yanında oturuyorduk. Hz. Ebû Bekir (R.A) de orada idi ve yırtık bir abaya bürün­müştü. O sırada Hz. Cebrail (a.s.) nazil oldu. Resûlullah (S.A.V)'a selâm verdi ve O (S.A.V)'na şöyle dedi:</p>

    <p>- Ya Rasûlüllah! Ebû Bekri niçin yırtık bir abaya bü­rünmüş görüyorum?</p>

    <p>Rasûlüllah (S.A.V) buyurdu:</p>

    <p>- Fetihten önce malını bana getirdi.</p>

    <p>Hz. Cebrail (a.s.) Rasûlüllah (S.A.V)'a şöyle dedi:</p>

    <p>- O'na Allah'ın selâmını tebliğ et ve de ki: Allah Teâlâ sana şöyle buyuruyor</p>

    <p>- Sen bu fakirliğinden dolayı benden razı mısın? Yoksa dargın mısın?</p>

    <p>Bunun üzerine Efendimiz (S.A.V), Ebû Bekir (R.A)'e döndü ve buyurdu ki:</p>

    <p>- Ya Eba Bekr! İşte Cibril, sana Allah'ın selâmını söylüyor ve diyor ki:</p>

    <p>- Sen bu fakirliğinden dolayı Ben'den razı mısın, kızgın mısın?</p>

    <p>Bunun üzerine Hz. Ebû Bekir (R.A) ağladı. Ve şöyle de­di:</p>

    <p>- Ben, Allah'ıma mı kızgınım? Hayır ben Allah'ım­ dan, razıyım! Ben Allah'ımdan razıyım. Ben Allah'ım­ dan razıyım."</p>

    <p>(Hz. R. M. Sâmi (k.s.), Hz. Ebû Bekir (R.A) Sh.: 57)</p>

    

---

24 Ağustos Perşembe

    <p class="StilbalkAriallksatr063cm">EBUSSUÛD EFENDİ</p>

    <p>Şöhreti asırları aşıp zamanımıza ulaşan Ebussuûd Efendi, 896/1490 yılında doğmuştur. Babası Ali Kuşçu'nun öğrencilerinden Şeyh Muhammed Muhyiddin Yavsı, annesi Ali Kuşçu'nun yeğenidir. İlk öğrenimini ba­basının yanında yapmış, zekâsı, çalışkanlığı ile şöhreti ilim çevresinde yayılmıştır. Müeyyed-zâde Abdurrah­man Efendi, Mevlâna, Seyyidi ve İbn Kemâl'den ders al­mıştır. İnegöl'deki İshak Paşa Medresesi'nde, Davudpaşa, Mahmutpaşa ve Gebze Mustafapaşa Medreselerinde görevde bulunmuş, daha sonra Bursa, İstanbul kadılığı ve Rumeli kazaskerliği yapmıştır. 1545'te Şeyhülislâm'lığa atanmıştır. Bu görevi tam 30 yıl sürmüştür.</p>

    <p>İskilip'de yaptırdığı camii, İskilip Bağözü köyünde yaptırdığı mektep ve mescidi, İstanbul'da yaptırdığı mektep ve çeşmeleri, hamamı halen ayakta olan eserleri­dir. Bunların ayakta kalabilmesi için İstanbul ve İskilip yöresinde bir kısım tanınmaz (emlâk ve arazi) vakfetmiş­tir.</p>

    <p>Kanuni Sultan Süleyman'ın vefatı üzerine yazdığı mer­siye şöyle başlar:</p>

    <p class="c7">(Yıldırım gürültüsü mü, yoksa İsrafil Sûr'u mu?</p>

    <p class="c7">Ki böyle doldu kıyamet sayhalarıyla yer yüzü</p>

    <p class="c7">Bundan her tarafa büyük bir haile isabet etti.</p>

    <p class="c7">Bundan bütün insanlar Tûr'daki helak hâdisesini tattı).</p>

    <p>Kanuni Sultan Süleyman Han vefat ettiğinde cenaze namazını Ebussuûd Efendi kıldırmıştır.</p>

    <p>Kendi devrinde kalemle kılıcı birleştirmiş, servet ve makamın imkânlarını en iyi şekilde ilmin hizmetinde kullanarak ölmez eserler ortaya koymuştur.</p>

    

---

25 Ağustos Cuma

    <p class="StilbalkAriallksatr063cm">ZEVCE İLE EDEB</p>

    <p>1- Hoş muamele etmek,</p>

    <p>2- İyi geçinmek, geçimsizliğin sebebi olmamak,</p>

    <p>3- Yumuşak sözle hitap etmek,</p>

    <p>4- Bozgunluktan sakınmak,</p>

    <p>5- Sevgisini izhâr etmek,</p>

    <p>Zaman zaman ona sevdiğini söyleyebilmek ve çeşitli hallerde onu gösterebilmek. Bu ne ile izhâr edilir? Mesela onun haberi yokken onun sevdiği bir şeyi alıp hediye et­mek velev bir tatlı, bir çiçek, bir gül tanesi, bir iğne veya bir çöple dahi olsa sevdiğini izhâr edebilmek gereklidir.</p>

    <p>6- Kusur görmemek, hatasını bağışlamak,</p>

    <p>7- Yanlışlarını tashihle bilmediklerini telkin etmek,</p>

    <p>8- Onu analık makamında muhafaza etmek,</p>

    <p>9- Helâlden kazanıp bir başkasına muhtaç etmemek,</p>

    <p>10- İffet ve namusa leke getirecek şeylerden son derece sür'atle kaçmak,</p>

    <p>11- Ehemmiyetsiz şeyler için dövmemek, sövmemek, azarlamamak,</p>

    <p>12- Kapı dışarı kovmamak,</p>

    <p>13- Evinin ihtiyacını şahsî ve bilhassa fuzulî masrafları­na tercih etmek icap eder.</p>

    <p>Resûlullah (S.A.V) hiçbir hanımına açıktan adıyla Âişe, Hatice veya Safiyye diye hitap etmedi. Taltif ifadesi olan künye ile "Ya Hümeyra, Ya Kübra!" veya "Hanım!" der­<br />
    di. (Kulluk, Sh.29)</p>

    

---

26 Ağustos Cumartesi

    <p class="StilbalkAriallksatr063cm">MALAZGİRT MEYDAN MUHAREBESİ</p>

    <p>Romanes Diogenes, bütün Bizans ülkelerinden muh­telif milletlere mensup 200.000 civarında ordu hazırla­yarak Doğu Anadolu'ya doğru ilerlemeye başladı. Al­parslan savaşı kabule mecbur kaldı. Sultanın ordusu 50.000 civarında idi. Alparslan elçiler göndererek sulh teklifinde bulundu.</p>

    <p>24 Ağustos 1071'de, red cevabını alan Alparslan or­dusunu çok güzel bir şekilde yerleştirdi. Bu arada, Ab­basi Halifesi, Cuma günü İslam dünyasındaki bütün camilerde, Alparslan'ın zafer kazanması için, dua edilme­sini istemişti. Sultan Alparslan, 26 Ağustos 1071 Cuma, günü askere hitaben te'sirli bir konuşma, manidar dua yapmıştı.</p>

    <p>Savaş başladı. Taktik icabı Türkler geri çekildi. Hilal seklini alıp her taraftan düşmana saldırıldı. Bizanslılar feci şekilde mağlup oldular. Romanos Diogones esir düştü. Alparslan, İmparatora iyi muamele yapmış, sonra da bir antlaşma yapmıştır. Bizanslılar anlaşmayı bozmuş bunun üzerine: "Bu günden itibaren mevcut sulh sona ermiştir. Artık haç'a tapanlar öldürülecek, memleketleri fetholunacaktır. Kartallar gibi uçunuz, Bızanslılara merhamet etmeyiniz." diyerek Anadolu'nun fethinin tamamlanması lâzım geldiğini ilân etmiştir.</p>

    <p>Bu zafer Türklerin, Anadolu'yu fethederek yerleşme­sine sebep olmuştur. Malazgirt aynı zamanda İslamlıkla Hıristiyanlığın hesaplaşması idi ki İslam'ın lehine sonuçlanmıştır.</p>

    <p>(Anahatlarıyla İslam Tarihi, Sh.: 167)</p>

    

---

27 Ağustos Pazar

    <p class="StilbalkAriallksatr063cm">HZ. MERYEM (R.A)</p>

    <p>Babası İmrân'dır. Süleyman İbn-i Dâvud neslindendir. Anası Hanne'dir. Hz. Meryem'in babası, Meryem henüz ana karnında iken vefat ettiğinden, anası doğuracağı çocuğunu Beyt-i Makdis'e hizmetçi yapacağını nezretmişti. Bu cihetle Hz. Meryem, Beyt-i Makdis'in imamı ve en yakın akrabası olan Zekerriyya Peygamber'e teslim edilmiştir.</p>

    <p>Hz. İsa (a.s.)'nın annesi olan Hz. Meryem için Resû­lullah (S.A.V) şöyle buyurmuştur: <b>"Zamanındaki dünya kadınlarının hayırlısı İmran kızı Meryem'dir. Bu üm­metin kadınlarının hayırlısı da Hatice'dir."</b> (S. Buharî Tec. Sarih C. 9/167)</p>

    <p>Hz. Meryem, elini, eteğini sıkı tutmak, namusunu ve iffetini muhafaza etmek hususunda kale kadar metin bir ruha, bir irâdeye mâlikti. Ona yakasından ruh nefhetmek üzere Cibril (a.s.) temessül ettiği sırada bile: <b>Mu­hakkak senden Rahman'a sığınırım!</b> diye korunmuş­tu! Hz. Meryem bu derece mahcup ve çekingen bir kız olduğu için Allah (c.c.) onu bütün kadınlık âleminde görülmedik bir mazhariyetle ve ruhundan nefhermek suretiyle ana yaptı. Ve bu ana ile oğulu âlemlere ibreti mûcib bir âyet bir mucize kıldı.</p>

    <p>Allah (c.c.), Hz. Meryem'i, Hz. Zekerriya (a.s.)'nın ya­nında iken rızıklandırdı. Zekeriyyâ ne zaman (kızın bulunduğu) mihraba girdiyse onun yanında bir yiye­cek buldu: <b>"Meryem, bu sana nereden (geliyor) dedi. O da: Bu, Allah tarafından. Şüphe yoktur ki Allah ki­mi dilerse ona sayısız nzık verir."</b> dedi. (Âl-i İmran: 37)</p>

    

---

28 Ağustos Pazartesi

    <p class="StilbalkAriallksatr063cm">ÖLEN KİŞİ YANINDA YAPILACAK DUA</p>

    <p>Ümmü Seleme (r.anha)'den rivayet edilen bir hadiste Ümmü Seleme (r.anha) şöyle demiştir: "Resûl-i Ekrem (S.A.V) Efendimiz, (zevcim) Ebu Seleme (R.A)'nin (ölü­münü müteakip) onun yanına girdi. Ebu Seleme (R.A)'nın gözü açık vaziyette idi. Peygamber (S.A.V) onun gözünü kapanıktan sonra:</p>

    <p><b>"Muhakkak ki ruh kabzedildiği (alındığı) vakit göz, arkasından takip eder"</b>, buyurdu. O sırada ev halkından bazı kimseler feryadla ağladılar. Bunun üzerine Resûlullah (S.A.V):</p>

    <p><b>"Kendi nefisleriniz üzerine hayırdan başka şey dua etmeyiniz. Çünkü melekler söyleyeceğiniz sözlere âmîn derler."</b> buyurdu.</p>

    <p>Sonra Resûlullah (S.A.V):</p>

    <p>- Yâ Allah! Ebu Seleme'ye mağfiret et. Onun dere­cesini hidayete erdirilenlerin içinde yükselt. Onun ar­kasından ailesinin geride kalanları arasında ona halef ol (yani onun işini üzerine al). Ey âlemlerin Rabbı! Bi­zim ve onun günahlarını mağfiret eyle. Kabrinde ona genişlik ihsan eyle ve kabrin içinde kendisini nurlandır, diye dua buyurdu.</p>

    <p>Bundan dolayı âlimler ölüme hazır olmuş kimsenin ya­nında kendisine tevbe etmesi, kelime-i şehadetleri hatır­latması ve kendisi ile arkada bıraktığı kimseler için (ha­yır) dua ederek onların bu dua ile faydalanmaları için iyi kimselerin ve ilim sahiplerinin hazır olmalarını müstehap saydılar.</p>

    <p>          (İmam Şarânî, Ölüm-Ahiret-Kıyamet, Sh.: 44)</p>

    

---

29 Ağustos Salı

    <p class="StilbalkAriallksatr063cm">HİLAFETİN OSMANOĞULLARI'NA GEÇMESİ</p>

    <p>Yavuz'un Mısır seferi, onun İs'âm Birliği (Osm. İttihâd-ı İslam) idealinin, en mühim safhası olarak, dü­şünülmüştü. Sultân Selim Han, İslâm Birliğini en iyi Osmanlı devletinin, başaracağı kanâatinde idi.</p>

    <p>Sultân Selim Han'ın Haleb'deki ilk Cum'a nama­zında, kendini halîfe gibi gördüğü muhakkaktır. Halep Ulu Câmiî'ndeki ilk Cum'a namazında (29.8.1516), hutbe'yi Sultân Selim Han nâmına okuyan hatib, Yavuz'u "Hâkimü'l-Haremyni'ş-Şerifeyn" diye anınca pâdişâh müdahale ederek, "Hâkim" kelimesini "Hadim" olarak değiştirmiştir. Bilindiği gibi Osmânoğulları'ndan gelen halifeler, 1924'e kadar, resmen <b>"Hâdimü'l-Haremey-ni'ş-Şerîfeyn"</b>ünvanıyle anılmışlardır. Gözyaşlarını tu­tamayan Sultân Selim Han, Peygamber (S.A.V)'in, meşru halefi olmanın sevinciyle, oturduğu yerdeki seccadeyi kaldırarak, alnını camiin mermer zeminine değdirmek suretiyle, şükran secdesine kapanmıştır. Bu dindarlık ve tevazu, cemâati heyecanlandırmış ve elektriklemiştir.</p>

    <p>Üçüncü Mütevekkil'in, Ayasofya'daki merasimden sonra, Eyüp Sultan Ebâ-Eyyubi'l-Ensari (R.A) Camiî'nde Sultan Selim Han'a kılıç kuşatıp, hıl'at giydirdiği, bu merasime, İstanbul'a getirilen Ezher Üniversitesi ulemâsı ile, Osmanlı ulemâsının da katıldığı, bu ulemâ meclisinin kararıyle hilâfetin Osmânoğulları'na geçtiği, târihi rivayetler cümlesindendir.</p>

    <p>(Osmanlı Devleti Tarihi, Y. Öztuna, Sh.: 158)</p>

    

---

30 Ağustos Çarşamba

    <p class="StilbalkAriallksatr063cm">NİKÂH</p>

    <p>Nikâhın sıhhati ve kadının kocasına helâl olması için dört şart vardır:</p>

    <p>1- Velinin bulunmadığı taktirde devlet reisinin izin vermesi. Hanefi mezhebinde, balığa olan bir kadın ister kız ve ister dul olsun vekil, velîye muhtaç olmadan, di­lediği kimse ile evlenebilir.</p>

    <p>2- Kızı veren, babası ve dedesinden başkası ise, bâliğa olan kadının muvafakati. Kız ve dul olması arasında fark yoktur.</p>

    <p>3- Âdil iki şahidin bulunması.</p>

    <p>4- Îcab ve kabul. (Yâni erkeğin "aldım", kadının da "vardım" demesidir. Îcab ve kabul muttasıl olmalıdır. Araya bir iş ve söz girmemelidir.</p>

    <p>Hanefî mezhebine göre, şâhidlerin hepsi de kadın ola­bilir, ancak iki kadın bir erkek makamına geçer. Böylece mükellef olan kadın ile erkek, iki şahit huzurunda evle­nebilirler.</p>

    <p>Şafii mezhebine göre iki tarafın vekilleri, yahut birinin vekili kadın olamaz. Hanefî mezhebinde İcadın doğru­dan doğruya, arada erkek bir vekil olmaksızın, nikâh akdi yapabilir.</p>

    <p>(İhya C. 2, Sh. 95)</p>

    <p><b>"Nefsim</b> <b>Yed-i kudretinde olan Allah'a yemin ede­rim ki içimden şöyle geçiyor</b></p>

    <p><b>Odun yığılmasını emredeyim. Odunlar yığılsın. Sonra namazı emredeyim. Namaz için ezan okunsun. Daha sonra bir adamın</b> <b>mü'minlere imam olmasını emredeyim ve namaza gelmeyenlerin gidip evlerini yakayım."</b> (Rıyâzü's-Sâlihin, C. 2, Sh. 389)</p>

    

---

31 Ağustos Perşembe

    <p class="StilbalkAriallksatr063cm">CEDEL</p>

    <p class="c7">"Kim, haklı olduğu halde münâkaşayı terkederse, Allah-ü Teâlâ ona Cennet'te bir ev yapar."</p>

    <p>Bu gösteriyor ki, haksız olduğu takdirde münâkaşayı kesmesi vâcibtir. Ancak, haklı olduğu zaman terketmesinin sevabı, daha büyüktür. Zira; haklı olduğu halde sus­mak, haklı olmadığı zaman susmaktan nefse daha ağır gelir. Sevâb da durumun ağırlığına ve din kardeşleri arasında sebebiyet vereceği kinin ateşlenmesine göredir.</p>

    <p>Nitekim: Efendimiz (S.A.V) şöyle buyurdu:</p>

    <p class="c7">"Birbirinizden yüz çevirmeyin, buğz etmeyin, kıs­kanmayın, yekdiğerinizden yardımınızı kesmeyin ve Allah'ın kullarıyla kardeş olunuz.</p>

    <p class="c7">Müslüman, müslümamn kardeşidir. Ona zulüm et­mez, onu mahrum etmez ve rüsvâ eylemez."</p>

    <p>Münâkaşa sebebiyle bir müslümamn kardeşine haka­ret etmesi çirkindir. Esasen cedel, en şiddetli harekettir. Zira, bir kimse diğerinin sözünü reddedince onu cehalet, ahmaklık, gaflet ve kavrayışsızlıkla itham etmiş olur. Bütün bunlar ise, kalb kırıcı, küçük düşürücü ve uzak­laştırıcıdır.</p>

    <p>Ebû ümâmetel-Bahili şöyle bir hadîs rivayet etmiştir:</p>

    <p>Şiddetli münakaşa ettiğimiz bir sırada Resûlullah (S.A.V) çıkageldi. Öfkelenerek şöyle buyurdu:</p>

    <p><b>- "Hayrının azlığından dolayı cedeli (çekişmeyi) bırakınız. Şüphesiz, onun faydası azdır ve kardeşler arasında adavet yayar."</b> (İ. Şârânî)</p>

    

---

1 Eylül Cuma

    <p class="StilbalkAriallksatr063cm">KABİRDE MÜ'MİNİN SEVİNDİRİLMESİ</p>

    <p>Ka'bü'l-Ahbar'ın söyle dediği rivayet edilmiştir:</p>

    <p>- İyi (ve mü'min kul) kabrine konulduğu zaman iyi amelleri onun etrafına toplanırlar. Sonra azap melekleri ayakları tarafından yanına gelince, namaz:</p>

    <p>- Bu zatın yanından uzaklasınız. Çünkü onun vücu­du (namaz kılmaktan) yorulmuştur, der. Sonra azap me­lekleri ölünün yanma baş tarafından gelince (tuttuğu) oruçlar:</p>

    <p>- Ölünün yanına size buradan geçit yoktur. Zira bu zat, Aziz ve Celil olan Allah (rızası) için (oruç tutmak­tan dolayı) hararet ve susuzluk çekmesi uzayıp giderdi, diyerek azap meleklerinin geçmesine engel olur.</p>

    <p>Sonra (yan tarafından gelip) yaklaşmak isteyince hac ile cihad:</p>

    <p>- Defolun buradan, bu zatın vücudu incinmiş, bedeni yorulmuş ve Aziz ve Celil olan Allah (c.c) için haccetmiş, ci­had yapmıştır. Sizin onun yanına yaklaşmanıza izin yoktur, derler.</p>

    <p>Sonra ön tarafından gelmek isteyince (verdiği) sada­kalar:</p>

    <p>- Çekilin arkadaşımın yanından (ve defolup gidin). Aziz ve Celil olan Allah'ın rızasını kazanmak için bu el­lerden nice sadakalar çıkmıştır da Allah'ın (fakir kulla­rının) eline ulaşmıştır. Ölünün yanına yaklaşmanıza izin yoktur, diyerek azap meleklerini geri çevirir. Bunun üzerine (azap meleği) ölüye:</p>

    <p>- (Ey falanca zat) huzur içinde uyu. Hayatında da ölümünde de temiz oldun der.</p>

    <p>(Ölüm-Kıyamet-Ahiret, Sh.:126)</p>

    

---

2 Eylül Cumartesi

    <p class="StilbalkAriallksatr063cm">OSMANLI'DA CİHAD VE ZAFER FİKRİ</p>

    <p>Feth eder Rumelin avaze-i "Allah Allaah"</p>

    <p>Cihad fikri Allah yolunda, Allah inancıyla, şehid ola­nın Cennet'e gideceği gazi olanın bu dünyada en büyük şan ve şerefe kavuşacağı imanı içinde döğüşen Osmanlı askerinin zaferi elde etmemesi mümkün değildi. Zafer­den büyük hiç bir değer de yoktu. Zira devlet, zafer üzerine kurulmuş, zaferle gelişmiş, zaferle cihangir olmuş, zaferle hayatiyet bulmuştu. XX. asırda bile bu büyük za­ferlerin mirası, meyveleri ve hatıraları, yene yene bitiri­lememiştir.</p>

    <p>Zaferin bir devlet hayatındaki ehemmiyeti, Osman­lı'ya mahsus değildir. Büyük olan ve büyük olmaya ça­lışan her devlette bu böyledir. Zafer fikri olmayan dev­let, dumura uğramış, duraklama, çözülme, parçalanma devresine girmiş, kendi kendini küçük ilân etmiş devlet­tir. Hiç bir akıllı devlet adamı, kendi devletini bu şekilde ilân etmemiştir. Aksi takdirde millî şuur ölür ve sonun­da devleti tutan toplum çözülür.</p>

    <p>(Yılmaz Öztuna, B.T.T. 9. cilt, Sh.: 262)</p>

    <p class="c7">AVRUPA'DA TAHSİL</p>

    <p>Kızımın iffeti batmakta rezilin gözüne</p>

    <p>Acırım tükrüğe billahi, tükürsem yüzüne.</p>

    <p>Demiş olsaydı eğer: <b>"Kızlara mektup lâzım.</b></p>

    <p><b>Şu kadar vermelisin"</b> kahrolayım kaçmazdım.</p>

    <p>Elverir sardığımız bunları halkın başına...</p>

    <p>Ben mezarımda huzur istiyorum, anladın a!</p>

    <p>Biraz insafa gelin; öyle ya artık ne demek?</p>

    <p>Zengin olduk diye, lanet satın almak mı gerek?</p>

    <p>(Süleymaniye Kürsüsünden-M. Âkif Ersoy)</p>

    

---

3 Eylül Pazar

    <p class="StilbalkAriallksatr063cm">ALLAH BAŞKA BİR KAVİM GETİRİR</p>

    <p class="c7">"Ey o bütün iman edenler! İçinizden kim dininden dönerse duysun: Allah onun yerine öyle bir kavim geti­recek ki Allah onları sever onlar Allah'ı severler. Mü'minlere karşı başları aşağıda, kafirlere karşı başlan yukarıdadır. Allah yolunda mücahede ederler dil uzata­nın levminden korkmazlar. İşte o Allah'ın fazlıdır. Onu dilediğine verir ve Allah vâsidir, alimdir, ve her kim Allah ve Resûlü'ne iman edenlere yar olursa şüphe yok ki o Allah hizbidir. Ancak galip olanlar onlardır."</p>

    <p>Binaenaleyh, hiç biriniz ümitsizliğe düşmeyiniz, düşüp te kafirler peşinde koşmayınız. Allah'tan böyle evsafa sa­hip bir kavim olmayı dileyiniz, isteyiniz. Fakat bunu ceb­ren alınan bir hak da zannetmeyiniz, inhisar fikrine sap­mayınız.</p>

    <p>Burada yalnız irtidadı itikadı değil irtidadı amelî de mevzuu bahistir.</p>

    <p>Evvela Araplar kavmden kavime bu hizmeti yapmışlar, ba'dehu Emeviyyenin son zamanlarında olduğu gibi bu hizmeti Araptan aceme doğru geçmiş, Fars manen ve maddeten İslâm'a pek büyük hizmet eylemiş, sonra bun­lar da aynı hale gelmiş, bu defa da Allah Türkleri gönder­miş Araplar'ın, Farslar'ın kadrini bilmeyip zayi ettikleri devleti İslâm'ı ele alarak İstanbul'a ve oradan kıtayı arzın her tarafına yaymışlar, Türkler de yukarıda geçen âyetin tebşirine dahil olmuşlardır. Demek ki onlar da bu nimetin kadr-u kıymetini bilmez, küfrü küfrana doğru giderlerse mevkilerini Allah'ın göndereceği başka bir kavme terk et­meye mecbur olacaklardır.</p>

    <p>(Hak Dini Kur'ân Dili C. 3, Sh.: 1719-20)</p>

    

---

4 Eylül Pazartesi

    <p class="StilbalkAriallksatr063cm">TAHÂRETİN ÂDABI</p>

    <p>* Ayakta su katiyetle dökülmemeli:"Rasûlullah (S.A.V) ayakta su dokundu diyen yalan söyler" şeklinde­ki Hz. Âişe (R.A) Hadis'ini hatırlayalım.</p>

    <p>*Yıkandığı yerde su dökmemek. "Umum vesveseler bundandır."</p>

    <p>* Def-i hacet için gidilen yere, Allah ve Peygamber is­mi yazılı bir şeyi yanında bulundurmamak.</p>

    <p>* Hacet için, oturmadan evvel tehâret maddesini (su­yu) hazırlamak.</p>

    <p>* Mesaneyi tamamen boşaltmak için iyice beklemek ve sonra öksürmek, ayakları kımıldatmak, oylukları sıkıştır­mak, tenasül uzvunu sıvamak, gibi mutadı olan hareket­ler yaparak necis şeylerin giderilmesi gerekir ki buna istibra denir.</p>

    <p>* Sidiğin tamâmiyle kesildiğine kanaat geldikten sonra istinca yapılmalıdır. Zira, sidik yaşlılığının damlaması abdestin sıhhatine mânidir.</p>

    <p>* Bu hususta fazla ifrata varmak ve vesveye düşmekte zararlıdır. Resûlullah (S.A.V) bunun için "şeytandan­dır"demişlerdir.</p>

    <p>* İstincada temizliğe fazla dikkat edip bevil ve şâire eseri bırakmamağa istinka denilir.</p>

    <p>* İstincadan sonra ayağa kalkmadan, temiz bir bez parçası ile kurulanıp bedendeki kullanılmış suyu müm­kün mertebe azaltmalıdır. Bir Hadîs-i Şerifte "Sidikten pek korununuz, çünkü kabirin bütün azabı ondandır" buyurulmuştur.</p>

    

---

5 Eylül Salı

    <p class="StilbalkAriallksatr063cm">KABİR AHVÂLİ</p>

    <p>Ebû Bekir Sıddık (R.A)'ın kızı Zatü'n-nıtakayn Esmâ (R.A)'dan şöyle dendiği rivayet edilmiştir:</p>

    <p>Resûlullah (S.A.V) hutbe iradına başlamış ve kişinin ka­birde göreceği sorgu ve sualleri anlatmıştı. Resûl-i Ekrem (S.A.V) Efendimiz kabir ahvâlini böyle tafsilatıyla anlatınca müslümanlar dehşetli bir suretde feryâd edip ağlamışlardır.</p>

    <p>Nesaî rivayetinde şu ilâveyi zikretmiştir. <b>"...Cemaatın bu feryâd ve figânı Resûlullah (S.A.V)'ın bu hutbelerini anlamaklığıma mâni oldu. Bu sayhalar sükûnet bulunca bana yakın olan birisine:"Cenab-ı Hak bereket ve saa­detini artırsın Resûlullah (S.A.V) hutbelerinin sonunda ne buyurdu?"</b> diye sordum. O da:</p>

    <p><b>"- Bana vahyolundu ki siz kabirlerinizde Deccâl'ın fitnesine yakın bir fitne ile imtihan olunursunuz bu­yurdu"</b> dedi.</p>

    <p>Şârih Avni, İbnî Kesir tefsirindeki sualin şunlar olduğu naklediliyor:</p>

    <p>- Rabbin kimdir? Dinin nedir? Nebin kimdir? denildi­ğinde mü'min:</p>

    <p>- Rabbim Allah, dinim din-i İslam, Peygamberim Muhammed (S.A.V)'dir. Zahir ve bâhir âyetlerle Allah tara­fından gelmiştir. Onun nübüvvetine iman ve risâletini ka­bul ve tasdik ettik der. Sual melekleri de ona:</p>

    <p>- Doğru söylüyorsun! Sen dünyada bu itikadla ya­şadın, böyle öldün, böyle de ba's olunacaksın (diriltile­ceksin)" der.</p>

    <p>(Hz. M. Sâmi, Musahebe, C. 3, Sh 247)</p>

    

---

6 Eylül Çarşamba

    <p class="StilbalkAriallksatr063cm">SIR</p>

    <p>Yine Efendimiz (S.A.V) buyurdu:</p>

    <p class="c7">"Üç tanesi müstesna, bütün meclislerde emanet var­dır (sırları saklanmalıdır).</p>

    <p class="c7">Bunlardan birincisi, bir mü'minin kanı akıtılan mec­lis, ikincisi, zina meclisi, üçüncüsü ise, gayr-i meşru yoldan bir malın iktisâb edildiği meclis."</p>

    <p class="c7">Yine buyurdu ki:</p>

    <p class="c7">Emânet içinde oturan iki kişiden birinin sonradan ar­kadaşının hoşlanmadığı bir şey söylemesi caiz değildir."</p>

    <p>Ediblerden birine sorulmuştu:</p>

    <p>- Sen sırrı nasıl muhafaza edersin?</p>

    <p>- Ben onun mezarı olurum, cevabım vermişti.</p>

    <p>Yine denilmiştir ki, hür'lerin (asalet sahibi olanların) göğüsleri sırların mezarlarıdır.</p>

    <p>Aynı şekilde denilmiştir ki; ahmakın kalbi dilinde, akıl­lının kalbi ise içindedir. Yâni: ahmak, içindekileri bir tür­lü saklayamaz, farkında olmadan açığa çıkarır.</p>

    <p>Bundan dolayı, ahmaktan uzaklaşmak, onun arkadaşlı­ğından, hatta onu görmekten sakınmak gerekir.</p>

    <p>Bir adama nasıl sır sakladığı sorulmuş, o da şu cevabı vermiştir:</p>

    <p class="c7">- Ben sır saklarım, sakladığımı da saklarım. Zünnûn ise, şöyle diyor:</p>

    <p>"Seni sadece masum halinde görmek isteyen kimse­nin dostluğunda hayır yoktur."</p>

    <p>(İ. Şarani)</p>

    

---

7 Eylül Perşembe

    <p class="StilbalkAriallksatr063cm">KANUNİ SULTAN SÜLEYMAN HAN'IN ŞAHSİYETİ</p>

    <p>Doğu dilleri dışında Sırpça da bilen Sultân Süleyman, büyük bir divan sahibi, şair, hattat, değerli taşlar müte­hassısı idi. 13 Serer-i Humâyun'un müddet bakımından toplamı 10 yıl, 7 ay, 7 gündür. Bu müddeti İstanbul dı­şında, at üzerinde veya otağında ordu içinde geçirdi. Bursa ve Edirne'de oturması ve sık sık diğer şehirlere gitmesi bunun dışındadır.</p>

    <p>Diplomasi ve devlet idaresinde gösterdiği deha bakı­mından Fatih'den, askerlik dehâsı bakımından, Fatih ve babası Yavuz'dan sonra gelir.</p>

    <p>Charles-Quint'den daha büyük şahsiyetti. Başında bulunduğu Türk İmparatorluğu'nu, hiç bir Avrupa devletinin aynı müddet içinde tekâmülüyle mukayese dahi edilemeyecek derecede halefine teslim etti. (N. longa).</p>

    <p>Şeyhülislâm Ebussuûd Efendi ile beraber yaptığı ka­nunlar 19. asır başlarına kadar yürürlükte kalmıştır. Ebussuûd Efendi bunları şeriat ve örfi hukukla çok mahirane bağdaştırmıştır. Bu kanunlar dikkatle uygulan­mış, kanun yaptığı için değil, bunları adaletle tatbik et­tiği için millet Sultan Süleyman'a "<b>Kanûnî</b>"demişlerdir.</p>

    <p>Kanunî devri; en geniş sınırların elde edildiği dönem değildir. En muhteşem devletin, en iyi yönetildiği dö­nemdir.</p>

    <p>Kanuni devrini, o yıllarda yaşıyan Latıyfî hiç bir mübalâğa tasımıyan şu be'liğ cümle ile ifade eder.</p>

    <p class="c7">"Bir Sultân-ı azıymı'ş-şandır ki, her kıtada hutbesi yürür ve bin bir kıt'ada nevbeti vurulur."</p>

    

---

8 Eylül Cuma

    <p class="StilbalkAriallksatr063cm">ÖKSÜZ OKŞAMAK, HALİNE ACIMAK HAKKINDA</p>

    <p>Babası ölmüş çocuğu himaye et, tozunu silkele, bir ye­rine diken batmış ise çıkar.</p>

    <p>Öksüzün ne derece aciz olduğunu bilir misin? Hiç ök­süz ağaç neşvünema bulabilir mi?</p>

    <p>Bir yetimi başını eğmiş, düşünceli meyus gördüğün za­man sen kendi çocuğunun yüzünü öpme.</p>

    <p>Yetim ağlarsa nazını, kim çeker? Öfkelenirse öfkesini kim hoş görür? Amanın yetim ağlamasın, çünkü o ağlar­ken arşı âlâ titrer...</p>

    <p>Yetime merhamet göster gözünün yaşım sil. Yüzünde toz toprak varsa, onu şefkatle temizle.</p>

    <p>O yavruyu himaye eden babası ölmüş ise onu sen göl­gende besle.</p>

    <p>Babam beni oğlum diye kucakladığı zaman kendimi taçlı bir padişah sanırdım. Üzerime bir sinek konsa idi, babam hane halkının hepsini haslardı. Şimdi o haldeyim ki, beni düşmanlar esir alacak olsalar, bir dostum yok ki yardımıma koşsun.</p>

    <p>Ben yetimlerin derdinden anlarım. Çünkü pederim be­ni çocukluğumda yetim bırakmış, gitmiştir.</p>

    <p>(Bostan ve Gülistan-Şeyh Sâdî-i Şirazî-Sh: 94)</p>

    <p class="c7">MAZLUMUN DUASI</p>

    <p>Ebû Hüreyre (R.A) Peygamber (S.A.V)'den rivayet ediyor:</p>

    <p><b>"- Üç dua vardır ki, onlar kabul olunurlar: Mazlumun duası, misafirin duası, babanın çocuğuna duası..."</b> (Ahlâk Hadisleri, Sh.: 490)</p>

    

---

9 Eylül Cumartesi

    <p class="StilbalkAriallksatr063cm">ADİL HÜKÜMDAR</p>

    <p>Avf b. Mâlik (R.A)'den, Resûl-i Ekrem (S.A.V):</p>

    <p><b>"İdare adamlarınızın hayırlısı, sizi seven ve sizin ta­rafınızdan sevilenlerdir. Siz onlara dua edersiniz, onlar da size dua ederler. İdâre adamlarınızın şeriri, sizi sev­meyen ve sizin tarafınızdan sevilmeyen, size lâ'net eden, sizin de kendilerine lâ'net ettiğiniz kimselerdir"</b> buyurdu. Biz:</p>

    <p><b>"Yâ Resûlullah! Onlarla münâsebeti keselim mi?"</b> de­dik. Resûl-i Ekrem (S.A.V) iki defa:</p>

    <p><b>"Hayır, sizinle namaz kıldıkları müddetçe onlara itaat ediniz."</b> buyurdu. (Müslim)</p>

    <p>- Ebû Hüreyre (R.A)'den, Resûl-i Ekrem (S.A.V):"Yedi sınıf var ki, Allah-ü Teâlâ kendi gölgesinden başka göl­ge olmayan bir günde onları kendi gölgesinde barındı­rır</p>

    <p><b>Âdil devlet reisi, Allah'a ibâdet ederek yetişen deli­kanlı, gönlü mescitlere bağlı olan kimse, Allah rızâsı için birbirlerini seven ve bunun üzerine toplanan ve ay­rılan iki kimse, şeref ve mevki sahibi güzel bir kadın kendisine arz-ı nefs ettiği halde "Allah'tan korkarım" diye bu teklifi reddeden kimse, sağ elinin verdiğini sol eli duymayacak surette gizli sadaka veren kimse, kim­senin bulunmadığı yerde Allah'ı hatırlayıp da gözleri yaşla dolup taşan kimse"</b> buyurmuştur. (Buhâri ve Müslim)</p>

    <p>Resûl-i Ekrem (S.A.V):</p>

    <p><b>"Ehl-ü ıyâline ve idaresi altında olanlara adâletle hükmeden âdil kimseler, Allah nezdinde nurdan min­berler üzerinde otururlar, yüksek mevki'lere çıkarlar."</b> buyurmuştur. (Müslim)</p>

    

---

10 Eylül Pazar

    <p class="StilbalkAriallksatr063cm">HZ. CAFER TAYYAR (R.A)'DA DÖRT HASLET</p>

    <p>Bir gün Cibril (a.s.) Nebiyy-i Ekrem (S.A.V)'e gelerek:</p>

    <p>"- Yâ Resûlallah (S.A.V), Cenâb-ı Hak Cafer-i Tayyar'ın dört hasletinden memnun olduğunu bildiriyor. Câhiliyye devrinde iken bu dört hasleti vardı, şimdi de vardır" dedi. Resûl-i Ekrem (S.A.V) Cafer bin Ebî Tâlib'e bu dört hasletinin neler olduğunu sordu. Cafer (R.A) dedi ki:</p>

    <p>- Yâ Resûlallah:</p>

    <p>1. Asla içki içmedim. Çünkü gördüm ki, içki aklı gide­riyor. Halbuki ben aklın gelmesine gitmesinden daha faz­la muhtacım.</p>

    <p>2. Asla puta tapmadım. Çünkü gördüm ki onun ne bir fâidesi vardır, ne de bir zararı.</p>

    <p>3. Aileme olan kıskançlığımdan dolayı hiç bir zaman zina etmedim.</p>

    <p>4. Hiç bir zaman da yalan söylemedim. Çünkü bu işi denâet olarak gördüm.</p>

    <p>Bazı sahabe demişlerdir ki: Kızını içki içen bir kimseye veren, onu zinaya sevk etmiş gibidir. Bunun mânâsı şu­dur ki içki içen bir kimseden çok kere talâk vâki' olur. Bir de ondan içkili iken hâmile kalırsa şeytandan hâmile kal­mış gibi olur. Bu sebeple velîye düşen, kızını yâhud kız kardeşini içki içene, namaz kılmayana ve münkîratı işle­yene vermemelidir.</p>

    <p>(Hz. M. Sâmi, Bakara Sûresi Tef. Sh, 275)</p>

    

---

11 Eylül Pazartesi

    <p class="StilbalkAriallksatr063cm">EBÛ ALİ FARMEDÎ</p>

    <p>Zahir ilimlerini evvelâ Nişabur'da Şeyh Ebu Said Ebul Hayr hazretlerinden, sonra Ebul Kasım Kuşeyri hazretle­rinden tahsil etmiştir.</p>

    <p>Bâtın ilimlerine evvelâ Şeyh Ebül Kasım Gürkanî Tusî hazretlerine, sonra da Ebûl Hasan Harkânî hazretlerine candan hizmet ederek almıştır. Gençliğinden beri hizmet ehli idi. Gittikçe aşk ve şevki arttığından üstazlarının izin ve müsaadeleri ile diğer üstaza devam ederlerdi. Buyurulmadan gerekli mâkul işi gözetler, eda eder, böylece büyük teveccühlere mazhar olurdu.</p>

    <p>Birgün üstazı Ebul Kasım Kuşeyri boy abdesti almak üzere hücresinde yıkanırken bir kova su tedarik ederek hazretin hücresinin kapısının önüne kor ve su getirdiğini ihsas ederek oradan sıvışır. Kuşeyri hazretleri meğer böy­le bir ziyade suya ihtiyaç hissedermiş, memnun olur. Der­hal alır yıkanmasını, abdestini tamamlar. Çıkınca:</p>

    <p>- Bu suyu kim getirdi, diye sorar:</p>

    <p>Ebû Âli acaba bir sûi edep mi yaptım diye çekinir, fakat söylemek mecburiyetinde kalır:</p>

    <p>- Bendeniz getirdim efendim, der.</p>

    <p>Bunun üzerine Ebul Kasım Kuşeyri hazretleri:</p>

    <p>- "Ey Ebû Âli! Yetmiş senede ihraz ettiğimiz merte­beleri, sen bir kova su ile kazandın. Hizmetindeki firâsetin seni daha çok yükseltir oğlum. Allah razı ol­sun..." diye dua eder.</p>

    <p>(M. Hâni Âdâb, Sh.: 68)</p>

    

---

12 Eylül Salı

    <p class="StilbalkAriallksatr063cm">ÎMÂNIN TADINA VARMANIN ÖLÇÜLERİ</p>

    <p>Resûlullah (S.A.V):</p>

    <p>"Üç şey vardır ki bunlar kimde bulunursa o kimse imânın tadını bulur.</p>

    <p><b>1-</b> <b>Bir kimseye Allah ve Resulü, başkalarından daha sevgili olmak.</b></p>

    <p><b>2-</b> <b>Bir kimse sevdiğini yalnız Allah (c.c.) için sevmek.</b></p>

    <p><b>3-</b> <b>Bir kimseyi Allah (c.c.) küfürden kurtardıktan son­ra, tekrar küfre dönmekten, ateşe atılmaktan tiksindiği gibi tiksinmek"</b> buyurmuşlardır.</p>

    <p><b>"Bu hadis-i şerif İslâm'ın esas kaidelerinden büyük bir kaidedir."</b> Nasıl büyük bir kaide olmasın ki bu hadis­te îmânın aslını, hatta aynini teşkil eden Allah (c.c.) ve Resûlullah (S.A.V) sevgisi, Allah (c.c.)'dan başkasını sev­memek ve küfre dönmekten tiksinmek; îmânı haddizatında kuvvetli, kalbi îmâna yatkın ve îmânı eti ile kanına karışmış olan kimselere müyesserdir. İşte îmânın tadını bulacak olan ancak bunlardır.</p>

    <p class="c7">Îmânın Tadı</p>

    <p>Ulemâ (Rahime humûllah): <b>"İmânın tadından murâd, ibâdet ve tâatları lezzetli görmek, Allah (c.c.) ile Resulü (S.A.V)'nün rızâlarını kazanmak için meşakkatlara ta­hammül göstermek ve bunları dünya menfaatine tercih etmektir"</b> diyorlar.</p>

    <p>(S. Müslim, C. 1, Sh.: 261)</p>

    <p>Kulun Allah (c.c.)'ını sevmesi, onun emirlerine uyarak ibâdet ve tâatta bulunması, muhalefet göstermemesidir.</p>

    

---

13 Eylül Çarşamba

    <p class="StilbalkAriallksatr063cm">ÇIKAN GÖZÜ YERİNE KOYMA MUCİZESİ</p>

    <p>Katade (R.A) düşmanın oklarından korunmak için Pey­gamberimiz (S.A.V)'in önüne dikilerek yayın başı ufalanıncaya kadar yerinden ayrılmaksızın onunla müşriklere ok attı.</p>

    <p>Nihayet gözünden kendisi de bir okla vuruldu. Göz be­beği yanağının üzerine aktı. Çıkan göz bebeğini avucuna alıp Peygamberimiz (S.A.V)'in yanına geldi. Onu görür görmez, Peygamberimiz (S.A.V)'in gözleri yaşardı.</p>

    <p><b>"Ey Katade bu ne?"</b> buyurdu.</p>

    <p>Katade: <b>"Görmüyor musun şunu ya Resûlallah (S.A.V)"</b> dedi. Peygamberimiz (S.A.V): <b>"İstersen sabreder­sin, Cennet senin için hazırlanır. İstersen göz bebeğini yerine koyup senin için Allah'a yalvarırım. Ondan hiç­bir şey eksik olmaz. Eski halini bulur"</b> buyurdu.</p>

    <p>Katade (R.A): <b>"Ya Resûlallah (S.A.V)! Muhakkak ki Cennet büyük bir mükâfat ve yüksek bir ihsandır. Fa­kat benim nikâhım altında genç ve güzel bir hanımım var. Ve onu severim o da beni sever. Onun, gözümü (ka­palı ve çapaklı) görmesinden bana karşı sevgisinin azal­masından korkarım. Sen hem gözümü yerine koyup es­ki haline getirsen, hem de benim için Allah'tan Cennet dilesen olmaz mı?"</b> dedi.</p>

    <p>Peygamberimiz (s.a.v,): <b>"Ey Katede olur, yapayım"</b> buyurdu ve Katade'nin gözbebeğini alıp yerine koydu.</p>

    <p>Katade'nin yeni gözü ötekinden daha dayanıklı ve güzeldi.</p>

    <p>(İslâm Tarihi, M. Asım Köksal)</p>

    

---

14 Eylül Perşembe

    <p class="StilbalkAriallksatr063cm">PEYGAMBERİMİZ (S.A.V)'İN ROMA İMPARATORUNA MEKTUBU</p>

    <p>Peygamberimiz (S.A.V) Hudeybiye antlaşmasından sonra, en yakından, en uzağına kadar komşu hükümdar­lara ve kabile reislerine İslâm'ı tebliğ etmek ve kendilerini İslâmiyet'e davet etmek gayesiyle teşebbüslerde bulundu. Dihye b. Halîfetü'l Kelbî'yi de Roma İmparatoruna elçi olarak gönderdi.</p>

    <p>Heraklius, mektubu aldı ve okuttu:</p>

    <p class="c7">"Bismillâhirrahmânirrahîm.</p>

    <p class="c7">Allah'ın kulu ve Resulü Muhammed'den Rumların Büyüğü Heraklius'a!</p>

    <p class="c7">Hidayete uyanlara, doğru yolu tutanlara selâm olsun!</p>

    <p class="c7">Bundan sonra derim ki: Ben, seni İslâm davetiyle müslümanlığa davet ediyorum. Müslüman ol, selâmeti bul da Allah (c.c.) sana ecr ve mükâfatını iki kat versin. Eğer bu davetimi kabul etmezsen, yoksul çiftçilerin, bü­tün tebaan olan halkın günahı senin boynuna olsun!</p>

    <p class="c7">(De ki: Ey Ehl-i Kitâb, geliniz aramızda ve aranızda eşit ve ortak olan bir kelimede birleşelim de, Allah (c.c.)'tan başkasına tapmayalım. O (c.c.)'na hiç bir şeyi eş, ortak tutmayalım. Allah (c.c.)'ı bırakıp da birbirimizi Rab tanımayalım. Buna rağmen, onlar bu davetten yüz çevirirlerse, siz şâhid olunuz ki, bizler muhakkak müslümanız) deyiniz."</p>

    <p>Mektubun okunuşu sırasında Kayzer'in etrafındakiler arasında karışıklık çıktı. Ancak, Heraklius ruhen mektup karşısında derin bir huzur duydu ve İslâmiyet'e karşı saygısı arttı.</p>

    <p>(A. Köksal, İslâm Tarihi, VII. Sh.: 37-49)</p>

    

---

15 Eylül Cuma

    <p class="StilbalkAriallksatr063cm">İYİLİKLE EMİR, KÖTÜLÜKTEN NEHY</p>

    <p>İslâm'da iyilikle emir, kötülükten nehiy de öğütten iba­rettir. Ne mühim bir vazifedir.</p>

    <p>Maruf (iyilik), şer'an güzel görülmüş olan şeydir.</p>

    <p>Münker de (kötülük) şer'an çirkin bulunan şeylerdir. Her müslüman, kendi dindaşları hakkında ve bütün in­sanlık hakkında hayırda bulunur. Maruf ile emir ve tavsi­yede bulunmayı, irşad vazifesi, yapılmasında bir fenalık zuhuru melhuz değilse fiilen yapılır. Melhuz ise kavlen (söz ile) yapılır. Bu da muhataralı ise yalnız kalben yapı­lır.</p>

    <p>Bir müslüman, yapacağı emir ve nehyin zararsız kabul edilebileceğini zannı galibiyle bilirse bu vazife kendisine bir vecibe olur, bunu terk edemez. Fakat bu yüzden ken­disine bir zarar geleceğini, dövülüp sövüleceğini yine zannı galibiyle bilirse bunu terk etmesi efdal olur. Kabul edilmemekle beraber böyle bir mahzur zuhur etmeyeceğini bildiği taktirde de muhayyerdir. Dilerse bu vazifeyi ya­par, dilerse yapmaz. Fakat yapması efdaldir. Bu uğurda bazı sıkıntılara katlanmak ise bir mücahededir (cihaddır.)</p>

    <p>Bir zatın emir veya nehy ettiği, şey;hakka ve maslahata muvafık ise kabul edilmelidir.</p>

    <p>Allah (c.c.) mü'minleri bu vazifelerinin şuurunda olan­lardan eylesin.    </p>

    <p>(İ. İlmihali, Ö. N. Bilmen, Sh.: 429)</p>

    <p>***</p>

    <p><b>''Cennet güçlüklerle kuşatılmış, Cehennem ise şeh­vetlerle çevrilmiştir."</b> (Tirmizi)</p>

    

---

16 Eylül Cumartesi

    <p class="StilbalkAriallksatr063cm">HZ. HALİD BİN VELİD (R.A)</p>

    <p>Din uğrunda kendini her türlü tehlikelere atarak yıldı­rım süratiyle düşman ordularını mağlup ediyordu. Tevhid-i ilâhi için fetihten fetihe koşuyordu. Ve zafer haberi geldikçe Hz. Ebu Bekir (R.A) <b>"Analar Halid (R.A) gibi bir er doğurmaktan acizdir"</b> diyordu.</p>

    <p>Kibar-ı Sahabeden muhaddis, fakih, şeci, hatib ve ma­ruf kumandan idi. Fütuhatında demir kapıları, taşlardan muhkem kaleleri hâk ile yeksan etmiştir.</p>

    <p>Hz. Ömer (R.A)'in emriyle seraskerlikten tenzil buyrulduğu zaman <b>"Semi'na ve eta'na"</b> diyerek kabul edip iti­raz etmemiştir.</p>

    <p>Ve hatta asker arasında galeyanı mucib bir hal görerek umum askere hitaben:</p>

    <p><b>"Ey Guzzat-i Kiram!.. Bizim maksadımız, ilâyı kelimetullahtır. Emirul-ceyş olmak değildir. İslâmiyet iler­lesin, aktâb-ı şevketimiz parlasın da emirülceyş kim olursa olsun. Bundan ne çıkar? Benim Du kadar mu­harebelerde can atıp harp etmekliğim Emirulasker (baş kumandan) olmak fikrine mebni değil, ancak Rızâullah (Allah rızası) içindir. Düşmanın istifade edeceği ihtilaf­ta bulunmamanızı tavsiye eder ve bundan böyle âdi bir nefer gibi din-i âli yolunda fedây-i can etmeği deruhte eylerim"</b> dedi.</p>

    <p>Hz. Halid (R.A)'in bu sözleri asker-i İslâm'ı teskin eyle­di ve herkesi bu derece âlicenab olduğuna taaccübie mehâsin-i ahlâkını takdir eylediler.</p>

    <p>(Hz. Halid Bin Velid (R.A)-Hz. R. M. Sâmi (R.A))</p>

    

---

17 Eylül Pazar

    <p class="StilbalkAriallksatr063cm">MÜSAADE ALMADAN EVE GİRİLMEZ</p>

    <p>Müsâade üç defa istenir (kapı çalınır), şayet izin veril­mezse, geri dönülür.</p>

    <p>Ebû Hüreyre'nin rivayet ettiği bir hadîste Resûlullah (S.A.V) şöyle buyuruyor:</p>

    <p class="c7">"Müsâade istemek (kapıyı çalmak) üç defa tekrar edi­lir: Birincisinde, uyanırlar; ikincisinde, hazırlanırlar;üçüncüsünde, ise; ya izin verirler veya reddederler."</p>

    <p>Onlara nasihatin bir nevi de:</p>

    <p class="StilbalkAriallksatr063cm">HERKESE GÜZEL AHLÂKLA VE EN GÜZELYOL HANGİSİ İSE, ONUNLA MUAMELEDE BULUNMAK</p>

    <p>Nitekim insan, şayet câhile ilim, ümmiye fıkıh, gabî olana beyân ile mukabelede bulunursa, hem onlara eziyet vermiş olur, hem de kendisi eziyet görür.</p>

    <p>Aynı şekilde yaşlılara saygı, küçüklere de şefkat göster­melidir.</p>

    <p>Hz. Peygamber (S.A.V):</p>

    <p><b>"Büyüklerimize saygı, küçüklerimize şefkat göster­meyen, bizden değildir."</b> buyurmuşlardır.</p>

    <p>Büyüklerin yanında izin almadan konuşmamak da, on­lara saygının esasından sayılır.</p>

    <p>Bir hadîste:</p>

    <p class="c7">"Yaşından dolayı bir ihtiyara saygı gösteren bir gen­ce, Allah-ü Teâlâ (c.c.), mutlaka o yaşında (ihtiyarladı­ğında) kendisine başkası tarafından saygı göstertir."</p>

    <p>Bu, aynı zamanda, uzun ömürlü olmak için de bir müj­dedir. Zira; büyüklere saygı göstermeye, ancak ömrünün uzun olmasında İlâhi irâdenin vâki olduğu kimseler mu­vaffak olabilir. (İmam-ı Şarani)</p>

    

---

18 Eylül Pazartesi

    <p class="StilbalkAriallksatr063cm">SÂDIK DOST</p>

    <p>Hz. Ömer (R.A) buyururlar ki: <b>"Sizden biriniz candan bir arkadaşından sevgi ve samimiyet görünce ona sımsı­kı sarılsın. Çünkü bu her zaman ele geçmeyen bir devlettir."</b></p>

    <p>Âyet-i kerimede buyurulur: <b>"Kıyamet gününde müc­rimler (bizi ancak bizden önceki mücrimler sapıttı. Ar­tık bizim için ne şefaatçiler ne de candan bir dost yoktur) diyecekler."</b> (Şuâra Sûresi: 99-101) Dünyada mücrimlerle ülfet edip, candan dost kazanmayanlar şefa­atçi de ümit etmiyorlar.</p>

    <p>Hakiki mü'minlerin esaslı vasıflarından, güzel ahlâkından bazılarını şu hadîs-i şerif meali bildirmekte­dir: <b>"Mü'min gayet sıcakkanlı, ince ruhlu ve yüksek seciyye sahibidir. Pek çabuk sevilir ve kendisiyle anlaş­mak kolay olur. Bu sıfatlan haiz olmayanda hayır yok­tur."</b>denmiştir.</p>

    <p>Bazı hikmet ehilleri oğullarına verdikleri öğüdde şöyle demişler: Oğlum istediğin kimselerle arkadaş ol, fakat şu dört kimseden sakın:</p>

    <p>1) Ahmakla arkadaş olmakdan sakın, çünkü ahmak sa­na fayda vereceğim niyetiyle zarar verir.</p>

    <p>2) Hırslı, tamâhkar kimse ile arkadaş olma. Çünkü o seni bir lok­ma ekmeğe, bir yudum suya, bir çekirdeğe satmakda te­reddüt etmez.</p>

    <p>3) Cimri ile arkadaş olma. Çünkü cimri kendisine muhtaç olduğun vakitde seni perişan eder.</p>

    <p>4) Korkakla da arkadaş olma. Çünkü o seni de, ana babanı da rüsvay eder, sonunda aldırmaz bile.</p>

    <p>(Hz. R. M. Sâmi (k.s.). Musahabe, C. 4, Sh.: 64)</p>

    

---

19 Eylül Salı

    <p class="StilbalkAriallksatr063cm">YÛSUF-U HEMADÂNÎ</p>

    <p>Onsekiz yaşında iken İran'da Hamedan'dan Bağdat'a geliyor, Mevlâna Ebu İshak Hazretlerinden Fıkıh, Hadis ve Tefsir ilimlerini öğreniyor. İmam-ı Âzam Ebu Hanife mezhebine, Ebu Âli Farmedî hazretlerinin tarikine giri­yor.</p>

    <p>Kendi vaaz ve nasihata başlıyor, feyizler saçıyor. Bağ­dat'tan İran'a, İsfahan'a geliyor. İlmini, irşadını ilerleti­yor. Tekrar Ebu Âli Farmedî Hazretlerinin hizmetine eri­şiyor... Seyri sülûkunu tamamlayıp velîlerin en büyükle­rinden oluyor.</p>

    <p>Meşayihin hikmetli kelâmlarını derler, sohbetlerinde zikrederdi.</p>

    <p>Bir gün sâdık bir müridinin muradına cevap için onun bulunduğu şehir dışı yere gider müşkülünü halleder:         </p>

    <p>- Bundan sonra böyle müşkülün olursa sen gel! der.</p>

    <p>Mürid:</p>

    <p>- Böyle anlarda dağların, kırların, her taşı biiznillâh Yusuf Hemadâni oluyor. Efendime artık zahiren zahmet vermem der.</p>

    <p>Şeyh bu sadakat ve teslimiyete ve rabıtaya hayran kalır:</p>

    <p>- Candan sadık mürid, şeyhini gah ayağına getirir, gah onun ayağına gider ve daha çok ruhan onu yanında bilir, bulur.</p>

    <p>- Aşk bizim yolumuzdur, buyururlardı.</p>

    <p>(M. Hanî Âdâb, Sh.:70)</p>

    

---

20 Eylül Çarşamba

    <p class="StilbalkAriallksatr063cm">HELÂ'YA GİRİŞ</p>

    <p>Enes (R.A)'den rivayet edilmiştir. Demiştir ki: Resûlullah (S.A.V) helaya gireceği vakit: <b>"Allah'ım, erkek ve dişi şeytanlardan sana sığınıyorum"</b> der idi.</p>

    <p>Hadîs-i Şerifin ibaresi (izedehale) şeklinde olduğuna göre bu kısma mânâ verirken <b>"Girdiği vakit"</b> diye şerh edilmiştir.</p>

    <p>Bu hüküm, kaza-yı hacet için hazırlanmış helalar hak­kında böyledir. Karine de duhûl'dur. Zira kaza-yı hâcet için hazırlanmayan ovalar hakkında vârid olmuş; oralara da şeytanların gelirdiği beyân olunmuş ise de kaza-yı hacet için hazırlanmayan yerlerde bu zikir meşrudur. Böyle yerlerde zikir kaza-yı hacet için elbiseyi kaldırır­ken, hazır helalarda ise helaya girmeden söylenir. Enes (R.A) hadisinin zahirine bakılırsa Resûl-i Ekrem (S.A.V) bu zikri aşikâr söylüyormuş. Binâenaleyh aşikâr söylemek daha iyidir:</p>

    <p class="c7">"Allahümme innî eüzübike minel hubüsi vel habâis."</p>

    <p>(Selâmet Yolsları, C. 1)</p>

    <p>***</p>

    <p class="c7">HZ. ÖMER (R.A) DİYOR Kİ:</p>

    <p class="c7">"Ezkiyânın en zekîsi, kaçanı te'lîf ve uzak kalanı taltif eden ve herkesi iz'ânla tartan ve haberi ayana ka­rıştırmayan, yâ'ni her işittiğine inanmayan ve karışının yerine sürresini koymayan adamdır. Mübhem ile karı­şık mârifetde, vech ile ma'ruf olan ilimde hayır yoktur!"</p>

    

---

21 Eylül Perşembe

    <p class="StilbalkAriallksatr063cm">VESİLE VE MAKSAD</p>

    <p>Hadîs-i Şerifte şöyle buyrulmuştur:</p>

    <p class="c7">"İyne ile alış veriş yaptığınızda, öküzlerin kuyrukla­rını yakalayıp, ziraata razı olduğunuzda ve cihâdı terkettiğinizde Allaıh (c.c.) size öyle bir zilleti musallat kı­lar ki, dininize dönünceye kadar sizi ondan kurtarmaz."</p>

    <p>İyne (alış-verişle ilgili bir tâbir olarak) birinin, diğerine bir eşyayı belli bir zamana kadar belli bir ücretle satması, sonra da satmış olduğu paradan daha azı ile onu satın almasıdır. Hadîs-i Şerifte buna iyne denmesi, sahibine para­sı peşin geldiği içindir. Zira hâzır hal demektir. Müşteri onu, peşin para ile satmak için satın alır.</p>

    <p>Bu Hadîs-i Şerifte, cihâdı terkeden ziraatçileri kötüleme vardır.</p>

    <p>Böylece ziraatle uğraşıp, cihâdden yüz çeviren kişi zil­leti hak etmiş olur. Dünyayı imar, kâfirler için esas, mü'minler için ârizîdir. Çünkü müslümanlar dünyâyı âhirete bir vesile kılarlar, kâfirler ise bu basit (âdi) hayatın maddî yönünü bilirler, âhiretten ise gafildirler.</p>

    <p>Efendimiz (S.A.V) bir Hadîs-i Şeriflerinde: <b>"Dünya mü'minin hapishanesi, kâfirin Cennetidir."</b> buyurmak­tadırlar.</p>

    <p>(Hz. R. M. Sâmi (k.s.), Bakara Sûresi Tefsiri, Sh.: 168)</p>

    <p>***</p>

    <p>"İnkâr edenler, göklerle yer bitişik bir halde iken bi­zim, birbirimizden kopardığımızı ve her canlı şeyi su­dan yarattığımızı görüp düşünmediler mi? Yine de inanmazlar mı?"</p>

    <p>(Enbiya Sûresi: 30)</p>

    

---

22 Eylül Cuma

    <p class="StilbalkAriallksatr063cm">ECEL EMROLUNDUĞU YERDE ALINIR</p>

    <p>Ölüm Meleği, bir gün, Süleyman (a.s.)'ın yanına girip yanında oturanlardan, bir adama, uzun uzun bakmış dur­muştu.</p>

    <p>Ölüm Meleği çıkıp gittiği zaman, adam, Süleyman (a.s.)'a:</p>

    <p><b>"Kim bu?"</b> diye sordu.</p>

    <p>Süleyman (a.s.):</p>

    <p><b>"Ölüm Meleğidir!"</b> dedi.</p>

    <p>Adam:</p>

    <p><b>"Onun, bana, bakışı, sanki, beni öldürmek istiyor gi­biydi!"</b> dedi.</p>

    <p>Süleyman (a.s.) ona:</p>

    <p><b>"Peki, şimdi, benim, sana ne yapmamı istiyorsun?"</b> diye sordu.</p>

    <p>Adam:</p>

    <p><b>"Beni, rüzgâra bindirmeni ve Hindistan'a bıraktırma­nı, istiyorum!"</b> dedi.</p>

    <p>Süleyman (a.s.), rüzgârı çağırdı. Adamı, onun üzerine bindirip Hindistan'a bıraktırdı.</p>

    <p>Bundan sonra, Ölüm Meleği, Süleyman (a.s.)'ın yanına geldi.</p>

    <p>Süleyman (a.s.) ona:</p>

    <p class="c7">"Sen, yanımda oturanlardan, bir adama, niçin uzun uzun bakmıştın?" diye sordu. Ölüm Meleği:</p>

    <p><b>"Ben, onun ruhunu, Hindistan'da almakla emrolunduğum halde, kendisinin, senin yanında bulunuşuna hayret etmiştim."</b> dedi.</p>

    <p>(Peygamberler Tarihi: Sh.:217)</p>

    <p>***</p>

    <p><b>"Faydalı olacaksa insanlara öğüt ver. Allah'tan korkan öğüt alacaktır. Bedbaht olan Ondan kaçınacaktır."</b> (A'lâ Sûresi: 9-10-11)</p>

    

---

23 Eylül Cumartesi

    <p class="StilbalkAriallksatr063cm">MÜSLÜMANIN HAKLARI</p>

    <p>Müslümanın belli başlı hakları şunlardır:</p>

    <p>- Karşılaştığın zaman selâm vermek,</p>

    <p>- Dâvetine icabet etmek,</p>

    <p>- Aksırdığı ve "Elhamdülillah" dediği zaman "Yerhamükellah" demek,</p>

    <p>-Hastalığında ziyaretine gitmek,</p>

    <p>- Öldüğü zaman cenazesine katılmak,</p>

    <p>- Kendisine verilen sözde durmak,</p>

    <p>- Akıl danıştığı zaman, doğruyu söylemek,</p>

    <p>- Gıyabında kendisini korumak,</p>

    <p>- Kendin için sevdiğini onun için de sevmek; kendin için hoşlanmadığını onun için de hoşlanmamak.</p>

    <p>Müslüman haklarıyla ilgili hadîs-i şeriflerde, Resûlullah (S.A.V) Efendimiz şöyle buyurmuşlardır:</p>

    <p class="c7">"Bir kimsenin sıkıntı ve kederini gideren veya bir mazluma yardım eden kimseyi, Allah-û Teâlâ yetmiş üç kere mağfiret eder."</p>

    <p class="c7">"Din kardeşini müdâfaa eden kimseye o müdafaası Cehennem ateşine karşı perde olur."</p>

    <p class="c7">"Yaşlılara saygı gösteren kimseye, ihtiyarladığı zaman, Allah-û Teâlâ saygı gösterecek kimseler yara­tır."</p>

    <p>(İhyâ-u Ulumi'd-din, C. 2/477)</p>

    <p>***</p>

    <p><b>"Ateş; bin sene yakılarak kırmızılaştı, sonra bin sene yakılarak beyazlaştı ve sonra bin sene yakılarak siyahlaştı. Şimdi o siyah ve karanlıktır."</b> (Tirmizi)</p>

    

---

24 Eylül Pazar

    <p class="StilbalkAriallksatr063cm">HZ. ÂİŞE (Radıyallahü anhâ)</p>

    <p>Hz. Âişe (r.anha) validemiz, Hz. Ebû Bekir (R.A)'ın kızı, Hz. Resûlullah (S.A.V)'in zevce-i muhteremeleridir.</p>

    <p>Hz. Peygamberimiz (S.A.V) buyuruyor: <b>"Kadınlar için­de ziyâde sevdiğim Âişe, erkeklerden ise pederi olan Hz. Sıddîk'dır.""İnsanların bana en ziyade sevgilisi Âişe-i Sıddîka'dır.""Âişe-i Sıddîkâ Cennette zevcem­dir."</b> (K. İrfan)</p>

    <p>Hz. Âişe (r.anha)'dan pek çok ahkam-ı şer'iyye naklolunmuştur, Hz. Âişe (r.anha)'nın en mümtaz hususiyeti ilimdir. Ulûm-ı İslâmiyye'ye hizmeti itibariyledir. Pey­gamberimiz (S.A.V)'in vefatından sonra Ashâb-ı Kiram (R.A) bir mes'ele hakkında tereddüt ettiklerinde ona mü­racaat ederek verdiği hüküm ve karar ile müşküllerini hallederdi. Çünkü o Medine'de Hz. Peygamber (S.A.V)'in daima yanında bulunmuştu. Hz. Resûlulah (S.A.V)'ın ve­fatından sonra Hz. Âişe (r.anha)'dan naklolunduğu söyle­nir. Atâ'İbn-i Ebî Rebâh: Âişe (r.anha) nâsın en fakîhi, en âlimi, ümmet hakkındaki rey ve içtihadında en güzel isabet edeni idi, diye sen'a etmiştir. Urve de: Fıkıh'da, tıbda, şiir ve eyyamı Arabda Âişe (r.anha) derecesinde fazileti hâiz hiçbir kimse görmedim, demiştir.</p>

    <p>Hz. Âişe (r.anha); Hicretin 58'inci yılında Ramazan ayında Medine'de vefat etmiş ve cenaze namazı Ebû Hureyre (R.A) tarafından kıldırılmış ve Cennetül Baki'ye defnedilmiştir. Allah (c.c.); bütün ümmet-i Muhammedi, mü'minlerin anası Hz. Âişe (r.anha)'nin şefaatına mazhar buyursun. (Âmin). (S. Buhari, C. 9/404)</p>

    

---

25 Eylül Pazartesi

    <p class="StilbalkAriallksatr063cm">CENNET ÜÇ KİŞİYE ÂŞIKTIR</p>

    <p>Resûlullah (S.A.V) Efendimiz, haklarında:</p>

    <p><b>"- Cennet üç kişiye, ya'ni, Ali, Ammâr ve Selmân (R.A)'a müştâkdır."</b> buyurmuşlardır.</p>

    <p>Ammâr (R.A)'ı Resûlullah (S.A.V) Efendimiz pek sever­di. Hadis-i Şerif te:</p>

    <p class="c7">"- Her Nebinin yedi dost ve arkadaşı var idi. Bana Cenâb-ı Hakk on dört necib i'tâ buyurdu: Ali, Hasan ve Hüseyin, Cafer, Ebû Bekir, Ömer, Muş'âb bin Umeyr, Bilâl, Selmân ve Ammâr ve Abdullah İbn-i Mes'ûd ve Mikdâd ve Huzeyfe bin Yemân (R.A)'lardır."</p>

    <p>Buhârî'nin Ammâr bin Yâsir (R.A)'den rivayet ettiği bir Hadîs-i Şerif İslâmiyette ümmehât-ı faziletin üç rüknünü ta'lîm etmiştir:</p>

    <p>Şu üç övülmüş vasfı nefsinde toplayan, îmânı da cem' etmiştir, tamâm toplamışdır:</p>

    <p><b>1-</b> <b>Nefsine karşı bir menfaat hakkında olsa da, insafı elden bırakmamak,</b></p>

    <p><b>2-</b> <b>Herkese bezl-i selâm eylemek,</b></p>

    <p class="c7">3- Fakr-ı hâl ile beraber infâk ve tasadduk eylemek.</p>

    <p>Buhâri, Abdullah İbni Amr'ibn-il-Âs (R.A)'dan:</p>

    <p>Resûlullah (S.A.V) Efendimiz'e: <b>"Ehl-i İslâm'ın en hayırlısı hangisidir?"</b> diye soruldu:</p>

    <p><b>"Aç kimseye yemek yedirmen, tanıdığına ve tanıma­dığına selâm vermendir"</b> buyurdular.</p>

    <p>Bu Hadîs-i Sahîh-i Nebevî'ye göre mü'minin mü'mine selâm vermesi sünnettir. Gerek tanıdığı olsun gerek tanı­madığı olsun selâm vermek lâzımdır.</p>

    <p>(Hz. M. Sâmi, Ashâb-ı Kirâm, Sh. 402)</p>

    

---

26 Eylül Salı

    <p class="StilbalkAriallksatr063cm">HZ. HATİCET'ÜL-KÜBRÂ (Radıyallahü anhâ)</p>

    <p>Hz. Resûluîlah (S.A.V) 25 yaşında iken 40 yaşında olan Hz. Hatice (r.anha) ile evlenmiştir. Hz. Peygamber (S.A.V)'in bütün çocukları, Hz. İbrahim dışında, Hz. Hati­ce (r.anha)'den olmuştur. Hz. Hatice (r.anha) 25 sene Hz. Peygamber (S.A.V)'in nikâhında kalmış ve Peygamberli­ğin onuncu senesinin Ramazan ayında 65 yaşlarında ve­fat etmiştir. Peygamberimiz (S.A.V) onu son derece sever­di. Onun sağlığında başka hiç bir kadınla evlenmemiştir. Hz. Hatice (r.anha)'nin İslâm'dan önce de adı Tâhire (te­miz, şerefli, namuslu kadın) idi.</p>

    <p>(Fezâil-i Âmâl, Sh.: 150)</p>

    <p>Hatîcetü'l-Kübrâ (r.anha), Resûlullah (S.A.V)'ın nübüv­vetini ilk tasdik edendir. O (S.A.V)'nun ilk zamanlarında ve en müşkül anlarında yüksek ilmiyle, zekâ ve iradesiyle<br />
    teselli eden, sonra en yüksek servetini ve bütün şeref ve itibârını Müslümanlık uğrunda ortaya koyan Hz. Hatice (r.anha) validemizdir. (Buhari Ter. Sarih, C. 9/404)</p>

    <p>Ebû Hureyre (R.A)'den: "Nebî (S.A.V) (Hıra dağında iken) yanına Cibril gelmiş de şöyle demiştir" dediği ri­vayet olunmuştur: Yâ Resûlallah! İşte bu Hatice'dir; sana doğru geliyor. Yanında bir kap var; içinde katık, yahut taam, yahut şerbet var. Hatice sana geldiğinde ona Rabb'inden ve benden selâm söyle! Ve Cennet'te inciden yapılmış bir sarayla da müjdele ki, onun içinde (Hatice'nin hoşlandığı gibi) gürültü, patırtı yok ve çalış­mak, çabalamak da yok!" (Buhari Ter. Sarih, 10. c. Sh.: 32)</p>

    

---

27 Eylül Çarşamba

    <p class="StilbalkAriallksatr063cm">PREVEZE ZAFERİ (27 Eylül 1538)</p>

    <p>11 Mayıs 1537'de Hayrettin Paşa donanma ile İstan­bul'dan ayrıldı. 6 gün sonra da Kanunî ordu ile İstan­bul'dan hareket etti. Bu sefer Osmanlı tarihinin nâdir se­feri hümayunlarından biridir.</p>

    <p>Divân-ı Hümâyun, Andrea Doria kumandasında Cehennemi bir haçlı ordusunun oluştuğu haberini aldı. Turgut Reis'i 20 gemiyle öncü olarak Yunan Denizi'ne gönderdi. Hayrettin Paşa Preveze'ye girip kaleyi tamir et­tirdi.</p>

    <p>Hayrettin Paşa amirallerini baştardasına çağırarak uzun bir müzakere yaptı. Hayrettin Paşa, deniz harbinin açık denizde olacağını, sahilde olmayacağını, sahilde ma­nevra yapılamayacağını, uzun menzilli topların, düşman çok yaklaşacağı için üstünlüğünü kaybedeceğini söyledi.</p>

    <p>İki donanma manevralardan sonra Preveze Körfezi önündeki Aya Mavri Adası'nın güneybatısında buluştu­lar.</p>

    <p>Haçlı donanmasının başında İspanya büyük amirali Cenevizli Andrea Doria bulunuyordu. Millî bir donanma değüdi. Doria'nın birçok emri yerine getirilmedi.</p>

    <p>Hayrettin Paşa'nın manevra dehası, Türk gemilerinin yürüklüğü, toplarının üstün menzili, haçlı gemilerinin kabiliyetsizliği Hıristiyanları hezimete uğrattı.</p>

    <p>Zafernâmeyi Padişah, Hayrettin Paşa'nın oğlu Hasan Bey'den, şükretmek için ayakta dinledi. Preveze'nin "cihad-ı ekber" ilân edilmesini. İmparatorlukta şenlikler ya­pılmasını emretti.</p>

    <p>(Osmanlı Devleti Tarihi, C. 1, Sh.: 208)</p>

    

---

28 Eylül Perşembe

    <p class="StilbalkAriallksatr063cm">HZ. YUSÛF (A.S.)'UN ZİKRİ</p>

    <p>Cebrail (a.s.), Yûsuf (a.s.)'a şu duayı öğretti:</p>

    <p class="c7">"Ey her belâyı kaldıran Allah'ım ve her duayı kabul eden rabbim, ey kırık kalbleri iyileştiren, ey güçlükleri kolaylaştıran ve; ey gariblerin sahibi, ey yalnızların tesellicisi, ey senden başka ilâh olmayan!. Seni bütün noksan sıfatlardan tenzih ederim. Beni bütün sıkıntılar­dan kurtarmanı diler, muhabbetini kalbime koyarak senden gayrı ne düşünce ne de zikrim olmamasını, ve her türlü isyan ve fena halden muhafaza buyurmanı ve rahmetinle muamele etmeni niyaz ederim. Ey Erhamü'r-rahîmin olan Allah."</p>

    <p>Yûsuf (a.s.) kuyuya atılınca Allah (c.c.)'ın esmâ-i hüsnasını (güzel isimlerini) zikre başladı. Bunu Melekler işitti ve dediler ki: "Yâ Rab, kuyuda güzel bir şada işitiyoruz, bize bir saat mühlet ver." Allah-û Azze ve Celle buyurdu ki:</p>

    <p><b>- "Siz dememişmiydiniz, Yâ Rabbi! Orada fesad çı­karacak ve kanlar dökecek bir kimse yaratacaksın?"</b> (Bakara Sûresi, Âyet: 30)</p>

    <p>Melâike Yûsuf'un zikri ile me'nûs oldular ve dediler ki:</p>

    <p>- Yâ Rabbi bize mühlet ver. O'na katılalım.</p>

    <p>Melâike de zikrullahın şerefine binâen tenezzül edip ehl-i zikirle me'nûs olurlar.</p>

    <p>(Hz. Yûsuf a.s.)</p>

    <p>***</p>

    <p><b>"Allah, geniş yollar edinip dolaşabilesiniz diye, yer­yüzünü sizin için bir sergi yapmıştır."</b> (Nûh Sûresi: 19-20)</p>

    

---

29 Eylül Cuma

    <p class="StilbalkAriallksatr063cm">NELERDEN ALLAH (C.C.)'A SIĞINALIM</p>

    <p>İbni Abbas (R.A)'den rivayet edildiğine göre: Resûlullah (S.A.V) kendilerine Kur'ân'dan bir süre öğretir gibi şu du­ayı öğretir:</p>

    <p><b>"Yâ Rab! Biz Cehennem azabından sana sığınırız. Ben kabir azabından sana sığınırım, Mesih-i Deccalin fitne­sinden de sana sığınırım. Hayat memat fitnesinden dahi sana sığınırım, deyin"</b> buyurmuştur.</p>

    <p>Hadisler tetkik edildiğinde Resûlullah (S.A.V)'ın kendi­lerinden Allah (c.c.)'a sığındığı şeyler şöyle hülasa edile­bilir:</p>

    <p>1- Cehennem azabından,</p>

    <p>2- Kabir azabından,</p>

    <p>3- Hayat ve memat fitnesinden,</p>

    <p>4- Mesih-i deccalın fitnesinden,</p>

    <p>5- Günah ve borçtan.</p>

    <p>Resûlullah (S.A.V)'ın masum (günahsız) olduğu için yu­karıda mezkur şeylerden Allah (c.c.)'a sığınması Allah (c.c.) korkusundan ayrılmamak, ümmetine numune-i imtisal olmak ve ümmetine nasıl dua edeceklerini öğret­mek içindir. Mesih-i deccal ondan çok sonra çıkacağı hal­de onun fitnesinden dahi Allah (c.c.)'a sığınması yine bu hikmete mebnidir.</p>

    <p class="c7">HADİSTEN ÇIKARILAN HÜKÜMLER</p>

    <p>1- Kabir azabı vardır,</p>

    <p>2- Deccalin vücudu sabittir ve günün birinde çıkacaktır.</p>

    <p>3- Fitne ve serlerden Allah'a sığınmak onların def ve ref'ini niyaz etmek meşrudur.</p>

    <p>4- Borçlanmak ağır ve kötü bir iştir.</p>

    <p>5- Borçtan Allah (c.c.)'a sığınmak gerekir.</p>

    <p>(Sahîh-i Müslim, C. 3, Sh.:1705)</p>

    

---

1 Ekim Pazar

    <p class="StilbalkAriallksatr063cm">HZ. FÂTIMATÜZZEHRA (R.ANHA)</p>

    <p>Hz. Fâtımatüzzehra (r.anhâ) Peygamberimiz (S.A.V)'in kızı, Hz. Ali (k.v.)'nin zevcesi ve Hz. Hasan ve Hz. Hüse­yin (R.A)'nin annelerdir. Hz. Fâtıma (r.anhâ) Cennetlik kadınların başı ve baş tacıdır, ulusudur. Resûlullah (S.A.V) kırkbir yaşında iken doğmuştur. Onbeş yaşında iken Hz. Ali (R.A) ile Allah (c.c.)'ın emriyle evlenmiştir. Hz. Resûlullah (S.A.V) kızları içinde en çok Hz. Fâtıma (r.anha)'yı severdi. Nitekim Peygamberimiz (S.A.V):<b>"Ehl-i beytin meyanında en ziyâde sevdiğim Fâtıma'dır.", "Fâtımatüzzehra benden bir parçadır. Onu kızdıran beni gazaplandırmış olur."</b> (Camiussağir) bu­yurmuştur. Hz. Ali (R.A), Hz. Fâtıma (r.anhâ) hayatta iken başka bir kadınla evlenmemiştir.</p>

    <p>Hz. Peygamber (S.A.V) buyuruyor: <b>"Cennet hanımları­nın en büyüğü dörttür. Onlar: Meryem, Fâtıma, Hatice ve Asiye hazerâtıdır."</b> (Kenzül İrfan). Hz. Fâtıma (r.an­hâ), Hz. Resûlullah (S.A.V)'ın vefatından altı ay sonra hastalanmış ve bir gün yardımcısı kadına; <b>"Ben yıkana­cağım su koy"</b> buyurmuş, yıkanmış, yeni elbise giymiş, daha sonra yatağımı evin ortasına serin, demiş. Sonra da yatağa uzanıp yüzünü kıbleye dönerek sağ elini yanağı­nın altına koymuş ve <b>"Artık ölmek üzereyim"</b> buyura­rak mübarek ruhunu teslim etmiştiı. Kabri Şerifi Cennet'ül Baki'dedir.</p>

    <p>Hz. Resûlullah (S.A.V)'ın nesli onunla devam etti ve inşaallah kıyamete kadar da devam edecektir. Üçü oğlan üçü kız altı çocuğu olmuştur. (Fezâil-i Âmal) Allah (c.c.) bizleri, Cennet kadınlarının ulusu Hz. Fâtıma (r. anha)'nın şefâatına nail eylesin. (Âmin).</p>

    

---

2 Ekim Pazartesi

    <p class="StilbalkAriallksatr063cm">İNSANLARA ADALETLİ DAVRANMAK</p>

    <p>Peygamber Efendimiz (S.A.V)'in bizlere vasiyetlerinden biri de kullara karşı merhametli olmamız, insanlar arasın­da adalet terazisini doğrulukla işletmemiz, bir kula diğerlerinden üstün bir gözle bakmamamız hakkındadır.</p>

    <p>Bir hadîs-i şerifte: <b>"Mü'minlerden en çok iman kema­liyle sıfatlanmış olanlar, aile efradına karşı, güzel ahlâk ve incelikle davrananlardır."</b></p>

    <p><b>"Sizlerden en hayırlı olanınız ailesine en hayırlı olanınızdır. Ben de aileme karşı en hayırlı olanınızım."</b> (H.Ş.)</p>

    <p>Başka bir hadiste: "<b>Tümünüz, sürüsünden sorumlu bi­rer çobansınız, köle veya hizmetçi efendisinin malının çobanıdır, malından sorumludur. Erkek de ailesinin ço­banıdır, evinin idare ve durumundan sorumludur. Ka­dın ise evinin çobanıdır, evinin içindekilerden sorumludur."</b></p>

    <p>- Hz. Aişe (r.anhâ), Efendimiz (S.A.V)'e, <b>"Ey Allah'ın Resulü, kadınlarda en çok hakkı olan kimlerdir?"</b> soru­suna Efendimiz (S.A.V), "<b>eşleridir</b>" buyurdular.</p>

    <p>Yine kendisine, <b>"Peki, ya erkeklerde en çok hak sahibi kimlerdir"</b> sorusuna da Efendimiz (S.A.V) "<b>Anasıdır</b>" bu­yurmuşlardır.</p>

    <p>Bütün fertler kendine ve başkalarına karşı adaletli dav­ranmalı ve birbirine olan karşılıklı hak ve hukuka riayet etmeli, onları öğrenmelidir.</p>

    <p>(El-Uhud-ul Kubra-İmam-ı Şarani, Sh.:403)</p>

    <p>***</p>

    <p class="c7">"Göklerde olanlar da, yerde olanlar da Allah'ındır. Allah her şeyi kuşatır."</p>

    <p>(Nisa S. 126)</p>

    

---

3 Ekim Salı

    <p class="StilbalkAriallksatr063cm">ALLAH'TAN BAŞKASI İÇİN İBADET</p>

    <p>İbn-i Atiyye'nin rivayet ettiği hadiste şöyle buyurulmuştur:</p>

    <p class="c7">"Şu muhakkak ki kıyamet günü amel sahifelerinde dağlar gibi sevaplar, iyilikleri olan bir kimse mahşer yerine getirilir de ona Aziz ve Celil olan Allah Teâlâ:</p>

    <p class="c7">- Sen şu ve şu günlerde, "filân kimse namaz kıldı" denilsin diye namaz kılmıştın. Ancak Allah benim. Benden başka hak ilah yoktur. Benim için ihlâslı ve samimi olan din (makbul)dür.</p>

    <p class="c7">Yine sen, "filanca kimse oruç tuttu" diye söylenmesi için şu ve şu günlerde oruç tutmuştun. Ben Allah'ım, benden başka hiçbir ilâh yoktur. Sırf hâlis olan din bana aittir.</p>

    <p><b>Keza sen, "filanca zat sadaka verdi"denilsin için şöyle ve şöyle günlerde sadaka vermiştin. Allah ancak benim. Hiç bir ilâh yoktur. Ancak ben varım. Ancak samimi ve ihlâslı olan din benimdir, buyurur. O zatın amellerinden birer birer yok edilmekte ve yüce ve münezzeh olan Hak Teâlâ böyle buyurmakta devam eder durur. Nihayet onun amel sahifeleri sevap ve hasenelerinden hiç bir şey bulunmayarak bomboş kalır. Bunun üzerine o zata melekleri, "Sen (dünyada) Al­lah'tan başkaları içinmi amel (ve ibadet) eder durur­dun"</b> derler.</p>

    <p>(Ölüm-Kıyamet-Ahiret, Sh.:167)</p>

    <p class="c7">***</p>

    <p><b>"Allah'ı Rabb, İslâm'ı din, Muhammed'i Peygamber olarak kabul eden kişi, imanın tadını tatmıştır."</b> (Tirmizî)</p>

    

---

6 Ekim Cuma

    <p class="StilbalkAriallksatr063cm">ŞÜKREDEN BİR KUL OLMAK</p>

    <p>Abdullah İbni Ömer (R.A) hazretleri demiştir ki: Hz. Aişe (ranha)'ye "Resûlullah (S.A.V)'dan gördüğün şey­lerin en acaibini bana haber ver." dedim. Binaenaleyh ağladı ve uzun bir müddet ağladı da sonra dedi ki: <b>"O'nun her işi acaubattan idi. Bir gece bana geldi, yor­ganıma girdi hatta cildini cildime ilsak etti sonra da buyurdu ki. Yâ Âişe bu gece bana Rabbime ibadet et­mek için izin verir misin? Ben de Yâ Resûlallah (S.A.V) ben senin yakınlığını severim, muradını da severim izinlisin"</b> dedim.</p>

    <p>Kalktı odadaki su kırbasına vardı, abdest aldı, suyu çokta dökmedi, sonra namaza durdu. Kur'ân okudu ve ağlıyordu. Sonra iki elini kaldırdı yine ağlıyordu. Hatta göz yaşlarının yeri ıslattığını gördüm. Müteakiben Bilal geldi. Kendisine sabah namazının ezanını okuyordu. Baktı ki Resûlullah (S.A.V) ağlıyor <b>"Yâ Resûlullah dedi Allah Teâlâ senin geçmiş ve gelecek günahlarını mağ­firet etmiş olduğu halde ağlıyor musun?" "Yâ Bilâl şükreden bir kul olmıyayım mı?" buyurdu daha sonra da "Nasıl ağlamıyayım Allah-û Teâlâ bu gece şunu in­zal etti "İnne fi halgıssemavati ve'l-arzı..." sonra da "Yazıklar olsun o kimseye ki o âyeti okur da üzerinde düşünmez"</b> buyurdu.</p>

    <p>(Hak Dini Kur'ân Dili, C. 2, Sh.: 1256)</p>

    <p>***</p>

    <p>Valideyn-e ihsan ömrü tezyid eder. Yalan söylemek rızkı tenkis eder, dua-i hayr da kazaları red eder. (Cami'us-Sağir)</p>

    

---

7 Ekim Cumartesi

    <p class="StilbalkAriallksatr063cm">OSMANLI İMPARATORLUĞU'NUN NÜFUZU</p>

    <p>XX. asrın ilk çeyreğinde Osmanlı, bir cihan imparator­luğunun enkazı idi. Ancak devlet öylesine sağlam temel­lere oturtulmuş, öylesine şanlı bir tarih yaşamıştı ki, bu enkaz bile göz kamaştırıyor, haset uyandırıyordu. Nüfuzu da hâlâ büyüktü, telkin ettiği saygı azametliydi.</p>

    <p>Bir imparatorluk, mütecanis ve milli devletler gibi de­ğildir. İdaresi daha çok san'at ve tecrübeye bağlıdır. Bir imparatorluğun, en uzak ve ücra köşelerde toprakları vardır. İmparatorluğun sahibi de umumiyetle tek millet­tir. O tek milletin sadece askeri gücü, o kadar dağınık ve çeşitli şartlardaki ülkeleri tutmaya kâfi değildir. O ülke­leri ve milletleri tutmak bir san'attır ki, imparatorluk sa­hibi olmamış milletler bu san'atı hiç bilmezler.</p>

    <p>Osmanlılar, imparatorluğu çok defa askerle tutmamış­lardır. Zaten bir çizgiden itibaren artık Türk askeri bu işe yetişemezdi. Son devirde II. Abdülhamid Han, impara­torluk san'atının üstadı idi. Âdeta irsen tevarüs edilmiş bir kabiliyetle bu işi yaptı. Bunun ne büyük bir incelik olduğunu kavrayamayan ve bu san'atı hiç bilmeyen ittihadçılar, muazzam mirası kolayca harcadılar. Osmanlı İmparatorluğu 1683'den bu yana büyük parçaları kay­betmişti ama, ceste, ceste, adeta hesapla kaybetmişti. He­sapsız harcama, İttihad ve Terakki'nin eseridir ve imparatorluğu yıkıştır. </p>

    <p>(Y. Öztuna, B.T. Tarihi)</p>

    

---

8 Ekim Pazar

    <p class="StilbalkAriallksatr063cm">ENDERUN MEKTEBİ</p>

    <p>Bu mektep, Topkapı Sarayı içinde idi. Sarayda, orduda ve hükümet işlerinde çalışacak me'mûrları, müstahdemle­ri burası yetiştirirdi. Bu mektebin İstanbul Fâtih'i tarafın­dan açıldığı zannedilmektedir. Talebesi, Acemi oğlanlar arasından seçilirdi.</p>

    <p>Enderûnluların yalnız büyük küçük odalardakileri de­ğil, öteki odalarda bulunanları da okuyup yazmaktan, bir hüner ve san'at öğrenmekten geri kalmazlardı. Bunlar, kendi odalarına düşen vazifeleri yaptıktan sonra kalan va­kitlerinde yazı öğrenirler, Kur'ân okurlar, hıfza çalışırlar ve tecvid öğrenirlerdi. Bir kısmı da daha ileri seviyede olup Saray'a gelen hocalardan şer'i bilgileri edinirlerdi.</p>

    <p>Yaz, kış akşam namazından bir saat önce abdestlerini alırlar, güneş batıncaya kadar Kur'ân okurlardı. Akşam namazını kıldıktan sonra yatsıya kadar dinlenirler, yatsı ezanından sonra Hünkâr mescidine gelirler, her oda, ken­dine ayrılan yerde namazını kılar, imamla birlikte hünkâra dua ederlerdi. Sonra herkes odasına çekilirken ayak üzeri, padişah selâmetliği için ve geçmiş padişahla­rın ruhları için üç İhlâs, bir Fâtiha-yı Şerîf okurlardı.</p>

    <p>Sabahları güneş doğmadan önce kalkarlar, sabah nama­zına kadar Kur'ân okurlar, namazı kıldıktan sonra da Kur'ân'dan okuyacakları yeni dersleri alırlardı. Bundan sonra hünkâra ait bir vazife varsa onu görürler, ve başka ilim ve marifet tahsiliyle meşgul olurlardı.</p>

    <p>(Osman Ergin, Türkiye Maarif Tarihi)</p>

    

---

9 Ekim Pazartesi

    <p class="StilbalkAriallksatr063cm">RIZANIN FAZİLETİ</p>

    <p>Resûl-i Ekrem (S.A.V) şöyle buyurmuştur:</p>

    <p class="c7">"Kıyamet günü olduğu vakit, Allah-û Teâlâ ümmetin­den bazılarında kanatlar yaratır ve mezarlarından kal­kıp doğruca Cennet'e giderler. Orada enine boyuna uza­nır, yer içer ve diledikleri gibi zevk u sefa ederler. Me­lekler</p>

    <p>- <b>Hesap gördünüz mü? derler. Onlar</b></p>

    <p>- <b>Hayır hesap falan görmedik, derler. Melekler</b></p>

    <p>- <b>Sırat köprüsünü geçtiniz mi? derler. Onlar</b></p>

    <p>- <b>Hayır, sırat falan görmedik ve geçmedik derler. Melekler:</b></p>

    <p>- <b>Cehennem'i gördünüz mü? diye sorarlar. Onlar</b></p>

    <p>- <b>Hayır, Cehennem diye bir şey görmedik, derler. Melekler</b></p>

    <p>- <b>Siz hangi peygamberin ümmetisiniz? diye sorarlar. Onlar</b></p>

    <p>- <b>Muhammed Aleyhisselâm'ın ümmetindeniz, diye cevap verirler. Melekler</b></p>

    <p>- <b>Allah aşkına, sizin ameliniz ne idi. Onu bize anla­tır mısınız? derler. Onlar</b></p>

    <p>- <b>Bizdeki iki haslet sayesinde bu mevkie yükseldik derler. Melekler</b></p>

    <p>- <b>O haslet ne idi? diye sorarlar. Onlar</b></p>

    <p>- <b>Yalnızlıkta Allah'tan utandığımız için isyan etmez­dik. Birde Allah-ü Teâlâ'nın bize taksim ettiği az da olsa rızâ gösterirdik, derler. Bunun üzerine melekler</b></p>

    <p class="c7">-      O halde bu, sizin hakkınızdır, diye karşılık verir­ler."</p>

    <p>(İhyâu Ulûmid-din, İmam Gazalî C. 4, Sh.: 620)</p>

    

---

10 Ekim Salı

    <p class="StilbalkAriallksatr063cm">FATİH'İN DEVLETLER SİYASETİ</p>

    <p>Tarihçi Babinger'in (cihan galibi) dediği Fatih'in, 25 devletle birden tek başına yaptığı harbden eşsiz bir galibi­yetle çıkmıştır. Dahiyane bir şekilde, düşmanlarını, hep­siyle harb halinde olduğu halde, birleşmelerine meydan vermeden teker teker vuran Fatih nihayet büyük zaferinin meyvasını topluyordu. Bu harbde -16 yıl sürmüştür-. Os­manlı, 8 büyük devlet ve 15 kadar orta ve küçük devletle savaşmıştır. Harb boyunca Osmanlı Sultanının, şu veya bu devlete en sıkışık anlarda parlak sulh teklifinde bulun­ması, o devleti mütarekeye kandırıp sulh müzakerelerini binbir diplomatik yolla uzatıp, diğer cephelerde galibiyet kazandıktan sonra, parlak vaatlerle uyuttuğu devletin üzerine çullanması, hakikaten hayran olunacak derecede mahirane ve dahiyanedir. Bütün bu harplerde Fatih'in diplomatlığının, askerliğinden geri olmadığını fiilen gös­termiştir. Bir diğer ifade ile, <b>"köpekleri domuzlara, do­muzları da köpeklere düşürerek"</b>, 16 senelik harb gailele­rinde muvaffakiyetle çıkmıştır.</p>

    <p>(B. Türkiye Tarihi-Y. Öztuna)</p>

    <p>***</p>

    <p><b>"Sabah ve akşam Allah'ın rızâsını dileyerek Rablerine dua eden kimselerle beraber nefsini sabırlı tut; dün­ya hayatının süsünü arzu edip de gözlerini onlardan (O Rabblerine dua edenlerden) başkasına (dünya ehline) çe­virme. Bizi anmak hususunda kalbine gaflet verdiğimiz kimseye itaat etme ki, o, keyfinin ardına düşmüş ve işi de, haddini aşmak olmuştur."</b> (El-Kehf Süresi, Âyet: 28)</p>

    

---

11 Ekim Çarşamba

    <p class="StilbalkAriallksatr063cm">RABBİMİZ (C.C.)'E KARŞI HÜSN-Ü ZAN</p>

    <p>Hasan-ı Basri (R.A) şöyle derdi:</p>

    <p>"Sakın ha sizler birtakım boş kuruntuların yok ettiği kimselerden olmayınız. Çünkü onlar dünyadan kendileri için hiçbir sevap almayarak çıktığında onlardan herhangi biri:</p>

    <p>- Muhakkak ben Rabbıma karşı hüsn û zanda bulun­maktayım, diye iddia eder. Halbuki o yalan söylemiştir. Çünkü yüce Allah (c.c.) şu sözü ile işaret ermiştir:</p>

    <p class="c7">"Rabbinize karşı beslediğiniz şu zannınız (yok mu) işte sizi zannınız helak etti ve bu yüzden hüsrana dü­şenlerden oldunuz."</p>

    <p>O kimse Rabbına karşı eğer hüsn û zan besleseydi mu­hakkak kendisi dosdoğru yol üzere olur ve ibadetini güzel yapardı.</p>

    <p>Bakıyyet ibni Velîd de kardeşlerine mektup yazarak on­lara şöyle hitap ederdi:</p>

    <p>"Sizleri aldanmaktan sakındırıyorum. Çünkü sizler ebedî olarak yaşamayı, çok uzun ömürlü olmayı umuyor­sunuz da günahları işleyip duruyorsunuz.</p>

    <p>Her kim bunun gibisini işlerse işte o (örsün üzerinde) soğuk demire (çekiçle) vurup duran kimse gibidir.</p>

    <p>Ey kardeşler(im)! İşte bu hususu iyi biliniz de yegâne dinin sahibi ve tek olan Allah(ın rızası) için ayaklarınız şişinceye kadar (olsa bile) namaz kılınız. Çünkü O (c.c.) mu­hakkak ihsana en yakın olandır."</p>

    <p>Âlemlerin Rabbı olan Allah (c.c.)'a hamd olsun.</p>

    <p>(İmam Şa'rânî, Ölüm-Kıyamet-Âhiret:24)</p>

    

---

12 Ekim Perşembe

    <p class="StilbalkAriallksatr063cm">OSMANLI'DA EV HAYATI</p>

    <p>Osmanlı evi ahşâb, bâzan kâgir, bâzan ikisinin karışımı­dır. Bahçesi vardır. Evin dış kapısı müstakil ve bir aileye mahsustur. Apartman sistemi yoktur. Kira da azdır. Ev umumiyetle oturanın malıdır. Eşya az ve basittir. Büyük evlerde, konaklarda harem ve selâmlık kısımları vardır. Selâmlıkda, evin erkeği misafirlerini kabul eder. Basit ev­lerde bu iş ilk karta olur ve ikinci katta yatılır. Osmanlı evi çok temizdir Ayakkabı girerken çıkartılır. Bahçesinde muhakkak bir yeşillik bulunur.</p>

    <p>Sokaklar temizdir. Herkes kapısının önüne isabet eden kısmın temizliğinden mes'uldûr. Şehirler kaldırımlıdır ve kaldırımlara devamlı bakılır. Londra ve Paris'e kaldırım, İstanbul ve diğer Osmanlı şehirlerinden asırlarca sonra yapılmıştır. Meskenler umumiyetle ahşâb'dır. Askerî, dînî, umûmî binalar kagir (taştan) yapılır. XIX. asra kadar Osmanlı şehrinde hayat şartları Avrupa şehirlerine nisbetle daha rahat, daha ucuz, daha iyi, daha müreffehtir. XVIII. asırdan önce ise mukaayese edilmez şekilde üstün­dür. Pahalılık, hele kıtlık nâdirdir.</p>

    <p>Avrupa toplumunda derd olan piç çocuk, kimsesiz ço­cuk diye bir derd meçhuldür. Zîrâ zina yoktur. Anası ba­bası ölmüş çocuk olabilir. Hemen en yakın akrabasına sı­ğınır. Bu yüzden yetimhane diye bir şey bilinmez.</p>

    <p>(Osmanlı Devleti Tarihi, Y. Öztuna, Sh.: 222)</p>

    <p>***</p>

    <p><b>"İnsanlar arasında, Allah'ın rızâsını kazanmak için canını verenler vardır. Allah kullarına karşı şefkatlidir."</b> (Bakara Sûresi:209)</p>

    

---

13 Ekim Cuma

    <p class="StilbalkAriallksatr063cm">PEYGAMBERİMİZ (S.A.V)'İN HABEŞ KRALI NECAŞİ'YE GÖNDERDİĞİ MEKTUP</p>

    <p class="c7">"Bismillâhirrahmânirrahîm.</p>

    <p class="c7">Allah'ın Rasûlû Muhammed'den Habeş Kralı Necaşî Ahsam'a!</p>

    <p class="c7">Senin, temelli selâmet içinde olmanı diler, sana olan nimetinden dolayı Allah'a hamd ü sena ederim. Ki O'ndan başka ilâh yoktur.</p>

    <p class="c7">Melik, Kuddûs, Selâm, Mü'min ve Müheymin olan O'dur.</p>

    <p class="c7">Şehâdet ederim ki, İsa b. Meryem Allah'ın çok temiz, iffetli, dünyadan el etek çekmiş olan Meryem'e ilka etti­ği Ruh'u ve Kelimesi'dir ki, Meryem, böylece ona gebe kalmış, Yüce Allah onu Ruh'dan nefh edip yaratmıştır. Nasıl ki Âdem'i de kudret eliyle ve nefhiyle öyle yarat­mıştı. Ben, seni, bir olan, eşi ortağı bulunmayan Allah'a ve O'na ibadet ve taata, bana tâbi olmağa ve Allah'dan getirip tebliğ etmiş olduğum şeylere iman etmeğe davet ediyorum. Çünkü ben Allah'ın Rasûlüyümdür. Seni ve askerlerini, Yüce Allah'a ibâdet ve tâata davet ediyorum. Ben, sana gereken tebligatı yapmış, dünya ve ahiret mutluluğunu sağlayacak öğütü vermiş bulunuyorum. Öğüdümü kabul ediniz!.. Doğru yola uyan, gidenlere selâm olsun!"</p>

    <p>Peygamberimizin bu mektubu Necaşî'nin huzurunda okundu. Necaşî' mektubu elçi Amr bin Ümeyye'den alıp gözlerine sürdü, öpüp başına koydu. Hemen tahtından in­di, tevazu ile yere oturdu ve Müslümanlığını açıkladı. Şahadet getirdi ve <b>"Eğer yanına kadar gitmeğe imkân bulsaydım, muhakak giderdim"</b> dedi.</p>

    <p>(M. A. Köksal, İslâm Tarihi, VII. Sh.: 23-25)</p>

    

---

14 Ekim Cumartesi

    <p class="StilbalkAriallksatr063cm">VELİLERİN KERAMETİ</p>

    <p>Bir müslüman, velilerin keramet gösterebileceklerine inanmak zorundadır.</p>

    <p>Peygamber mucizelerinin anlamını yok eder düşün­cesiyle, evliya kerametlerini kabullenmeyenin bu turu­mu şu üç şıktan biriyle yorumlanır:</p>

    <p>1- Ya Kur'ân-ı Kerim'deki (kerametle alâkalı) âyetleri reddediyordur.</p>

    <p>2- Yahut reddetmiyordur. Âyetleri inkâr ediyorsa kâfirdir. Âyetlere inanıyor, lâkin anlatılan fevkalâde iş­leri başaran kimselerin de peygamber olduklarını söy­lüyorsa yine kâfirdir (çünkü bunlann peygamber olma­dıkları naslarla sabittir).</p>

    <p>3- Veya âyetlere inanıyor, kerametleri kabul ediyor, bu kerametleri gösterenlerin peygamberliklerini de ileri sürmüyor, (lâkin kerameti geçmiş ümmetlere haserederek) -meselâ: Süleyman aleyhisselâmın kavminden ve bir veli olan Asaf. b. Berhaya'nın göz açıp kapayıncaya kadar Saba Melikesinin tahtını getirmesini-câiz görüyor ve doğru buluyorsa, ona şu suali yöneltiriz:</p>

    <p>Süleyman aleyhisselâmın kavminden olan, bir veli zatın keramet göstermesi caiz görülürken, ümmet-i Muhammed'in evliyası için neden caiz olmasın? Kaldı ki Hz. Muhammed (S.A.V) Hz. Süleyman (a.s.)'dan, üm­meti de onun ümmetinden daha hayırlıdır.</p>

    <p>Eğer o şahıs:</p>

    <p><b>-</b> <b>Gerçekte o kerametin zuhuruna müessir Süleyman aleyhisselâmdır derse.</b></p>

    <p>Biz de:</p>

    <p><b>-</b> <b>Ümmeti Muhammed (S.A.V)'den olan velilerin iz­har ettikleri bu kerametler ile aslında Hz. Muham­med (S.A.V)'in tesiriyle vücuda getiriliyor, diye karşı­lık veririz.</b></p>

    <p>                (Sevad ü'l A'zam sh: 38)</p>

    

---

15 Ekim Pazar

    <p class="StilbalkAriallksatr063cm">İKİ LÂNETÇİ</p>

    <p>Ebû Hureyre (R.A)'den rivayet edilmiştir. Demişlerdir ki: Resûlullah (S.A.V):</p>

    <p>- İki lâ'netçiden: "Nâsın yoluna, yahut gölgesine hâced edenden sakının; buyurdular."</p>

    <p>(Müslim)</p>

    <p>Hadisdeki iki lâ'netçiden murad: Âlemin yoluna ve­ya gelgesine kazayı hacet etmektir. Bu iki fiil başkaları­nın lâ'net okumasına sebeptir. Yâni bunları yapanlara söğmek ve lâ'net etmek insanların âdetlerindendir. Lâ'neti sanki bu fiiller yapıyormuş gibi onlara nisbet et­mek edebiyat tâbiri ile Mecâz-ı Aklî'dir. Bazen "Lâane"sîgası "Mel'un" mânâsında da kullanılır. Bu tak­dirde yine ifâde Mecâz-ı Aklî vardır. Âlemin geçtiği yo­la kaza-yı hacet etmek, geçenlere eziyet verir. Çünkü pis pis kokar. İğrençlik verir. Bu suretle lâ'net ve beddua ettirmeğe kendisi sebep olur. Eğer o kimseye, o fiilinden dolayı lâ'net etmek caiz ise, kendisine lâ'net ve beddua ettirmeğe kendisi sebep oldu demektir. Değil ise başkasını lâ'net sebebiyle günaha sokdu demektir.</p>

    <p>Bu mânâda başka hadisler de vardır. Bu hadîsler bu fiili yapanın lâ'nete müstehak olduğuna delâlet ederler. Hâdisimizdeki gölgeden maksad; insanların oturup is­tirahat ettiği gölgedir.</p>

    <p>(Selâmet Yolları, C. 1, Sh.:123-124)</p>

    <p>***</p>

    <p class="c7">Zikr'in Efdal ve Üstün Tarafı:</p>

    <p>Câbir b. Abdullah (R.A)'ın,</p>

    <p>Peygamberimiz (S.A.V)'den rivayetine göre:</p>

    <p class="c7">"Zikr'in efdal ve üstünü (Lâ ilâhe illâllah), Dûanın efdal ve üstünü de, (Elhamdülillâh) dır."</p>

    <p>(M. A. Köksal, C. 11, Sh.:367)</p>

    

---

16 Ekim Pazartesi

    <p class="StilbalkAriallksatr063cm">HAYIR VE ŞERRE İNANMAK</p>

    <p>Bir mü'min, hayır ve şerrin Allah (c.c.)'ın takdiriyle meydana geldiğini hak bilmelidir. Çünkü Cibril aleyhisselâm Nebî (S.A.V) imanın ne olduğunu sordu­ğunda, Peygamberimiz verdiği cevabın sonunda şöyle demişti:</p>

    <p class="c7">"(İmanın diğer bir rüknü de) kadere, hayır ve şerrin Allah'ın verdiği güçle yapıldığına inanmandır."</p>

    <p>Bil ki hiçbir oluş ilâhî kaza dışında meydana gele­mez, kul Allah (c.c.)'ın kazasını gideremez (önüne geçe­mez). Bununla beraber Allah (c.c.)'ın kazası insanların fiilleri lehinde bir delil olamaz, yani ilâhî kazaya itimadla davranışlar yorumlanamaz. (Başka bir deyişle: Allah (c.c) böyle takdir ettiği için ben yaptım yapma­dım diye kişi kendini ma'zur gösteremez).</p>

    <p>Allah (c.c.)'ın kazasını inkâr ve reddetmek de küfür­dür. İşte bu iki prensip arasında yürümek (kadere) ima­nın tâ kendisidir.</p>

    <p>Kaderciler hayır ve şerrin insanın kendi elinde oldu­ğunu, bu sahada Allah (c.c.)'ın hiç bir esiri bulunmadı­ğım ileri sürerlerken; Cebrîler "hayır ve şerrin müsebbi­bi Allah (c.c.)'tır, kulun hiçbir fonksiyonu yoktur" diye iddia ederler. İşte şu iki fırka bu ümmetin mecusileridir.</p>

    <p>Resulûllah (s.a.v) buyuruyor ki:</p>

    <p class="c7">"Gerçek mü'min şöyle diyen kişidir: Hayır ve şerri işlemek benden, bunu yapabilme gücünü verip yarat­mak da Allah (c.c.)dan."</p>

    <p>Hayır işlemek kulların fiillerindendir. Kulların fiille­rini takdîr edip yaratan ise Allah(c.c)'tır.</p>

    <p>(Sevadü'l A'zam sh. 16)</p>

    

---

17 Ekim Salı

    <p class="StilbalkAriallksatr063cm">HZ. OSMAN B. AFFÂN (R.A)</p>

    <p>Hz. Osman b. Affân Fil Vak'asından 6 sene sonra doğ­muştur. Künyesi Ebû Âmir'dir.</p>

    <p>"Zinnûreyn" lakabıyla meşhur olmuşdur ki "iki nur sa­hibi" demektir. Resûlullah (S.A.V) Efendimizin kerimesi Rukiyye (r.anha) ve onun vefatı üzerine diğer kerîmesi Ümm-i Gülsüm (r.anha)'yı tezevvüc etmesi bu unvan ile meşhur olmasına vesile olmuştur.</p>

    <p>Hz. Ebû Bekir (R.A), Hz. Osman (R.A)'a İslâmiyetten bahsetmiş, Resûlullah (S.A.V)'a götürmek üzereyken Resûl-i Ekrem (S.A.V) Hz. Ebû Bekir (R.A)'i ziyarete geldi. Orada Hz. Osman (R.A)'a: <b>"Allah'ın ihsan ettiği Cennet'e rağbet et. Ben sana ve bütün insanlara hidayet rehberi olmak üzere gönderildim"</b> dedi.</p>

    <p>Hz. Osman (R.A) diyor ki:</p>

    <p class="c7">"- Resûl-i Ekrem (S.A.V)'in lisanından duyduğum sözler o kadar saf ve sade, o kadar i'câzkâr bir te'sîri hâizdi ki kelime-i şahadet kendi kendine ağzımdan dö­küldü. Elimi Resûl-i Ekrem (S.A.V)'e vererek müslüman oldum."</p>

    <p>Hz. Osman (R.A) bir çok harplere iştirak etmiş Tebûk Gazası'nda İslâm Ordusu'nun üçte birini yalnız kendisi teçhiz etmiştir. Bu yüzden Resûl-i Ekrem (S.A.V) bir hutbe i'rad ederek:</p>

    <p><b>"- Yâ Rabbi, ben Osman'dan razıyım, Sen de O'ndan razı ol!"</b> diye dua buyurmuştur.</p>

    <p>(Hz. R. M. Sami (k.s.), Hz. Osman (R.A), Sh.: 7)</p>

    <p>***</p>

    <p>"Veledin (çocuğun) kokusu Cennet'te bulunan rey­han kokusunu andırır."(Camiussağir)</p>

    

---

18 Ekim Çarşamba

    <p class="StilbalkAriallksatr063cm">TEVBE KAPISI NE ZAMAN KAPANIR?</p>

    <p>İbni Mâce'nin Ebû Musa el-Eşari (R.A)'den rivayet ettiği hadîste Ebû Musa (R.A) şöyle demiştir:</p>

    <p>"Resûl-i Ekrem (S.A.V) Efendimizden, bir kulun, insan­ları tanıması ne zaman (nihayet bulup) kesilir? diye sor­dum. Resûlullah (s.a.v.) da, (ölüm melekleri ile Berzah iş­lerini) gördüğü zamanda kesilir, buyurdu."</p>

    <p>Âlimler, ölüm meleğini yahut da melekleri gördüğü za­man, dediler. Bu da Tirmizî'nin merfu olarak rivayet ettiği hadîsin mânâsıdır ki, Resûlullah (S.A.V) şöyle buyurmuş­tur:</p>

    <p class="c7">"Muhakkak ki Allah Teâlâ kulun tevbesini (ruh boğa­za dayandığı zaman) gargara, yani tereddüt etmedikçe kabul eder."</p>

    <p>İşte o zaman da kul gideceği yeri, rahmet mi veya azab mı, yakinen görür. Lâkin o zaman da hem tevbe etmek hem de iman etmek şeriat kitaplarında karara bağlandığı gibi artık fayda vermez. Bundan anlaşıldı ki, kulun tevbe etmesi (zamanı) ruhları alan meleği görünceye kadar uza­tılmıştır. Bu, şahsın kalb damarı kesilip ruh, göğsünden boğaza doğru çıktığı ve ruhun gargara zamanında muaye­ne (yani ölüm meleğini görmek) ve ölümün hazır olması da o zamandır. İşte öyle ise her kula gargara ile muayene­den önce her günahdan dolayı tevbe etmesi vacib olur.</p>

    <p>(İmam Şârânî, Ölüm-Kıyamet-Ahiret, Sh.: 59)</p>

    <p>***</p>

    <p>"Misvak istimali (misvakı kullanmak) fesahati arttırır." (Camiussağir)</p>

    

---

19 Ekim Perşembe

    <p class="StilbalkAriallksatr063cm">DÜNYA MALI VE ÖLÜM</p>

    <p>Ey servet biriktiren kişi, ey bütün kudretini binalar in­şası için sarfederek tüketen kişi! Senin malından ancak nasibin), sarılacağın kefenler (bir de mallarının dünyada bırakılıp) gidilmesi, evlerinin de muhakkak yıkılıp harap olması vardır. Senin toplayıp biriktirdiğin mallardan herhangi biri (Kıyamet Günü'nün korkularından seni kurta­rabilecek mi? Hayır! (hayır). Fakat sen o malı sana teşek­kür bile etmeyen kimseye bıraktın. Ama sen kendin hiç bir mazeret kabul etmeyecek olan Allah'ın huzuruna günah­larla geldin, derler ve bu hususta şu şiiri söylerlerdi:</p>

    <p>Bütün zamanlarda toplamakta olduğun servetlerin­den nasibin (ancak) içinde çürüyeceğin iki parça kefen, bir de (kefenine) serpilecek kokudur.</p>

    <p>Başka bir zat da şu şiiri söylemiştir:</p>

    <p>Bütün dünyanın her tarafına sahip olanlar (ın sonların)a bak.</p>

    <p>Onlar dünyadan kefenle pamuktan başka hiç bir şey götürebildiler mi?</p>

    <p>Sabit senetle rivayet edilen bir hadîste Resûl-i Ekrem (S.A.V) şöyle buyurmuştur:</p>

    <p><b>"</b><b>-</b><b>Akıllı kimse kendini hesaba çeken ve gururunu kırarak emrine itaatkâr yapan ve öldükten sonraki hayat için iyi ameller yapan kimsedir. Akılsız kimse de nefsi­ni her istediği şeye tabi kılan ve (sonra da) Allah'a karşı birtakım olmayacak şeyler temenni edendir."</b></p>

    <p>(İmam Şa'rânî, Ölüm-Ktyamet-Ahiret: 23)</p>

    

---

20 Ekim Cuma

    <p class="StilbalkAriallksatr063cm">ALLAH (C.C.)'IN DOSTLARI</p>

    <p>Ebû Hüreyre (R.A)'den mervîdir:</p>

    <p>Allah Teâlâ ve Tebâreke Hazretleri buyurur ki: <b>"Benim evliyama düşmanlık eden kimseye ben muhakkak ilân-ı harb eylerim"</b>; yâni benim dostluğumda ve hıfz-ı emânımda bulunan daima tâat ve ibâdet ile meşgul olan hâs kullarıma, evliyama kim ki, düşmanlık ve onlara eza ve cefa ederse o kimse bilmiş olsun ki ben onunla muhari­bim ve mahvu helak ve sonra da azablandırırım ve onlara muhabbet eden kimseye de muhabbet eylerim.</p>

    <p>Hiç bir kul ona farz etmiş olduğum şeyden ziyâde sev­gili bir şey ile bana mukarreb olamamışdır. Yani farzları hakkıyla eda ve yasaklardan kaçınan kimse veliyyullah ve mukarreb ilâ'llah olur.</p>

    <p>Ve benim bâzı kullarım ferâiz-i ilâhiyenin edasıyla beraber nevâfili dahi icra ve edada devam eder, ta ki ben ona muhabbet ederim. Onu severim. Arlık ben ona mu­habbet edip ben onu ziyâde sevdikten sonra ben o kulu­mun sem'i (kulağı) olurum, öyle sem'i ki o her işittiği şeyi sem'i ile işidir. Ben o kulumun gözü olurum ki kulum her görünenleri o göz ile görür.</p>

    <p>Ve ben o kulumun eli olurum ki o kul her tutulacakları o el ile ahz ü kabz eyler.</p>

    <p>Ve ben o kulumun ayağı olurum ki kulum her yerde onunla yürür, hareket eyler ve eğer kulum benden bir şey isterse derhal ben ona o şeyi veririm ve kulum korkulacak şeylerden şeytandan ve sâireden bana sığınırsa her hald ben onu muhafaza eylerim.</p>

    <p>(Hz. M. Sâmi, Musahabe C. 3/19)</p>

    

---

21 Ekim Cumartesi

    <p class="StilbalkAriallksatr063cm">EBÛ SÜLEYMAN DÂRÂNİ (K.S.)</p>

    <p>Süleyman Dârâni der: Her nesnenin pası vardır. Gön­lün pası da çok yemektir. Her kim çok yiye, altı belâ gele:</p>

    <p>1) Kıldığı namazın tadını bulmaz.</p>

    <p>2) Unutkan olur.</p>

    <p>3) Kendisi tok olduğundan şefkati az olur. Alemi de tok zanneder.</p>

    <p>4) Tâatı kılmağa tenbellik gele.</p>

    <p>5) Şehveti galib ola.</p>

    <p>6) Müslümanlar mescide varacak o helaya vara.</p>

    <p>Çok yemek şehveti aç ider. Durmaz nesneler ister. Eğer aç olursa şehveti tok olur. Nesne istemez. Açlık âhiret ka­pısı açar. Tokluk dünyâ kapısını açar. Çok yemek aklı gi­derir. Açlık nefsi kahreder ve bağrı yufka eder, ve gönlü nurlandırır, tokluk da gönlü karartır. Arifin gönül gözü açılınca gaflet gözü yumulur ve eğer gafiller bilseler kim bunlardan ne fevt oldu, ödleri sıda idi. Mü'min odur ki zi­kir onun gıdası ola ve üns ânın rahatı ola. Her kim dünyâyı terk eyledi, gönül münevver oldu.</p>

    <p>***</p>

    <p>Süleyman Dârânî dünyâdan nakil etti. Bir ulu ânı düşde gördü. Sordu ki:</p>

    <p>- Çalab'ın sana ne kıldı? Eytti:</p>

    <p>- Rahmet eyledi. Ve lâkin halk içinde şöhretimden ötürü itâb eyledi.</p>

    <p>Zira zamanında parmak ile gösterilirdi (R.A).</p>

    

---

22 Ekim Pazar

    <p class="StilbalkAriallksatr063cm">KEMİK GERDANLIK VE BİLEZİKLER</p>

    <p>Peygamberimiz (S.A.V), Ev halkının, altun gümüş takın­malarına süslü püslü eşya kullanmalarına da razı olmaz­dı.</p>

    <p>Peygamberimiz (S.A.V)'in azadlı kölesi Sevban (R.A)'ın bildirdiğine göre: Peygamberimiz (S.A.V), ne zaman sefer­den gelse, ilk önce Hz. Fatıma (R.A)'yı görmeğe giderdi. Yi­ne bir gazadan gelmiş, Hz. Fâtıma (R.A)'ın evine gitmişti. Hz. Hasan ve Hz. Hüseyin (r. anhüm)'e süs olarak gü­müşten birer bilezik dikildiğini görünce, içeri girmeden geri döndü. Hz. Fatıma (R.A), Peygamberimiz (S.A.V)'in bu bileziklerden dolayı içeri girmediğini sezerek onları, Hz. Hasan ve Hz. Hüseyin (r.anhüm)'ün üzerinden söktü. Hz. Hasan ve Hz. Hüseyin (r.anhüm) ağlamağa başlayınca, onları, aralarında bölüştürdü. Ağlamaları dinmeden, Pey­gamberimiz (S.A.V)'in yanına gittiler.</p>

    <p>Peygamberimiz (S.A.V) bilezikleri onlardan alıp Sevban (R.A)'a: "Ey Sevban, git, şunları filan oğullarına götür. Fatıma'ya deniz hayvanı dişlerinden yapılan bir gerdan­lıkla, fil kemiğinden yapılan iki bilezik satın al. Çünkü bunlar benim ev halkımdır. Onların dünya hayatların­da, dünya metalanmn üstünlerinden nasiplenmelerini arzu etmem" dedi.</p>

    <p>(M. A. Köksal, İ. Tarihi)</p>

    <p>Resûl-i Ekrem (S.A.V) kendi hesabına üç şeyden sakınırlardı:</p>

    <p>1- Münakaşa ve mücadele etmekten,</p>

    <p>2- Kimseye lüzumundan fazla söylemekten,</p>

    <p>3- Kendilerini alâkadar etmeyen işlerle meşgul olmaktan.</p>

    

---

23 Ekim Pazartesi

    <p class="StilbalkAriallksatr063cm">ANA VE BABAYA KARŞI EDEB</p>

    <p>Bir evlâd,</p>

    <p>1) Merhametle onlara kanatlarını gerer, Allah (c.c.) İsrâ Sûresi'nde meâlen buyurur ki:</p>

    <p class="c7">"Onlara karşı rahmet kanatlarını ger ve de ki Ya Rabbi, onlar nasıl bana çocukken merhamet etmişlerse sen de onlara merhamet eyle."</p>

    <p>2) Her halinde kibirden sakınır ve mütevâzî olur.</p>

    <p>3) Çağırırlarsa nezaketle "buyurun!" der.</p>

    <p>4) Sözlerini hürmetle dinler, buyruklarını severek yeri­ne getirir.</p>

    <p>5) Gelişlerinde kıyam eder.</p>

    <p>6) Giderlerken teşvide bulunur.</p>

    <p>7) Âsi bir evlâd olmaktan sakınır.</p>

    <p>8) Huzurlarında sert ve yüksek sesle konuşmaz.</p>

    <p>9) Muhtaç olurlarsa yiyecek, giyecek ihtiyaçlarını ve di­ğer ihtiyaçlarını, giderir.</p>

    <p>10) Hitaplarında gönüllerini rencide etmeğe çalışır.</p>

    <p>11) Yaptıkları iyilikleri başlarına kakmaz.</p>

    <p>12) Kendilerine hiddet ve gazaptan kaçınır.</p>

    <p>13) Her fırsatta hayırlı dualarını almaya çalışır.</p>

    <p>14) Vefatlarından sonra kabirlerini ziyaret eder.</p>

    <p>15) Onlar için sadakalar verir, hayırlar yapar.</p>

    <p>16) Beş vakit namazda dua eder.</p>

    <p>(Kulluk, Sh. 26)</p>

    

---

24 Ekim Salı

    <p class="StilbalkAriallksatr063cm">MÜSLÜMANLARI, ŞAKA OLARAK KORKUTMANIN YASAKLANMASI</p>

    <p>Zeyd b. Sabit (R.A) toprak taşırken, Sa'd b. Muaz (r a ) Peygamberimiz (S.A.V)'in yanında oturup dinleniyordu.</p>

    <p>Zeyd b. Sâbit (R.A)'in çalıştığını görünce, <b>"Yâ Rasulullah (S.A.V)! Allah (c.c.)'a hamd olsun ki, beni sağ bıraktı da Sana iman etmek şerefini bana nasip eyledi.</b></p>

    <p><b>Buas günü, ben, bunun babası Sabit b. Dahhâk ile bo­ğaz boğaza boğuştum!"</b> dedi.</p>

    <p>Peygamberimiz (S.A.V): <b>"Fakat, onun bu oğlu, ne iyi çocuktur!"</b> buyurdu.</p>

    <p>Zeyd b. Sabit (R.A)'in bir ara gözlerini uyku bürüyüp kendisi uyuyakalmış, kalkanı, oku, yayı ve kılıcı yanında olduğu halde, hendekte çalışmakta olan Müslümanlar onu, hendeğin kenarında uyur bir halde bırakarak hende­ği dolaşmağa gitmişlerdi. Yanına varan Umâre b. Hamz (R.A), şaka için, onun silâhını alıp saklamış, Zeyd b. Sabit (R.A)'in hiç haberi olmamıştı.</p>

    <p>Zeyd, uyanıp silâhını bulamayınca, heyecanlanmış ve korkmuştu.</p>

    <p>Peygamberimiz (S.A.V), bunu işitince, Zeyd (r a )'i ça­ğırdı. <b>"Bu çocuğun silâhını nerede olduğunu kim bili­yor?"</b> diye sordu.</p>

    <p>Umâre b. Hazm (R.A): <b>"Yâ Resûlallah (S.A.V). Ben bili­yorum. Silâh, benim yanımdadır!"</b> dedi.</p>

    <p>Peygamberimiz (S.A.V): <b>"Silâhını teslim et ona!"</b> bu­yurdu ve şaka olarak da olsa Müslümanları korkutmayı veya onların herhangi bir şeyini alıp saklamayı yasakladı.</p>

    <p>(M. A. Köksal, İ. Tarihi C.11, Sh. 214)</p>

    

---

25 Ekim Çarşamba

    <p class="StilbalkAriallksatr063cm">YARATILIŞ GAYEMİZ</p>

    <p>Eski kavimlerden bir adam 70 sene Allah (c.c.)'a ibadet etmekle meşgul olur. Bir ara Allah (c.c.) onu meleklerine göstermek diler. Kendisine bunca ibadet etmiş olmakla beraber yine cennete girmeğe lâyık olmadığını haber ver­mesi için ona bir melek gönderir. Melek, bu haberi bildi­rince o abid şöyle der:</p>

    <p>- Biz, Allah (c.c.)'a kulluk etmek için yaratıldık. Bize düşen, sadece O'na karşı kulluğumuzu yapmaktır!..</p>

    <p>Bu cevabı alan melek geri döner ve:</p>

    <p>- Ya Rabbi, verdiği cevabı benden daha iyi bilirsin, der.</p>

    <p>Bunun üzerine Yüce Allah (c.c.) buyurur ki:</p>

    <p>- Modern ki o, bize ibadet etmekten yüz çevirmiyor, o halde keremimizle biz de ondan yüz çevirmeyiz. Demek ki ibadeti cennet umuduyla değil, yalnız kulluk vazifesiy­le yapıyor. Şahit olun;ey melekler, ben onu Rahmet der­yama aldım!..</p>

    <p>Peygamberimiz (S.A.V) bir hadîs-i şeriflerinde: <b>"Kıya­met Günü hesaba çekilmeden önce siz kendi kendinizi hesaba çekin. Amelleriniz tartılmadan önce siz onları tartın."</b> buyurmuşlardır. Hz. Ali (R.A) de <b>"Kim ki çalışma­dan (salih ve güzel ameller işlemeden) cennete gireceği­ni zannederse, o, boş bir temenni içindedir. Kim de ça­lışmakla cennete gireceğini sanıyorsa, o da kendine çok güvenmiştir."</b> buyurmuştur.</p>

    <p>(Gazali, Arifler Yolu, s. 46-47)</p>

    

---

26 Ekim Perşembe

    <p class="StilbalkAriallksatr063cm">İLİM HIRSIZI</p>

    <p>Haçlı seferleri ve ondan önceki yıllarda birçok müslüman âlimlerinin eserleri Avrupa'ya götürülerek kendi ad­larına tercüme etmişler. Böylece müslüman âlimlerinin çe­şitli ilim dallarında yapmış olduğu keşif ve icatları sahip­lenerek ilim hırsılığı yapmışlardır.</p>

    <p>11. yüzyılda İslâm ülkelerinde tıp ilmi tahsil eden Konstantin (1016-1087) 1077'de Avrupa'nın en eski tıp okulu­nun bulunduğu Salerno'ya gelmiş. Orada yazdığı eserlerle şöhret kazanmıştır. Hele Liber Pantegni adını verdiği tıpla ilgili büyük eseri göz kamaştıracak kadar harikaydı. Bu eserler Konstantin'in ne kadar üstün bir zekâya sahip bil­gin olduğunu göstermeye yetiyordu. Ne var ki bu şöhreti fazla sürmeyip 40 yıl geçmeden ilk haçlı seferleri ile Kons­tantin'in ne derece kurnaz bir <b>"İlim Hırsızı!"</b> olduğu orta­ya çıkmıştır.</p>

    <p>Piza'lı Stephen ilk haçlı seferlerinde Antakya'ya uğra­mış. Orada Müslüman alim Ali bin Abbas (?-994)'in <b>"Kitâb-ül Meliki"</b> eserini ele geçirmiş. Onu Latinceye çe­virerek Hıristiyan dünyasına kazandırmak istemiş. Tercü­meden sonra gördü ki Konstantin'in meşhur Liber Panteg­ni'nin orjinal eser değil <b>"Kitâb-ûl Melikî"</b>den kopya ol­duğu anlaşılmıştır. Halbuki Stephan eserlerinden dolayı Konstantin'i üstad edinmiş. Onu hürmet ve minnetle anardı. Onun bir sahtekâr olduğunu öğrenmiş, içindeki insaf ve gerçeği araştırma duygusu bu sahtekârlığı su yü­züne çıkardı ve dünyaya ilân etti.</p>

    

---

27 Ekim Cuma

    <p class="StilbalkAriallksatr063cm">İNSANLARIN İLK MÜRŞİDİ</p>

    <p>Ehl-i Sünnet itikadına göre ilk insanlara Allah (c.c.)'ını bildiren ve onları Tevhîd dinine kavuşturan, Allah (c.c.) tarafından beşeriyete gönderilmiş bir Peygamberdir. Beşe­riyet onun irşadı ve talimatı ile Allah (c.c.)'ını tanımış, O'na lâyık olduğu veçhile ibâdet etmiş, maddî ve manevî ihtiyaçlarını tanzîmeden ahkâm ve kanunları ondan öğ­renmiştir. Yine Cümhûr-ı Müslimî'nin itikadına göre, Âdem (a.s.) hem ilk insan hem de ilk peygamberdir. Âdem (a.s.), Allah-ü Teâlâ'dan telâkki eylediği vahyü il­ham ile kendi zamânındakileri irşâd etmiştir.</p>

    <p>Binâenaleyh, bâzı nazariyecilerin zannettikleri gibi, be­şeriyetin dinî başlangıcı mutlak bir vahşet değil, bir kemâldir. Vahşet gibi görülen (ilk zamanlar), beşerin za­manlarını olmayıp korkma, ürkme devridir. İnsanlığın ilk zamanlarını mutlak bir vahşet saymak, yanlış bir faraziye­dir. İlk defa ilâhi vahiy ve ilham ile doğru yolu bulmuş olan insanlar sonradan hırs ve cehaletin te'siriyle o yoldan uzaklaşa uzaklaşa sapıtmış, vahşileşmiştir.</p>

    <p>(İ. Dini, A. H. Akseki, Sh.:13)</p>

    <p>***</p>

    <p><b>(Allahım) ancak sana kulluk eder ve yalnız senden yar­dım dileriz. Bizi doğru yola, nimete erdirdiğin kimselerin, gazaba uğramayanlarm, sapmayanların yoluna eriştir.</b> (Fatiha/5-6-7)</p>

    

---

28 Ekim Cumartesi

    <p class="StilbalkAriallksatr063cm">ALLAH (C.C.) İHMAL ETMEZ, MÜHLET VERİR</p>

    <p>Akıllı olan dünya nimetlerine aldanmaz. Allah'tan baş­ka bir şeyle sevinmez. Zira Allah'tan başkası bâtıl ve yok olmaya mahkûmdur. Fani ve zevâle mahkûm bir şeyle sevinmek akıl ve irfan kârı değildir.</p>

    <p>Dünyada Allah (c.c.)'ın âsilere mühlet vermesindeki hikmete gelince:</p>

    <p>Muhakkak Allah-û Teâlâ dünyada asî kullarını hemen cezalandırmıyor. Onlara mühlet veriyor. Bunun sebebi de Allah-ü Teâlâ'ya avf-u ihsan etmek, kullarına azab ver­mek ve onlardan intikam almaktan daha sevgili olduğunu kullarına göstermek, bu sebeple kullara da Allah-û Teâlâ'nın şefkatini, iyiliğini ve ihsanını bildirmek. İşte bu­nun için, Allah-û Teâlâ ateşi insanlara ziyafet veren iki adam suretinde yaratmış, biri, kim benim davetime gelir ise ona ikram edeceğim, kim gelmez ise ona bir şey yok diyor. Diğeri de: Kim benim da'vetime gelir ise ikram ede­rim ve kim gelmez ise onu habsederim ve döverim diye­rek kereminin çokluğunu beyan ediyor. Bu iki misafirper­ver arasında fark vardır. İkincisi birincisinden daha cö­mert ve kerem sahibidir.</p>

    <p>(Hz. İbrahim (a.s.), Hz. R. Mahmud Sâmi k.s.)</p>

    <p>***</p>

    <p>Peygamberimiz (S.A.V): <b>"Cibril (a.s.), devamlı olarak bana komşuyu tavsiye ediyordu, hatta zannettim ki, Cibril komşuyu (komşuya) varis kılacak."</b> buyurdular.</p>

    <p>(Buharî-Kitabu'l Edeb)</p>

    

---

29 Ekim Pazar

    <p class="StilbalkAriallksatr063cm">SUHEYB-İ RUMİ (R.A)'NİN HİCRETİ</p>

    <p>Mekke'de, Allah (c.c.) yolunda işkencelere uğratılan kimsesiz müslümanlardan Suheyb b. Sinan (R.A)'da Medi­ne'ye hicret etmek maksadıyla yola çıkınca, Mekkeliler'den bazıları, arkasından yetişip: <b>"Sen, buraya fakir, hakir olarak geldin. Yanımızda erişemiyeceğin kadar bol servete eriştin. Sonunda da kendinle birlikte serveti­ni de alıp gitmek istiyorsun. Vallahi, işte bu, olmaz,"</b> de­diler.</p>

    <p>Suheyb (R.A), hemen hayvanından yere indi. Ok çantasındaki okları çıkardı. <b>"Ey Kureyş cemâati, iyi bilirsiniz ki ben, sizin en iyi ok atanlarınızdan biriyim. Vallahi ben de yanımda bulunan ok çantamdaki okların hepsini size atar, sonra da kılıcımı çalanın, bunlardan birisi, el­lerimde bulundukça bana yaklaşamazsmız. Ancak onlar elimden çıktıktan sonra bana istediğinizi yapabilirsiniz. Size şimdi, servetimin yerini gösterir, onu size bırakır­sam, yolumu açar, beni serbest bırakır mısınız?"</b> dedi. Müşrikler "<b>Evet</b>" dediler.</p>

    <p>Suheyb (R.A), onlara servetini bırakarak yoluna devam etti. Kuba'ya gelip, Peygamberimiz (S.A.V)'e kavuştu. Su­heyb (R.A):</p>

    <p><b>"Yâ Resûlallah, sen beni Mekke'de bırakıp yola çıktı­ğın zaman, Kureyş müşrikleri beni yakaladılar, haps et­tiler. Ben de servetimi vererek kendimi ve ailemi satın aldım."</b> dedi. Peygamberimiz (S.A.V) Efendimiz: <b>"Suheyb kazandı. Suheyb kazandı. Ebu Yahya, satış kârlı çıktı. Satış kârlı çıktı"</b> buyurdular.</p>

    <p>(M. A. Köksal, İ. Tarihi, C.1, Sh.: 16)</p>

    

---

30 Ekim Pazartesi

    <p class="StilbalkAriallksatr063cm">SAKAL SÜNNETİNİN ÖNEMİ</p>

    <p>Abdullah b. Ömer (R.A)'in bildirdiğine göre: Peygambe­rimiz (S.A.V) sakal ve bıyık hakkında şöyle buyurmuştur:"Müşriklere muhalefet ediniz. Bıyıkları kısaltınız! Sa­kalları uzatınız" Sakal erkeğin şeklini tamamlayan Fıtrat­tan (sünnetlerden)'dır. Görünüşte erkekler kadınlardan sakal ile ayırd edilir.</p>

    <p>Taberi der ki: (Sakalları uzatınız.) emrinin vechi nedir? dersen, bilesin ki uzatmak çoğaltmak demektir. Denildiği­ne göre bu haber hususunda Resûlullah (S.A.V)'dan delil sabit olmuştur ki, sakalın fazla uzatılması mahzurludur. Kısaltılması da vacibdir. Yalnız bunun ne kadar kısaltıla­cağında, selef alimleri ihtilafa düşmüşlerdir.</p>

    <p>Bazıları <b>"Sakalın kısaltılacak miktarı: Boyundan bir tutamdan fazladır. Eninden ve genişliğinden de, çirkin bir biçim alacak derecede yapılıp dağılan kısımdır"</b> demişlerdir.</p>

    <p>Ebu Hureyre (R.A), sakalını tutar bir tutamdan fazlasını keserdi. Abdullah b. Ömer (R.A)'in de böyle yaptığı riva­yet edilir.</p>

    <p>Başkaları da, sakallarının -çirkin bir biçim almayacak, halkın adet ve geleneklerine aykırı düşmeyecek derecede- boyundan ve eninden kısaltma yaparlar.</p>

    <p>Kadı lyaz'a göre: Sakalın kazıtılması, yok edilmesi mek­ruhtur. Sakalın büyüklüğü ve uzunluğu ile şöhretlenmek mekruh olduğu gibi, kısalığı ile de şöhretlenmek de öylece mukruhtur.</p>

    <p>(M. A. Köksal, İslâm Tarihi C. 11, Sh.: 257)</p>

    

---

31 Ekim Salı

    <p class="StilbalkAriallksatr063cm">BEVLDEN İSTİBRA LAZIMDIR</p>

    <p>İstibra; İdrar kanallarından çıkartılan, küçük abdestini yaptıktan sonra, sidiğin etkisini gidermektir. Özellik­le erkeklere ait bir durumdur.</p>

    <p>Bir hadis-i şerifte; İbn-i Abbas (R.A) şunları söyle­miştir. Resullullah (S.A.V) iki kabrin yanına uğradı ve:</p>

    <p><b>"Dikkat edin, bunlar muhakkak azab görüyorlar. Hem de büyük bir şey den dolayı azap görmüyorlar. Bunlardan biri kağuculuk yapardı; diğeri de bevlinden (sidiğinden) korunmazdı."</b> buyurdular.</p>

    <p>Sonra yaş bir hurma dalı isteyerek onu ikiye yardı. Birini birinin, birini de diğerinin üzerine dikti ve:</p>

    <p><b>"Umulur ki, bu dallar kurumadıkça onların azapları hafifletile. "</b> buyurdu.</p>

    <p>Bevlden sakınmamanın kabir azabına sebep olacak kadar büyük günah olması namazın boşa gitmesini icap ettiği içindir. Çünkü namaz sahih olabilmek için necasetten temizlenmek şarttır. Bevlden sakınmayan namazsız kalacak demektir. Namazın terki ise büyük günahtır. (S. Müslim Ter: Şh. Cilt: sh. 457)</p>

    <p>Yürümek, öksürmek veya sol tarafına yatıp uyumak suretiyle istibra yapmak vaciptir. Ama elden ve pisliğin çıktığı yerden kokuyu gidermek şarttır. Meğer ki aciz kala! İnsanlar bundan gafildirler. Erkek sidiğin eseri kalmadığına kalbi kanaat getirinceye kadar İstibra yapması lazımdır. Ve sızıntının kesildiğine kalbi kanaat getirmedikçe o kimsenin abdeste başlaması sahih ol­maz.</p>

    <p>Bir kimse geç kurulanıyorsa arpa tanesi kadar kağıt parçası gibi bir şeyi bükerek tenasül uzvunun içine tıkamalıdır. Bu kalan rutubetin eserini içer. İçeriye görün­mez oluncaya kadar çıkmalıdır ki rutubet dış tarafa çık­masın. Lakin oruçlu olan o yeri bağlaması daha iyidir.</p>

    <p>                           (İbn-i Abidin Cilt. 1, sh. 593)</p>

    

---

1 Kasım Çarşamba

    <p class="StilbalkAriallksatr063cm">KUR'ÂN-I KERİM'E HÜRMET -1</p>

    <p>Her müslümanın, Kur'ân-ı Kerim'i usulüne uygun ola­rak okuyabilmesi gereklidir. Kur'ân'ın manasını duya­rak anlayarak düşünerek okumak okuyabilmek ise çok güzeldir.</p>

    <p>Kur'ân-ı Kerim'i okumağa "Eüzü"ile Besmcle-i Şeri­fe" ile başlanır. Kur'ân ele alınacağı zaman abdestli bu­lunmalıdır. Bu esnada kıbleye yönelmeli, toplu hürmetli bir vaziyet almalıdır. Abdestsiz olan bir kimse Kur'ân'ı eline alamaz.</p>

    <p>Kur'ân-ı Kerîm, temiz yerlerde avret mahalleri örtülü ve Kur'ân'ı dinleyecek vaziyette bulunan kimselerin yanlarında açıkça okunabilir. Mülevves yerlerde avret mahalleri açık olan veya başka işle meşgul olan kimsele­rin yanlarında cehren okunamaz, mekruhtur.</p>

    <p>Kur'ân'ı ta'zim için öpmek caizdir. Kur'ân ile, dini bir kitap ile kaşında Kur'ân'dan bir şey yazılı bir yüzük par­makta iken helaya girilemez. Kur'ân'ı Kerim okunmaya­cak hale gelince temiz bir bez içine koyup, ayak basıl­mayacak temiz bir mahalle defnedilir. Tam üzerine top­rak atılmaması için tahtalardan bir tavan yapılmalıdır. Bu gibi mushafları yakmak caiz değildir. Şâir dini kitap­lar eskiyince hem defnedilebilir. Hem de akar suya bıra­kılabilir. Hem de içlerindeki mukaddes isimler silindik­ten sonra yakılabilir. Bu gibi kitap kağıtlarına bir şey sarmak, dine ilme karşı hiyanettir. Caiz değildir.</p>

    <p>İçlerinde Allah (c.c.)'ın veya Resül-i Ekrem (s.a.v)'in isimleri yazılı kağıt parçalarına da bu isimler silinmeksizin bir şey sarılması mekruhtur.</p>

    

---

2 Kasım Perşembe

    <p class="StilbalkAriallksatr063cm">KUR'ÂNI-I KERİM'E HÜRMET-2</p>

    <p>Bu meyanda dini gazete ve dergilere bir şey sarma­mak lâzımdır.</p>

    <p>Kur'ân-ı Azim'e, din ve imana, Peygamberlerden her­hangi birine bir sünnete bir hadis-i şerife, bir islâm mabedine -hâşâ- sövmek, ihanet etmek, alaya almak küfür­dür. Böyleleri hemen tevbe ve istiğfar etmelidir. İmânı ve nikahlarını da tazelemeleri gerekir.</p>

    <p>Hiç bir kimseye sövülmesi de caiz değildir. İnsanın ağzına sövülmesi büyük bir günahtır. Tazir cezasını ve tevbeyi gerektirir. Bazı fukahaya göre bir mü'minin ağ­zına sövülmesi küfürdür. İmanı ve nikahı yenilemeyi gerektirir.</p>

    <p>Kur'ân-ı Kerim'i veya herhangi bir din kitabını temiz olmayan bir yere atmak , Kur'ân âyetlerini ve kelimele­rini sihr (büyü) gibi bir maksatla temiz olmayan şeyler ile yazmak ve yine bu maksatla tazime münafi sözler söylemek küfürdür. Bu gibi şeylerden son derece kaçın­malıdır.</p>

    <p>Kur'ân-ı Kerim okumak ve gereğiyle amel olunmak için indirilmiştir. Mü'minler olarak yüce kitabımıza hürmette kusur etmeyelim. Âyet, âyet, süre, süre, keli­me kelime okuyup inceleyelim ve anlayalım. Onda ne buyuruluyorsa öylece yaşama gayretinde olalım.</p>

    <p>(B. İslâm İlmihali, Sh: 431)</p>

    <p>***</p>

    <p>HADİS-İ ŞERİF</p>

    <p><b>"Allah kime hayır dilerse onu dinde bilgili kılar."</b> (Tirmizi)</p>

    

---

3 Kasım Cuma

    <p class="StilbalkAriallksatr063cm">HAKK (C.C.) HUZURUNDA ADAB</p>

    <p>Muhakkak ki, barış ve savaş zamanlarında, uyudu­ğun saatlerde, diri ve ölü hallerinde bir an bile senden ayrılmayan sahibin ki, O seni Yaratan'dır, Mevlâ'ndır, Rabbin'dir, rızkını verendir. Hangi saatte sen O'nu dü­şünür ve anarsan O seninle beraberdir, sen O'nun huzurundasın. Allah (c.c.)'ın huzurunda iken riâyet edilecek âdâb ve erkân:</p>

    <p>1- Başını eğip önüne bakmak,</p>

    <p>2- Aklını toplayıp Allah (c.c.)'tan gayrı olan bütün fikirleri zihinden atmak,</p>

    <p>3- Tam bir sessizlik içinde bulunmak ve susmak,</p>

    <p>4- Vücudun bütün organlarını sakin, rahat bulundurmak.</p>

    <p>5- Emirleri yapmakta azimli olmak</p>

    <p>6- Yasaklardan sakınmak,</p>

    <p>7- Hiç bir şeye itiraz etmemek,</p>

    <p>8- Devamlı zikir yapmak,</p>

    <p>9- Allah (c.c.)'ın büyüklüğü üzerinde düşünmeğe devam etmek,</p>

    <p>10- Allah (c.c)'ı her şeyden üstün tutmak,</p>

    <p>11- Halkın hepsinden ümidi kesmek,</p>

    <p>12- Allah (c.c)'ın heybet ve azameti, büyüklüğü karşısında yalvarışta bulunmak,</p>

    <p>13- Haya (utangaçlık) içinde ve kırık kalble huşu içinde bulunmak,</p>

    <p>14- Kazanma heveslerine dalmayıp Allah (c.c.)'ın verdiklerine güvenmek,</p>

    <p>15- Allah (c.c)'a teslim olmak ve O'ndan gelene razı olmak.</p>

    <p>Bu esaslar kulun bütün gün ve gece şiarı, âdeti ve yapacakları olmalıdır.</p>

    <p>(Marifetname, C. 2, Sh.: 159)</p>

    <p>***</p>

    <p class="c7">HADİS-İ ŞERİF</p>

    <p><b>"İlim ve irfan sahibi olduğunu iddia eden cahildir."</b> (Kenzül İrfan: 852)</p>

    

---

4 Kasım Cumartesi

    <p class="StilbalkAriallksatr063cm">GÜNLÜK RİAYET EDİLECEK EDEBLER</p>

    <p>* İslâmi esaslara uygun hareket etmek,</p>

    <p>* Nezâket ve iltifatla konuşmak,</p>

    <p>* Eşinin meziyetlerini bazan kendine, çokça gıyabında söylemek,</p>

    <p>* Münakaşa etmemek,</p>

    <p>* Dokunacak, üzülecek söz sarfetmemek,</p>

    <p>* Eşinin akrabasının aleyhinde bulunmamak,</p>

    <p>* Yeri geldikçe müsaade almak,</p>

    <p>* İşlerini, yemeklerini konuşmalarını takdir etmek,</p>

    <p>* Bilhassa geceleri vakitlice eşinin yanında bulunmak,</p>

    <p>* Komşularla iyi geçinmek,</p>

    <p>* Her işi müşavere ederek yapmak,</p>

    <p>* Seyr-i sülûke giren erkek veya kadın eşinin de girmesini sağlamak,</p>

    <p>* Birbirlerine yolun huzur ve feyzini ve faydalarını anlatmak,</p>

    <p>* Erkek hanımına dersi bizzat kendi vermek, mürşidden veya halifesinden alıp getirip ona telkin etmek,</p>

    <p>* Çocukların İslâmî terbiyesi ile her gün meşgul olmak. DİN DERSLERİ kitabını beraber okumak, anlatmak,</p>

    <p>* Sohbet yararına halisane hizmet etmek,</p>

    <p>* Sohbette edinilen bilgiyi eve de aktarmak,</p>

    <p>* Çocukları sohbette bulundurmak ve hizmet ettirmek,</p>

    <p>* Evde dînî ve ahlâki bir kitaplık tesis etmek.</p>

    <p>(M. Abdullah Hani Adâp, Sh.:195)</p>

    

---

5 Kasım Pazar

    <p class="StilbalkAriallksatr063cm">BELAYA SABIR</p>

    <p>Belâ ve musibetlere maruz kalanın vazifesi de sabır ve rızadır. Bu metaneti gösterenlere Allah (c.c.):</p>

    <p><b>"Ancak sabredenlere ecirleri hesapsız ödenecektir."</b> (Ez-Zümer:10) kavli celîliyle âhiret nimetlerini bahşeyler.</p>

    <p>Cenab-ı Hak(c.c.) diğer bir âyette de:</p>

    <p><b>"Allah sabr (u sebat) edenleri sever."</b> (Al-i İmrân: 146) buyurmuştur.</p>

    <p>Kardeşim; bir ma'siyet işlediğinde bunu, Allah (c.c.)'ın adaleti gereği takdir buyurduğu bir kazası olarak gör­melisin. Lâkin o günaha dalan nefsini asla hoş karşıla­mayıp hemen dönüş yaparak mağfiret dilemelisin. (Sakın Kaderciler, Cebrîler ve Mu'tezileler gibi düşünme). Çünkü birinciler bunu Allah'ın adaletinin bir neticesi telâkki etmezler. İkinciler de kusuru nefislerinde ara­mazlar. Mu'tezileler ise tevbe yapmayan müminin bağışlanmayacağını ileri sürerler. Sen, günahla ibtilâ kılınmanı Allah'ın adaletinin icabı kabul edersen: <b>"Her şey Allah'tandır"</b> âyetinin hükmünü benimsemiş olur­sun. Günahın ardından hemen nefsini kınarsan:</p>

    <p><b>"Dediler Ey Rabbimiz, kendimize yazık ettik. Eğer bizi bağışlamaz, bizi esirgemezsen her halde (maddî ve manevî en büyük) zarara uğrayanlardan olacağız."</b> (El-A'raf: 23) diyen Adem ve Havva'nın mesleğine inti­sap etmiş olursun. Tevbe eder, Allah (c.c.)' dan yarlığanmanı dilersen:</p>

    <p><b>"...Rabbinizden mağfiret dileyin. Çünkü o, çok yarlıgayıcıdır"</b> (Nuh Sûresi:10) Hitab-ı izzetini, kendine şiar edinmiş olursun.</p>

    <p>Bil ki kazaya inartmayan, hayır ve şerrin takdirini Al­lah (c.c.)'tan bilmeyen bid'atçıdır.</p>

    <p>(Sevadü'l A'zam Sh. 19)</p>

    

---

6 Kasım Pazartesi

    <p class="StilbalkAriallksatr063cm">ÜSÂME BİN ZEYD</p>

    <p>Hazret-i Üsâme bin Zeyd bin Hâriset'ül-Kelbî (R.A) Ümmi-i Eymen (r. anhâ)'nın oğludur.</p>

    <p>Üsâme (R.A)'yi Resûlallah (S.A.V) Efendimiz pek se­verler idi. Hadîs-i Şerif de: <b>"Üsâme en sevdiğim insan­dır."</b> buyurmuşlardır. Nezd-i Resûlullah (S.A.V)'de Üsâme (R.A)'nin rifat-i meziline mebni Ashâb arasında, Hazret-i Resûlullah (S.A.V)'ın mahbûbu diye vasıflanıp yâd olunurdu.</p>

    <p>Hazret-i Ömer (R.A), oğlu Abdullah (R.A)'a iki bin i'tâ buyurmuş olduğu halde, Üsâme (R.A)'e beşbin i'ta bu­yurdu.</p>

    <p>Abdullah ibn-i Ömer (R.A) itiraz ederek; "<b>Hazret-i Resûlullah (S.A.V) ile şu kadar gazada beraber bulun­muş iken Üsâme'yi bana tercih ettiniz!"</b> demesi üzeri­ne Hazret-i Ömer (R.A): <b>"Üsâme Hazret-i Resûlullah (S.A.V)'a senden ve pederi Zeyd dahî senin pederinden daha sevgilidir!"</b> diye tevazu buyurmuşlardır.</p>

    <p>Buhârî'de mezkûrdur ki: Hazret-i Seyyid'ül-Enâm Aleyhisalâtü ve's-selâm Efendimiz Hazret-i Hasan (R.A) ve Üsâme (R.A)'yi beraber alarak birini bir dizlerine ve diğerini öbür dizlerine oturarak:</p>

    <p><b>"Yâ Rabb! Sen bunlardan razı ol zira ben bunları se­viyorum."</b> buyururlardı.</p>

    <p>***</p>

    <p>Hacc-ı Vedâ'da Arafat'dan Müzdelife'ye inerler iken, Resûlullah (S.A.V) Efendimiz Kusvâ nam develerine bi­nerek, Hazret-i Üsâme (R.A)'yi terkisine almışlar idi.</p>

    <p>Yüzleri siyahtı ve yassı burunlu idiler. Hicretin 58. se­nesinde Medine-i Münevvere'de vefat etmişlerdir (R.A).</p>

    <p>(Ashab-ı Kiram - Hz. R. M. Sâmi k.s.)</p>

    

---

7 Kasım Salı

    <p class="StilbalkAriallksatr063cm">İMAM EBU HANİFE (K.S.)</p>

    <p>Resûlullah (S.A.V) buyurdu:</p>

    <p class="c7">"Adem benimle fahr ederdi. Ben ise ümmetimden bir zat ile fahr ederim ki ismi Numan, künyesi Ebu Hanife'dir. O zat ümmetimin kandilidir."</p>

    <p><b>"Enbiyayı İzam (a.s.) hazarâtı benimle iftihar eder­lerdi. Ben ise Ebu Hanife ile iftihar ederim. Onu seven beni sevmiş, ona buğz eden bana buğz etmiş olur."</b> Ebu Hanife'nin bir kişide alacağı vardır. O mahalde bir şakirdi öldü. Ebu Hanife onun namazını edaya vardı. Hava da sıcak idi. Borç verdiği zatın duvarının gölgesi­ne oturmadı. Ebu Hanife borç verdiği zatın, duvarının gölgesine oturmadı; <b>"borçlunun duvarının gölgesinde oturur isem faizdir, haramdır."</b> dedi.</p>

    <p>Davud Tâî, yirmi yıl Ebu Hanife'ye şakirdlik etti. Bir gün ayağını uzattığını görmedim. Birgün halvette dedi ki:</p>

    <p>- Ya İmame'l-Müslimin! Burası halvettir. Ayağını uzatıp rahat etsen n'ola," dedim. Dedi ki: <b>"Edeb Allah Teâlâ katında makbuldür."</b> dedi.</p>

    <p>Birgün, İmam Ebu Hanife, Hz. Peygamber (S.A.V) Efendimizin ravzasına gelip selâm verdi:</p>

    <p><b>"</b><b>-</b> <b>Esselâmü aleyküm yâ Seyyide'l mürselin."</b></p>

    <p>Şu avazı işitti:</p>

    <p><b>"</b><b>-</b> <b>Ve aleykümüs-selâm yâ İmâm-ı Müslimin."</b></p>

    <p>İmam-ı Azam Ebu Hanife (k.s.) Hicretin 80 tarihinde doğmuş 150 tarihinde Bağdat'da âzim-i dâr-i cihan ol­muştur.</p>

    <p>(Tezkiretül Evliya)</p>

    

---

8 Kasım Çarşamba

    <p class="StilbalkAriallksatr063cm">KIYAMETTE İLK SORGU NAMAZDAN</p>

    <p>Hureys b. Kabîsa diyor ki: Medine-i Münevvere'ye geldim ve: "Allah'ım! Bana salih ve hayırlı bir sohbet arkadaşı müyesser kıl" diye dua ettim. Derken Ebu Hureyre (R.A)'nin meclisine oturdum ve kendisine "Ben Allah'a hayırlı bir arkadaş vermesi için dua etmiştim, (sizi ihsan eyledi) o halde bana Resul-i Ekrem (S.A.V)'den işittiğin bir hadis oku, umulur ki Allah Teâlâ onunla beni faydalandırır" dedim.</p>

    <p>Bunun üzerine Ebu Hureyre Resûlullah (S.A.V)'den işittiğini ifade ettiği şu hadisi anlattı:</p>

    <p class="c7">"Kıyamet gününde kulun, amelinden ilk önce hesaba çekileceği şey namazdır. Eğer namazı iyi, düzgün (noksansız) olursa o kimse artık felah bulmuş, muradına ermiş ve işini bitirip başarıya ulaşmıştır. Ve şayet (hiç kılmamakla veya farz, vacibleri noksan yapmış olmakla) namazı bozulmuş (noksan kılmış) olursa tamamen mahrum olmuş ve (her şeyini zayi ederek) hüsrana uğramıştır. Ve eğer farzlarından az bir şey noksan olursa Aziz ve Celil rabbimiz meleklerine buyurur ki: "Bakınız kulumun bir tatavvu' nafile namazı var mı?" Eğer varsa farzın noksanlan onunla ikmal edilir, sonra sair ameleri de bu minval üzre icra olunur."</p>

    <p>(Sünen-i Timizi, No: 413)</p>

    <p>***</p>

    <p>"Sabahleyin veya akşamleyin her hangi bir zamanda Allah (c.c.) yolunda (cihada çıkıp) yürüyüş, üzerine güneş doğup batan şeylerin hepsinden her veçhile hayırlıdır."</p>

    <p>(Buhari)</p>

    

---

9 Kasım Perşembe

    <p class="StilbalkAriallksatr063cm">RESULULLAH (S.A.V)'IN ŞEFAATİ</p>

    <p>Ebu Hureyre ve Huzeyfe (r.anhüm)'nin rivayet ettikle­ri hadis-i şerifte Resulullah (S.A.V):</p>

    <p class="c7">"Allah tebareke ve Teâlâ (kıyamet gününde) insan­lan bir yere toplayacak, mü'minler kendilerine cennet yakınlaştırılıncaya kadar ayakta duracaklar."</p>

    <p>O zaman, insanlar şefaat için, Adem, İbrahim, Musa ve İsa (Aleyhi's-Selam) hazretlerine müracaat edecekler. Bunların her biri: "Ben bu işin ehli değilim." diye bir sonrakine, havale edecekler.</p>

    <p>"Nihayet Muhammed (S.A.V)'e gelecekler. O hemen ayağa kalkacak, kendisine şefaat için izin verilecek. EMANET ile (SILA-İ) RAHİM gönderilerek sıratın sağ ve sol taraflarına duracaklar. Sonra sizin ilk kafileniz şimşek gibi, sırattan geçecek. Şimşeği hiç görmediniz mi? Göz kırpacak bir zamanda nasıl geçip dönüyor. Sonrakiler kuşların geçişi gibi ve insanların koşması gibi geçecekler. Onları böyle koşturan amelleri olacaktır.</p>

    <p>Peygamberiniz de sırat üzerinde durmuş:</p>

    <p class="c7">Yarabbi! Selamet ver, selamet! diyecek. Nihayet kul­ların amelleri aciz kalacak. Hatta öyle kimse gelecek ki, ancak sürünerek yürüyebilecek. Sıratın iki tarafın­da asılı çengeller olacak. Bunlar emr olunduklarını yakalamakla memurdurlar. Bakarsın bazı insanlar, tırmalanmış, kurtulmuş, bazdan da cehenneme atıl­mış olacak" buyurdular. Ebu Hüreyre'nin nefsi yed'i kudretinde olan Allah'a Yemin ederim ki cehennemin dibi yetmiş yıllık yol kadar derindir.</p>

    <p>(A. Davudoğlu, S. Müslim T. ve Şerhi c.2 sh.220)</p>

    

---

10 Kasım Cuma

    <p class="StilbalkAriallksatr063cm">İHLAS HAKKINDA</p>

    <p>Resulullah (S.A.V) Efendimiz, "Ameller(in kıymeti) ni­yetlere göredir. Herkesin niyet ettiği ne ise eline geçecek olan odur. Her kimin hicreti Allah ve Resalü'ne müte­veccih ise hicreti Allah ve Resulü'ne müntehidir; kimin de göçü bir dünyalık için veya bir kadınla nikahlanmak için yapılmış ise, onun göçü de hicretine neden olan şe­ye varır." buyurmuşlardır.</p>

    <p>(Buhari - Müslim)</p>

    <p>Başka bir hadiste de <b>"(Ba's günü) insanlar, (öldükle­rinde) bulundukları niyet üzere diriltilirler."</b></p>

    <p>Peygamberimiz (S.A.V) şöyle buyurmuşlardır: <b>"Hakk Teâlâ sizlerin ne cisimlerinize ve ne de şekil ve sureti­nize bakar; ancak kalblerine bakar."</b></p>

    <p>Peygamber Efendimiz (S.A.V) başka bir hadiste:<b>"Dün­yanın son günlerinde ümmetim üçe bölünecektir. Bunlardan bir kısmı Allah'a tam bir hulûs ile ibadette bulunacaklar, diğer bir kısmı riya ve yapmacık ibadet­te bulunacaklar, üçüncü bir kısmı ise insanları (istis­marla) soyup yemek için ibadette bulunacaklardır. Hak Teâlâ kendisine hulûs ile bağlanıp ibadet edenle­re: "Haydi Cennetliklerle Cennet'e gidin"diğer iki kısma veya zümreye de: "Siz de Cehennemliklerle Cehennem'e yürüyün" buyurur."</b> buyurmuşlardır.</p>

    <p>Amel ve niyetlerimizi her türlü leke ve kirden koru­masını, hatta ihlas sahibi olduğumuzun ve sevap kazan­dığımızın farkına varmaktan bile bizleri muhafaza et­mesini Allah (c.c.)'tan dilemeliyiz.</p>

    <p>(İmam-ı Şaranî, El-Uhudul Kubra Sh.: 38)</p>

    

---

11 Kasım Cumartesi

    <p class="StilbalkAriallksatr063cm">ŞAKK-I SADR HADİSESİ</p>

    <p>Bu hâdise, Peygamberimiz (S.A.V) dört beş yaşlarında iken vuku bulmuştur.</p>

    <p>Peygamberimiz (S.A.V)'in Sahabilerinden bazıları: <b>"Yâ Resûlallah! Bize, Kendinden biraz bahs et"</b> dediler.</p>

    <p>Peygamberimiz (S.A.V): "<b>Olur</b>!"</p>

    <p>"Ben, Atam İbrahim'in Duâsı'yım! İsa'nın, geleceğini müjdelediği Peygamber'im! Annem de, bana hâmile kaldığı zaman, rü'yasında, kendisine Şam köşklerini ay­dınlatıp gösteren bir Nûr'un kendisinden çıktığım gör­müştü. Ben, Sa'd b. Bekr'lerde emdirilip büyütüldüm. O sıralarda, Süt kardeşim ile birlikte evlerimizin arkasında kendimize aid küçük kuzuları yayıyorduk. Üzerlerinde ak elbise bulunan iki adam, içi, kar dolu altundan bir le­ğen ile yanıma geldi. Beni, tutup karnımı yardılar, kal­bimi, çıkardılar. Onu da yardılar. Kalbimin içinden kara ve pıhtılaşmış bir kan parçası çıkarıp attılar. Sonra, kal­bimi ve karnımı, o karla iyici yıkayıp temizlediler.</p>

    <p>Sonra da, onlardan birisi, arkadaşına:"O'nu, ümme­tinden on kişi ile tart!"dedi. Beni onlarla tarttı. Ben, yi­ne onlardan ağır geldim. "O'nu, ümmetinden yüz kişi ile tart!"dedi. Beni, onlarla tarttı. Ben, onlardanda ağır geldim. "O'nu, ümmetinden bin kişi ile tart!" dedi. Be­ni, onlarla tarttı. Ben onlardan da, ağır geldim. Bunun üzerine, <b>"Artık, O'nu, tartmayı bırak! Vallahi O'nu, bütün ümmetile bile tartacak nisan, yine, O, ağır gelir­dir!" dedi"</b> buyurdu.</p>

    <p>(M.A. Köksal, İslâm Tarihi)</p>

    

---

12 Kasım Pazar

    <p class="StilbalkAriallksatr063cm">VERİLEN NİMETE ŞÜKÜR</p>

    <p>"Bir gün son derece acıkmıştım. Yolda Ömer İbn-i Hattâb (R.A)'e kavuştum. Al-i İmrân Sûresinden bir âyet-i celîl okuyarak istifade etmekliğimi rica etdim. Fa­kat maksadım karnımı doyurmakdı. Fakat Hz. Ömer (R.A) anlamadı. Yanından ayrıldım, uzak gitmeden şiddetli açlıktan yüz üstü yere düşdüm. Bu baygınlık sıra­sında Resulullah (S.A.V) baş ucuma geldi. Bana:</p>

    <p><b>"</b><b>-</b> <b>Yâ Ebu Hureyre!"</b> diye seslendi. Ben de:</p>

    <p><b>"</b><b>-</b> <b>Buyur yâ Resûlallah! Lebbeyk ve sa'deyk"</b> dedim.</p>

    <p>Elimi tutdu, beni yerden kaldırdı. Hâlimi anladı, beni evine götürdü. Hemen büyük bir bardak süt içmemi emir buyurdu. İçtim. "- Tekrar iç yâ Ebu Hüreyre!" bu­yurdu. Bir bardak daha içtim. Sonra bir daha içmememi emretti, ben de tekrar içtim. Artık karnımın vaziyeti düzeldi, rahatlaşdım, burak gibi dümdüz oldum.</p>

    <p>Bir müddet sonra Ömer (R.A)'e kavuşdum. Başımdan geçen vak'ayı anlatarak:</p>

    <p><b>"Yâ Ömer! Cenâb-ı Allah benim karnımı doyurmağa senden daha lâyık Rasûl-i Ekrem'i me'mur etdi. Valla­hi ben senden bir âyet okumanı rica etmişdim, halbu­ki ben o âyeti senden daha düzgün okurdum."</b> dedi.</p>

    <p>(Hz. R. M. Sâmi (k.s.), ashab-ı Kiram (R.A), Sh.: 196)</p>

    <p>***</p>

    <p class="c7">AYET-İ KERİME</p>

    <p class="c7">"Bu Kur'ân insanlara bir açıklama, sakınanlara yol gösterme ve bir öğüttür."</p>

    <p>(Al-i İmran Sûresi: 138)</p>

    

---

13 Kasım Pazartesi

    <p class="StilbalkAriallksatr063cm">HALİFE ÖMER BİN ABDÜLAZİZ (R.A) HAZRETLERİ</p>

    <p>Annesi, Ömer bin Hattab (R.A)'ın oğlu Asım (R.A)'ın kızıdır. Halife olmadan önce de, halifeliği sırasında da kulluk yolunda ve istikametteydi. Her yönüyle Hülefâ-yı Râşidîn'e benzetilir. İmam-ı Şafi ve İmam-ı Süfyân-ı Sevrî (R.A) Ömer bin Abdülaziz (R.A)'i Hülefâyı Râşidîn'in beşincisi kabul ederler.</p>

    <p>Kendinden geçerek namaz kılarlardı.</p>

    <p>Mâlik bin Enes (R.A):</p>

    <p><b>"Ömer bin Abdülaziz (R.A) kıldırdığı namaz Hz. Peygamber (S.A.V)'in kıldırdığı namaza benziyordu."</b> derler.</p>

    <p>Halife olduktan sonra, öteki halifelerin bindikleri at­lara binmeyip kendi katırı ile yetindi. Saraya geldiğinde halı, kilim ve makatları kaldırttı. Hepsini sattırarak be­dellerini devlet hazinesine ekledi. Halife ailesinden olanların mülkiyetinde bulunan geniş toprakları da aynı gayeyle sattırmıştır. Şeriata uymayan ne varsa hepsini kaldırttı.</p>

    <p>Bir gün hizmetçilerden birini, saray mutfağında su ısıtırken gördü:</p>

    <p><b>"</b><b>-</b> <b>Devletin parası boş yere ve kişi faydasına harcan­mış, ödemen gerekir."</b> diyerek iki akçelik odun aldırtıp mutfak anbarına koydurtmuştur.</p>

    <p>Günün birinde bir kurdun koyun kaptığı duyuldu.</p>

    <p>Arif bir kişi:</p>

    <p><b>"</b><b>-</b> <b>Herhalde halife vefat etmiş olmalı."</b> dedi. Çok geç­medi halifenin vefat haberi duyuldu.</p>

    <p>Allah-ü Teâlâ hepsinin makamlarını Cennet kılsın ve bizleri de onların nurlu yollarından ayırmasın. Amin.</p>

    <p>(Bostanzâde Yahya Efendi, Tarih-i Sâf)</p>

    

---

14 Kasım Salı

    <p class="StilbalkAriallksatr063cm">HAYIR VE ŞERRE İNANMAK</p>

    <p>Bir mü'min, hayır ve şerrin Allah (c.c.)'ın takdiriyle meydana geldiğini hak bilmelidir. Çünkü Cibril aleyhisselâm Nebî (S.A.V) imanın ne olduğunu sordu­ğunda, Peygamberimiz (S.A.V)'e verdiği cevabın sonun­da şöyle demişti:</p>

    <p class="c7">"(İmanın diğer bir rüknü de) kadere, hayır ve şerrin Allahın verdiği güçle yapıldığına inanmandır."</p>

    <p>Bil ki hiçbir oluş ilâhî kaza dışında meydana gelemez, kul Allah (c.c.)'ın kazasını gideremez (önüne geçemez). Bununla beraber Allah (c.c.)'ın kazası insanların fiilleri lehinde bir delil olamaz, yani ilâhî kazaya itimadla dav­ranışlar yorumlanamaz. (Başka bir deyişle: Allah (c.c.) böyle takdir ettiği için ben yaptım yapmadım diye kişi kendini ma'zur gösteremez).</p>

    <p>Allah (c.c.)'ın kazasını inkâr ve reddetmek de küfür­dür. İşte bu iki prensip arasında yürümek (kadere) ima­nın tâ kendisidir.</p>

    <p>Kaderciler hayır ve şerrin insanın kendi elinde oldu­ğunu, bu sahada Allah (c.c.)'ın hiç bir esiri bulunmadığı­nı ileri sürerlerken; Cebrîler "hayır ve şerrin müsebbibi Allah (c.c.)'tır, kulun hiçbir fonksiyonu yoktur" diye id­dia ederler. İşte şu iki fırka bu ümmetin mecusileridir.</p>

    <p>Resulûllah(s.a.v) buyuruyor ki:</p>

    <p class="c7">"Gerçek mü'min şöyle diyen kişidir: Hayır ve şerri işlemek benden, bunu yapabilme gücünü verip yarat­mak da Allah (c.c.)dan."</p>

    <p>Hayır işlemek kulların fiillerindendir. Kulların fiilleri­ni takdir edip yaratan ise Allah (c.c)'tır.</p>

    <p>(Sevadü'l A'zam sh. 16 )</p>

    

---

15 Kasım Çarşamba

    <p class="StilbalkAriallksatr063cm">İMÂM-I RABBÂNİ AHMED FÂRUK SERHENDİ (K.S.)</p>

    <p>Ehl-i hakikat idi. Cedleri 28 bâtın sonra Hz.Ömer (R.A)'e varır.</p>

    <p>Muhakkik İmamı Süyuti "Cem'ul-Cevami" adlı ese­rinde sahih hadis'i şerifi olarak "Benim Ümmetim için­de "sıla" namında bir kimse olacakbr.Onun irşadı ve şe­faati ile nice nice insanlar Cennet'e girerler" maelindeki hadis-i şerifi nakleder. Sofiyye uleması "sıla" namını Ahmed Faruk Hazretlerine atfederler. (Sıla: Şeriatla tari­katı birleştiren mânasındadır)</p>

    <p>Müceddidin 7 iklimi birbirine mezceden dirayeti, bayü gedayı uzlaştıran firaseti çeşitli tarikat ve mezheple­rin te'lifindeki idaresi hülâsa yüce tevhid dininin türlü sebeplerle dağılmış sâliklerinin birleştirmesi, onun esas vazifelerindendir. Mü'minlerin ehli hak, ehli tevhid, ehli sünnet olarak birbirlerine yaklaşmaları, kaynaşmaları, birleşmeleri inandıkları imanın, mensup oldukları di­nin ve tuttukları yolun icabıdır.Âlemlere rahmet olarak gelen Peygamberimiz (S.A.V)'in iki cihanın saadetini sağlayan dini bütün insanlığa ve varlığa gereken değeri vermiş ve icaplara göre en hayırlı ve mes'ud düzeni kurmuştur. Müceddid İmam-ı Rabbani Ahmed Faruk Hazretleri de o yolu tutmuştur. Tefrikalara yol açan si­yasi, idari, zümrevi, ırki ve bölgevi düşünceleri bırktırmak, bu uğurda öne düşen hainleri ıslâh etmek âlemin huzuru için şarttır. Hazret de onu yaptı. İnsanları gön­lünden birbirine bağladı. Birliği kurdu. Birliği sağladı.</p>

    <p>(M. Hâni, Adâb Sh:144)</p>

    

---

16 Kasım Perşembe

    <p class="StilbalkAriallksatr063cm">HACC BİR GANİMETTİR</p>

    <p>Hacc, şartlarına haiz olan, her müslüman için pek mukaddes bir farizadır. Hacc, bedenî ve malî bir ibadettir. Hacc ibadeti, hem bedence olan sıhhat ve selametin, hem de malî varlığın bir şükran vazifesi demektir.</p>

    <p>Hacc, İslâm'ın senelik "<b>nedve</b>"sidir. İslâm âleminin doğusun­dan ve batısından nezih bir heyecan ile akın edip gelen onbinlerce dindaşın böyle mübarek bir mekânda toplanmaları, arala­rındaki din birliğini, din kardeşliğini, din sevgisini canlandır­maları ve dertleşerek, birbirinin halinden haberdar olarak, fikir alış-verişinde bulunmaları taktiri şayan büyük bir harekettir.</p>

    <p>Hacc, bir ganimettir. Bundan her müslüman istifade etmeye çalışmalıdır. Hacc bir nasib işidir. Nasibi olan gidebilir. Haccın fikri, içtimâ-i ve sıhhi faydaları pek çoktur. Haccını şuurlu bir şekilde, eda eden bir müslüman, bu sayede bir hayli bilgiler el­de eder. Sonra bu bilgilerle kendi muhitini aydınlatır.</p>

    <p>Haccın farz oluşundaki hikmet pek büyüktür. Hacc ibâdeti sayesinde, bütün müslümanlar birbirlerinden haberdar olurlar. Birbirlerinin dertlerini ve sevinçlerini paylaşırlar. Hacc ibadeti, müslümanların daha çok şuurlanmalarına, dinlerine daha azim­le sarılmalarına vesile olur. O mübarek yerlerin insana tesiri bir başkadır. Bir kerre giden bir daha gitmek ister. Orası onu çeker. Çünkü, haccın zevkine doyum olmaz . Hacca tekrar tekrar gi­denler kınanamaz. Zira İmam-ı Âzam (k.s.) Hz.'de ellibeşkerre hacca gitmiştir.</p>

    <p>Haccını eda eden bir mü'min anasından doğmuş gibi temizle­nir. Öldükten sonra dirilmiş gibi olur. Haccın tadını, tadmayanlar bilemez. Haccın feyiz ve bereketi çok değişiktir. Oranın kıymetini giden bilir.</p>

    <p>Hacc; müslümanlığın intişarına ve yükselmesine müteveccih­tir. Müslümanların maddî ve manevî sahalarda gelişmesini, ol­gunlaşmasını temin eder. Bu cihetle, bir müslüman eğer hiç hac­ca gitmediyse, gitmeğe çalışmalı, gitmemek için sudan sebepler uydurmamahdır. İnsan istediği bir şeyi nasıl planlayıp alabili­yorsa hacca niyetlenen de er yada geç hacca gitmeğe muvaffak olur. Sonra oraya önce niyetle gidilir. Nice parası olanlar gide­miyorlar. Fakat yeterli parası olmadığı halde gidenlere şahit oluyoruz.         </p>

    <p>(Ö. N. Bilmen, B. İslâm İlmihali,)</p>

    

---

17 Kasım Cuma

    <p class="StilbalkAriallksatr063cm">TEYEMMÜM</p>

    <p>Teyemmüm, lügatte kast manasındadır. Şer'i şerifte "su bulunmadığı veya bulunduğu halde kullanılmasına kudret bulunmadığı takdirde temiz olan toprak cinsin­den bir şey ile hadesi gidermek maksadıyla yapılan bir ameliyedir." Şöyle ki: <b>Abdestsiz olan veya gusl etmesi icap eden kimse, iki elini toprak cinsinden temiz bir şeye bir kere vurup bununla yüzünü mesheder. Sonra iki elini bir daha vurup bununla da dirseklerine kadar iki elini mesheder ve bu ameliyesi hadesi gidermek veya namaz kılmak veya taharetsiz sahih olmayan sari bir ibadette bulunmak niyetine mukarindir. İşte te­yemmümün mahiyeti bundan ibarettir.</b> O halde te­yemmümün farzları da bir niyyet ile iki meshden ibaret bulunmuş olur.</p>

    <p>Teyemmümün meş'ruiyeti, hicret-i Nebeviyye'nin be­şinci senesindedir. Şöyle ki: Hicret-i Seniye'nin beşinci senesi Şaban'ın ilk günlerinde Huzaa kabilesinin bir oy­mağı olan Beni Mustaleb Gazvesi'nde Resul-i Ekrem (S.A.V) ile bin kadar İslam Askeri susuz bir yerde gecelemişlerdi. Sabah namazını kılmak için abdest alacak su bulamadılar. Sabaha yakın,<b>"Yolculukta bulunup da su bulamazsanız temiz toprak ile teyemmüm ediniz"</b> mea­lindeki ayeti kerime nazil oldu. Teyemmüm ile namaz kılmalarına müsaade olundu. Eshab-ı Kiram çok sevin­di, teyemmüm ederek sabah namazını kıldılar.</p>

    <p>(B. İslam İlmihali, Ö. N. Bilmen, Sh.: 36)</p>

    

---

18 Kasım Cumartesi

    <p class="StilbalkAriallksatr063cm">ALLAH (C.C.) MEKANDAN MÜNEZZEHTİR</p>

    <p>Mü'min, Allah Teâlâ (c.c.)'ya mekân, gelmek gitmek ve mahlukların sıfatlarından herhangi bir sıfatı isnad et­memesi lazımdır. Çünkü tam iman, Allah Celle ve Alâ'yı bilip keyfiyetiyle uğraşmamaktır. Nitekim Hz. Allah (c.c.), İmran oğlu Musa (a.s.)'a şöyle buyurmuştu:</p>

    <p>"Ya Musa, benim ilah olduğumu bil, fakat kullara ne­reden rızık verdiğimi öğrenmeye kalkışma!"</p>

    <p>Bu hususta doğru görüş şudur: Kul, Cenab-ı Hakk (c.c.)'ın bir mekânda bulunmadığını, mekâna ihti­yacı olmadığını, Arşın onun kudretiyle ayakta durdu­ğunu bilecek, gidip gelme sıfatları kendisine izafe etme­yecek. Çünkü gitmek ve gelmek sıfatlar üç açıdan müta­laa edilir:</p>

    <p>1- İnsan, uzaktan göremediğini görebilmek için yakı­nına gider.</p>

    <p>2- Yapacağını uzaktan yapamayınca başarabilmek için o işin yanına gelir.</p>

    <p>3- Kişi, bir sesi duyamayınca o sese doğru yaklaşır. Allah (c.c.) hakkında böyle düşünmekse küfürdür. Ayet ve hadislerdeki müteşabih ifadelere gelince: Onlara ol­duğu gibi iman edip, tefsir ve te'vilden kaçınmak gere­kir. Çünkü müteşabihatı tefsir, insanı Ta'tîl mezhebine sokar ve bunun neticesinde de kişi bid'atçı olur. Binae­naleyh, müteşabih bir ayet gördüğünde onu Allah (c.c.)'a bırak. Tefsire yeltenme ki kurtuluşa eresin. Kaldı ki müteşabihin tefsirini öğrenmen farz değildir, farz olan olduğu gibi inanmandır.</p>

    <p>(Sevadü'l A'zam sh. 52)</p>

    

---

19 Kasım Pazar

    <p class="StilbalkAriallksatr063cm">TİCARET MALLARININ ZEKÂTLARI</p>

    <p>Her nev'i ticaret malları zekata tâbidir. Ticaret malları, uruz denilen meta, kumaş gibi her çeşit eşyadan olabile­ceği gibi buğday, arpa, pirinç gibi hububattan, demir, bakır, kalay gibi mevzunattan, koyun, deve, at gibi hayvanattan, hane, han, dükkan gibi akarattan da olabilir.</p>

    <p>Sene başlangıcında nisab'a (80.14 gr altın değeri) ulaşsan ticaret mallarının zekatı için sene nihayetindeki kıy­metlerine itibar olunur. Sene sonu değerine göre zekat verilir. Sene sonu değeri bulunduğu yerdeki piyasaya göre takdir edilir.</p>

    <p>Başlangıçta ticaret niyetiyle satın alınmamış olan bir mal, ileride satılmak üzre saklanırsa bu bir ticaret malı sayılmaz.</p>

    <p>Ticaret için; yani alıp satmak için olan akarların kira bedelleri de ticaret malı sayılır.</p>

    <p>Ölçülür, tartılır veya sayılır şeylerden olan bir ticaret malının kıymeti sene nihayetinden sonra artacak veya eksilecek olsa buna bakılmaz. Sene sonundaki kıymeti­ne göre zekât verilir.</p>

    <p>(Ö. N. Bilmen, İslam İlmihali, Sh.: 344)</p>

    <p class="StilbalkAriallksatr063cm">ZEKATI NE ZAMAN VERMELİYİZ?</p>

    <p>Her müslüman, malının nisap miktarının ne zaman geçtiğini bilemeyebilir. Bu münasebetle Hicri senenin belirli bir zamanını zekat için tayin etmelidir. Bu dav­ranış sünnettir. Resul-i Ekrem (S.A.V) Şaban ayını ta­yin etmiştir. Böylece müslümanların Ramazan'a daha kuvvetli ve huzur içerisinde girmesi sağlanmıştır.</p>

    <p> </p>

    

---

20 Kasım Pazartesi

    <p class="StilbalkAriallksatr063cm">RÜYETULLAH</p>

    <p>İnanan kimse, Cennettekilerin, zâtının künhü mahiye­tini kavramaksızın ve herhangi bir şeye benzetmeksizin Allah Teâlâ (c.c.) 'yı göreceklerine inanacak.</p>

    <p>Bil ki müminler Rablannı, Cennetten ayan-beyan gö­recekler. Ay, ondördüncü gecesinde zorluk çekilmeden müşahede olunduğu gibi;inananlar da Rablerine zah­metsizce bakacaklar.</p>

    <p>Rü'yet-i cemâli inkâr ederek: Allah (c.c.), basarla = baş gözüyle değil, basiret ile = Kalp gözüyle görülür diyen­ler sapık ve bid'atçıdır. Çünkü Cenab-ı Hak(c.c.):</p>

    <p><b>"İyi iş, güzel amel yapanlara, daha güzel iyilik, bir de ziyâde vardır."</b> buyurmuştur. (Yunus: 26)</p>

    <p>Peygamber sallallahu aleyhi ve sellemin - Ebû Bekir, Huzeyfe, Ebû Musa el-Eş'arî gibi - sahabileri ayette ge­çen: "Ziyâde'yi rü'yerullah ile yani cemâl-i ilâhiyye'ye bakmakla tefsir etmişlerdir. Allah Teâlâ (c.c.) buyuruyor:</p>

    <p><b>" Yüzler (vardır) o gün ter ü tazedir, Rablerini göre­cektir."</b> (Ey-Kıyame: 22,23)</p>

    <p>Peygamber sallallahu aleyhi ve sellem de bir hadisle­rinde şöyle buyuruyorlar:</p>

    <p class="c7">"Şu ayı ondördüncü gecesinde itişip kakışmaksızın (kolayca) nasıl görüyorsanız, Rabbinizi de üst üste yı­ğılmaya lüzum kalmadan rahatça göreceksiniz."</p>

    <p>Kendilerine güvenilir şahısların İbn Ömer radıyallahu anhümâ'dan naklen bize haber verdiklerine göre Sallal­lahu aleyhi ve sellem Efendimiz:</p>

    <p><b>"Cennette Allah (c.c.) nezdinde en şerefliniz, sabah-akşam O'nun yüzüne bakanınızdır."</b> buyurduktan sonra şu mealdeki ayeti okur: <b>"Yüzler (vardır) o gün ter ü tazedir, Rablerini görecektir."</b> (El-Kıyâme: 22,23)</p>

    <p>(Sevad ü'l A'zam sf. 36)</p>

    

---

21 Kasım Salı

    <p class="StilbalkAriallksatr063cm">TAHARETİN ADABI</p>

    <p>* Ayakta su katiyetle dökülmemeli, <b>Resûlullah (S.A.V): Ayakta su dökündüm diyen yalan söyler"</b> şek­lindeki Hz. Aişe (r.anha) Hadis'ini hatırlayalım.</p>

    <p>* Yıkandığı yerde su dökmemek, <b>"Umum vesveseler bundandır."</b></p>

    <p>* "Def-i hacet için gidilen yere, Allah ve Peygamber ismi yazılı bir şey yanında olduğu halde gitmemek.</p>

    <p>* Hacet için, oturmadan evvel tehâret maddesini (su­yu) hazırlamak.</p>

    <p>* Mesaneyi tamamen boşaltmak için iyice beklemek ve sonra öksürmek, ayakları kımıldatmak, oylukları sı­kıştırmak, tenasül uzvunu sıvamak, gibi mutadı olan hareketler yaparak necis şeylerin giderilmesi gerekir ki buna istibra denir.</p>

    <p>* Sidiğin tamâmiyle kesildiğine kanaat geldikten sonra istinca yapılmalıdır. Zira, sidik yaşlılığının damla­ması abdestin sıhhatine mânidir.</p>

    <p>* Bu hususta fazla ifrata varmak ve vesveseye düş­mek de zararlıdır. Resûlullah (S.A.V) bunun için "<b>şey­tandandır</b> " demişlerdir.</p>

    <p>* İstincada temizliğe fazla dikkat edip bevil ve sâire eseri bırakmamaya istinka denilir.</p>

    <p>***</p>

    <p>İstincadan sonra ayağa kalkmadan, temiz bir bez par­çası ile kurulanıp bedendeki kullanılmış suyu mümkün mertebe azaltmalıdır. Bir Hadis-i Şerifte <b>"Sidikten pek korununuz, çünkü kabrin bütün azabı ondandır"</b> buyurulmuştur.</p>

    

---

26 Kasım Pazar

    <p class="StilbalkAriallksatr063cm">SULTAN ALPARSLAN HAZRETLERİ</p>

    <p>Adüddevle İzzeddin Ebû Sücâ Sultan Alparslan Mehmed demekle ün salmıştır. Bağdat halifesi, hil'atlar gön­derip sultanlığını onaylamıştı. Tedbirli, cömert ve zeki bir sultandı. Adalete düşkünlüğü ile ayrıca meşhurdur. Mukaddes gazaları, cihadları dillere destandır. Akıllı­dır, tedbirleriyle ülkeyi ve fethettiği yerleri güven ve ba­yındırlığa kavuşturmuştur.</p>

    <p>1071 Malazgirt Zaferi İslâm ve dünya tarihinde bir dönüm noktasıdır. Haçlılar elbirliği edip müslüman ül­kelerine hücuma geçmişlerdi. Halife, durumu Alpars­lan'a duyurdu. Alparslan kendisinden beş kat daha faz­la olan bu haçlı ordusunu hezimete uğrattı. Başkumandanlarını esir aldı. Fakat ellibin altın başvergisi zengin hazinelerini de elde ederek serbest bıraktı.</p>

    <p>Veziri, Nizamülmülk yüksek düşünceli, bilgili, tedbir­li, adaletsever bir devlet adamıydı. Nizamülmülk'e, dü­rüstlüğünün ve yöneticilikteki başarısının bir sonucu olarak Bağdat'ta sultan denilirdi. Tarihte de <b>«Nizamiye Medresesi»</b> diye anılan medresenin müessisidir.</p>

    <p>***</p>

    <p>Alparslan'ın hükümdarlık süresi dokuz yıldır Sultan Alparslan'ın İslâm'a olan en büyük hizmeti <b>«Ehl-i Sün­net Akaidi»</b> ni muhafaza ve müdafaya çalışmasıdır. Bu yüzden Sultan Alparslan İsmailiye mezhebinin kurucu­su Hasan Sabbah'ın müridlerinden Yusuf adlı bir kalenin kumandanı tarafından şehid edilmiştir.</p>

    <p>(Bostanzade Yahya Efendi Tarih-i Sâf)</p>

    

---

27 Kasım Pazartesi

    <p class="StilbalkAriallksatr063cm">KAN DOLAŞIMININ KEŞFİ</p>

    <p>Tıp ilmi tarihinde en önemli buluşlardan biri kan do­laşımının keşfidir. Bu keşfin önemli olduğu kadar sahip çıkanda çok olmuş Kan dolaşımının William Harvey ta­rafından bulunduğu fikrinin yanında, kılcal borucukların-damarların da batılılar tarafından keşfedildiği biz­deki tercüme kitap ve makalelerde de mevcuttur.</p>

    <p>Halbuki büyük İslâm Türk âlimi İbni Sina "Kanun"unda aynen; <b>"..Kilus (Cyhme) arpa suyuna benzer koyu­ca bir sıvıdır. Onun ince ve hafif kısımları mide ve barsaktan emilir. Emilim İnce barsaktaki mesentezi-um venâlarmdan olur. Keylus buradan v.portae dalla­rı ile karaciğer içine kıl gibi ince damarlar; kopillerle yayılır ve sonra onlar ile anastomoz yaparak karaciğe­rin dışbükey yüzünden çıkan kılcal damarların dalları ile birleşir. Bu anastomoz yapan damarlar o kadar in­cedir ki, kan bunlardan geçebilmek için çevresinden vücuda alınan suyu massedir. Bu suyun pek az miktarı doğruca işe yarar büyük çoğunluğu ise gerekli besin maddelerinin bu kılcal damarcıklardan geçirilip kul­lanılması için kullanılır."</b> diye yazmıştır.</p>

    <p>Kan dolaşımının keşfi meselesi üzerinde değişik ilim adamları fikirlerinde de kan dolaşımı keşfinin tam manâsıyla İbni Sina nın öğrencisi sayılan İslam âlimi İbni En Nefis (Öl. 1289. Şam) olduğu görüşünde birleş­mektedirler.</p>

    <p>(Bilim Tarihinde Keşiflerin İçyüzü Sh. 84)</p>

    

---

28 Kasım Salı

    <p class="StilbalkAriallksatr063cm">ŞEHÂDET</p>

    <p>Fıkıh ıstılahında şehâdet: Bir kimsenin bir şahısta olan hakkını isbat için şehâdet lafzıyla hakimin huzurunda ve davalının karşısında doğru olarak verilen haberdir. Şehâdetin sahih olmasının şartı; şahitlik yapacak kimsa şehâdet edeceği şeyi gözüyle görmesi lazımdır.</p>

    <p>Zan ve tahmin yoluyla şahidlik yapılmaz. Zira Hadis-i Şerifte <b>"Bir hâdiseyi güneş gibi gördüğün zaman, şahitlik yap, aksi takdirde şahidlik yapma!"</b> buyurulmuştur.</p>

    <p>Bir kimse bir hadiseyi görüp ondan başka hadiseyi gören bulunmayarak, onun şehâdeti yüklenmesi belir­lenmiş olduğu takdirde, o hadisenin şahidliğini yüklen­mesi mutlaka lazımdır. Böyle bir şehâdeti yüklendikten sonra şahitlik yapması için çağrıldığı zaman şahidlik yapması farz olur. Çünkü Allah (c.c.) <b>"Şahidler, şahid­lik yapmak için çağrıldıktan zaman bundan kaçınma­sınlar."</b></p>

    <p>Görüp, öğrendiğiniz bir şeyi gizlemeyiniz. Şahidlik için çağrılırsanız, ona dair hakimin huzurunda şahidlik yapınız. Kim şahidliği gizlerse hakikat şudur ki O'nun kalbi bir günahkardır, kalbin günahkar olması günahla­rın en büyüğüdür."</p>

    <p>Eğer bir hadiseyi belirli kişiler görüp, onlardan başka şahid bulunmazsa onların şahidlik yapmaları farzdır.</p>

    <p>Hadiselerle ilgili olan şahidliği gizlemek eftaldir. Zira Hadis-i şerifte <b>"Kim bir müslümanm kusurunu örterse, Allah'da onun dünya ve ahirette kusurunu örter."</b> buyurulmuştur.</p>

    <p>Hırsızlık hadisesinde efdal olan, <b>"Falan şahıs çaldı"</b> demeyip "<b>aldı</b>" demektir. Zira "Aldı"demek örtmek vardır.</p>

    <p>(Mültekâ Terc. C.2, sh.114)</p>

    

---

29 Kasım Çarşamba

    <p class="StilbalkAriallksatr063cm">KİBRİN VE KİBİRLENMENİN 12 ALÂMETİ</p>

    <p>1- Nefsinin, benliğinin büyüklüğünü duymak için halkın, önünde kalkmasından, el pençe durup hürmet etmesinden hoşlanmak,</p>

    <p>2- Arkasından birini yürütmedikçe bir yere gitme­mek,</p>

    <p>3- Kendi yakınlarından başkasının, meclisinde bu­lunmamasını istemek,</p>

    <p>4- Konuştuğu kimselerden doğruyu söyleyeni kabul etmemek,</p>

    <p>5- Hatasını kabullenmeyip, gösterene teşekkür et­memek,</p>

    <p>6- Hasta ve illetli kimselerle oturmaktan kaçınmak ve onlara gitmemek,</p>

    <p>7- Zenginlerin davetine gidip, fakirlerinkine gitme­mek,</p>

    <p>8- Gerektiğinde, kendi evinin işlerini yapmaktan utanmak,</p>

    <p>9- Evinin ihtiyaçlarını pazardan temin edip götürmemek,</p>

    <p>10- Akraba ve dostlarının çarşıdaki işlerini yapmak­tan utanmak, bilhassa kaba ve kirletici eşyayı alıp eliyle götürmemek,</p>

    <p>11- Gerek yürür ve gerekse bir meclise girip oturur­ken, başkasının önüne geçmesinin veya kendisinden üs­tün oturmasının ağrına gitmesi ve bu hale dayanamaması,</p>

    <p>12- Kaba ve yamalı elbise giymemektir. Kemal yolu­na girenlerin sermayesi zillet ve alçak gönüllülüktür.</p>

    <p>Bir kulun vazifesi şudur: Evvelâ kibri kalbinden sö­küp atsın ve kimseye kibir ve gurur satmasın.</p>

    <p>(Marifetname, C. 2, Sh: 52)</p>

    

---

30 Kasım Perşembe

    <p class="StilbalkAriallksatr063cm">MÜDERRİS VE MEDRESE</p>

    <p>Medrese, XI. asır sonlarında Selçuklular'ın kurduğu ve geliştirdiği bir müessesedir. Osmanlı devletinde de esas öğrenim müessesesidir. Yüksek medreseler belirli şehirlerde idi (İstanbul, Kahire, Edirne, Bursa, Bağdat, Şam, Halep, Konya). Orta dereceli medrese ise her şehir ve kasabada mevcuddu. İmtihanla sınıf atlanırdı. Bir yılda birden fazla sınıf atlamakta mümkündü. İstan­bul'da bilhassa Süleymâniye ve Fâtih yüksek medrese­lerinin diplomaları "İstanbul rûüsu" çok makbul idi.</p>

    <p>Hangi derecede olursa olsun medrese muallimine "<b>müderris</b>" denir. Üniversitede ise "<b>Müderris</b>"<b>"Ordi­naryüs Profesör"</b> karşılığı kullanılmıştır. (Muallim=Pro­fesör, muallim muâvini=doçent).</p>

    <p>İlk ciddî medreseleri Osmanlı ülkesinde 1330'da İznik ve az sonra Bursa'da Orhan Gazi açtı. 1400'den önce Bursa medresesi çok gelişti, tıp dâhil yüksek ilimler okutuyordu. 1453'de Fâtih, Fâtih medresesini kurdu ki İstanbul Üniversitesi'nin çekirdeğidir. Sonra Kanuni, Süleymâniye medresesini de kurdu. İstanbul'da başka yüksek medreseler de vardı.</p>

    <p>Fâtih medresesi 300 odalı, 70 kubbeli mutfaklı, 300 hizmetkârlı idi. <b>"Sahn-ı Semân"</b> denen 8 fakültesi var­dı. En büyük müderris Süleymâniye medresesi rektörü olan <b>"darülhadîs müderrisi"</b> idi. İmparatorlukta daha büyük müderris yoktu. Aylık maaşı bugünkü rayiçle 20.000 dolar kadardı. (Hammer, VI. 256-7)</p>

    <p>(Osmanlı Tarihi, Y. Öztuna)</p>

    

---

1 Aralık Cuma

    <p class="StilbalkAriallksatr063cm">NESL-İ OSMANİ</p>

    <p>Belki bu devleti kuranlar, cihan tarihinin en haş­metli ve en büyük hükümdarlarıdır. Onlar, en kudretli saltanata, yeryüzünün en geniş ülkelerine sahiptir. Bahtları, kısmetleri ve talihleri açıktır. Çok hayır yapar­lar, çok ihsanda bulunurlar. Saltanatlarının şevketine son yoktur. En keskin kılıç, en sivri ve delici mızrak on­lardadır. Servet, mal, mülk, asker ve silâh bakımından yeryüzünde birincidirler. Te'sir ve kuvvetleri eşsizdir. En iyi yolu takib ederler, görüşleri doğru ve aydındır. Doğu'nun ve Batı'nın, karaların ve denizlerin efendisi, Mekke ve Medine'nin hamisi onlardır. Allah onları, Sü­leyman Âleyhisselâm'dan sonra hiç kimseye nasib ol­mayan bir şevketle şereflendirmiştir. Bu devletin hü­kümdarları, selefleri olan hükümdarlara, devletlere ve onlann halkına zulüm ve kötülük ederek yükselmemişlerdir. Hiçbir haksızlık etmemişlerdir. Daima adaletle davranmışlardır. Ülkelerinin büyük kısmını kafirlerden, zalimlerden fethetmişlerdir. Kılıçlarının hakkı, mızrak­larının meyvesi olarak bu devleti kurmuş ve büyütmüş­lerdir. Ne hazıra konmuşlar, ne de kimsenin hakkını yi­yerek saltanata geçmişlerdir. Saltanat tahtını boş bul­muşlar, ancak onlar doldurmuşlardır. Yeryüzüne bu va­sıfta başka bir hanedan gelmemiştir.</p>

    <p>(Müneccimbaşı Ahmet Dede)</p>

    <p>***</p>

    <p class="c7">"Sizin en seçkinleriniz, ahlâk bakımından en gü­zel olanlannızdır."</p>

    <p>(Ahlak Hadisleri Cilt 1)</p>

    

---

2 Aralık Cumartesi

    <p class="StilbalkAriallksatr063cm">HZ. BİLÂL-İ HABEŞİ (R.A)</p>

    <p>Hz. Bilâl, şedidü'l-üdme (Pek esmer), hafif pek uzun boylu ve kuru yüzlü imişler. Mekke'de doğmuş­tur, aslen Habeşistanlı'dır. 63 yaşında Şam'da, Hicrî 20 tarihinde vefat etmiştir.</p>

    <p>Köle iken ilân-ı İslâm ile müşriklerin eza ve işken­celerine sabr u tehammül eden ashâb-ı ibtilâdandır. Hz. Ebû Bekr Sıddıyk (R.A) kendisini kölelikten kurtararak azad eylemiştir. Ve ondan sonra Bilâl (R.A) Nebiyy-i Ek­rem (S.A.V) Efendimizin hizmetine devam etmiştir.</p>

    <p>En evvel ezan okuyan ve ikâmet getiren bu zat-ı âlî-kadr'dir. Gerçi Ezan Abdullah ibn-î Zeyd el-Ensarî (R.A)'nin rü'yalarıyla meşru buyurulmuşsa da Hz. Bilâl (R.A) daha güzel sesli olduğu için emr-i Nebi ile ezanı Bilâl-i Habeşi (R.A) okumuştur.</p>

    <p>Hz. Bilâl (R.A), tulû-i fecirden evvel seheri bir ezan okuyarak Ashabı teheccüde uyandırır ve sabah ezanını vakt-i duhûlünde İbn-i Ümm-i Mektûm (R.A) okurdu. Sefer-i Hümâyûn vukuunda Hz. Bilâl (R.A) sefere gider ve Hz. İbn-i ümm-i Mektûm (R.A) da Medine'de kalırdı. Hz. Bilâl (R.A) Bedir'de ve bütün meşâhid-i seniyyede bulunmuştur.</p>

    <p>Sabah ezanında ''Namaz uykudan hayırlıdır" cümlesini Hz. Bilâl (R.A) ilâveten okumuştur. Nebiyyi Ekrem (S.A.V) Efendimizin irtihâli üzerine Hz. Bilâl (R.A) bir daha ezan okuyamamış, Hz. Ömer (R.A)'in Suriye'yi teşriflerinde bir defa ezan okuyup hem kendi ağlamış ve hem halkı ağlatmıştır.</p>

    <p>(Ashab-ı Kiram-Hz. Ramazanoğlu M. Sâmi (k.s))</p>

    

---

3 Aralık Pazar

    <p class="StilbalkAriallksatr063cm">ALLAH (C.C.) İÇİN DOST OLMAK</p>

    <p>Kıyamet Günü'nde iki kişi hesaba çekilir. Her ikisi de azaba müstehak olurlar. Meğer bunlar dünyada da dostluk ederlermiş. Bunlara azap ile emrolunan melek­ler, kendilerini Cehennem'e götürmek isteyince, birisi der ki:</p>

    <p>- Ya Rab! Bizler, dünyada birbirimizle dostluk ederdik. Şimdi, ikimiz de azaba müstehak olduk. Yine senin hüküm ve fermanını yerine getirmek için, dostu­mun günahını da benim üzerime yükle. Onun için de ben azap olunayım, dostum Cennet'e girsin.</p>

    <p>Cenab-ı Hak buyurur ki:</p>

    <p>- Sen bunca aczine rağmen, gücün yettiği kadar mürüvvet gösterdin. Benim keremime lâyık olan odur ki, ben de her ikinizi de affettim.</p>

    <p>(Sofuzade Seyyid Hasan Hulûsi, Mecmau'l Adab, sh.: 223)</p>

    <p>***</p>

    <p>Bir kimsede üç şey bulunursa iman zevkini tatmış olur. Her şeyden çok Allah (c.c.) ve Resulü (S.A.V)'nü sevmek, bir kimseyi yalnız Allah (c.c.) için sevmek, Al­lah (c.c.) O'nu küfürden kurtardıktan sonra küfre dön­mekten ateşe atılacakmış gibi korkmak.</p>

    <p>(Hadis-i Şerif, S. Buharî, 1, sh.: 32)</p>

    <p>***</p>

    <p class="c7">Öğretilmezse bu Kur'ân, bu lisan,</p>

    <p class="c7">Sevdirilmezse bu millet, bu vatan;</p>

    <p class="c7">Köy, şehir, dağ tepe her yer ma'mur,</p>

    <p class="c7">Her şeyin mihveri vicdan ve şuur,</p>

    <p class="c7">O cihanın, nasıl etmez insan,</p>

    <p class="c7">Din'ü imanına, rûhan meyelân.</p>

    <p>(F. Şemsi İnan, Hak. sh.: 257)</p>

    

---

4 Aralık Pazartesi

    <p class="StilbalkAriallksatr063cm">ÖLÜ YARATILMIŞ OLDUĞU AYNI TOPRAĞA GÖMÜLÜR</p>

    <p>Hakim-i Tirmizî şöyle rivayet etmiştir:</p>

    <p>"Resûl-i Ekrem (S.A.V) Efendimiz Medine'nin bazı kenar taraflarında dolaşmak üzere yanımıza çıkmıştı. Derken kazılmakta olan bir kabir gördü de o tarafa yö­neldi ve kabrin başında durup:</p>

    <p>- <b>Bu kabir kime aittir?</b> diye sordu. Oradakiler:</p>

    <p>- Habeşli bir adama aittir, dediler. Bunun üzerine Allah'ın Resulü (S.A.V):</p>

    <p>- <b>La ilahe illallah = Allah'tan başka hiç bir hak ilâh yoktur. O zat yaratıldığı toprağına gömülmek için kendi arazisinden (buraya) gönderilmiştir, buyurdu."</b></p>

    <p>Resûlullah (S.A.V) şöyle buyurmuştur:</p>

    <p class="c7">"- Birinizin herhangi bir yerde ecelinin gelmesi mukadder olduğu zaman bir ihtiyaç bu kulu oraya bağlayıp sebat ettirir. O zat kendisi için takdir edilen­lerin en sonuna ulaşınca Allah Teâlâ onu bu yerde ve­fat ettirir. Kıyamet gününde (Allah Teâlâ (c.c.) onu di­riltince) yer:</p>

    <p class="c7">- Yâ Rab! İşte bana emanet ettiğin budur, der."</p>

    <p>İlim adamları (r. anhüm). "Bir kulun yolculuğa çı­kacağı zaman haksız olarak zulümle iktisap ettiği malla­rı çıkarması, bütün borçlarını ödemesi ve mal dolayısıyla üzerinde bulunan hakların ödenmesini vasiyet etmesi müstehap olur. Zira o kimse bu seferinden dönebilecek mi, yoksa dönemeyecek mi? bilemez" derlerdi.</p>

    <p>(Ölüm-Kıyamet-Ahiret, Sh.: 88)</p>

    

---

5 Aralık Salı

    <p class="StilbalkAriallksatr063cm">HALİFE HZ. ÖMER (R.A)</p>

    <p>Bir kıtlık zamanında bir deve boğazlanıp, Medine fukarasına ulaştırıldı. Hâdim'de o devenin iyi etlisin­den alıp Hâlife için bir hoş yemek pişirmişti. İftar zamanında huzuruna getirince,</p>

    <p>- <b>"Bu neredendir?"</b> diye suâl etti. Hadim de:</p>

    <p>- <b>"Yâ Emîr'el-Mü'minin! Dünkü boğazlanan de­venin etindendir."</b> deyince, mütegâyyir olup ağlayarak dedi ki:</p>

    <p>-<b>"Vay benim gibi valiye ki, fukaraya etin kemi­ğini ulaştırıp, kendisi için iyisini alıkorlar. Yâ Hadim! Bir daha böyle etme. Bu taamı kaldır, fukaradan ehl ü iyâli olan bir kimsenin evine götür, yesinler ve bana yine evvelki gibi taam getirin. Halîfeye ayda bir kere et yemek kifayet eder."</b></p>

    <p>Hâdim de eti, sofrası ile, bir ehl-i beyte ulaştırdı. Sonra, âdet üzere Hâdim'in getirdiği kuruca ekmek ile, bir miktar zeytin yağını ekmeğine katık edip hamd eyledi.</p>

    <p>***</p>

    <p class="c7">"Cenâb-ı Hakk, Arefe gününde meleklerine karşı, bütün insanlarla öğündü. Ömer İbn-i Hattab ile husûsi olarak mubahat etti (öğündü). Gökte bulunan her melek, Ömer'e hürmet eder ve yeryüzünde bulu­nan şeytan ise muhakkak Ömer'den kaçar."</p>

    <p>(İbn-i Abbas (R.A))</p>

    <p>***</p>

    <p><b>"Eğer azâb inseydi, ancak İbn-i Hattab kurtulur­du."</b> (Künûz'dan)</p>

    

---

6 Aralık Çarşamba

    <p class="StilbalkAriallksatr063cm">SÜNNETE TABİ OLMAK</p>

    <p>Bütün sözlerimizde, işlerimizde ve inançlarımızda Sünnet-i Muhammediyye'ye tâbi olacağız.</p>

    <p>Şayet bizler herhangi bir iş hakkında kitab ve sünne­tin ne dediğini, icma ve kıyasın ne olduğunu bilmiyor­sak o işi yapıp yapmama hususunda tevakkuf ederiz, sonra bakarız: Eğer bazı bilginler o işi güzel görüyorsa Resûlullah (S.A.V)'tan izin alarak (huzur-u manevisine sığınarak) -o bilginlerin sözlerini yerine getirmek için- o işi yapanz. Bu işi o kadar incelememizin nedeni, şeriatı mutahharada bir bidatin çıkmaması içindir. Aksi takdir­de bizler de sapıklık içinde bulunan kendini kaybetmiş imamlardan oluruz.</p>

    <p>Hakk Teâlâ ve Resulü (S.A.V) hiç bir vakit bid'at sahipleriyle mücâlesede bulunmaz. Bu gibiler ancak kendileri gibi bid'at sahibi bilgin veya cahillerle oturup kalkarlar.</p>

    <p>Peygamberimiz (S.A.V) <b>"Kim ki iyi ve helâl yiyip sünnetle amel ederse, çevresindeki insanlara (komşu­larına) emniyet telkin ederse o kişi Cennet'e girer"</b> buyurmuşlardır.</p>

    <p>Yine bir hadiste: <b>"Ümmetimin fesada düştüğü bir za­manda sünnetime bağlı kalıp sıkı sıkıya sarılanlara yüz şehidin ecir ve sevabı vardır"</b> buyuruluyor.</p>

    <p>Hz Ömer (R.A) Efendimiz Kabe-i Muazzama'daki (Hacerul Esved)'i öper ve şöyle der: "Biliyorum ki Sen zararı ve faydası olmayan bir taşsın; (S.A.V) Efendimi­zin seni öptüğünü görmeseydim, ben de seni öpmezdim." </p>

    <p>(El-Uhûdül Kübrâ, İmam-ı Şarani, Sh.: 45)</p>

    

---

7 Aralık Perşembe

    <p class="StilbalkAriallksatr063cm">PEYGAMBERİMİZ (S.A.V)'İN UHUD'DAKİ HİTABESİNDEN</p>

    <p class="c7">"Ey insanlar! Eğer, azlık olan kişilere, düşmanla çar­pışmak güç gelir, onlar da sabr ve gayret gösterirse, Allah onları ferahlığa çıkanr. Çünkü Allah kendisine itaat eden kişilerledir. Amellerinize, cihad'a sabr ve sebatla başlayınız. Allah'ın size bu hususta va'd etmiş olduğu mükafatı isteyiniz. Allah'ın sevmediği şeyler­le uğraşanlara ne yardım, ne de zafer ihsan olunur.</p>

    <p class="c7">Emin olunuz ki, kim haram üzerinde direnirse, Al­lah onu Peygamberinin arasını ayırır, ilgisini keser. Şüphesiz Ruhul'emin, kalbime şunu ilham etti ki: Hiç bir kimse, rızkını eksiksiz olarak almadıkça, ölmez. Öyle ise, Rabbiniz olan Allah (c.c.)'dan korkunuz da rızkınızı en güzel şekilde helalinden arayınız. Rızkı­nız gecikirse, onu Rabbinize karşı gelerek meşru olmayan yollardan aramağa kalkışmayınız.</p>

    <p class="c7">Ben, size helâl ve haram olanları açıkladım. İkisi arasında helâl mı, haram mı belli olmayan bir takım şüpheli şeyler vardır ki, Allah (c.c.)'a sığınan kişiler­den başka, onları çok kimseler bilmezler. Her kim, on­ları bırakırsa, ırz ve namusunu, dilini korumuş olur. Kim de onların içine düşerse, beylik koru etrafında davarlarını otlatan bir çoban gibi yasak bölgeye dal­mış olur.</p>

    <p class="c7">Haberiniz olsun ki, korusu olmayan hükümdar yok­tur. Allah (c.c.)'ın korusu da haram kıldığı şeylerdir. Allah (c.c.)'dan selâm ve selâmetler dilerim sizlere."</p>

    <p>(M. A. Köksal-İ.Tarihi, C.3, Sh.: 83)</p>

    

---

8 Aralık Cuma

    <p class="StilbalkAriallksatr063cm">GAYEMİZ ALLAH'DIR</p>

    <p>Şunu hepimiz biliriz ki geçirdiğimiz hastalıklar insan için o derece üzücü olmuyor da, bir dostumuzdan işitti­ğimiz kötü bir söz bizim için daha fazla üzücü oluyor. Bu bakımdan ruha yapılan azap, cesede yapılan azaptan çok daha fazla mühimdir.</p>

    <p>Hal böyle olunca mü'min'in vazifesi ruhunu aslına dönmekten mahrum etmemektir. Bu da ancak, ebedî âlemin sonsuzluğu yanında göz açıp kapayıncaya kadar çok kısa olan dünya hayatını Allah (c.c.)'ın istediği şe­kilde tamamlamakla mümkündür.</p>

    <p>Müslüman hedefini doğru tayin etmelidir. Hedefe gi­decek yolu, vasıtaları iyi tesbit etmelidir. Müslüman İslâm'ı insanlığın huzuru ve refahı için değil Allah (c.c.) rızâsını kazanmak için istemelidir.</p>

    <p>Müslümanın hedefi cennet de değildir. Cennet'in sa­hibi Cenâb-ı Hakk (c.c.)'dır. Cennet'in köşklerinin, hurilerinin, meyvelerinin, bahçelerinin sahibini görme­dikten sonra ne derece kıymeti olacaktır?</p>

    <p>Allah (c.c.) dostlarından Yunus Emre bunu ne güzel ifade etmiştir:</p>

    <p class="c7">"Cennet, cennet dedikleri,</p>

    <p class="c7">Üçbeş köşkle, üçbeş huri</p>

    <p class="c7">İsteyene ver sen onu</p>

    <p class="c7">Bana seni gerek seni."</p>

    <p>"Rabbinin Kitabından sana ve vahyolurdu ise, Onu oku! O'nun sözlerini değiştirebilecek (bir kuvvet) yok­tur. Sen de, asla, Ondan başka bir sığınak bulamazsın "</p>

    <p>(El-Kehf Sûresi, Ayet: 27)</p>

    

---

9 Aralık Cumartesi

    <p class="StilbalkAriallksatr063cm">EBU EYYÛB EL ENSÂRÎ (R.A)</p>

    <p>Hâlid İbn-i Zeyd (R.A), Neccâr oğullarından "Ebû Eyyûb" künyesiyle mâruf bir sahâbî-i celîldir. Akabe Bey'atında bulundu. Bedir, Uhud, Hendek harblerine katıldı. Bey'atü'r Rıdvan ve bir çok mühim vak'alara iş­tirak etti. Kendisi gayet şec'i, sabırlı, takva sahibi, cihâdı seven bir zât idi. Emevîler devrine kadar yaşadı. Medine'de sakin iken, Şam'a göçtü. <b>"Konstantiniyye Seferi"</b>ne mücâhid olarak katıldı.</p>

    <p>Ebû Eyyûb (R.A), Ensâr'dan ilik ihtida edip en evvel müslüman olanlardandır. Peygamber (S.A.V) Efendimiz'in Medine'ye hicretinde, kimin evinde kalacağı bi­linmiyordu, nihayet "<b>Kusvâ</b>"nâmındaki devesiyle Medine'nin sokaklarından geçerken, kimin evinin önünden geçse: "- buyrunuz yâ Resûlallah" diye her­kes davet ediyor, devesinin yularından tutup yolundan döndürmeğe çalışıyorlardı. Peygamber (S.A.V): "- Ona dokunmayınız, o me'mûrdur, Allah tarafından me'mûr olduğu yere gidiyor, durun bakalım nereye gidecek" buyuruyordu. Deve evvelâ gitti. Mâlik bin Necâr'ın evinin önündeki boş arsaya çöktü ki, kabr-i saadet'in olduğu yerdir. Lâkin orada dâhi durmayıp kalk­tı. Ve tavus gibi süzülerek gitti. Halid bin Zeyd Ebû Ey­yûb el-Ensarî (R.A)'nin nurlu evinin kapısı önüne geldi ve Allah'ın izniyle oraya çöktü. Hicrette Peygamber (S.A.V) Efendimiz bu evde altı ay kadar ikâmet buyur­muşlardır. Ebû Eyyûb (R.A) ömrü boyunca siret-i Ahmediyye ve Sünnet-i Seniyye-i Muhammediyye dâiresinde yücelmiş ve feyiz almıştır.</p>

    <p>(Ashab-ı Kiram-Hz. Ramazanoğlu M. Sâmi (k.s.)</p>

    

---

10 Aralık Pazar

    <p class="StilbalkAriallksatr063cm">HAŞİR GÜNÜ ÜMMETİ MUHAMMED (S.A.V)</p>

    <p>Muaz bin Cebel (R.A) şöyle demiştir:</p>

    <p>- Ben Resûlullah (S.A.V) Efendimize, Allah Teâlâ'nın şu:</p>

    <p><b>"Sûra üfürüldüğü günde hepiniz bölük bölük (mah­şer yerine) geleceksiniz."</b> (Nebe: 18) mealindeki sözün­den sordum. Akabinde Resûl-i Ekrem (S.A.V)'in (müba­rek) gözlerinden yaş dökülüverdi. Sonra Allah'ın Resulü (S.A.V):</p>

    <p>- Ey Muaz, vallahi sen büyük bir şeyden sordun. Ümmetimden insanlar ayrı ayrı on sınıf olarak hasre­dilecek ki, Allah Teâlâ onları Müslüman topluluğun­dan ayıracak ve suretlerini, şekillerini değiştirecektir.</p>

    <p>Hadis-i Şerifte bildirilen bu on sınıf şunlardı:</p>

    <p>1. Maymun şeklinde olanlar, koğuculuk edenler,</p>

    <p>2. Domuz suretinde olanlar haram ve gayri meşru kazanç yiyenlerdir.</p>

    <p>3. Başlarını ve yüzlerini yere çevirip elleri üzerinde mahşer yerine gelenler, faizciler.</p>

    <p>4. Kör olarak haşredilenler, hükmünde haksız zâlimlerdir.</p>

    <p>5. Sağır ve dilsiz hasredilenler amelleri ile gururlanan kimselerdir.</p>

    <p>6. Göğüsleri üzerine sarkmış olduğu halde dillerini sa­kız gibi çiğneyen kimseler de, sözleri fiillerine uymayan (âlimler ve) kıssacılardır.</p>

    <p>7. Elleri ve ayakları kesilmiş olarak haşredilenler komşularına eziyet edenlerdir.</p>

    <p>8. Ateşten hurma dallarına asılmış olarak hasredilenler, insanları zalim hükümdarlara ihbar eden müzevir kişi­ler ve dalkavuklardır.</p>

    <p>9. Mundar leşten daha pis ve da­ha iğrenç kokarak haşredilenler, şehvet ve lezzetlerle oyalanıp zekâtlarını vermeyenlerdir.</p>

    <p>10. Katrandan elbi­se giyenler de kibirli olan, kendini beğenen ve büyüklenen ahalidir. (Ölüm-Kıyamet-Ahiret, Sh.:150-151)</p>

    

---

11 Aralık Pazartesi

    <p class="StilbalkAriallksatr063cm">ALLAH'TAN BAŞKASINA TAPMAK</p>

    <p>Hâtim-i Tâi'nin oğlu "<b>Adiy</b>"demiştir ki, Resûlullah (S.A.V)'a geldim, boynumda altından bir salip (hac) var­dı. (Adiy o zaman henüz nasraniyyet (Hıristiyanlık) di­ninden idi) Resûlullah (S.A.V) Sure-i Berâe'yi okuyordu. <b>"Ya Adiyy! şu boynundaki seseni at,"</b> buyurdu. Ben de attım Resûlullah (S.A.V) <b>"İttehazû ehbârahüm ve ruhbânehüm erbâben min dûnillâhi"</b> kavli ilâhisine geldi. <b>"Yâ Resûlallah (S.A.V) onlara ibadet etmezlerdi" dedim. Aleyhisselâtü ve's-Selâm buyurdu ki: Allah'ın helal kıldığını haram ederler, sizde haram tanımaz mıydınız? Allah'ın haram kıldığına helal derler siz de helal saymaz mıydınız?"</b> bende evet dedim. <b>"İşte o on­lara ibadettir"</b> buyurdu.</p>

    <p>Bu rivayetler şunu isbat eder ki;herhangi birini rab it­tihaz etmiş olmak için O'na behemehal "rab"namını vermiş olmak şart değildir. Allah (c.c.)'ın emrine muva­fık veya muhalif olduğunu hiç hesaba almayarak onun emrine iteat etmek ve alelhusus ahkama müteallik olan hususlarda onu vâzil ahkam ve hukuk (hak ve hüküm koyucu belirtici) gibi tanıyıp da o ne söyler ve emrederse hak oluverir gibi farz etmek ona iteatla Allah (c.c.)'ın emr-ü hükmüne muhalefet evyelem onu Allah (c.c.)'tan başka rab ittihaz eylemek ona tapmak demektir.</p>

    <p>(Hak Dini Kur'ân Dili, C. 4, Sh.: 2489)</p>

    <p>***</p>

    <p><b>"Mescidler şüphesiz Allah'ındır. O halde, Allah ile birlikte kimseye yalvarmayın (ve kulluk etmeyin)."</b> (el-Cinn: 18)</p>

    

---

12 Aralık Salı

    <p class="StilbalkAriallksatr063cm">KUL İÇİN HAYIR DUA ETMEK</p>

    <p>Hz. Ali (R.A), Peygamberimiz (S.A.V)'den rivayet edi­yor:</p>

    <p>"Allah-û Teâlâ İbrahim (a.s.)'e yer ve gökleri göster­diği vakit, İbrahim (a.s.) Allah (c.c.)'a karşı isyan etmek­te olan birini gördü. Ve Allah (c.c.)'a onu helak etmesi için dua etti. Allah-û Teâlâ onu helak etti. Başka bir âsiyi gördü. Onun için de beddua etti. O da helak oldu. Diğer başka bir isyankârı gördü, onun da helak olması­nı diledi, o da helak etti. Başka bir âsiyi gördü. Onun için de beddua etti. O da helak oldu. Diğer başka bir isyankârı gördü. Onun da helak olmasını diledi, o da helak oldu. Böylece birkaç kişi helak edildi. Bunun üze­rine Cenâb-ı Hakk, İbrahim (a.s.)'a şöyle vahiy buyur­du:</p>

    <p>- Ey İbrahim! Muhakkak sen duası müstecâb bir kimsesin! Kullarımın helaki için bana dua etme! Zîrâ onların benim yanımda üç hususiyetleri vardır</p>

    <p>1-Kul, yaptıklarına ya tevbe eder, bende tevbesini kabul ederim.</p>

    <p>2-Veya onun zürriyetinden beni zikredecek bir nesil çıkar,</p>

    <p>3-Veyahutta kıyamet gününde istersem onu affe­derim, istersem cezalandırırım."</p>

    <p>(Hz. R. M. Sâmi (k.s.), Hz. İbrahim, Sh.: 30-31)</p>

    <p>***</p>

    <p>Bir müslümanın diğer müslümana karşı beş vazifesi vardır</p>

    <p>- Selâmı yaymak,</p>

    <p>- Hastayı ziyaret etmek,</p>

    <p>- Cenazesinin arkasından yürümek,</p>

    <p>- Davete icabet etmek,</p>

    <p>- Aksırana <b>"Allah merhamet etsin"</b> demektir.</p>

    <p>(Riyaz-üs Salihin, C. 2)</p>

    

---

13 Aralık Çarşamba

    <p class="StilbalkAriallksatr063cm">KAZA UMRESİ</p>

    <p>Hudeybiye'de Kureyş ile imzalanan Muahede'nin bir maddesinde Resûlullah (S.A.V)'in mahiyeti ile gelip, Ka­be'yi ziyaret edeceği, silahsız gidileceği, kınında olmak üzere kılıç alınabileceği, üç günden fazla kalınamayaca­ğı kararlaştırılmıştır. Resûlullah (S.A.V) umre için Mek­ke'ye gitmeye karar verdi. Bir yıl önce Hudeybiye'de bulunan müslümanların hazırlanmalarını emir buyur­dular.</p>

    <p>Ayrıca kadın ve çocuklar da iştirak ettiler. Kadın ve çocuklar hariç olmak üzere 2000 kişi hazır bulunmuş­tur. Bu umre bir sulha ve muâbede hükmü kazasına müstenid olduğu için <b>"Umret'ül kaza"</b> denilmiştir.</p>

    <p>Yedi senelik bir fasıladan sonra vatana kavuşmak işti­yakı kalblerinde çok derin idi. Mekke'ye umumî bir sürür ile girildi.</p>

    <p>Resûlullah (S.A.V) Mekke'ye gelince, Ashab (R.A)'le beraber Kabe'yi üç kerre koşa koşa ve omuzlarını silke silke tavaf etmiştir. Yine Safa ile Merve arasında süratli sa'y etmelerini Ashab'ına emretmiştir.</p>

    <p>Abdullah İbn-i Ebu Evfa (R.A)'den rivayete göre Resûlullah (S.A.V) kaza umresini ifâ ederken Beyt-i Şe­rifi tavaf edip Makâm-ı İbrahim'in arkasında namaz kılmıştır.</p>

    <p>Resûlullah (S.A.V) Kabe'ye geldiğinde, Kabe'nin içeri­sine girmemiş ve Mekke'de üç günden fazla ikâmete izin vermemiştir. Çünkü Hudeybiye Musahâhanamesinde buna dair bir madde yoktu ve Kabe'nin içe­risinde putlar vardı.</p>

    <p>(Hz. Osman ve Ali (r.a.)-Hz. R. M.Sâmi (k.s.))</p>

    

---

14 Aralık Perşembe

    <p class="StilbalkAriallksatr063cm">İMAMETLİKTE HAFİF OLMAK</p>

    <p>Ebû Hureyre (R.A)'den Resûlullah (S.A.V) şöyle bu­yurmuştur: <b>"Biriniz cemaata imam olduğu vakit na­mazı hafif kıldırsın! Çünkü onlann içinde yaşlı olan­lar bulunduğu gibi zayıf olanları da vardır. Yalnız ba­şına kıldığı zaman namazını dilediği kadar uzatsın."</b></p>

    <p>Bir adam Resûlullah (S.A.V)'e gelerek: <b>"Ben filanca­nın bize namazı uzun kıldırması sebebi ile sabah na­mazına gelemiyorum"</b> dedi. Ben Peygamber (S.A.V)'in hiç bir mev'izada o günkü gazabından daha şiddetli ga­zaba geldiğini görmedim. Bunun üzerine şöyle buyur­dular:</p>

    <p class="c7">"Ey cemaat hakikaten içinizde nefret ettirenler var! (Bundan böyle) hanginiz cemaata imam olursa namazı hafif kıldırsın! Çünkü arkasında yaşlı ve zayıflarla ih­tiyaç sahipleri vardır."</p>

    <p>***</p>

    <p class="StilbalkAriallksatr063cm">HADİSTEN ÇIKARILAN HÜKÜMLER</p>

    <p>1. Nevevi'nin beyanına göre imamın âdeti namazı çok uzatmak olduğu bilinirse ona cemaat olmamak ca­izdir.</p>

    <p>2. Şikayet makamında bir kimse filan ve falan gibi sözlerle kinaye sureti ile zikredebilir.</p>

    <p>3. Din hususunda kılmak caizdir.</p>

    <p>4. Bir kimse haram değil mekruhu bile irtikab etse ona bu yaptığından dolayı inkar ve ihtarda bulunmak caizdir.</p>

    <p>5. Cemaat razı olmadığı vakit namazı uzun kıldıran imamı sözle tâ'zir caizdir.</p>

    <p>6. Namazı hafif kıldırmak gerekir.</p>

    <p>(Sahih-i Müslim Şerhi, C. 3, Sh.: 1440)</p>

    

---

15 Aralık Cuma

    <p class="StilbalkAriallksatr063cm">NÜBÜVVET, NEBİ VE RESUL</p>

    <p><b>Nübüvvet</b>: Akıl sahibi kulların, üzerlerindeki dünya ve âhiret işleri hakkında, Allah ile kulları arasında yapı­lan elçilik demektir.</p>

    <p><b>Nebi</b>: Kendisine, melek tarafından vahy veya kalbine ilham olunan, ya da sâlih rü'yâ ile uyarılan zât demek­tir.</p>

    <p><b>Resul</b>: İse, Resul olması, haysiyetiyle, Nübüvvet vah­yinin fevkında özel bir vahy ile üstün kılınmış olan ve kendisine Cebrail (a.s.)'in, Allah (c.c.) tarafından özel olarak indirdiği kitab ile vahy etmiş olduğu, yüce Allah (c.c.)'ın hükümlerinin, halka, tebliğ etmek üzere gönderdiği kâmil insan demektir.</p>

    <p>Bunun için <b>"Her Resul</b> <b>Nebi'dir,</b> <b>fakat, her Nebî, Resul değildir"</b> denilmiştir.</p>

    <p>Nebîlik ve Resullük, Allah (c.c.) vergisi olup bunu. Yüce Allah (c.c.)'ın kullarından, dilediğine ve lâyık ola­nına verdiği de Kur'ân-ı Kerîm'de şöyle açıklanır.</p>

    <p><b>"Bir Vahy ile veya bir perde arkasından, yahud bir elçi (melek) gönderip te -kendi izniyle- dileyeceğini, vahy etmesi olmaksızın, Allah'ın hiç bir beşere kelam söylemesi vaki olmamıştır. Şüphesiz ki o çok yücedir, mutlak hüküm ve hikmet sahibidir. İşte biz, sana da, böylece, emrimizden bir ruh (Kur'ân)'ı vahy ettik... Şüphesiz ki sen, muhakkak, doğru bir yolun Rehber­liğini yapıyorsun."</b> (Şura: 51-52)</p>

    <p>(İslam Tarihi, A. Köksal, Sh.:7-8)</p>

    

---

16 Aralık Cumartesi

    <p class="StilbalkAriallksatr063cm">İYİLİKLE EMREDEN KİMSENİN VASIFLARI</p>

    <p>Bir emir ve nehyin ruhlara tesir edebilmesi için bu va­zifeyi ifaya çalışan zat, şu beş vasfı haiz olmalıdır.</p>

    <p>1) Bilgi sahibi bulunmalıdır. Çünkü bilgisiz kimse bu irşat vazifesini yapamaz. Kaş yapayım derken göz çıka­rır.</p>

    <p>2) Söylediği şey ile kendisi de âmil bulunmalıdır. De­diğini bizzat yaşamalı, yaşama gayreti üzre bulunmalı­dır. Aksi takdirde "Niçin yapmadığınız şeyi söylersi­niz!" takdirine maruz kalır.</p>

    <p>3) Bütün sözleriyle sadece Allah (c.c.)'ın rızasını, müslümanların yükselmelerini gözetmelidir. Bunu gaye bil­melidir.</p>

    <p>4) Muhatapları hakkında şefkat göstermeli, irşat vazi­fesini rıfk ile mülayemetle yapmalıdır. Sevdirmeli nefret ettirmemelidir.</p>

    <p>5) Sabr ile, hilm ile muttasıf olmak; hiddetten, şiddet­ten kaçınmalıdır.</p>

    <p>Şunu da ilâve edelim ki; avamdan bulunan kimsele­rin ilim ve irfâniyle şöhret bulmuş zatlara emir ve nehiyde bulunmaları muvafık değildir. Böyle bir hareket, edepsizlik sayılır. Kendi haklarında bilmeksizin bir za­rara sebep olabilir.         </p>

    <p>(İslâm İlmihali Ö. N. B., Sh.:429)</p>

    <p>***</p>

    <p>Ey İnananlar! Toplantılarda, size <b>"Yer açın"</b> denince yer açın ki Allah da size genişlik versin; "<b>Kalkın</b>"denil­diği zaman hemen kalkın ki Allah içinizden inanmış olanları ve kendilerine ilim verilenleri derecelerle yük­seltsin. Allah işlediklerinizden haberdardır.</p>

    <p>(Mücadele: 11)</p>

    

---

17 Aralık Pazar

    <p class="StilbalkAriallksatr063cm">UHUD MUSİBETİNİN RABBANİ HİKMET VE FAYDALARI</p>

    <p>1. Allah ve Resulünün emirlerine boyun eğmemenin iyi bir sonuç vermeyeceği, okçuların, yerlerini bırakma­ları gibi bir yasağı işlemelerinin, gerçekleşen bir zaferi, nasıl mağlûbiyete ve felâkete çevirebileceği Müslüman­lara açıkça gösterilmiştir.</p>

    <p>2. Ötedenberi hemen her Peygamber, insanları doğru yola çağırır ve çıkarırken türlü mihnet ve meşâkkatlara uğramış, fakat, neticede muvaffak olmuştur.</p>

    <p>Peygamberler, başından sonuna kadar dâima İlâhi yardıma mazhar olsalardı, herkes, onlara zaruri olarak boyun eğerlerdi. Böyle olunca da, kimin gerçekten Mü'min, kimin münafık olduğu ayırd edilemezdi.</p>

    <p>3. Yüce Allah, Cennette hazırladığı yüksek makam ve dereceleri, ibâdet ve tâatle erişemiyecek Mü'min kulla­rını bazı ibtilâ ve mihnetlerle eriştirmeyi dilemiştir.</p>

    <p>4. Yüce Allah, sevdiği kullarını, Evliya mertebelerinin en yükseği olan Şehidlikle nasiblendirmiş ve şereflendirmiştir.</p>

    <p>5. Yüce Allah, Velî kullan olan Mü'minlere, kâfirlerin, kâfirlik, azgınlık ve taşkınlıklarını göstermelerine mey­dan vermekte, Mü'minler günahlarından temizlemeyi,<br />
    kâfirlerin de, köklerini kazımayı murad etmiştir.</p>

    <p>(M. Asım Köksal, İslâm Tarihi, C, 10)</p>

    

---

20 Aralık Çarşamba

    <p class="StilbalkAriallksatr063cm">İŞLERİNİ ŞEYTANIN TAVSİYELERİNE GÖRE YAPANLAR</p>

    <p>Bedir harbi sırasında, Kinane şeyhlerinden Sûraka bin Mâlik (R.A) bir fırka süvari ile Kureyş ordusuna gelip:<b>"Ben sizinle beraberim"</b> diye onlara cesaret vermiş, an­cak Allah-ü Teâlâ'nın gönderdiği melekler ordusunu görünce, askerlerini alıp savuşmuş ve onun savuşup gitmesi Kureyş taifesini vehmû telâşa düşürmüştür. Halbuki Şûrakâ bin Mâlik suretinde görünen gerçekte şeytan ve avanesi idi.</p>

    <p>Enfal sûresinin 48. âyetinde Allah-û Teâlâ şöyle buyu­ruyor:</p>

    <p><b>"Zikredin şol zamanı ki, o zamanda şeytan amelleri­ni kâfirlere tezyin etti (süsledi). Ve size gâlib olacak bugün nasdan kimse yoktur ve elbette ben size yardımcıyım"</b> dedi. Vakta ki İslâm ve kâfir askerleri birbir­lerini görüp muharebeye tutuşacağı zaman şeytan arka­sına döndü ve dedi ki: Ben size refik (arkadaş) olamam, zira sizden ve amelinizden beriyim ve ben sizin görme­diğiniz şeyleri görüyorum, binaenaleyh teşriki mesâi edemem. Çünki ben Allah'dan korkarım; tahkik (haki­katte) Allah'ın azabı şiddetlidir.</p>

    <p>(Hz. R. M.Sami (k.s.) Bedir Gazvesi)</p>

    <p>***</p>

    <p class="c7">Üç şey gözün nurunu arttırır:</p>

    <p>1- Kâ'be-i Muazzama'ya bakmak,</p>

    <p>2- Kur'ân-ı Kerim'e bakmak,</p>

    <p>3- Anne ve babanın yüzüne bakmak.</p>

    <p>(Dört Büyük Halife, Sh. 296)</p>

    

---

21 Aralık Perşembe

    <p class="StilbalkAriallksatr063cm">OSMANLI'DA IRKIYET ANLAYIŞI (VEYA AZINLIK MES'ELESİ)</p>

    <p>Yıldız Sarayı'nda bir Türk bahçıvanı;"Pis Türk" diye azarlayan bir Arnavut tüfekçi subayının sözünü pence­reden duyup başını uzatarak: "Ben de Türk'üm" diye II. Abdülhamid Han'ın karşısında subayın ödü kop­muştur.</p>

    <p>Fakat azınlıklar dengesi çok iyi kurulmuştur. Mesele ihtişam akabinde halledilmiş ve sonraki asırlarda bu dengeyi muhafaza edebilmek artık o kadar kolay değil­di. Bunun son büyük üstadı II. Abdülhamid Han idi. Hissen Türk milliyetçisi olduğu halde, o derece zeki bir politika takıyb etmişti ki, Türk kadar Arap, Arnavüd, Kürd, Abaza, Boşnak, Pomak, Giritli, Çeçen, Lengi, gibi gayn Türk Müslüman kavimleri de -herbiri ayrı ayrı si­yaset uygulayarak- şahsına ve devlete bağlamıştı.</p>

    <p>Binaenaleyh, bazen ileri sürüldüğü gibi Osmanlı İm­paratorluğu Türklüğün kaynadığı bir kazan değil, Türk­lüğün kaynattığı bir kazandır. Böyle bir kazan, Atlan­tik'le Hazar arasında kaynatılabilmiş ve bugünkü varlı­ğımızı sağlamıştır. Gene böyle bir kazan, bugünkü Menc'le Ağrı dağı arasındaki asgari sınırlı Türkiye'de asla kaynatılamamaktadır.</p>

    <p>(Büyük Türkiye Tarihi-Yılmaz Öztuna)</p>

    <p>***</p>

    <p class="c7">MEVLÂNÂ C. RÛMÎ DİYOR Kİ</p>

    <p class="c7">"Bir lokmadan sen, hased, tuzak, cehalet ve gaflet husule geldiğini görürsen, onun haram olduğunu anla."</p>

    

---

22 Aralık Cuma

    <p class="StilbalkAriallksatr063cm">SELÂM</p>

    <p>Hz. Ömer (R.A)'in bildirdiğine göre: Hz. Ebu bekir, bir gün, bir cemâatin yanına uğramış, onlara (esselâmü aleyküm!) diyerek selâm vermiş, onlar da (Esselâmü aleyküm ve rahmetullâh!) demişler.</p>

    <p>Bunun üzerine, Hz, Ebu Bekir (Esselâmü aleyküm ve rahmetullâh) demiş.</p>

    <p>Onlar da (Esselâmü aleyküm ve rahmetullâhi ve berekâtüh!) diyerek selâm alınca, Hz. Ebu Bekir: <b>"Bu gün, halk, selâm faziletinde bize çok üstün geldiler!"</b> demiştir.</p>

    <p class="c7">Selâmı Verecek ve Alacak Olanlar</p>

    <p>İslâm Selamlaşma âdabına göre:</p>

    <p>Binitli bulunan, yaya olana, yaya olan, oturana, az, ço­ğa, küçük olan, büyük olana, geçip gitmekte olan, otura­na önce selâm verir.</p>

    <p>Selâm alanın da, veren gibi, ecri vardır.</p>

    <p>Selâm almayana bir şey yoktur.</p>

    <p>İki yaya bir araya geldikleri zaman, onlardan, selâm vermekte erken davranan, üstünlüğü sağlamış olur.</p>

    <p>Peygamberimiz (S.A.V): <b>"İnsanların, Allah yanında en makbul olanları, selâmı, önce verenlerdir."</b> buyur­muştur.</p>

    <p>(Ebu Dâvud-Sünen, C. 2, Sh.:641).</p>

    <p>Selâm vermek, nafile bir ibâdettir. Verilen selâmı almak ise, farzdır.</p>

    <p>(İslâm Tarihi-M. Asım Koksal)</p>

    

---

23 Aralık Cumartesi

    <p class="StilbalkAriallksatr063cm">DOĞRULUK KURTULUŞTUR</p>

    <p>Bağdad'da iki kişi kavga ediyorlardı. Yenileceğini an­layan birisi kaçmaktan başka çare bulamadı. Hasmı da elindeki kılına ile ardından onu kovalamaya başladı. Hızla giderken, bir şeyhe rastlayan mazlum can korku­suyla:</p>

    <p>- Aman ya şeyh kurtar!, diyerek şeyhten yardım iste­di. Şeyh de kendisine:</p>

    <p>- Dergâhın içinde büyük bir su küpü şeyhten yardım istedi. Şeyh de kendisine:</p>

    <p>- Dergâhın içinde büyük bir su küpü var. İçine gir ve saklan, dedi.</p>

    <p>Kendisini kovalayan zalim, valin kılınç peşinden gelip şeyhe aradığı adamı sordu. Şeyh ona:</p>

    <p>- Hasmın geldi. Benden yardım istedi. İçeride su kü­pünün içindedir, dedi. Adam içeri girip tarif edilen yeri buldu. Baktı ki yıllardır sanki içine su konmamış, ağzı örümcek ağlarıyla kaplıydı. Hemen geri dönerek:</p>

    <p>- Ya şeyh! Senin maksadın beni oyalamak mı? deyip hızla oradan uzaklaştı. Korkuyla küpün içinden çıkan mazlum:</p>

    <p>- Az kaldı beni bulup öldürecekti, deyince şeyh ken­disine:</p>

    <p>- Evet, büyük bir tehlike atlattım. Fakat benim doğru söylemem dolayısıyle Cenâb-ı Hak sana kurtuluş ihsan etti. Zira doğruluk kurtuluştur, buyurdu.</p>

    <p>(Mecmau'l Adab, Sh.: 300)</p>

    <p class="c7">***</p>

    <p><b>"Cennet ehli Cennet'e kılsız, tüysüz, yaratılıştan sürmeli, otuz veya otuzüç yaşın çocukları olarak gire­ceklerdir."</b>(Tirmizî: 318)</p>

    

---

24 Aralık Pazar

    <p class="StilbalkAriallksatr063cm">HZ. HASAN VE HÜSEYİN (R.A,) CENNET GENÇLERİNİN EFENDİSİDİR</p>

    <p>Hz. Hasan ile Hz. Hüseyin (R.A), Hz. Ali (k.v.)'nin, Resûlullah (S.A.V)'ın kızı Hz. Fâtıma (R.A)'dan olan iki evlâdıdır. Hz. Hasan (R.A) zehirlenmek suretiyle, Hz. Hüseyin (R.A) da Kerbelâ'da şehid edilmiştir.</p>

    <p>Hz. Resûlullah (S.A.V) buyuruyor:</p>

    <p><b>"Bir melek semadan birinci defa olarak bana gelip selâm verdi. Hasan ile Hüseyin Cennet ehlinin gençle­rinin, tazelerinin efendileridir. Fâtımatüzzehra da Cennet ehli kadınlarının hanımefendisi olduğunu ba­na müjdeledi."</b> (Camiussağir)</p>

    <p class="c7">"Ehl-i Beyt'in meyanında en ziyade sevdiğim Hasan ile Hüseyin'dir."</p>

    <p><b>"Hz. Hasan ile Hz. Hüseyin'i seven tahkika beni sevmiş, onlara buğuz eden muhakkak bana buğz et­miş olur."</b> (K. İrfan)</p>

    <p>Hz. Hasan (R.A), Hicretin üçüncü senesi Ramazan ayında doğup, 49 senesinde Medîne-i Münevvere'de 46 yaşlarında zehirlenmiş olarak merhum olmuşlardır.</p>

    <p>Hz. Hüseyin (R.A) de Hicret'in dördüncü senesi Şaban ayında doğup 60 senesi Muharrem'in onuncu aşure gü­nünde Irak'da Fırat nehrine yakın Kerbelâ mevkiinde 56 yaşlarına karîb oldukları halde maktülen merhum ol­muşlardır. Mâhiyeti çoluk çocukla beraber 72 nüfus idi.</p>

    <p>Resûlullah (S.A.V), Hz. Hüseyin (R.A) için: "(Hz. Hüse­yin'e işaretle) <b>şu oğlum Kerbelâ denilen arz-ı Irak'da katolunur. Her kim orada hâzır bulunursa ona yardım etsin."</b> (Rumuz, C. 3)            </p>

    <p>(A. Kiram (R.A), Sh.: 229)</p>

    

---

25 Aralık Pazartesi

    <p class="StilbalkAriallksatr063cm">İMAM-I GAZALİ (Rh. A) HAZRETLERİ</p>

    <p>Hicri 450. Miladi 1058 tarihinde Horasan'ın Tuş vilâyetinin Gazali köyünde doğdu. Küçük yaşta babası­nın da tavsiyesi üzerine medreseye intisab ederek zahiri ve batini bir çok ilimleri tahsil etmiş, az zamanda yükselerek cihanşümul bir şöhret sahibi olmuştur. Nizâmülmülk tarafından Bağdat'taki (Nizamiye) med­resesine müderris tayin edilmiştir. Günden güne şöhret ve haşmetinden hoşlanmadığı için hacc niyetiyle ayrıl­mıştır. Hacc dönüşünde Nişabur'daki (Nizamiye) med­resesi ne müderris tayin edilmiştir. Ulema ile mübaheselerden vaz geçerek tekrar Tus'a dönmüş ve talebe okutmaya başlamıştır.</p>

    <p>Fahreddin Razi <b>"Hak Teâlâ bütün ilimleri bir kub­be içinde toplamıştı. Gazâli'yi buna vakıf ve muttali kıldı."</b> demiştir.</p>

    <p>Alimlerden biri <b>"Gazâli'nin kadru kıymetini anlayabilmek için Gazali kadar muktedir olmalı, hiç olmaz­sa ona yakın bir fazilet sahibi bulunmalı. Onu herkes ancak kendi ilm ü irfanı nisbetinde anlıyabilir."</b> di­yor.</p>

    <p>Hasılı Gazali hem zahiri hem batini ilimlerle müceh­hez büyük bir imandır. 999 eseri olduğu söylenir. En büyük eseri İhya-u Ulûmid Din'dir. Taşköprülüzade <b>"Bu eser dünyada tasnif olunan kitapların en büyü­ğü, vazı ve tertip cihetinden en güzel ifadesi en mükemmel faydası en çok bir kitab-ı nafidir."</b> demiştir.</p>

    <p>***</p>

    <p class="c7">"İslâmı evet, tefrikalar kastı kavurdu.</p>

    <p class="c7">Kardeş bilerek bilmeyerek kardeşi vurdu.</p>

    <p class="c7">Can gitti vatan gitti, bıçak dine dayandı.»</p>

    <p>(Mehmet Akif Ersoy)</p>

    

---

26 Aralık Salı

    <p class="StilbalkAriallksatr063cm">İSLÂM'DA FAİZ'İN HÜKMÜ</p>

    <p><b>"Riba (faiz) yiyenler kendilerini şeytan çarpmış (bir mecnun) dan başka bir halde kabirlerinden kalkmaz­lar. Böyle olmasında onların "Alım-satım da ancak riba gibidir"demelerindendir. Halbuki Allah alış-verişi helal, faizi haram kılmıştır. (Bundan böyle) kim rabbinden öğüt gelip de (faizden) vazgeçerse geçmişi ona ve işi (haklarındaki hüküm) de Allah (c.c.)'a aittir. Kim de tekrar (faize) dönerse onlar da ateşin yaranıdırlar ki orada onlar (bir daha çıkmamak üzere) ebedî kalıcıdır­lar."</b>(Bakara:275)</p>

    <p><b>"Ey iman edenler gerçek mü'minler iseniz Allah (c.c.)'tan korkun, faizden (henüz alınmamış olup da), kalanı bırakın (almayın). İşte böyle yapmazsanız Al­lah (c.c.)'a ve Peygamberine karşı harbe (girmiş oldu­ğunuzu bilin). Eğer tefeciliğe, ribaya tövbe ederseniz anaparanız yine sizindir. (Bu suretle) ne haksızlık yap­mış ne de haksızlığa uğratılmış olmazsınız.</b> (Bakara/278-279)</p>

    <p>Peygamber Efendimiz (S.A.V) şöyle buyurmuştur:</p>

    <p class="c7">"Faiz yetmişüç çeşittir. En hafifi adamın anasını nikâhlamaya kalkmasının dengidir. Ribanın ötesinde­ki (günah) ise adamın müslümanların ırzı(na saldırması)dır."</p>

    <p> </p>

    <p class="StilbalkAriallksatr063cm">SEHER REKATCIKLARI</p>

    <p>Cüneyd-i Bağdadî (k.s.) vefatından bir müddet sonra rüyada görüldü. Gören sordu: "- Allah (c.c.) sana nasıl muamele etti?" Cüneyd cevaben:</p>

    <p><b>"- Dünyâda meşgul olduğumuz işaretler şaşırdı, ibâdetler fena buldu, merasimler mahvoldu, tahsil et­tiğimiz ilimler kayboldu. Bize de ancak seherlerde kıldığımız rekatçılar fayda verdi"</b> dedi. (Ruhul-Beyân,2/28)</p>

    

---

27 Aralık Çarşamba

    <p class="StilbalkAriallksatr063cm">MİLLÎ ŞAİRİMİZ MEHMED AKİF ERSOY</p>

    <p>Şu fani cihanda veda edeli yıllar geçti. Kendisi için ya­şamadı, kendisi için yazmadı. Millet sevinince bayram yaptı, felakete duçar olunca kan ağladı. Acılara, ızdıraplara destanlar, kahramanlıklara abide, zaferlere marş yazdı. O yalnız bir şair değildi. Sade şair olsa idi, edebi­yat kitaplarında yer alırdı. Milli vicdanda yer etmezdi. O bir prizma gibi her cephesinden ayrı ışık saçan bir rehber imanla beslenen ruha bir timsal yeni bir destan şairi hasılı başlıbaşına milli bir abidedir.</p>

    <p>Akif, bir bilim adamı, bir sanatkar olmaktan çok bir dava adamıdır. Bu onun en belirgin bir yönüdür. Sami­mi bir mü'mindir. Sanat edebiyat davasına hizmet ede­bildiği oranda kıymetlidir. Sanat, ne sanat için ne de toplum içindir, inandığımız dava içindir; diyerek söz odun gibi de olsa davasını anlatmasını istemiştir.</p>

    <p>Makaleleriyle, şiirleriyle, verdiği derslerle yaptığı ter­cümelerle aydınlara hakikati anlatmaya çalıştı. İs­lam'dan kopmanın felaketlerini gösterdi. Sefaletimizin tablosunu çizdi. Batıcılığı tenkit etti. Hayatı boyunca da müslümanların dertlerini düşündü, onlar için üzüldü, onlar için ağladı. Kelimenin gerçek anlamıyla "İslam Şa­iri"unvanını kazandı.</p>

    <p>Ahlakın temelini dinden başka esaslara istinad ettiren filozofların nazariyelerini tenkit etmiş, dini vicdanlar­dan kaldırdıktan sonra beşeriyetin menfaat denilen mabuddan başka bir şey tanınmayacağını çok beîiğ bir ifa­de ile tasvir etmiştir.</p>

    

---

28 Aralık Perşembe

    <p class="StilbalkAriallksatr063cm">CİHAD</p>

    <p>- Hak Yolunda Uyumayan Gözler:</p>

    <p><b>"Allah yolunda nöbet beklemekte ve sair din ve va­tan hizmetlerinde uyumayan göze Cehennem haram kılınmıştır."</b><b>(Nesaî)</b></p>

    <p><b>"Müslümanlığın en</b> <b>yüce amel ve ibadeti Allah (c.c.) yolunda muharebe etmektir. Buna müslümanların çok faziletli olanlarından başkası nail olamaz."</b></p>

    <p><b>"Kişinin, savaş halinde kılınanı yani silâhını kuşa­narak kıldığı namazın sevabı</b> <b>kılıncı kuşanmadan kıl­dığı namazın sevabından yediyüz kattan fazladır."</b></p>

    <p><b>"Kim Allah (c.c.) yolunda savaşan bir mücahide ya­hut sıkıntıda bulunan bir borçluya yahut hürriyete ka­vuşması hususunda bir mükâtem köleye yardım eder­se, hiç bir gölge bulunmayan kıyamet gününde Allah (c.c.) onu Arşı'nın gölgesinde gölgelendirir."</b> (Ahmed bin Hanbel)</p>

    <p class="c7">"Gerideki müslümanların topluluğunu üç gece nö­betçi olarak muhafaza etmekliğim bana göre iki mescidden birinde yani Medine veya Beyt-i Mukaddes mescidlerinin birinde Kadir Gecesi'nin bana nasib ol­masından daha sevgilidir."</p>

    <p>(Beyhaki)</p>

    <p><b>"Kim, savaşta bir</b> <b>menzili tazyik ederse; yahut yol keserse yahut bir mü'mine eza verirse onun için hiçbir cihad sevabı yoktur."</b></p>

    <p>Hazret-i Ömer (R.A) Şam ümerasına gönderdiği bir ta'mimde askerî yürüyüşlere ve atışlara çok ehemmiyet verilmesini emretmiştir.</p>

    <p>(Hz. R. M. Sami (k.s.), Musâhabe)</p>

    

---

29 Aralık Cuma

    <p class="StilbalkAriallksatr063cm">ŞİFÂ ALLAH (C.C.)'TANDIR</p>

    <p>Peygamber (S.A.V) Efendimiz: <b>"Allah (c.c.)'ın kulları, tedavi olun, Allah-û Teâlâ derdi yarattığı gibi dermanı da yaratmıştır."</b> (Tirmizî ve İbn-i Mâce, Usame (R.A)'den rivayet etmişlerdir) buyurmuşlardır.</p>

    <p>Yine bir Hadîs-i Şeriflerinde Peygamber (S.A.V) Efen­dimiz: <b>"Allah-û Teâlâ her hastalığa bir ilâç yaptı. Has­talık kendi ilâcına rastlarsa Allah (c.c.)'ın izniyle yok olur."</b> (Müsned-İmâm-ı A'zam) buyuruyorlar. Dokto­run vazifesi hastalığın hangi ilâçlarla iyi olabileceğim tesbittir. Cenâb-ı Hak (c.c.) bu dünyayı sebepler dünyası olarak yaratmıştır. Hastalığın iyileşmesi için sebeplere sarılmak lâzımdır. Bunlar doktor ve ilâçlardır. Şifayı<br />
    doktor ve ilâçlardan bilmemek gerekir. <b>"Şifa Allah (c.c.)'tandır."</b>   (Şuara, Sh.: 80)</p>

    <p>***</p>

    <p class="c7">HZ. ÖMER (R.A) DER Kİ:</p>

    <p>"Medine'nin kenarında ihtiyar ve a'ma bir kadın var­dı. Her gün ona uğrayarak ihtiyacını tesviye etmek is­terdim. Fakat ne zaman gitsem benden evvel birinin uğ­rayıp, ona lâzım olan her şeyi yapmış olduğunu görür­düm. Bir gün merak ettim. Acaba her gün bu sevabı iş­leyen kimdir, dedim ve çok erkenden bu kadına uğra­dım. Bir de ne göreyim, bu sevabı kazanmakta olan zat Hz. Ebû Bekir (R.A) idi."</p>

    <p>(Hz. R. M. Sami (k.s.), Hz. Ömer (ra.)</p>

    

---

30 Aralık Cumartesi

    <p class="StilbalkAriallksatr063cm">MEKKE'NİN FETHİ</p>

    <p>Mekke hicretin sekizinci yılında Ramazan'ın onüçü cuma gününde fethedildi.</p>

    <p><b>Mekke'nin fetih sebebi:</b> Kureyş müşriklerinin Hudeybiye muahadenamesini bozarak, Peygamberimiz (S.A.V)'in müttefiki ve akrabası olan Huzaalar'ı, kendile­rinin müttefikleri bulunan, Beni Bakirler'e öldürtmeleri ve Peygamberimiz (S.A.V) tarafından yapılan, anlaşma teklifini de red etmeleri idi.</p>

    <p>Fetih günü peygamberimiz (s.a.v) hemen, Kabe'-i Muazzama'ya doğru yürüdü. Kabe görününce hemen Pey­gamberimiz (S.A.V) tekbir alır almaz. Ashab-ı Kiram (R.A)'ın cümlesi hep bir ağızdan tekbir aldılar; tekbir sadalarıyla dağlar inledi.</p>

    <p><b>"Hakikaten Allah, ağacın altında sana beyat ederler­ken o</b> <b>mü'minlerden razı oldu. Allah o üm'minlerin gönüllerindeki teessür ve heyecanı bildi de üzerlerine o sekineti indirdi. Onları sulha yöneltti ve kendilerine (Hayber'in ve Mekke'nin) fethini yakın zamanda mü­kafat olarak verdi. Birçok ganimetlerde vaa'd buyur­du. Onlan da gelecekte alacaksınız. Şimdilik Allah si­ze şu Hayber'i peşin verdi ve nasın taaruzlannı sizden men etti. Taki mü'minler için müstakbel fethin tahak­kukuna bir alamet olsun ve sizi doğru bir yola hidayet buyursun. Bu peşin zafer ve ganimetten başka va'd buyurdu ki, onu henüz elinize geçirmeğe muktedir değilsiniz Allah onu muhakkak surette ihata buyurdu ki (Hevâzin ve Faris'de) göreceksiniz. Allah her şeye kadirdir."</b> (Fetih Sûresi;18-21)</p>

    

---

31 Aralık Pazar

    <p class="StilbalkAriallksatr063cm">RESULULLAH (S.A.V.)'IN MEKKE'NİN FETHİ HİTABESİ</p>

    <p>Resulullah (S.A.V) Efendimiz, Mekke'nin fethi günü Kabe'nin kapısının eşiğinde Kureyş reislerine hitaben buyurdu ki:</p>

    <p class="c7">"Kendisinden başka hiç bir ilah olmayan bir olup şeriki bulunmayan (Allah) vadinde sadık oldu. Kulu­na yardım etti. Vahid olan Allah (c.c.), bütün hizipleri hezimete duçar etti. Agah olun !. Herbir tesir, kuvvet, mal ve dem şimdi iki ayağımın altındadır. Ancak bey­tin muhafaza ve hacılara su temini vazifesi başkadır.</p>

    <p>Ey Kureyş cemaati! Muhakkak Allah (c.c.) cahiliyet ahlakını, babalarla öğünmeyi giderdi. İnsanlar hep Adem (a.s.) den Adem (a.s.) de topraktandır. Sonra şu ayeti okudu: "<b>Ey nas biz sizi bir kadınla, erkekten ya­rattık. Ve sizi tanışasınız diye kavim ve kabilelere ayır­dık. Allah (c.c.) katında en şerefliniz takvaca en ileri olanınızdır. Muhakkak Allah Teâlâ Alîm ve Habir'dir."</b></p>

    <p><b>"Ey Kureyş cemaati Benim size ne yapacağımı umar­sınız ? " Dediler ki "Hayır umarız sen kerim kardeş kerim kardeşin oğlusun."</b> Resulullah (S.A.V) buyurdu­lar ki "Bende size Yusuf (a.s.)'un kardeşlerine söylediği­ni söylerim. Benden size başa kakma yoktur. Gidiniz, hepiniz serbestsiniz."</p>

    <p>(M. A. Köksal, İslâm Tarihi, c.10)</p>

    <p>***</p>

    <p class="c7">PEYGAMBER (S.A.V) EFENDİMİZDEN</p>

    <p><b>"İnsanlara merhamet etmeyen kimseye yüce Allah rahmet etmez."</b> (Kenzül İrfan)</p>

    <p> </p>

    <p> </p>
  </div>
</body>
</html>
