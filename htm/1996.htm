<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml">
<head>
  <meta name="generator" content="HTML Tidy for Linux (vers 25 March 2009), see www.w3.org" />
  <meta http-equiv="Content-Type" content="text/html; charset=utf-8" />
  <meta name="Generator" content="Microsoft Word 12 (filtered)" />

  <title>l Ocak</title>
  <style type="text/css">
/*<![CDATA[*/
  <!--
  /* Font Definitions */
  @font-face
        {font-family:Helvetica; panose-1:2 11 6 4 2 2 2 2 2 4;}
  @font-face
        {font-family:Courier;   panose-1:2 7 4 9 2 2 5 2 4 4;}
  @font-face
        {font-family:"Tms Rmn"; panose-1:2 2 6 3 4 5 5 2 3 4;}
  @font-face
        {font-family:Helv;      panose-1:2 11 6 4 2 2 2 3 2 4;}
  @font-face
        {font-family:"New York";        panose-1:2 4 5 3 6 5 6 2 3 4;}
  @font-face
        {font-family:System;    panose-1:0 0 0 0 0 0 0 0 0 0;}
  @font-face
        {font-family:Wingdings; panose-1:5 0 0 0 0 0 0 0 0 0;}
  @font-face
        {font-family:"MS Mincho";       panose-1:2 2 6 9 4 2 5 8 3 4;}
  @font-face
        {font-family:Batang;    panose-1:2 3 6 0 0 1 1 1 1 1;}
  @font-face
        {font-family:SimSun;    panose-1:2 1 6 0 3 1 1 1 1 1;}
  @font-face
        {font-family:PMingLiU;  panose-1:2 2 5 0 0 0 0 0 0 0;}
  @font-face
        {font-family:"MS Gothic";       panose-1:2 11 6 9 7 2 5 8 2 4;}
  @font-face
        {font-family:Dotum;     panose-1:2 11 6 0 0 1 1 1 1 1;}
  @font-face
        {font-family:SimHei;    panose-1:2 1 6 9 6 1 1 1 1 1;}
  @font-face
        {font-family:MingLiU;   panose-1:2 2 5 9 0 0 0 0 0 0;}
  @font-face
        {font-family:Mincho;    panose-1:2 2 6 9 4 3 5 8 3 5;}
  @font-face
        {font-family:Gulim;     panose-1:2 11 6 0 0 1 1 1 1 1;}
  @font-face
        {font-family:Century;   panose-1:2 4 6 4 5 5 5 2 3 4;}
  @font-face
        {font-family:"Angsana New";     panose-1:2 2 6 3 5 4 5 2 3 4;}
  @font-face
        {font-family:"Cordia New";      panose-1:2 11 3 4 2 2 2 2 2 4;}
  @font-face
        {font-family:Mangal;    panose-1:2 4 5 3 5 2 3 3 2 2;}
  @font-face
        {font-family:Latha;     panose-1:2 11 6 4 2 2 2 2 2 4;}
  @font-face
        {font-family:Sylfaen;   panose-1:1 10 5 2 5 3 6 3 3 3;}
  @font-face
        {font-family:Vrinda;    panose-1:2 11 5 2 4 2 4 2 2 3;}
  @font-face
        {font-family:Raavi;     panose-1:2 11 5 2 4 2 4 2 2 3;}
  @font-face
        {font-family:Shruti;    panose-1:2 11 5 2 4 2 4 2 2 3;}
  @font-face
        {font-family:Sendnya;   panose-1:0 0 4 0 0 0 0 0 0 0;}
  @font-face
        {font-family:Gautami;   panose-1:2 11 5 2 4 2 4 2 2 3;}
  @font-face
        {font-family:Tunga;     panose-1:2 11 5 2 4 2 4 2 2 3;}
  @font-face
        {font-family:"Estrangelo Edessa";       panose-1:3 8 6 0 0 0 0 0 0 0;}
  @font-face
        {font-family:"Cambria Math";    panose-1:2 4 5 3 5 4 6 3 2 4;}
  @font-face
        {font-family:"Arial Unicode MS";        panose-1:2 11 6 4 2 2 2 2 2 4;}
  @font-face
        {font-family:Cambria;   panose-1:2 4 5 3 5 4 6 3 2 4;}
  @font-face
        {font-family:Calibri;   panose-1:2 15 5 2 2 2 4 3 2 4;}
  @font-face
        {font-family:Tahoma;    panose-1:2 11 6 4 3 5 4 4 2 4;}
  /* Style Definitions */
  p.MsoNormal, li.MsoNormal, div.MsoNormal
        {margin:0cm;    margin-bottom:.0001pt;  text-autospace:none;    font-size:10.0pt;       font-family:"Times New Roman","serif";}
  p.balk, li.balk, div.balk
        {mso-style-name:başlık; margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      background:white;       text-autospace:none;    font-size:12.0pt;       font-family:"Times New Roman","serif";  color:black;    font-weight:bold;}
  p.tarih, li.tarih, div.tarih
        {mso-style-name:tarih;  margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:justify;     text-indent:35.45pt;    background:white;       text-autospace:none;    font-size:12.0pt;       font-family:"Times New Roman","serif";  color:black;    font-weight:bold;       font-style:italic;}
  p.StiltarihAriallksatr063cm, li.StiltarihAriallksatr063cm, div.StiltarihAriallksatr063cm
        {mso-style-name:"Stil tarih + Arial İlk satır\:  0\.63 cm";     margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:justify;     background:white;       text-autospace:none;    font-size:12.0pt;       font-family:"Arial","sans-serif";       color:red;      font-weight:bold;       font-style:italic;}
  p.StilbalkAriallksatr063cm, li.StilbalkAriallksatr063cm, div.StilbalkAriallksatr063cm
        {mso-style-name:"Stil başlık + Arial İlk satır\:  0\.63 cm";    margin-top:6.0pt;       margin-right:0cm;       margin-bottom:6.0pt;    margin-left:0cm;        text-align:center;      background:white;       text-autospace:none;    font-size:12.0pt;       font-family:"Arial","sans-serif";       color:blue;     font-weight:bold;}
  span.msoIns
        {mso-style-name:"";     text-decoration:underline;      color:teal;}
  span.msoDel
        {mso-style-name:"";     text-decoration:line-through;   color:red;}
  .MsoChpDefault
        {font-size:10.0pt;}
  /* Page Definitions */
  @page WordSection1
        {size:21.0cm 842.0pt;   margin:70.9pt 70.9pt 70.9pt 70.9pt;}
  div.WordSection1
        {page:WordSection1;}
  /* List Definitions */
  ol
        {margin-bottom:0cm;}
  ul
        {margin-bottom:0cm;}
  -->
  /*]]>*/
  </style>
  <style type="text/css">
/*<![CDATA[*/
  span.c9 {text-decoration: line-through}
  p.c8 {font-weight: bold}
  /*]]>*/
  </style>
</head>

<body>
  <div class="WordSection1">
    <p class="StilbalkAriallksatr063cm">1996 MEVLÂNÂ TAKVİMİ</p>

    

---

1 Ocak Pazartesi

    <p class="StilbalkAriallksatr063cm">EÛ'ZÜBİLLÂHİMİNEŞ-ŞEYTAN-İRRACİM BİSMİLLAHİRRAHMANİRRAHİM</p>

    <p>Peygamber Efendimiz(s.a.v.)'in bir Hadis-i Şeriflerinde haber verdiklerine göre: dünyada rahmetinin yüzde biri ile bütün mahlûkatını nimetler içinde yüzdüren Allah (c.c.), Âhirette, rahmetinin yüzde doksan dokuzu ile mü'minlere rahmet buyuracaktır.</p>

    <p>İşte, Kur'ân-ı Kerim'in Besmelesi, bütün bunları ifade etmektedir.</p>

    <p>Denilebilir ki: Kur'ân-ı Kerim'in mevzuu, gayesi müc­mel olarak Besmelede mevcuddur.</p>

    <p>Bu icmal, önce Fatiha Sûresinde, sonra da, ard arda ge­len süreleriyle bütün Kur'ân-ı Kerim'de tafsil olunmuştur.</p>

    <p>Besmele, bu kadar şümullü ve önemlidir.</p>

    <p>Bunun içindir ki: Yüce Allah (c.c.), her meşru işi Besme­le ile başlamak edebini aziz Peygamberine (s.a.v.) tâlim buyurmuş, Peygamberimiz (s.a.v.) de: <b>"Allah(c.c.)'ın is­miyle başlamayan her önemli iş, güdüktür, devamsız­dır!"</b> buyurarak, bunu ümmetine gereği gibi duyurmuş­tur.</p>

    <p>Besmele tam bir âyettir. İstiâze (Eû'zübillahimineş-şeytan-ir-racim)'in besmeleye takdimi de namazdan evvel ta­haret gibidir. Mâsivâdan tecerrüd edip Cenab-ı Hakk (c.c.)'a yönelmek içindir.</p>

    <p>Allah (c.c.)'ın üçbin ismi vardır. Bunlardan binini sade­ce meleklere, binini sadece peygamberlere öğretmişdir. Üçyüzünü Tevrat'da, üçyüzünü İncil'de, üçyüzünü Ze­bur'da, doksandokuzunu da Kur'an'da zikretmiş ve biri-nide kendine tahsis etmişdir. Sonra bu üçbin ismin mana­sını besmelede dercetmiştir. Kim besmeleyi bunların mânasını bilerek söylerse Allah(c.c.)'ı bütün esmasıyla zikretmiş olur.</p>

    

---

2 Ocak Salı

    <p class="StilbalkAriallksatr063cm">Âs b. Vâil'in Peygamberimiz (s.a.v.) Aleyhindeki Konuşmaları ve Kevser Sûresinin İnişi</p>

    <p>Peygamberimiz (s.a.v.) bir gün Kabe Mescidinden çı­karken, Mescide giren As b. Vâil ile Mescidin Benî Sehm kapısı yanında karşılaştılar ve biraz ayakta ko­nuştular. O sırada, Kureyş müşriklerinin ulularından bazıları, Mescidde topluca oturmakta idiler. Yanlarına varınca Vâil'e "Kiminle durup konuşuyordun?" diye sordular.</p>

    <p>As b. Vâil "Şu Ebter'le konuşuyordum. O'nun oğulla­rı, ölüp gitti, nesli kesildi. Erkek çocuğu yaşamıyordur. Artık onun kendisinden sonra yerine geçecek oğlu yok­tur; öldüğü zaman, adı sam anılmaz olurdur. Ondan sonra, siz de rahata erersinizdir. Bırakınız, Onu! Artık O bir Ebter kişi'dir" dedi.</p>

    <p>Araplar; oğulları ve kızları bulunanlardan oğulları ölüp kızları kalanlara (Ebter) adını takarlardı.</p>

    <p>Yüce Allâh(c.c.) indirdiği Kevser Sûresinde şöyle bu­yurdu.</p>

    <p>"Şüphe yok ki, Biz, Sana Kevser'i (Havz, peygamber­lik, Kur'ân, şefaat makamı, ilim ve hikmet, iki cihanda şereflilik, nesil devamlılığı, ümmet hayırlıhğı ve çoklu­ğu, hayrlar...) verdik.</p>

    <p>Sende Rabb'ın için namaz kıl ve kurban kes!</p>

    <p>Sana buğz eden kin besleyen (yok mu?). İşte, asıl gü­dük (Nesil ve zürriyeti, ardı arkası kesik, her hayrdan uzak, adı sanı hayrla anılmayacak) olan şüphesiz ki odur!"   </p>

    <p>(M. Asım Köksal İslâm Tarihi C. 5, S. 89)</p>

    

---

6 Ocak Cumartesi

    <p class="StilbalkAriallksatr063cm">İSTİNCÂ, İSTİBRÂ, İSTİNKÂ</p>

    <p><b>İstincâ</b>; pisliği tamamen gidermekten ibarettir. Tabii ihtiyacı (tuvaletini) giderdikten sonra erkeğe ve kadına gereklidir.</p>

    <p><b>İstibrâ</b>; idrar kanallarından çıkartılan, küçük abdestini yap­tıktan sonra, sidiğin etkisini gidermektir. Özellikle erkeklere ait­tir.</p>

    <p><b>İstinkâ</b>; istincâyı aşırı yapıp, büyük abdest yapmanın eseri kalmamak üzere temizlenmektir.</p>

    <p>İstincâ, suyla olduğu gibi ufak taşlarla ve önce taş, sonra su kullanmak üzere ikisiyle birlikte de olur. Küçük taşlar kullana­rak yapılan istincâya (taharetlenmeye, temizlenmeye) isticmâr denir.</p>

    <p>Küçük taş kullanarak temizlenme durumunda taşçıkları, suy­la temizlenme durumunda parmakları necasetin çıktığı organa sürtmekle istinka meydana gelir. Ne var ki tek başına küçük taşlarla temizlenme, suyla temizlenme oranında bütünüyle kir­liliği giderici değildir, ancak azaltıcıdır. Öyle ki taşlarla temizle­nen kimse, az suyun içine girerse onu ifsad eder, kirletir.</p>

    <p>Helâ mahalline sol ayakla girilir, sağ ayak ile çıkılır. İstincâdaysa sol el kullanılır. Sol el özürlü olursa durum farklı olur.</p>

    <p>Helada oturulurken kıbleye doğru önünü veya arkasını; hela dışında abdest bozulurken güneşe, aya ve rüzgâra karşı dön­mek mekruhtur. Akar da olsa suyun içine, kuyu, havuz nehir kenarına, oturulan bölgeye, kovuk yere, yol üzerine, ağaç altına küçük veya büyük ihtiyaç gidermek de mekruhtur. Özürsüz olarak ayakta küçük su dökmek de mekruhtur.</p>

    <p>İstibrâ; insanların davranış ve mizaçlarının değişikliği dolayısıyla yürümek, öksürmek, sol tarafı üzerine yatmak, te­pinmek, ayaklarını değiştirmek gibi usûllerle yapılan ve si­diğin idrar kanallarından tamamen çıktığının kesin olarak bi­linmesidir. </p>

    <p>Nimet-i İslâm S. 42</p>

    

---

7 Ocak Pazar

    <p class="StilbalkAriallksatr063cm">HZ. EBUBEKİR (R.A.)'İN NESEBİ</p>

    <p>Hz. Ebûbekir (r.a.)'in adı "Abdullah"tır. Künyesi Ebubekir'dir. Lâkabı, Sıddık ve Atik'dir. babası­nın adı Osman, künyesi Ebu Kuhafedir. Anasının adı Selma, künyesi Ümmülhayr'dır. Babası ve anası tarafından nesebi "Mürred"de Hz. Peygam­ber (s.a.v.) ile birleşir.</p>

    <p>Babası Ebu Kuhafe, Mekke-i Mükerreme'nin fethinden sonra Hz. Ebûbekir (r.a.)'in delaletiyle islâm olmuştur, ve 92 yaşında Hz. Ebubekir(r.a.)'den sonra vefat etmiştir.</p>

    <p>Hz. Ebûbekir (r.a.) Kureyş'dendir. Teymî'dir. Cahîliyette ismi Abdûl Kabe idi. Müslüman olunca Hz. Peygamber (s.a.v.) ona Abdullah ismi­ni vermiştir.</p>

    <p>Hz. Peygamber (s.a.v.)'i ilk tasdik edenlerden olduğu gibi Mirac-ı Nebiyi dahi müşriklerin inka­rına rağmen hiç tereddüt etmeden derhal tasdik ettiğinden Sıddik namına hak kazanmıştır.</p>

    <p>Hz. Peygamber (s.a.v.) şöyle buyurmuştur:</p>

    <p>"Kimi İslama davet ettim ise ilk lâhzada tered­düt geçirmiştir. Yalnız Ebûbekir müstesnadır. O hemen tasdik etmiştir."</p>

    <p>Cehennem ateşinden azad olunmuş bulunduğu Hz. Ebûbekir (r.a.)'e Peygamber (s.a.v.) tarafın­dan, kendisine müjdelenmiştir. Bu itibarla da "Atik" lâkabını taşır.</p>

    <p>Hz. Peygamber (s.a.v.)'in doğumundan iki sene sonra dünyaya gelmiştir.</p>

    

---

8 Ocak Pazartesi

    <p class="StilbalkAriallksatr063cm">MÜ'MİN ALIN TERİYLE ÖLÜR</p>

    <p>Resulullah (s.a.v.) Efendimiz şöyle buyurmuşlardır:</p>

    <p>"Mü'min kimse alnı terliyerek ölür."</p>

    <p>Selman-ı Farisî (r.a.): Ben Resulullah (s.a.v.) Efendi­mizden işittim, Şöyle buyuruyorlardı:</p>

    <p>"Ölen kimseden ölüm halinde üç şeyi gözetleyiniz:</p>

    <p>a- Eğer şakakları (yani alnı) terlerse,</p>

    <p>b- Gözlerinden yaş gelirse,</p>

    <p>c- Burun delikleri yayılıp genişlerse, işte bunlar, Allah(c.c.) tarafından kendisine inmiş bir rahmettir.</p>

    <p>Eğer boğulmakta olan deve yavrusunun hırıldaması gibi boğazı horlarsa, rengi bozulursa ve ağzın yanları kopüklenirse işte bu da Allah (c.c.) tarafından ona gel­miş bir azabdır." dedi.</p>

    <p>Abdullah İbni Mes'ud (r.a.) da: "Bazen mü'min olan kimse dünyadan sıkıntı üzerine ayrılması ve oradan çı­kıp Aziz ve Celil olan Allah (c.c.)'ın huzuruna bir an önce varmasını istemesi için günahlarından üzerinde kalmış olan kısımdan dolayı ölüm zamanında o kalmış bulunan günahla cezalanır da bu sebeple bakiyye gü­nahları kendisinden temizlenir ve alın terlemesi de bundan hasıl olur" derdi.</p>

    <p>İmam Kurtubî (rh.a.) der ki: "Zikretmiş olduğumuz o üç alâmetin üçü birden bazen zahir olur, bazen de ölü­de biri, yahut ikisi zahir olur.</p>

    <p>Keza Kurtubî (rh.a.): " Biz yalnız olarak alın terleme­sini müşahede etmişizdir. Bu da herkesin amellerinin değişik ve çeşitli olmasından dolayıdır" demiştir."</p>

    <p>İmam Şa'râni (Ölüm-Kıyâmet-Ahiret, S.29)</p>

    

---

9 Ocak Salı

    <p class="StilbalkAriallksatr063cm">PEYGAMBER (S.A.V.) EFENDİMİZİN ŞEMÂL-İ ŞERİFELERİ (I)</p>

    <p>Resulullah (s.a.v.) Hazretleri, hilkaten ve ahlaken beni Adem'in en mükemmeli idi. Bütün peygamberler aslın­da azaları tam, yüzleri güzel ve mükemmel olup Peygamberimiz (s.a.v.) bunlarında en güzeli ve en mükem­meli idiler.</p>

    <p>Resûl-i Ekrem(s.a.v.)'in boyları, azaları, ve endamları birbirine gayet mütenasipti. Uzuna yakın orta boylu idi­ler. Fakat halk arasında -mehabetlerinden- herkesten uzun görünürlerdi. Alınları açık ve geniş, kaşları hilâl biçiminde ve birbirine yakın fakat çatık değildi.</p>

    <p>Gözleri kara, kirpikleri siyah ve uzundu. Terledikleri zaman terleri mübarek yüzlerinden inci daneleri gibi dökülür ve misk gibi kokardı. Çekme burunlu ve az de­ğirmi çehreli, söbüce yüzlü olup boyunları uzunca idi. Dişleri inci daneleri gibi düzgün ve parlaktı. Söz söyle­diklerinde ön dişleri parlardı.</p>

    <p>Omuzlarının arası geniş, omuzları, pazuları, ve bal­dırları kalın, bilekleri ve kolları uzunca, elleri ve par­makları kalınca idi. Göğüsleri geniş olup; karınları ile göğüsleri aynı hizada idi. Şişman değillerdi. Ayaklan düz taban olmayıp çukurca idi. İri kemikli, iri gövdeli, güçlü kuvvetli ve sık etli idiler. İki omuzları arasında peygamberlik mührü vardı ki bu mühür, bir güvercin yumurtası büyüklüğünde olup kırmızı ve yumru şekil­de idi.</p>

    <p>Tenleri yumuşak olup tenlerinin rengine fazla beyaz ve ne de esmerdi. Gül gibi kırmızıya meyyal, parlak bir renkti.  </p>

    <p>(Devamı Yarın)</p>

    

---

10 Ocak Çarşamba

    <p>Dünden Devam</p>

    <p class="StilbalkAriallksatr063cm">PEYGAMBER (S.A.V.) EFENDİMİZİN ŞEMÂL-İ ŞERİFELERİ (II)</p>

    <p>Saçları kıvırcık olmadığı gibi dümdüz halde de değil­di. Sakalları gürdü. Saçlarını uzattıkları zaman kulak memelerini geçtiği olurdu. Sakallarının bir tutamdan fazlasını uzatmazlar, keserlerdi.</p>

    <p>Rihletleri anında saç ve sakalları henüz ağarmaya başlamıştı. Başlarında biraz, sakallarında ise sayılabile­cek kadar az beyazlık vardı.</p>

    <p>Cisimleri nafiz, kokulan lâtif idi. Koku sürsün sürme­sin tenleri ve terleri çok güzel kokardı. Bir kimse O (s.a.v.)'nunla musafaha etse o gün O (s.a.v.)'nun güzel kokusunu devamlı hissederdi.</p>

    <p>Doğumları anında göbekleri kesik ve sünnetli olarak dünyaya teşrif etmişlerdi.</p>

    <p>Duyuları son derece kuvvetli olup uzak mesafelerden işitir ve görürlerdi.</p>

    <p>Resul-i Ekrem (s.a.v.)'in sîmâsındaki mehabet, bütün Ashâb-ı Kiram (r.a.) ve O (s.a.v.)'nu gören diğer insanlar üzerinde derin bir tesir icra ederdi.</p>

    <p>O (s.a.v.), insanların en güzeli ve en çok nurlu olanı idi. O (s.a.v.)'nu anlatanlar "ayın ondördü gibi güzeldi" diyorlar.</p>

    <p>Ashâb-ı Kirâm'dan Sabır (r.a.): "Heybetli ve bulutsuz bir gecede bir kere Peygamber (s.a.v.)'in, bir kere de ayın yüzüne baktım, Resulûllah (s.a.v.)'ın yüzü daha cazipti" diyor.</p>

    <p>(Mişkât, Sıfatü 'n-Nebi) (1)</p>

    <p>Yine Ashab-ı Kirâm'dan Berrâ (r.a.):</p>

    <p>-"Peygamberimizin yüzü en sevimli ve en güzel yüzdü"diye anlatıyor. (Müslim, Sıfatü 'n-Nebî) (2)</p>

    <p>Ramazanoğlu Mahmud Sâmi (k.s.) (Peygamber Efendimizin Yüce Ahlakı)</p>

    

---

11 Ocak Perşembe

    <p class="StilbalkAriallksatr063cm">ALLAH (C.C.)'IN CENNETTE MÜSLÜMANLAR TARAFINDAN GÖRÜLECEĞİ</p>

    <p>İnanan kimse Cennettekilerin, zatının, künh-ü mahi­yetini kavramaksızın ve herhangi bir şeye benzetmeksizin Allah Teâlâ(c.c.)'yı göreceklerine inanacak. Bil ki mü'minler Rablarını, Cennetten ayan-beyan görecekler. Ay, öndördüncü gecesinde zorluk çekilmeden müşahe­de olunduğu gibi;inananlar da Rablerine zahmetsizce bakacaklar.</p>

    <p>Rü'yet-i cemâli inkar ederek: Allah, basarla = baş gözüyle değil, basîret ile=kalp gözüyle görülür diyenler sapık ve bid'atçıdır. Çünkü Cenab-ı Hakk (c.c): İyi iş, güzel amel yapanlara daha güzel iyilik, birde ziyade vardır" buyurmuştur. (Yunus, S. 26)</p>

    <p>İmam-ı Ahmed (rh.a.)'in Ashabdan Süheyb radıyallahu anh'dan yaptığı bir rivayete göre, Peygamber (s.a.v.) mealini sunduğumuz yukarıdaki ayeti kerimeyi oku­duktan sonra şöyle buyurur:</p>

    <p>"Ehl-i Cennet Cennete girdiğinde bir münâdi:</p>

    <p>-"Ey Cennet halkı, Allah'ın size bir va'di var, onu yerine getirmek istiyor, diye seslenir. Onlar da:</p>

    <p>- O va'd nedir (daha ne isteyelim), o, tartılarımızı (sevaplarımızı) ağır tartmadı mı, yüzlerimizi ağartıp bi­zi Cennete koymadı mı, bizi ateşten kurtarmadı mı? Ce­vabını verirler. Bunun üzerine derhal perde açılır Al­lah'a bakarlar. Allah'a yemin ederim ki Cenab-ı Hak onlara kendisine bakmaktan daha sevgili ve daha göz ay­dınlatıcı bir şey vermeyecek. </p>

    <p>(İbn Kesîr Tefsiri C 3)</p>

    <p>Allah Teâlâ (c.c.) buyuruyor:</p>

    <p>"Yüzler vardır, o gün ter-ü tazedir. Rablerini göre­cektir. (El-Kıyame, 22-23)</p>

    <p>Peygamberimiz (s.a.v.) bir hadislerinde şöyle buyuru­yorlar:</p>

    <p>"Su ayı öndördüncü gecesinde itişip kakışmaksızın (kolayca) nasıl görüyorsanız, Rabbinizi de üst üste yığılmaya lüzum kalmadan rahatça göreceksiniz." (Buharî)</p>

    <p>(Sevadül-A'zam S. 57, Otuzuncu Mesele)</p>

    

---

12 Ocak Cuma

    <p class="StilbalkAriallksatr063cm">HZ. AKŞEMSEDDİN (K.S.)</p>

    <p>Pasteur'dan 400 sene önce mikrobu bulan İslam alimi.</p>

    <p>Osmancık (1389-1459)</p>

    <p>Asıl adı, Şeyh Mehmed Şemseddin Bin Hamza'dır. Göynüklü olarak şöhret buldu. Şeyh Şehabhiddin Sühreverdi soyundan gelmektedir.</p>

    <p>İlk öğrenimini Amasya'da yaptı. Daha sonra Şam'da ilim tahsil etti. Kendini tamamen ilme verdi. Son derece zeki ve kabiliyetliydi. Kendini yetiştirdi. Osmancık medresesine müderris (pro­fesör) oldu. Bir çok talebe yetiştirdi. Büyük bir hürmet ve itibar gördü.</p>

    <p>Bu arada içini bir merak sardı, tasavvufa yönel­di. Hacı Bayram Veli'ye talebe olmak üzere Anka­ra'ya gitti. Onun çarşı pazarda dolaştığını, küçük işlerle meşgul olduğunu görerek talebe olmaktan vaz geçti. Daha sonra Halep'e yöneldi. Orada ya­şamakta olan Şeyh Zeyniddin adındaki ünlü veli­ye intisap edecekti. Fakat o gece gördüğü bir rüya üzerine Ankara'ya geri döndü ve Hacı Bayram Veli'ye mürîd oldu.</p>

    <p>Akşemseddin bilhassa bulaşıcı hastalıklarda il­gilendi. Çünkü o zamanlarda salgın hastalık bin­lerce kişinin ölümüne sebep oluyordu. "Maddetül Hayat" adlı tıp kitabında belirttiği şu neticeye vardı.</p>

    <p>"Hastalıkların insanlarda teker teker ortaya çık­tığını sanmak hatalıdır. Hastalık insanlardan insa­na bulaşmak suretiyle geçer. Bu bulaşma gözle görülemeyecek kadar küçük, lakin canlı tohumlar vasıtasıyla olur."</p>

    

---

13 Ocak Cumartesi

    <p class="StilbalkAriallksatr063cm">YOKSULLARA YARDIM ETMEK</p>

    <p>Zengin, mal sahibi kardeşlerimizi bulundukları yerle­rin fakirlerine yardım elini uzatmalarını, zekât ve bağış­larını bu yoksullara vermelerini teşvik etmek gerekir.</p>

    <p>Bazı zenginlerin mallarının zekâtlarını yoksul ve düş­kün kimselere vermemeleri belki de bilgisizliklerinden ileri gelmektedir. Bu gibi kişiler bilginlerle ilişkisi zayıf olduğu cihetle, âyet ve haberlerden uzaktırlar. Şayet bu gibilere zekâtın önemini, lüzumunu açıklamamıza ve bildirmemize rağmen, kendilerine düşen zekâtı vermez­ler ise, bunlardan ayrı durmak Hak Taâlâ (c.c.)'nın emir­leri iktizasındandır.</p>

    <p>Hak Taâlâ (c.c.) şöyle buyurur: "Şayet onlar küfürden geri dönerler, namazı dosdoğru kılarlar, zekâtlarını da verirlerse, artık sizin din kardeşiniz sayılırlar." (Tevbe: 12)</p>

    <p>Bu ayette Hak Taâlâ (c.c.)'nın hükmü açıkça anlaşıl­mıştır. Bunun hiçbir gizli yönü yoktur.</p>

    <p>Zamanımızın insanları çoğunlukla hesap gününe inanmayanlar gibi fiil ve amellerde bulunmaktadırlar. Allah (c.c.)'ın emir ve vâidlerini kaale almamaktadırlar. Gayba, görür gibi iman etmeyenlerin imanları sakattır!..</p>

    <p>Hak Taâlâ (c.c.) farz kıldığı bu zekât ameli ile kullarını imtihan etmekte, onların iman yönünden kendisine ne derece bağlı olduklarını ölçmektedirler.</p>

    <p>Allah-ü Teâlâ (c.c.) şöyle buyurur: "Herhangi bir şeyi hayır için harcarsanız yerine Allah başkasını verir, Allah rızık verenlerin hayırlısıdır." (Sebe, S. 39)</p>

    <p>(İ. Şa'râni, El-Ühûdul Kübrâ, S. 163)</p>

    

---

14 Ocak Pazar

    <p class="StilbalkAriallksatr063cm">VERİLEN SÖZE SADIK KALMAK</p>

    <p>Emaneti korumak için titizlikle üzerinde durmamız, verdiğimiz sözü sonuna kadar doğrulukla izlememiz ve bu ahlakı çevremizdekilere aşılamamız gerekir.</p>

    <p>Efendimizin bu vasiyetlerine zamanımızda titizlikle uyulmamakta, çoğunlukla emanete hıyanet edilmekte, verilen sözü pek az insan yerine getirmektedir.</p>

    <p>Günümüzde hiçbir emaneti şahitsiz bir kimseye tes­lim etmemek gerekir. Şekilde ve sözde hıyanetler, inkar­lar sayılamayacak kadar çoktur.</p>

    <p>Ebu Ya'la, Hâkim, Beyhakî merfûan şu hadisi anlatır­lar "Siz bana altı hususta söz verin, ben de size cenneti tekeffül edeyim. Kişi bir şeyi anlatır veya konuşursa ya­lan söylememeli, birisine vaadde bulundu mu vaadini yerine getirmeli, aldığı emanete hıyanet etmemelidir."</p>

    <p>İmam Ahmed ve İbn Hibbân rivayet ediyorlar: Rasûlullah (s.a.v.):"Altı şeyi yapacağınıza kesinlikle söz verirseniz, ben de sizin cennete girmenizi garanti altına alırım" buyurmuşlar ve bu altı husustan ikisini şöyle açıklamışlardır: "Söz verip bir vaadde bulunursanız bu vaadinizi yerine getirin, size emanet verilen şeyi aynen ödeyin, o emaneti koruyun."</p>

    <p>Ebu Dâvud, İbn Ebi'd-Dünya (r.a.) Übey el-Müha oğ­lu Abdullah'tan naklen şu hadîsi anlatırlar: "Ben Resûlullah Efendimizin peygamberliğinden önce kendi­siyle bir alış-veriş yapmış, bir miktar vereceğim kalmış­tı. Kendisine az sonra geri kalan borcumu bulunduğu yere getireceğime söz vermiştim. Her nedense, az sonra verdiğim bu sözü unutmuştum. Üç gün sonra bunu ha­tırladım, yanına koştum. Kendisinin beni söz verdiğim yerde beklediğini gördüm. Bana, "Ey genç, neden beni böyle yorup üzdün, burada seni üç gündür beklemekteyim" buyurdu."</p>

    <p>Şeyhayn ise, bu hadisi anlatır: "Münafıkın üç izi var­dır, 1- Konuştuğu vakit yalan söyler, 2- Söz verince sö­zünde durmaz, 3- Emanete hıyanet eder."</p>

    <p>(İ. Şa'rani, El-Uhûdül Kübrâ, S. 595)</p>

    

---

15 Ocak Pazartesi

    <p class="StilbalkAriallksatr063cm">NAMAZIN VACİPLERİ</p>

    <p>1- Fatiha Sûresi'ni okumaktır.</p>

    <p>2- İki rek'âtlı farz namazların her iki rek'âtında, rek'âtı ikiden fazla olan farz namazların tayin etmeksizin yalnız iki rek'âtında, vitir ve nafile namazların bütün rek'âtlarında Fatiha'ya bir küçük sûre veya en küçük sûreye denk üç kısa âyet ya da üç kısa âyete denk bir uzun ayet eklemektir.</p>

    <p>3-Vacip olan kıraati yani Fatiha'yı ve ona zam oluna­cak şeyi, rek'âtı ikiden fazla olan farz namazların ilk iki rek âtında okumaktır.</p>

    <p>4-Fatiha'yı ek (zammı) sûreden önce okumak.</p>

    <p>5-Secdede alın ile birlikte burnu da yere koymak.</p>

    <p>6-İki secde arasındaki sıraya (tertibe) riayet etmek.</p>

    <p>7-Tadili erkana riayet etmektir.</p>

    <p>8-Birinci oturuştur. Yani en hızlı bir şekilde "et-Tehiyyat'ı okuyacak miktar birinci oturuşta oturmaktır.</p>

    <p>9-Birinci oturuşta "et-Tehiyyatü"yü okumaktır.</p>

    <p>10-Son oturuşta "et-Tehıyyatü"yü okumaktır.</p>

    <p>11-Birinci oturuşta "et-Tehiyyatü"yü okuduktan sonra beklemeden hemen üçüncü rek'âta kalkmaktadır.</p>

    <p>12-Namazın sonunda iki kere yani sağa ve sola selam vermektir.</p>

    <p>13-Vitir namazında kunut okumaktır.</p>

    <p>14-Bayram namazlarına mahsus olan tekbirlerdir.</p>

    <p>15-Her namazın başlangıcı için tekbir ibaresini tayin et­mektir ki, bu da özellikle "Allahü ekber" demektir.</p>

    <p>16-Bayram namazlarının ikinci rek'âtının rükû tekbiri­dir</p>

    <p>17- Sabah namazının her iki vek'âtında, akşam ve yatsı namazlarının ilk iki rek'atlarında, kaza bile olsa, imamın kıraati açıktan okumasıdır</p>

    

---

16 Ocak Salı

    <p class="StilbalkAriallksatr063cm">İBRAHİM (A.S.)</p>

    <p>"Ölüm meleği (Azrail) İbrahim (a.s.)'in canını al­mak için yanına geldi. İbrahim (a.s.), ölüm mele­ğine:</p>

    <p>- Dostunun ruhunu alan bir dost gördün mü? dedi. Bunun üzerine ölüm meleği, yüce ve mü­nezzeh olan rabbının (mânevi nezdine) yükselip arz edince Allah-u Teâlâ (c.c.) Azrail (a.s.)'e hita­ben:</p>

    <p>- Yâ İbrahim: Dostuna kavuşmak istemeyen hiçbir dost gördün mü? diye sor, buyurdu. Sonra ölüm meleği (Azrail) İbrahim (a.s.)'in yanına dö­nüp (Allah'ın emrettiğini ona) sorunca İbrahim (a.s):</p>

    <p>- Öyle ise şimdi canımı al, diyerek rıza göster­di.</p>

    <p>Ebu'd Derda (r.a.): "Hiçbir mü'min yoktur ki, muhakkak ölüm kendisi için daha hayırlı olma­sın. Her kim benim bu sözümü tasdik etmezse o yüce Allah'ın!...</p>

    <p>- "Allah'ın nezdinde olan (ni'metler) iyiler için daha hayırlıdır." sözünü okusun derdi.</p>

    <p>Hassan bin Esved (rh.a.) "Ölüm, mü'min için ancak hayır olmuştur. Çünkü ölümde dostun dosta kavuşması vardır" derdi.</p>

    <p>En iyisini Allah bilir.</p>

    <p>İmam Şa'rânî (Ölüm-Kıyâmet-Ahiret, S. 18)</p>

    

---

17 Ocak Çarşamba

    <p class="StilbalkAriallksatr063cm">HZ. ÖMER (R.A.)'İN NESEBİ</p>

    <p>Ömer bin el-Hattab bin Nüfeyl bin Abdü'l-Uzzâ bin Rabâh bin Abdullah bin Kurt bin Zürah bin Adıy bin Ka'b bin, Lüey bin Fiba bin Mâlik.</p>

    <p>Sekizinci ced'de Peygamberimiz (s.a.v.) Efendi­mizle nesebi birleşir.</p>

    <p>Hz. Ömer (r.a.) Hicret-i Nebevivye'den kırk se­ne evvel doğmuştur. Amr İbn'ül-As (r.a.) bazı ar­kadaşları ile birlikte otururken yüksek bir avaz duyduklarını, tahkikten sonra Hattâb'ın dünyaya bir oğlu geldiğini anladıklarını söylüyor.</p>

    <p>Hz. Ömer (r.a.)'e, çocukluğu zamanında babası tarafından deve çobanlığı yaptırılmakta idi. O za­man bu meslek arablar arasında müstahkar değil­di. Hz. Ömer (r.a.) bütün gün develerin arkasında dolaşır, yorulduğu zaman biraz istirahat etmek isterse, babası tarafından dövülürdü.</p>

    <p>Hz. Ömer (r.a.), Riyâset-i İslâmiyye'yi der'uhte ettikten sonra bir gün bu havaliden geçmiş, orada gözleri yaşararak şu sözleri söylemiştir.</p>

    <p>"Yâ Rabb ne büyüksün! Hayatımda öyle bir za­man geçti ki, buralarda deve güder, bitâb kalarak biraz dinlenmek istediğim zaman babam beni dö­verdi. Bugün ise en yüksek makamı işgal ediyo­rum. Müslümanların riyasetini der'uhde etmiş bulunuyorum. Ve Allah (c.c.)'tan gayrisine baş eğmiyorum.</p>

    <p>(Ramazanoğlu Mahmud Sami (k.s.), Hz. Ömer (r.a.), S. 9)</p>

    

---

18 Ocak Perşembe

    <p class="StilbalkAriallksatr063cm">MÜHİM OLAN SON NEFES</p>

    <p>Resulullah (s.a.v.) Efendimiz buyurmuşlardır:</p>

    <p>"Hakikat öyle kullar vardır ki o cehennem ehlinin amelini işler durur. Halbuki o Cennet ehlinden olup so­nunda cennet ehlinin amellerini işleyecektir. Keza kişi cennet ehlinin amelini işler durur. Fakat o ateş ehlindendir. Ancak itibar (insanların ölümü sırasında) amellerin son buluşunadır."</p>

    <p>Alimler derler ki: Ömrün kötü, (yani imansız) olarak sona ermesi ancak kalpteki günahlar üzerine devam eden münafık kimse için olur. Çünkü onun Azim ve Celil olan Allah'a hud'a yaparak büyük günahlarda is­rar etmesi vardır. Görünüşte dosdoğru yol üzere olup içte de günah üzere ısrarla devam etmeyen kimse ise, bunun gibilerin ömrünün kötülükle biteceğini biz hiç bilmiyoruz ve de işitmiyoruz. Bu nimet üzerine Allah (c.c.)'a hamd (ve senalar) olsun.</p>

    <p>Fakat isyan etmek sevgisi kendisini mağlûp eden, ye­nen ve tevbesiz olarak günahlara girmesi kendisine ga­lip gelen kimse, böyle değildir. Çok kerre ölüm kendisi­ne tevbe etmeden önce gelir de o sadme sırasında şey­tan ona darbeyi indirir ve dehşet, yani şiddetli korku, şaşkınlık zamanında şeytan -bundan Allah'a sığınırız- onun imanını kapıp alır. İşte bu suretle onun ezeli şakaveti, imansızlığı, ölümü zamanında insanlara aşikar olur. Bazen kul, ömrü boyunca dosdoğru yolda olur. Sonra eceli yaklaştığı zaman da o yolu bozar, değiştirir ve dosdoğru (iman) yolundan çıkar. İşte bozmak, değiş­tirmek ibliste olduğu gibi onun hayatının kötü (yani imansız) olarak bitmesine ve sonunun bedbaht olması­na sebep olur. İblis hakkında olduğu gibi. Varit oldu ki, iblis, meleklerle beraber seksen bin sene Allah'a ibadet etmiştir.      </p>

    <p>(İmam Şa'râni, Ölüm-Kıyâmet-Ahiret, S. 49)</p>

    

---

19 Ocak Cuma

    <p class="StilbalkAriallksatr063cm">CUMA NAMAZI</p>

    <p>Cuma namazı, bilindiği gibi cuma günü öğlenin vaktinde öğle namazının yerine kılman iki rek'attan ibarettir. Cemaatle kılınır, kıraati açıktan okunur ve öncesin­de hutbe irad edilir. Cuma namaz, farzdır dört rekat ilk sünnet ve dört rek'at son sünneti vardır. İkisi de kuvvetli (müekked) sünnettir.</p>

    <p>Cuma namazının şartları kendisinde topluca bulunan herkes için cuma namazı, farz-ı ayındır. Farz oluşu Kitap, sünnet ve ümmetin icmaı ile sabittir. Akıl da bunun delilidir.</p>

    <p>Kitab-ı Kerim'de: "Cuma günü namaza çağrılığınızda derhal Allah'ı zikretmeye koşun ve alışverişi bırakın (Cuma, 62/9) buyurularak Allah'ı zikir için koşmayı emir, namaz için çağrılmaya bağlanmıştır.</p>

    <p>Hadis-i Şerifte: "Bilmiş olun ki, şu günümde, şu ye­rimde ve şu ayımda Allah size cumayı, kıyamete dek sürecek bir görev olarak farz kılmıştır. Artık kim; haya­tımda ya da ölümümden sonra, adil olsun, zalim olsun imanı varken, onu inkâr ederek ya da hakkını küçümse­yerek terkederse Allah onun iki yakasını bir araya getirmesin! Aklınızı başınıza toplayın, onun namazı olmaz! Gözünüzü açın, onun zekâtı olmaz! Dikkat edin, onun orucu da olmaz! Tevbe etmesi durumu müstesna. Çünkü tevbe edenleri Allah bağışlar" buyurulmuş olduğu gibi, diğer bir hadis-i şerifte de: "Kim özürsüz olarak, peşpeşe üç cumayı terk ederse Allah onun kalbini mühürler ve Allah kimin kalbini mühürlerse onu Cehennemin en ala tabakasına atıverir." buyurulmuştu.</p>

    <p>Nimet-i İslam, S.498</p>

    

---

20 Ocak Cumartesi

    <p class="StilbalkAriallksatr063cm">OSMANLI ASKERİNDE AHLAK</p>

    <p>Osmanlı askerindeki ahlak, fazilet, iman, adalet, adil kuvvet ve Kur'ân'a bağlılık sayesinde çıkılan bütün seferler kazanılıyor ve elde edilen ganimet­lerle vakıf eserler meydana getiriliyordu.</p>

    <p>Sefere çıkan Osmanlı askerleri üzüm bağların­dan geçtikleri zaman, sahipleri tarlada yoksa, ko­pardıkları üzüm salkımları yerine asma dallarına birer mecidiye asarak, "Haram" yemekten korku­yorlardı. Abdestsiz ve misvaksız gezmeyen Os­manlı askerleri; "Kul hakkı" yemekten Allah (c.c.)'a sığınır, "İlâyı Kelîmetullâh" için kılıç sallar, şehit olurlardı...</p>

    <p>O tarihlerde bir Türkmen köylüsü tarlasını satmıştı. Satın alan köylü tarlayı sürerken bir küp altın bulup, tarlayı satın aldığı adama altınları vermek isterken şu cevabı almıştı:</p>

    <p>- Ben tarlayı her şeyi ile sana sattım. Tarladan çıkan altınlar senin hakkındır. Ben alamam...</p>

    <p>İki Türkmen köylüsü arasında uzun süren ve sonucu kadıya kadar varan tartışma başlar. Kadı efendi davayı sonuna kadar dinledikten sonra, tarlada bulunan altınları ikiye bölerek şu tarihi sözü kaydeder:</p>

    <p>- Bizler bu ahlâk üzere hareket edersek, cihana baş eğdiririz!..</p>

    <p>Osmanlı cihana baş eğdirmiş olup, bu ahlâk ve iman ile "Ufkunda Güneş Batmayan Devlet" haline gelmiştir      .</p>

    <p>Osmanlı Sultanları, S. 77</p>

    

---

21 Ocak Pazar

    <p class="StilbalkAriallksatr063cm">RAMAZAN-I ŞERİF</p>

    <p>Oruç, İslâm'ın şartlarından biridir. Peygamber (s.a.v.) Efendimiz;<b>"Allah-û Teâlâ buyuruyor ki; her iyiliğe on misli karşılık verilir. Fakat oruç müstesna. Çünkü oruç bana mahsustur, onun karşılığını ben veririm"</b> demiştir. Ez-Zümer Sûresi'nin 10. âyetinde "Kendi arzu ve isteklerine sabredenler (canları istediği halde yap­mayanlar) hesaba çekilmezler;ecirleri sevapları he­sapsızdır" buyurulmaktadır. Peygamber Efendimiz (s.a.v.) "Sabır imânın yarısıdır. Oruç da sabrın yarısı­dır.""Oruç tutanın ağzının kokusu Allah-û Teâlâ (c.c.)'nın indinde misk kokusundan daha güzeldir." "Oruçlunun uykusu ibâdettir"buyurmuşlardır. Allah-û Teâlâ bütün ibâdetler kendisine ait olduğu halda "Oruç benim içindir, karşılığını ben veririm" buyur­maktadır. Bu bütün mülk kendisine ait olduğu halde Ka'be'ye "Benim evim"buyurmasına benzemektedir.</p>

    <p>Oruçta iki ehemmiyetli hususiyet vardır. Biri yeme­mektir. Bu batini bir şeydir. Diğer insanlar bunu görme­diği için buna riya da karışmaz. Diğer hususiyet ise Al­lah-û Teâlâ (c.c.)'nın düşmanı olan şeytanın askeri, insa­nın nefsi, şehevî arzu ve istekleridir. Oruç bunları kırar Çünkü orucun hakikati arzulan terkdir. Peygamber (s.a.v.) Efendimiz "Şeytan insanın vücûdunda kan gibi dolaşır. Onun geçiş yolunu açlıkla tıkayınız." 'Oruç kalkandır." "İbâdetlerin kapısı oruçtur." buyurmuşlar­dır.</p>

    <p>***</p>

    <p class="c8">HADİS-İ ŞERİF</p>

    <p>Resûlutlan (s.a.v.) Efendimiz: "Bizim oruçlarımızla Ehl-i Kitabın orucu ara­sında fark, sahura kalkmaktır." buyur­muşlardır. (Müslim)</p>

    

---

22 Ocak Pazartesi

    <p class="StilbalkAriallksatr063cm">SELÂM VERMENİN FAZİLETİ</p>

    <p>Peygamberimiz (s.a.v.), otururken bir zat galip (Esselâmü aleyküm) diyerek selam verdi.</p>

    <p>Peygamberimiz (s.a.v.) selâmını alınca, oturdu.</p>

    <p>Peygamberimiz (s.a.v.) onun hakkında " On hasene ve sevap kazandı!" dedi.</p>

    <p>Başka bir zât geldi. (Esselâmü aleyküm ve rahmetullâh) diyerek selâm verdi.</p>

    <p>Peygamberimiz (s.a.v.), selâmını alınca o da oturdu.</p>

    <p>Peygamberimiz onun hakkında "Yirmi hasene ve se­vap kazandı" dedi.</p>

    <p>Daha sonra başka bir zât geldi. (Esselâmü aleyküm ve rahmetullâhi ve berakatüh) diyerek selâm verdi.</p>

    <p>Peygamberimiz, onun da selâmını aldı.</p>

    <p>Adam oturuma Peygamberimiz (s.a.v.) onun hakkın­da "Otuz hasene ve sevap kazandı" dedi.</p>

    <p>Adamcağız, selâm vermeden kalkıp gidince, Peygam­berimiz (s.a.v.):"Arkadaşınız ne çabuk unuttu!"</p>

    <p>Herhangi biriniz bir meclise girince selâm versin. Eğer oturmak gerekirse otursun. Kalkıp gideceği zaman da yine selâm versin. Çünkü, önceki selâm, verilmeye, sonrakinden daha lâyık değildir" dedi.</p>

    <p class="StilbalkAriallksatr063cm">SELÂMI VERECEK VE ALACAK OLANLAR</p>

    <p>İslâm selamlaşma adabına göre: Binitli bulunan yaya olana; yaya olan oturana; az çoğa; küçük olan büyük olana; geçip gitmekte olan oturana önce selâm verir.</p>

    <p>(M. Asım Köksal, islâm Tarihi, C. 8, S. 5)</p>

    

---

23 Ocak Salı

    <p class="StilbalkAriallksatr063cm">ORUCU BOZUP HEM KAZAYI HEM KEFARETİ GEREKTİREN ŞEYLER</p>

    <p>1- Cinsi münasebette bulunmak.</p>

    <p>2- Yiyecek cinsinden bir şey yemek.</p>

    <p>3- İçecek cinsinden bir şey içmek.</p>

    <p>4- Ağzına giren yağmuru, karı, doluyu yutmak.</p>

    <p>5- Tütün içmek, öd ve anberle tütsülenmiş dumanı bo­ğazına veya genzine çekmek.</p>

    <p>6- Enfiye çekmek.</p>

    <p>7- Çiğ et yemek.</p>

    <p>8- İç yağı yemek.</p>

    <p>9- Pastırma yemek.</p>

    <p>10- Buğday tanesini, kavrulmuş veya başağından yeni çıkarılmış arpa tanesini yemek, yani yutmak veya çiğneyip tadını almak.</p>

    <p>11- Susam tanesini veya yiyecek cinsinden olan o kadarcık başka bir şeyi ağzın dışından alıp yemek.</p>

    <p>12- Kilermeni denilen deva çamurunu yemek.</p>

    <p>13- Kilermeni dışında yemeği alışkanlık haline getirdiği çamuru yemek.</p>

    <p>14- Biraz tuz yemek.</p>

    <p>15- Karısının ya da sevdiği kimsenin tükrüğünü yutmak.</p>

    <p>16- Gıybet ettikten sonra "orucum bozuldu" diye bilerek oruç yemek.</p>

    <p>17- Kan aldırdıktan sonra "orucum bozuldu" diye bile­rek oruç yemek.</p>

    <p>18- Aşırı arzu ile fakat menisi gelmeksizin okşama ve öpmeden sonra, oruç bozuldu zannıyla orucunu ye­mek.</p>

    <p>19- Bıyıklarına yağ sürdükten sonra bıyık yağlamanın orucu bozar zannıyla orucu yemek.</p>

    <p>20- Ramazanın gündüzünde cinsi münasebet için zorla­nıp tehdit edilen kişiye, kadın oruçlu olduğu halde kendini teslim etmek.       </p>

    <p>(Nimet-i İslam S. 602)</p>

    

---

24 Ocak Çarşamba

    <p class="StilbalkAriallksatr063cm">ORUCU BOZMAYAN ŞEYLER</p>

    <p>1- Unutarak yemek.</p>

    <p>2- Unutarak içmek.</p>

    <p>3- Unutarak cima yapmak.</p>

    <p>4- Unutarak hem yemek, hem içmek ve hem de cima yapmak.</p>

    <p>5- Dokunma, oynaşma veya öpmekle değil de, sadece bakmak veya düşünmekle meninin gelmesi.</p>

    <p>6- Meni gelmeksizin öpmek.</p>

    <p>7- Uyurken ihtîlam olmak (düş azma).</p>

    <p>8- Cünüp olarak sabahlamak, hatta o gün veya günler­ce cünüp kalmak.</p>

    <p>9- Ağza gelen balgamı yutmak.</p>

    <p>10- Burnun içine inen akıntıyı çekip yutmak.</p>

    <p>11- Suya dalıp kulağına su kaçması.</p>

    <p>12- Kendinin elinde olmayarak boğazına duman girme­si.</p>

    <p>13- Boğazına toz girmesi.</p>

    <p>14- Boğazına sinek kaçması.</p>

    <p>15- Ağzına aldığı ilacın tadının etkisinin boğazına ulaş­ması.</p>

    <p>16- Dişleri arasında sahur artığı olarak kalan ve nohut tanesinden küçük olan şeyi yemek.</p>

    <p>17- Ağza dışarıdan susam tanesi kadar bir şeyi alıp, ağızda yavaş yavaş kaybolacak ve boğazda tadı du­yulmayacak şekilde çiğnemek.</p>

    <p>18- İdrar yoluna ilaç akıtmak.</p>

    <p>19- Bıyık yağlamak.</p>

    <p>20- Kendi kendine çok dahi olsa kusmak.</p>

    <p>21- Gelen kusmuğun geri gitmesi.</p>

    <p>22- Parmak salıp azıcık kusmak.</p>

    <p>23- Ağıza az miktarda getirilen kusmuğun geri gitmesi veya geri alınması.</p>

    <p>24- Hacamat olmak, yani kan aldırmak.</p>

    <p>25- Sürme çekmek.</p>

    <p>26- Gıybet etmek.</p>

    <p>27- Orucu bozmaya niyetlenmek. Çünkü ortada fiil yok­tur.         </p>

    <p>(Nimet-i İslâm, S. 590)</p>

    

---

25 Ocak Perşembe

    <p class="StilbalkAriallksatr063cm">ZEKÂT</p>

    <p>Zekât, yıllık malî ibadettir. Zengin Müslümanla­rın yıldan yıla mallarının kırkta birini yoksul Müslümanlara vermelerinden ibarettir.</p>

    <p>Zekât, artma ve temiz olma anlamlarından türe­miş bir kelimedir. Nitekim bir âyette: "İnfak etti­ğiniz hayrın (malın) yerine O, başkasını verir" buyurularak zekâtın malın artma ve bereketlenme vesilesi olduğu, aynen temizliği sağladığı da bil­dirilmiştir.</p>

    <p>Temizlik, malla ilgili olup ondan hakkullahı ayırıp müstahak olanlara (zekât hakkı olanlara) verilmesiyle malı (başkasının hakkının karışmış olmasından) temizlediği gibi, zekât veren için de bir temizliktir, zira onu cimrilik ve Allah (c.c.)'ın emrine muhalefet etmekten temizler.</p>

    <p>Kulun, kulluğundnki sadakatına delalet ettiğin­den dolayı zekâta, dinî bir terim olarak "sadaka" da denilmiştir. Nitekim âyette "Sadakalar, zekâtlar fakirlerin hakkıdır" diye buyurulmuştur. Bu âyette sadakalar, zekâtlar demek olduğu gibi, "onların mallarından kendilerini, temizleyecek ve tezkiye edecek sadaka al" âyetinde de "sadaka", zekât anlamındadır.</p>

    <p>Zekât oruç gibi Hicretin ikinci yılında ve oruç­tan önce farz kılınmıştır. Fetva verilen görüşe gö­re farz olması fevridir. Mazeretsiz olarak onu ge­ciktiren kimse günahkâr olur ve şahitliği kabul edilmez, reddedilir.  </p>

    <p>(Nimet-i İslâm, S. 615)</p>

    

---

26 Ocak Cuma

    <p class="StilbalkAriallksatr063cm">ORUÇ VE AÇLIKTAN ON GÜZEL HASLET</p>

    <p>1- Açlıkta kalb safâsı, gönlün hakka inkıyadı (bağlılığı), göz keskinliği vardır.</p>

    <p>2- Açlıkta rikkat-i kalb olur. Kalb safâsı da insanı münacâtın lezzetini idrâk etmeye hazırlar, zik­rinin vesâir ibadetlerinin te'sirini görür.</p>

    <p>3- Kalbde zill ü inkisar olur, şımarıklık gider.</p>

    <p>4- İnsan açlıkta belâları unutmaz, zararlara ve âfetlere duçar olanları unutmaz. Tok olanlar açları unutur.</p>

    <p>5- Açlık bütün ma'siyet arzularını kırar, devamlı kötülüğü emreden nefsin (nefs-i emmarenin) üzerine basar.</p>

    <p>6- Açlık insana, betâet ve hamakat veren fazla uykuyu defeder, çok yiyen ise çok içer, çok içen çok uyur, çok uyuyanın gafleti artar.</p>

    <p>7- Açlıkta ibadete devam kolaylaşır. Toklukta ise ibadet zorlaşır, ibâdete devam ise daha güçle­şir.</p>

    <p>8- Açlıkta bedenler ve uzuvlar sıhhati olur, hasta­lıklar def olur. Çünkü umumiyetle hastalıkla­rın sebebi çok yemek, çok içmek, çok uyumak, kan fazlalığıdır.</p>

    <p>9- Gayet sade bir hayat sürer, sıkıntısı olmaz. Az yemeği itiyâd edinen az mala kanaat eder.</p>

    <p>10-Açlıkta sadakasını gönül huzuru ile verebilir, yemeğinin fazlasını yetimlere, miskinlere dağı­tır.          </p>

    <p>Ramazanoğlu Mahmûd Sâmî, k.s. (Musahabe, c:. 4)</p>

    

---

27 Ocak Cumartesi

    <p class="StilbalkAriallksatr063cm">İKİNCİ MURAD'IN VASİYETİ</p>

    <p>Yıldırım Bayezıd'ın torunu, Çelebi Sultan Meh­med'in oğlu, Fatih Sultan Mehmed'in babası İkin­ci Murad, Bursa'da mezarı bulunan altıncı Os­manlı sultanıdır. Tecrübe ve tefekkürle olgunla­şan "Allah dostu" büyük insan, 1451 tarihinde Edirne'de vefat ettiği zaman, şu vasiyeti yazdır­mıştı.</p>

    <p>"Taht'ın varisi Şehzade Mehmed'dir. Onun baş­lıca vazifesi;beyleri, paşaları, hocaları ile Konstantiniyye'yi feth eylemektir. Bütün malım parmağımdaki yüzüktür. Helal malımdır. Satıla ve parası bitinceye kadar başucumda Kur'ân-ı Kerîm tilavet ettirile..."</p>

    <p>Tarih sahifelerini karıştırdığımız zaman; İkinci Murad Han sabah namazını eda ettikten sonra, secdesinde Kur'ân-ı Kerîm tilavet ederken, bir oğ­lu olduğunu müjdelemişlerdi. Sûre-i Muhamme­di bitirmek, Sûre-i Feth'e başlamak üzere iken bu haberi vermişlerdi. Yirmisekiz yaşındaki genç ba­ba; sevinç göz yaşları içerisinde:</p>

    <p>"Ravza-i Murad'a bir Gül-i Muhammedi açtı" demiş, kucağına bırakılan yavrusunun kulakları­na Ezan-ı Muhammedi okumuştu. İstanbul'u feth ederek "FÂTİH" unvanına kavuşacak olan oğlu II. Mehmed'in kulaklarına ayrıca üç defa "Mehmed!.. Mehmed!.. Mehmed!.."diye seslenerek:</p>

    <p>"Bu Şehzade Mehmed'in kudümü şanına, âleme gülâb-ı meserret saçılsın." demişti.</p>

    <p>(Osmanlı Sultanları S. 287)</p>

    

---

28 Ocak Pazar

    <p class="StilbalkAriallksatr063cm">ALLAH'IN RAHMETİ</p>

    <p>Mü'min Allah (c.c.)'ın rahmetinden ümidini kesmemelidir. Çünkü Allah(c.c.)'ın rahmetinden ümidsizliğe dü­şen kâfirdir ve "Harûriyye"(haricilerin bir kolu) fırkası­na mensuptur. Bil ki bir mü'min tüm insanların günah­ları kadar ma'siyet işlese yine de ilâhî rahmetten ümidi­ni kesmemesi gerekir. "Zîra hakikat şudur ki kâfirler güruhundan başkası Allah'ın rahmetinden ümidini kes­mez" (Yusuf 87) (mealindeki) âyette sarahaten açıklan­dığı gibi bu, küfürdür. Müslüman bir kimse bir mü'mini öldürse, bin mü'mine kadınla zina yapsa, namaz kılmasa, oruç tutmasa, zekât vermese, haccetmese, boy abdesti almasa, hasılı daha çok günahları bulunsa -şeâr-i İslamiyyeyi inkara kalkışmadığı sürece- kesinlikle mü'min sayılır. Tevbe ederse Allah (c.c.) tevbesine karşılık verir. Dünyadan tevbesiz göçerse Allah'ın meşiyyetine kal­mıştır: Dilerse adaletiyle azab eder, isterse fazlasıyla yarlığar, rahmetiyle Cennete koyar. Şu nitelendirilen mü'min, günahları sebebiyle Allah (c.c.)'a küfretmiştir diyen kâfir olur ve "Harûrî"ismini alır. Şu günahları iş­leyen bir müslüman dünyadan tevbesiz çıkarsa Cehen­nemde ebedî kalır düşüncesini savunan da kâfirdir ve Mu'tezile fırkasındandır. Allah (c.c.)'a inandıktan sonra yaptığı günahlar mü'mine zarar getirmez fikrini ileri sü­ren de kâfirdir ve Mürcie mezhebindendir. Allah Teâlâ (c.c.) buyuruyor:</p>

    <p>"Şüphesiz ki Allah, kendisine eş tanımasını yarlığamaz. Ondan başkasını, dileyeceği kimseler için yarlı­ğar." Nisa (18)</p>

    <p>"De ki: Ey kendilerinin aleyhinde (günahda) haddi aşanlar. Allah'ın rahmetinden ümidini kesmeyin. Çün­kü Allah bütün günahları yarlığar. Şüphesiz O, çok yarlığayıcıdır, çok esirgeyicidir." (Zümer: 53)</p>

    <p>H. Semerkandi, Sevadü'l-A'zam, S. 100</p>

    

---

29 Ocak Pazartesi

    <p class="StilbalkAriallksatr063cm">ÖLÜMÜN ŞİDDETİ</p>

    <p>Seyyid-i Kâinat (s.a.v.) Efendimiz:</p>

    <p>"Şüphesiz bir kul, ölüm sıkıntısı ile ölüm şiddetiyle uğraşır da onun (vücudundaki) mafsalları -eklemleri-birbirine "Sana selâm olsun. Sen benden kıyamet günü­ne kadar ayrılıyorsun. Bende senden ayrılıyorum", di­yerek selâmlaşırlar" buyurmuştur.</p>

    <p>Rivayet olundu ki Allahü Teâlâ (c.c.) İbrahim (a.s.)'e:</p>

    <p>"Ey dostum, ölümü nasıl buldun?" diye sordu. İbra­him (a.s.):</p>

    <p>- Kızdırılmış şiş demirinin ıslatılmış ve yumuşak yün makulesinin içine sokulup sonra çekilmesi gibidir, dedi. Allahü Teâlâ (c.c.):</p>

    <p>- Haberin olsun, Ben sana ölümün kolayını tatbik et­miştim, buyurdu.</p>

    <p>Yine rivayet olundu ki Musa (a.s.)'nın ruhu Aziz ve Celil olan Allah (c.c.)'ın katına intikal ettiği zaman Rabbi (c.c.) ona:</p>

    <p>- Yâ Musa! Ölümü nasıl buldun? diye sordu. Musa (a.s)</p>

    <p>- Kendimi, kızartılmak üzere bir tavanın içine atılan, fakat ölüp rahat edemiyen, kurtulup da uçamayan canlı bir serçe gibi buldum, dedi.</p>

    <p>Hadis-i Şerifte şöyle buyurulmuştur:</p>

    <p>"Hiç şüphe yok ki ölüm, kılıçların vurmasından, testerelerle -yani bıçkılarla- biçilmesinden ve makaslarla doğranmasından daha şiddetlidir."</p>

    <p>Yine hadis-i şerifte şöyle buyurulmuştur:</p>

    <p>"Kâinattaki bütün canlılar öldükten sonra Allah (c.c.) meleğine kendi ruhunu da almasını emrettiği zaman, Azrail (a.s.):</p>

    <p>- İzzet ve Celâline yemin ederim ki, eğer ben şimdiki hissetmekte olduğum ölüm acısının şiddetini bilmiş ol­saydım hiçbir mü'minin ruhunu almazdım, diyecektir.</p>

    <p>İmam Şârânî, (Ölüm- Kıyâmet-Ahiret, S. 31)</p>

    

---

30 Ocak Salı

    <p class="StilbalkAriallksatr063cm">BİLGİSAYARIN BABASI 8 ASIR ÖNCE OTOMATİK SİSTEMİN KURUCUSU CEZERİ (1136-1206)</p>

    <p>1205-1206 yıllarıydı. Artuklu Türkleri'nin Diyarba­kır'da hüküm sürdüğü yıllarda bir Türk bilgini çıktı. Herkesi hayretlere bırakan mekanik makinalar yaptı. Kendi kendine öten tavus kuşları, otomatik saatler ro­bot filler... buluşlarından bir kaçıydı. Kendisinden 6-8 asır sonra yapılacak bazı mekanik araçlara buluşlarıyla öncülük ediyordu.</p>

    <p>Bu büyük başarıların sahibi, 32 yıl Artukoğulları sara­yında mühendislik yapan Ebû'l İz el Cezerî'dir. O gü­nümüze kadar gelebilen harika buluşlarını içine alan eserini Artukoğulları Türkleri'nden Diyarbakır hüküm­darı Ebûl Feth Mahmûd b. Mehmed b. Karaaslan'a tak­dim etti. Eserini takdim edişinin sebebi şuydu.</p>

    <p>Cezerî, o zamana kadar görülmemiş bir robot yapmış­tı. Robot otomatik olarak hareket ediyor, kendi kendine bazı işler yapıyordu. Bunu hükümdara gösterdi, hü­kümdar hayretten hayrete düştü, dikkat ve titizlikle in­celedi ve takdirlerini belirtti:</p>

    <p>"Dünya'da eşi bulunmayan bir şey yaptın. Bu emeğin boşa gitmeyecektir. Bana bütün yaptıklarını gösteren ve içine alan bir kitap yaz" dedi.</p>

    <p>Cezerî dünya tarihinde sibernetiğin ilk kurucusu olan ilk ilim adamıdır. Bilindiği gibi sibernetik, haberleşme, kontrol, denge kurma ve ayarlama ilmidir. Bu ilim ge­rek insanlarda ve gerekse makinalarda karşılıklı bilgi alışverişi, kontrol ve denge durumunu incelemekte ve bu sistemi geliştirmeye çalışmaktadır. Bu ilmin gelişme­siyle bugün elektronik beyinler ve otomasyon denilen sistemler ortaya çıkmıştır. Bundan dolayı Cezerî'yi elektronik beyinin babası olarak tarif edebiliriz.</p>

    <p>(Müslüman ilim Öncüleri Ansiklopedisi S. 75)</p>

    

---

31 Ocak Çarşamba

    <p class="StilbalkAriallksatr063cm">PEYGAMBERİMİZİ (S.A.V.) DİNLEYEN VE İMÂN EDEN CİNLER</p>

    <p>Peygamberimiz (s.a.v.); Taif'den Mekke'ye dö­nerken Nahle'de geceleyin kalkıp namaz kılıyor­du. O sırada Nasibin cinlerinden yedisi oradan geçerken durup Peygamberimizin (s.a.v.) okudu­ğu Kur'ân-ı Kerîm-i dinlediler. Peygamberimiz (s.a.v.), namazını bitirince, imân ve dinlediklerini kabul ettiler, kavmlerinin yanına, inzar edici ola­rak döndüler.</p>

    <p>Yüce Allah (c.c.) bu hadiseyi Kur'ân-ı Kerîm'inde şöyle açıklar.</p>

    <p>"Yâd et o zaman ki, Cin'lerden bir taifeyi, Kur'ân dinlemeleri için sana (doğru) çevirmiştik. İşte bunlar Onun huzuruna gelince birbirine (Su­sunuz! Dinleyiniz!) demişler, okunması bitirilince de, kendileri (azab ile) korkutulmaya memur olarak kavmlerine dönmüşlerdi.</p>

    <p>Ey Kavmimiz! Dediler, hakikat biz Musâ'dan sonra indirilmiş olan, kendinden öncekileri, tas­dik eden, hakkı ve doğru yolu gösteren bir kitab dinledik.</p>

    <p>Ey Kavmimiz! Allah'ın dâvetçisine icabet edi­niz! Ki sizin günahlarınızdan bir kısmını bağışlasın ve sizi acıklı bir azabdan korusun. Kim, Al­lah'ın dâvetçisine icabet etmezse, o, yer yüzünde (Allah'ı) âciz bırakacak değildir. Onun, Allah'dan başka hiçbir yardımcıları da yoktur. Onlar, acıklı bir azab içindedirler ." (Ahkaf: 29-32)</p>

    <p>(M. Asım Köksal, İslâm Tarihi, C. 5, S. 77)</p>

    

---

1 Şubat Perşembe

    <p class="StilbalkAriallksatr063cm">HENDEK HARBİNDE HZ. ÖMER (R.A.)</p>

    <p>Yahudiler, Hayber'e yerleştikten sonra kendilerini orada masun gördüklerinden yeni bir taarruz hazırlığı­na başlamışlardı.</p>

    <p>Yahudiler, Kureyş'i tahrik ettikten başka, diğer kabailide kışkırtmışlar, el-hasıl bütün Arabistan'ı Müslü­manlara karşı toplamışlardı.</p>

    <p>Beşinci Hicret yılının Şevval ayında 10.000 kişilik bir ordu, Ebu Süfyan(r.a.)'ın kumandası altında Medine üzerine hareket etmişti. Rasüli Ekrem (s.a.v.) Medi­ne'den çıkarak Sel Dağı'nın önünde bir hendek kazdırmıştı. Arabistan muharebelerinde ilk defa olarak hendeklerden istifade ediliyordu.</p>

    <p>Kureyş ile müttefikleri bu hendekten geçemedikle­rinden Medine'yi muhasara ederek onun haricden zahi­re ve mühimmat almasına mani olmuşlardı.</p>

    <p>Muhasara bir ay devam etti. Bir gün düşmanlar hendeğe hücum etmek istemişlerse de Hz. Ömer (r.a.) ile Zeyd (r.a.) onları püskürtmeye muvaffak olmuşlardı.</p>

    <p>Bu muharebede arabların en meşhur kahramanla­rından sayılan Amr bin Abdûd, Hz. Ali (r.a.) tarafından öldürüldü. Bu hadise Kureyş'i korkutmuş diğer taraftan müslümanlığı gizli bir surette kabul eden ve Kureyş or­dusunda bulunan Nuaym Bin Mes'ud (r.a.) Kureyş ile Yahudilerin arasını bozmağa muvaffak olmuştu.</p>

    <p>Bu suretle Medine'nin ufk-ı mukadderatına yığılan korkunç bulut yavaş yavaş sıyrılıp gitmişti.</p>

    <p>Hz. Mahmud Sâmi (k.s.), Hz. Ömer (r.a.)</p>

    

---

2 Şubat Cuma

    <p class="StilbalkAriallksatr063cm">ABDURRAHMÂN BİN AVF (R.A.)</p>

    <p>Abdurrahman b. Avf (r.a.) Cennet ile müjdelenen on ashâbdan biridir. Uzun boylu, güzel yüzlü hilkaten rikkat sahibi ve beyaz tenli idi. Resûlullah (s.a.v.) Efen­dimiz Dâr'ul-Erkam'a gelmeden önce müslüman oldu.</p>

    <p>Abdurrahman b. Avf (r.a.)'ın hasâisinden birisi Resûlullah (s.a.v.) Efendimizin bazı zamanlarda kendi­sine iktidâ ederek namaz kılmış olmasıdır.</p>

    <p>3 gün Abdurrahman b. Avf (r.a.) cemâate imam ol­muş bir rek'at kıldıktan sonra Resûlullah (s.a.v.) namaza erişerek iktidâ etmiş, imam selâm verdikten sonra fevt olan bir rek'atı kendileri tamamlayıp selâm vermişler ve buyurmuşlar ki:</p>

    <p>"Hiçbir Nebî, ümmetinden sâlih bir kimsenin arka­sında namaz kılmadan dünyadan ayrılmamıştır!"</p>

    <p>Hz. Ali (r.a.) diyor ki: "Ben Resûlullah (s.a.v.) Efen­dimizin Abdurrahman b. Avf (r.a.) için şöyle buyurduk­larını işitdim: "Sen semâ ehli içinde eminsin, sen ehl-i arz içinde de eminsin!." Ve yine Resûlullah (s.a.v.) Efen­dimiz onun hakkında: "Abdurrahman b. Avf, yeryü­zünde Allah'ın vekilidir!" diye buyurmuşlardır.</p>

    <p>Tebük seferinde malının nısfını (yarısını) tasadduk etmiştir. Şöyle ki: Dört bin dirhem Huzûr-ı Saadete geti­rerek: "Yâ Resûlullah! Benim sekiz bin dirhemim var, nısfını ehlime terk ve nısfını Rabbim Teâlâ Hz.lerine ikraz eyledim" dedi.</p>

    <p>Resûlullah (s.a.v.) Efendimiz de: "Cenâb-ı Hakk, verdiğine de, bıraktığına da bereket ihsan buyursun!" diye dua buyurmuşlardır. Sonra bu duayı Nebevi berekâtıyle gayet zengin olmuş, sonra da fî sebîlillâh kırk bin altın ve 500 at ve 500 deve vermişdir. (Radıyallahu anh)  </p>

    <p>(R. Mahmud Samî (k.s.) Ashab-ı Kiram)</p>

    

---

3 Şubat Cumartesi

    <p class="StilbalkAriallksatr063cm">MALIN FİYATINI DOĞRU BİLDİRMEK</p>

    <p>Mallarımızın selameti ve eksilmemesi için, ticaret er­babı kardeşlerimizin ellerinde satmak için bulundurduk­ları malların fiyatlarını alıcıya doğru olarak bildirmeleri, her bakımdan hayırlı sonuçlar veren amellerden olduğu, buna göre titizlikle bu yolda yürünmesi tavsiye edilmek­tedir. Zira, Allah (c.c.) bolluk ve bereketi doğrulukla eşlendirmiştir. Bu yolda yürümeyenler, buna inanmayıp doğrulamayanlardan Allah (c.c.), ilimlerinden, amelle­rinden, rızıklarından bolluk ve bereketi kaldırır.</p>

    <p>Ticarette alıcıya malının değerim doğru olarak bildi­ren ve kimseyi aldatmayan, bunlara aksi davranışlarda bulunmayan kişiye Allah (c.c.) kısmet ettiği nimetleri ve­rir.</p>

    <p>Tirmizî ve İbn Mâce merfûan şu hadîsi rivayet etmiş­ler:"Sözünde doğru ve emniyet telkin eden bir tacir, (Kı­yamet gününde) peygamberler, sıddıklar ve şehidlerle birlikte bulunacaktır."</p>

    <p>Isbehânî merfûan rivayet ettiği bir hadisde; "Bir tacir şu dört ahlak sıfatı ile bezenmiş olursa yaptığı ticarette kazancı güzel olur: 1- Alacağı bir malı kötülememesi, 2-Malını satarken övmemesi, 3- Satışta hile yapmaması ve­ya malının kusurlu yerini gizlememesi, 4- Malını satar­ken ve alırken yemin etmemesi" buyurmuştur.</p>

    <p>Beyhakî'nin merfûan rivayet ettiği bir hadîsde: "Ka­zançların en güzeli -(şu sıfatlara bezenmiş)- tüccarların kazancıdır. Yalan konuşmaması, emanete hıyanet etme­mesi, sözünde durması, satın alacağı malı kötülememesi, satacağı malı övmemesi, alacaklıyı zorlamaması, mühlet verecek borçluya yardım etmesi, başkalarının kendisinde bir hakkı varsa zorluk çıkarmaması gibi sıfatlardır."</p>

    <p>(İ. Şa'râni, El-Uhûdül Kübrâ (s.373))</p>

    

---

4 Şubat Pazar

    <p class="StilbalkAriallksatr063cm">FUDAYL B. İYAZ (K.S.) (ÖL.187/802)</p>

    <p>Sûfilerden Ebu Ali Fudayl b. İyaz (k.s.) Hora­san'ın Merv bölgesindendir. Semerkand'da doğ­duğu ve Ebiverd'de yetiştirdiği söylenir. H. 187'de Muharrem ayında Mekke'de vefat etmiştir.</p>

    <p>Ebu Ammâr'ın Fudayl b. Musa'ya dayanarak verdiği bilgilere göre Fudayl (k.s.) başlangıçta Serahs ile Ebiverd arasında yol kesen bir şaki idi. Tevbe edip kendini düzeltmesinin sebebi şu idi: Bir cariyeye âşık olmuştu. Cariyeyi görmek için duvara tırmanırken bir hafızın: "Mü'minlerin kalblerinin Allah'ın zikri karşısında huşu' duyma­ları zamanı gelmedi mi?"(Hadid, 16) mealindeki âyeti okuduğunu duydu ve birden: "O an geldi ya Rab" dedi. Derhal geri döndü. Yolu bir harabeye uğradı. Geceyi burada geçirirken yakında bulunan bir insan topluluğundan birinin arkadaşlarına "Burada sabah edelim. Çünkü gecenin bu saatinde Fudayl bizim yolumuzu keser" dediğini işitti. Fu­dayl bu hâdise üzerine bir kere daha tevbe etti. Cemaate emniyetle gideceklerini söyledi. Sonra Mekke'ye gelerek ölene kadar burada mücavir (Kabe'ye ve Allah(c.c.)'a komşu olma) hayatı yaşa­dı.</p>

    <p>Fudayl (k.s.) demiştir ki: Allah (c.c.) sevdiği kulun derdini çoğaltır, buğz ettiği kulunun dünya­sını genişletir, onu zengin kılar.</p>

    <p>Fudayl (k.s.): "Halk için ameli, terketmek riyadır, halk için amel etmek ise şirktir." demiştir.</p>

    <p>(Kuşeyri Risalesi s. 81)</p>

    

---

5 Şubat Pazartesi

    <p class="StilbalkAriallksatr063cm">İMANDA ŞÜPHEYE YER VERMEMEK</p>

    <p>Mü'min imanında şüpheye yer vermemeli "Allah(c.c.) dilerse (inşallah) mü'minim" sözünden kaçınıp "kesinlikle mü'minim"demelidir. Zira Allah (c.c.) şöyle buyuruyor:</p>

    <p>"Mü'minler ancak o kimselerdir ki Allah'a Rasûlüne iman ettikten sonra şüpheye sapmazlar." (Hucûrat Sûresi: 15)</p>

    <p>Allah (c.c.) insanları üç sınıfa ayırmış, dördüncü bir grub zikretmemiştir: Mü'min, münafık ve kâfir. Ey Ehl-i sünnete karşı vaziyet alan, bak bakalım hangi hizipten­sin? Allah (c.c.) mü'minler hakkında:</p>

    <p>"İşte onlar, gerçek mü'minlerin ta kendileridir. Rableri katında dereceler, yarlığanma ve sayısı bitmez, müd­deti tükenmez rızk (hep) onlarındır. (Enfal Sûresi 4) bu­yurmuştur.</p>

    <p>"Şüphesiz ki münafıklar Cehennemin en aşağı tabakasındadırlar. Kaabil değil, onları (kurtarmaya) bir yar­dım edici de bulamazsın. (Nisa Sûresi: 145)</p>

    <p>Eğer ehl-i sünnete karşı vaziyet alan kişi: "Bir ferdin gerçek mü'min olabilmesi için bütün hayır ve tâatları yapması gerekir"fikrini savunursa ona: Hayır ve iba­detlerin tümünü ifa etmeyen müslümana mü'min deme­diğin gibi, kötülük ve günahların hiçbirini yapmayan bir kafire de imansız dememen lazım gelir" dersin. Şayet o: "Evet böyle birine "kafir" ismini veremem" derse küfre gider. Zira Cenab-ı Hak(c.c), indirdiği âyetlerin kimine inanıp, kimini inkara yeltenenlere "kâfirler" damgasını basmış, şöyle buyurmuştur:</p>

    <p>"Allah'ı ve peygamberlerini inkâr ederek kâfir olan, bir de Allah ile peygamberlerinin arasını ayırmak isteyen (Allah'a inanıp peygamberlerine inanmayan), (bunlar­dan) kimine inanırız, kimini inkar ederiz" diyen ve böy­lece (küfr ile iman) arasında bir yol tutmaya yeltenen kimseler (yok mu?) işte onlar gerçek kâfirlerin ta kendileridir."(Nisa Sûresi: 150-151)</p>

    <p>(H. Semerkandi, Sevâdül-A'zam s. 23)</p>

    

---

6 Şubat Salı

    <p class="StilbalkAriallksatr063cm">SULTAN OSMAN GAZİ HAZRETLERİ</p>

    <p class="c8">(Yeri Huld Cenneti Olsun)</p>

    <p>Adalet ülkesinin ocağı, Osmanlılar'ın kurucu­sudur. Son derece dürüst, dinine tutkun, yiğit ve adaletseverdi. Halkına pek düşkündü. Uzun boy­lu, akbenizli, kumral kaşlıydı.</p>

    <p>Babasının sağlığında ve kendisi yiğitlik çağındayken bir kişinin evine konuk olur. Duvarda asılı kitabı sorar. "Allah-ü Teâlâ'nın Kelâm-ı Kadîm'idir." cevabını alınca Kur'ân-ı Kerîm'e saygısından sabaha dek el bağlayıp ayakta dur­muştur.</p>

    <p>Hile ve aldatmacadan tamamen arınmış olup hayatında, devlet kasasından bir şey almamıştır. Kendi koyunlarından elde ettiği ürünlerle geçinir­di. Hem yumuşak huylu, hem gerçek bilgindi. Yi­ğitlik ve yumuşaklığı yazı ile anlatılamaz. Bir kerecik öfkelendiğinin görülmediği söylenir.</p>

    <p>Sultan Osman Hazretleri gerçek dostluktan caymamış, Sultan III. Alâaddin tarafından istiklâl işareti gönderesiye kendi adına hutbe okutmamıştır.</p>

    <p>Hatunu, Şeyh Edebâli Hazretleri'nin kızıdır. Şeyh Edebâli Hazretleri'nin evinde gördüğü rüya Osman Gazi Hazretleri için su katılmamış bir ke­ramettir. Hayatında ipek elbise giymemiş, gümüş ve altın kaptan yemek yememiştir.</p>

    <p>(Bostanzâde Yahya Efendi, Târih-i Saf)</p>

    

---

7 Şubat Çarşamba

    <p class="StilbalkAriallksatr063cm">Med-Cezîr (Gel-Git) Olayını İLK DEFA KEŞFEDEN BİLGİN:</p>

    <p class="StilbalkAriallksatr063cm">EBÛ MA'ŞER (785-886)</p>

    <p>Asıl adı Cafer b. Muhammed el-Belhi'dir. 785'e doğru Horasan'ın Belh şehrinde doğdu. İslam dünyasının sayılı astronomlarındandır. Avrupalı­lar ona Albumasar derler.</p>

    <p>Ebû Malşer İran Tarihi, Horasan'da konuşulan yerli diller ve Hint kültürü üzerinde araştırmalar yaptı. Hadis alanında da tanındı.</p>

    <p>Bağdat'da bulunduğu sıralarda kendini tama­men ilme verdi. 47 yaşından sonra astronomiye eğildi. Devrinin en büyük astronomları arasına girdi. O kadar ki, devrin halifesi el-Muvaffak Billah'ın yakınlarından oldu. Astronomiyle ilgili ça­lışmalarında hocası Sened bin Ali'nin eserlerinden oldukça faydalandı.</p>

    <p>Ebû Ma'şer'i ilim dünyasına tanıtan keşfi med ve cezir (gel-git) olayları hususundaki açıklamala­rıdır. Bu konudaki ilk ilmi çalışmalar ona aittir. İlim tarihi araştırıcılarından olan Prof. Dr. Philip K. Hitti'nin belirttiğine göre o gel-git olayının prensip ve kanunlarını Avrupa'ya öğreten, bu ko­nudaki teoriyi ilk defa ortaya atan kişidir. Halbuki Avrupa'da bu ancak 17. yüzyılda İsaac Newton'un yerçekimiyle ilgili kanununu ortaya atmasından sonra açıklık kazanabilmiştir.</p>

    <p>(Müslüman İlim Öncüleri Ansiklopedisi s.: 96)</p>

    

---

8 Şubat Perşembe

    <p class="StilbalkAriallksatr063cm">ORUÇLU İÇİN MÜSTEHAB OLAN ŞEYLER</p>

    <p>Oruç tutacak kimsenin sahur yemeği yemesi müstehabdır. Bunun vakti gecenin sonu (imsak saati)na kadardır.</p>

    <p>İftarı ta'cil (acele) yani akşam namazından ev­vel oruç açmak müstehabdır. Ta ki oruç hali na­mazda kalbin huzuruna mâni olmasın.</p>

    <p>İftar esnasında: <b>"Ey Allah'ım senin rızan için oruç tuttum, sana îmân ettim, sana tevekkülde bulundum, senin rızkınla orucumu açtım, Ramazan-ı şerîf ayının yarınki günü orucuna da niyet ettim. Artık benim geçmiş ve gelecek günahları­mı yarlığa"</b> diye dua etmesi sünnettir.</p>

    <p>Orucu hurma gibi tatlı bir şey ile açmak mendubdur.</p>

    <p>Oruçlunun yakınlarına, fakirlere fazla ihsanda bulunması müstehabdır.</p>

    <p>Oruçlunun mümkün olduğu kadar gece ve gündüz Kıır'ân-ı Kerîm'i tilavetle, zikir ile, Resûl-i Ekrem (a .s.) Efendimize salât-ü selâm ile, ilim ile iştigal etmesi müstehapdır.</p>

    <p>Oruçlunun lüzumsuz fazla lakırdılardan dilini tutması müstehabdır. Gıybetten, nemimeden ka­çınmak her zaman bir vecibedir.</p>

    <p>Oruçlu için itikaf da müstehabtır</p>

    <p>(İslâm İlmihali, Sh.: 276)</p>

    <p><b>MÜSTEHAB</b>: Lügatte sevilmiş şey demektir. Istılahta <b>"Resûl-i Ekrem (s.a.v.) Efendimizin ba­zen yapıp bazen terk buyurmuş oldukları şey­dir."</b></p>

    

---

9 Şubat Cuma

    <p class="StilbalkAriallksatr063cm">PEYGAMBER (S.A.V.) EFENDİMİZİN KONUŞMALARI</p>

    <p>Peygamberimiz(s.a.v.)'in konuşmaları tatlı ve te'sirli idi. Söz söyledikleri zaman gür ve yüksek sesle, kelime­leri tane tane söylerler, hattâ dinleyenler sözlerini ezberleyebilirlerdi. Sözlerini umumiyetle üç defa tekrar eder­ler, konuşmaları esnasında kaşlarını yukarıya kaldırırlar­dı. Kimseye fena söz söylemez ve kimsenin sözünü kes­mezlerdi. Boş söz konuşmazlardı.</p>

    <p>Peygamberimiz (s.a.v.)'in ilk zevceleri Hz. Hatice (r.a.) validemizin ilk kocasından "Hind" adında bir oğlu vardı. Hind (r.a.) iyi bir hatipti. Hz. Hasan (r.a.) bir gün Hind (r.a.)'e:</p>

    <p>- "Resûl-i Ekrem (s.a.v.)'in konuşma tarzı nasıldı?"diye sormuş.</p>

    <p>O da:</p>

    <p>- "Resûl-i Ekrem (s.a.v.), dâima düşünür ve sükûtu ihtiyar ederlerdi. Lüzum hâsıl olmadıkça konuşmazlar­dı. Konuştukları zaman da her kelimeyi açık ve fasih ola­rak söylerlerdi. Elleriyle işaret ettikleri zaman bütün ko­lunu kaldırırlardı. Bir şeye taacüb edince elinin içini çe­virirlerdi. Bazan bir şey söylerken iki ellerini birbirine çırparlardı. Söz esnasında lâtife ederek gözlerini öne in­dirirlerdi. Nadiren güler, fakat ekseriya tebessüm eder­lerdi."</p>

    <p>(Tirmizî, Şemâil)</p>

    <p>Bazı rivayetlere göre de Peygamberimiz (s.a.v.), hiç bir zaman kahkaha ile gülmemişlerdir.</p>

    <p>Resûl-i Ekrem (s.a.v.), hiddetli hallerinde de normal zamanlarında da dâima hakkı söylerlerdi. Kendileri gü­zel konuşurlar ve güzel konuşmayanlara da iltifat etmez­lerdi. Konuşulması ve anlatılması gereken bazı şeylere kinaye yolu ile işaret ederlerdi. Kendileri sustukları za­man eshâb(r.a.)'ı konuşurlardı.</p>

    <p>Peygamber (s.a.v.) Efendimizin Yüce Ahlâkı (s, 10-11)</p>

    

---

10 Şubat Cumartesi

    <p class="StilbalkAriallksatr063cm">DÜNYA MALI</p>

    <p>Ebû Saidi'l-Hudri (r.a.)'nin şöyle dediği rivayet edil­miştir:"Bir gün Allah (s.a.v.) elçisi minber üstünde otu­ruyordu. Biz de onun etrafında oturuyorduk. Bu halde iken bize,</p>

    <p>"Ben ebedi hayata kavuştuktan sonra dünya çiçekle­rinin gözlerinizi kamaştırmasından korkuyorum", bu­yurdu. Bu sözü üzerine sahâbilerden birisi,</p>

    <p>- Ey Allah'ın Rasûlü (s.a.v.)! hayır ve nimet kötülük getirir mi? diye sordu. Hz. Peygamber (s.a.v.) sustu, ce­vap vermedi. Onun sustuğunu gören diğer sahâbiler so­ruyu sorana;</p>

    <p>- Sen kim oluyor da Hz. Peygamber (s.a.v.)'e soru soruyorsun? Görmüyor musun sana cevap bile vermiyor, dediler. O sırada biz Allah Elçisine (s.a.v.) vahiy gelmek­te olduğunu anladık. Çok geçmedi. Hz. Peygamber (s.a.v.) alnından çıkan terleri sildi ve:</p>

    <p>"O soruyu soran nerede?" diye sordu. Sonra:</p>

    <p>"Hakikaten hayır ve nimet kötülük getirmez, (fakat kötülüğe sebep olabilir. Bilirsiniz) baharın bitirdiği otlar içinde zehirli olanları da vardır. Böyle otlar yiyeni öldü­rür, ya da ölüme yaklaştırır. Lakin yeşil ot böyle değildir. Onu otlayan hayvan ölüm tehlikesinden uzaktır. Bu hay­van o yeşil otu yer. Böğürleri şişer. Sonra güneşler: ko­layca gübre çıkarır, su döker. Böylece semirir. Yine bol bol yer. İşte bu dünya malı da tıpkı yeşil otlar gibi cazip­tir. Tatlı gelir. Bu nimetten fakire, yetime, yurdundan ay­rı düşmüş gariplere yardım eden zengin Müslüman ne hayırlı kişidir. (Haksız kazanan), mal biriktiren, hırslı, kendinden başkasını düşünmeyen pintiler ise bir türlü doymayan obura benzer. Kıyamet günü böyle mallar sahibinin cimri olduğuna şahitlik edecektir", buyurdu."</p>

    <p>(İmam Buhari, s. 143)</p>

    

---

11 Şubat Pazar

    <p class="StilbalkAriallksatr063cm">HZ. RESULULLAH (S.A.V.) EFENDİMİZİN MİRAÇ'TA BİNDİKLERİ ŞEYLER</p>

    <p>Miraç Peygamberimiz (s.a.v.) uyanıkken ruh ve cesedle vaki olmuştur. Fahr-ı Kâinat (s.a.v.) bu seyahati esnasında beş şeye binmiştir.</p>

    <p>1- Mekke'den Mescid- Aksâ'ya kadar Burak'a,</p>

    <p>2- Oradan birinci semâya kadar Miraç denilen bir merdivene,</p>

    <p>3- Yedinci kat semâya kadar meleklerin kanatlarına binerek gitmiş,</p>

    <p>4- Oradan Sidre-i Münteha'ya kadar Cibril (a.s.)'in kanadına,</p>

    <p>5-Kaab-i Kavseyn'e kadar Refref'e binmiştir.</p>

    <p>     Bunların mahiyetini bilmeye bizim için imkan yoktur.</p>

    <p>Hepsine haber verildikleri şekilde inanırız. Bu babtaki ilmi Allah (c.c.) ve Rasûlü (s.a.v.)'ne havale ederiz. Gerçi her şeye Kadir olan Allah (c.c.) için bunların hiçbirine ihtiyaç yoksa da Habib-i Ekrem(s.a.v.)'ini mu'tad olan vasıtalarla yürüterek fazla heyecanlanmasına mâni ol­mak hizmetine mebni kendilerine hususî binekler tahsis buyurmuştur.</p>

    <p>(S. Müslim Terc. ve Şerhi C.2/622)</p>

    <p class="StilbalkAriallksatr063cm">SİDRETÜ'L MÜNTEHA'DA RASÜLULLAH (S.A.V.)'E ÜÇ ŞEY VERİLMİŞTİR</p>

    <p>1-Beş vakit namaz,</p>

    <p>2-Bakara sûresinin son âyetleri,</p>

    <p>3-Ümmetinden Allah(c.c.)'a şirk koşmayanların bü­yük günahları mağfiret olunmuştur.</p>

    <p>(S. Müslim T. C. 2/639)</p>

    

---

16 Şubat Cuma

    <p class="StilbalkAriallksatr063cm">PEYGAMBER (S.A.V.) EFENDİMİZİN MÜLÂKAT VE ZİYARETLERİ</p>

    <p>Peygamberimiz (s.a.v.), kendileriyle görüş­meğe gelen ziyaretçileri kabul ederler, onlar­la musafaha etmek için önce davranırlar, musafaha esnasında ellerini daha önce çekmek itiyatında değillerdi. Biri kulaklarına bir şey söylemek istese söz bitmeden yüzünü çevirmezlerdi.</p>

    <p>Kendilerini ziyarete gelen misafirleri, önce selam verir, müsaade ister, ancak ondan son­ra huzura girerlerdi. Kendileri de birini ziyarete gittikleri zaman kapının sağ veya sol kanadı önünde dururlar "Esselâmü aleyküm" derler içeri girmek için izin isterler, müsaade edilirse girerler, edilmezse geri dönerlerdi.</p>

    <p>Ashâb-ı Kiram (r.a.)'dan biriyle karşılaştık­ları zaman onunla musahafa ederler, iyice el­lerini birbirine geçirerek sıkıştırırlardı.</p>

    <p>Yolda rastladığı erkek, kadın, çocuk, köle, herkese selam verirlerdi. Bir defa yolda münafıklarla müslümanların bir arada otur­duklarını görmüşler, hepsini selamlamışlardı.</p>

    <p>Peygamber (s.a.v.) Efendimizin Yüce Ahlâkı</p>

    

---

17 Şubat Cumartesi

    <p class="StilbalkAriallksatr063cm">FITR SADAKASI VERME</p>

    <p>Ramazan bayramında fıtr sadakamızı, bayram nama­zından önce ve şer'î bir mazeret yoksa geciktirmeden vermek gerekir.</p>

    <p>Rivayet edildiğine göre, Peygamber (s.a.v.) fakir ve yoksullar hakkında şöyle buyurmuştur: "Böyle bir gün­de fakirleri tavaftan (dilenmekten) müstağni kılsın." bu­rada tavaftan maksat, fakir ve yoksulları böyle bayram günü gibi sevinçli bir günde kapı kapı dolaşmalarına meydan vermeden onlara zekât veriniz. Hiç olmazsa, bu fukara zümresi rızkını orada burada arayıp yorulmasın. Ramazan ayındaki açlık ve ibadet yorgunluklarını vereceğiniz zekâtla gidermiş, onları sevindirmiş ve gönülle­rini almış olursunuz anlamına gelir.</p>

    <p>Ebu Davud, İbn Mâce ve Buhârî'nin şartına göre sa­hihtir kaydıyla Hâkim şu hadisi rivayet ederler: "Sallallahü aleyhi vesellem Efendimiz, ramazan bayramının sa­dakasını, oruçluyu (oruç tutarken işlediği) kötü iş ve lakırdılar(ın günahları)dan temizlemek ve miskinlere yardım için farz kıldı. Herhangi bir kimse bayram nama­zından önce sadakayı verirse, Allah katında makbule ge­çen bir zekât olmuş olur. Bu sadakayı namazdan sonra verenlere adet üzere verilmiş sadakalar gibi sadaka hük­müne geçmiş olur."</p>

    <p>İmam-Ahmed ile Ebu Davud merfûan şu hadîsi riva­yet ederler:"Herhangi bir kimse, küçük, büyük, köle ve­ya azadlı köle, erkek veya kadın, fakir veya zengin, her­kesin bir sa' (ölçek) buğday fıtr sadakası vermesi vâcibtir. Fıtr sadakasını veren zengininizi Allah (manevî pisliklerden) temizler; sadakasını veren fakirinize de Al­lah onun verdiğinden daha çok verir" buyurmuşlardır.</p>

    <p>(İ. Şâ'râni, El Uhûdül Kübrâ, S.253)</p>

    

---

18 Şubat Pazar

    <p class="StilbalkAriallksatr063cm">CEMAATLE NAMAZI TERK ETMEMEK</p>

    <p>Mazeretimiz olmadıkça namazlarımızı yalnız başımıza değil, cemaatle kılmamız tavsiye buyrulmaktadır. Bunu, cemaatle namazın bildirilen ecir ve sevabı için değil, Allah Azze ve Celle'nin emir­lerine uymak için yapmalıyız. Şu var ki, Hak Taâlâ (c.c) kendisine güzel amellerle hizmet eden bir kimsenin ecir ve sevabını zayi etmez. Nitekim bir köle ücret almak için efendisine hizmet etmez, efendisinin buyruklarını yerine getirdiğinde ke­sinlikle efendisi tarafından mükafatlandırılacağını bilir, ibadetler de bu sebeple bizim için bir ölçü olmalı, ecir ve sevap kazanmak için değil, yalnız Allah(c.c.)'ın buyruklarını yerine getirmek için çalış­malıyız.</p>

    <p>Ebu Davud ve İbn Hibban rivayet ediyorlar: "Namaz ezanını duyup da mâni bir özrü olmadan onu izlemeyenlerin kılacakları namazı Hak Taâlâ(c.c.) kabul etmez." Mâni özürün ne olduğu Efendimize sorulmuş. Efendimiz, "korku veya hastalıktır", buyurmuşlardır."</p>

    <p>Ebu Davud ve diğerleri merfûan şu hadîsi anla­tırlar:"Cemaatle namazı kılmaya çalışın. Zira sü­rüden uzak kalanı kurt yer."</p>

    <p>Tirmizî, İbn Abbas (r.a.)'tan naklen bu hadîsi an­latır: "Bir kimse bütün gecesini namazda ve bütün gündüzlerini de oruçlu geçirse, Cuma ve cemaat namazından uzak kalmış ise, o kimse ateştedir."</p>

    <p>Hafız Münzirî cemaatle namaz hakkında şöyle der: "Bazı âlimler cemaatle namaz kılmanın farz-ı ayn olduğunu söylerler." Ata, İmam Ahmed İbn Hanbel, Ebu Sevr bu görüştedir. Allah (c.c.) en doğrusunu bilir.</p>

    <p>(İ. Şâ'râni, El-Uhûdül Kübrâ, s. 790)</p>

    

---

21 Şubat Çarşamba

    <p class="StilbalkAriallksatr063cm">MÜ'MİNLERİN BAYRAMI</p>

    <p>Mü'minlerin uhrevi bayramları üçtür:</p>

    <p>Birincisi: hesabı görüldükten sonra defter-i amali sağ kolundan verildiği zamandır.</p>

    <p>İkincisi: sırat köprüsünden geçtiği zamandır.</p>

    <p>Üçüncüsü de; en büyük bayramı Cennete dahil olup, Allah (c.c.)'ın cemâlini temaşa ettiği zamandır. Allah (c.c.) cümle müslüman kardeşlerimize bu büyük bayra­mı nâsib eylesin. Amin..</p>

    <p>İşte müslüman! En büyük bayramını kaç günde bir yapmayı arzuluyorsan ona göre hazırlan.!</p>

    <p>Hadis-i Kutsî'de Cenab-ı Hakk (c.c.) buyuruyor: <b>"Ben kulumun zannı indindeyim. Kulum beni nasıl zanne­diyorsa ben öyleyim."</b></p>

    <p>Allah (c.c.) kula göre şekil mi alacjk, Hâşâ. Cenab-ı Hakk (c.c.)'ı, sen ne kadar tanırsan, tanıdığın müddetçe O (c.c)'na kulluk edecek, kulluk ettiğin müddetçe yakla­şacak, Cenab-ı Hakk (c.c.)'a yaklaştıkça daha iyi tanıya­cak, tanıdıkça daha iyi ibadet edeceksin.</p>

    <p><b>"Nefsini bilen, rabbini bilir"</b> buyurulmuştur.</p>

    <p>Daima kötülüğü emreden ve vazifesi seni Hakk (c.c.)'tan gayrı her şeyle uğraştırmak olan nefsinin ve onun akıl hocası şeytanın tuzaklarına düşmemelisin! Bu da ancak <b>"tezkiye-i nefs"</b> ve <b>"tasfiye-i kalb"</b> ile müm­kündür.</p>

    <p>Kur'an-ı Kerim'de <b>"Ancak nefsini tezkiye edenler felaha erdi"</b> buyuruluyor. Nefsi tezkiye ve kalbi Hakk (c.c.)'dan gayri şeylerden tasfiye ettikten sonradır ki her an Cenab-ı Hakk (c.c.)'ı zikrederek, O (c.c.)'na yaklaşmış olacaksın.    </p>

    <p>(Tebliğ Dergisi)</p>

    

---

22 Şubat Perşembe

    <p class="StilbalkAriallksatr063cm">RÜ'YÂ VE ÇEŞİTLERİ</p>

    <p>Uyuyanın, uykusunda bazı şeyler görmesine rü'yâ ve hulüm (düş) denir. Fakat, rü'yâda, görülen şeyle, daha çok, hayr ve güzel şeyler üzerine olur. Hulümde ise, gö­rülen şeyler, daha çok, şer ve çirkin şeyler üzerine olur.</p>

    <p>(İbn. Esîr-Nihâye c.1, s. 434)</p>

    <p>Peygamberimiz(s.a.v.), rü'yâ ve hulüm hakkında şöyle buyurmuşlardır: "Salih rü'ya: Allâh'dan, hulüm ise, şeytandandır."Zamanın sonu) yaklaşınca, müslümanlarm rü'yâsı, hemen hemen yanlış çıkmayacaktır. Sizin en doğ­ru rü'yâ göreniniz, en doğru söyleyeninizdir!</p>

    <p>Rü'yâ, üç çeşittir:</p>

    <p>1- Yüce Allah tarafından (Kuluna) müjde olan Sâlih rü'yâ.</p>

    <p>2- Şeytan tarafından korku, üzüntü veren rü'yâ.</p>

    <p>3- Kişinin, kendi nefsinden telkin mâhiyetinde vâki olan rü'yâ.</p>

    <p>Şeytan, Adem oğullarına karşı beslediği şiddetli düş­manlık sebebiyle, her zaman, onlara sataşır, her yönden tuzaklar kurar, her yolla onların işlerini bozmak ister. Gördükleri rü'yâlarını da, ya içlerine yanlışlar karıştır­mak, ya da onlardan gaflete düşürmek suretiyle örtüp belirsiz ve yararsız hale getirir.</p>

    <p class="c8">Mübeşşirat ve Salih Rü'yâ:</p>

    <p>Peygamberimiz (s.a.v.) "Risâlet de, Nübüvvet de, munkatı' olmuş, sona ermiştir. Benden sonra (gelecek) ne Resul vardır, ne de Nebî buyurmuş, bu Eshaba, çok ağır gelmişti. Bunun üzerine, Peygamberimiz (s.a.v.) "Pey­gamberlikten bir şey kalmamıştır. Amma Mübeşşirat vardır!" buyurdu.</p>

    <p>                                 Buhârî-Sahih c.8, s.69</p>

    <p>"Ya Resûlallâh! Mübeşşirât nedir?" diye sordular. Peygamberimiz "Müslüman kişinin rü'yâsıdır" "Salih rü'yâdır!" "Salih rü'yâ, peygamberlik işinin parçalarından bir parçadır!" "Salih kişinin gördüğü rü'yâ, peygamberlik işinin kırkaltı parçasından bir parçadır!" buyurdu.</p>

    <p>(M. Asım Köksal, İslâm Tarihi, c.3-4, s. 23)</p>

    

---

23 Şubat Cuma

    <p class="StilbalkAriallksatr063cm">SA'D İBN-İ EBİ VAKKAS (R.A.)</p>

    

---

24 Şubat Cumartesi

    <p class="StilbalkAriallksatr063cm">ÖLÜM MELEĞİNİN İNSANLARIN CANLARINI ALMASININ SEBEBİ</p>

    <p>Allahü Teâlâ (c.c.), kendisine yerin toprağından bir (parça) şey getirmesi için Cebrail (a.s.)'i göndermişti. Müteakiben Cebrail (a.s.) bir şey almak üzere yeryüzüne gelince, yeryüzü kendisin­den toprak alınmaması hususunda Allah'a (c.c.) sığınmış da Ceb­rail (a.s.) ona dokunmamıştır. Arkasından Allahü Teâlâ Mikâil (a.s.)'i göndermiş; yer, ondan da Allah (c.c.)'a sığınınca o da yere dokunamamış. Sonra Allahü Teâlâ (c.c.) Azrail (a.s.)'i göndermiş. Yer, ondan da Allah (cc.)'a sığınmış, fakat o yerin sığınmasını dinlemeyerek ondan toprak alıp götürmüş.</p>

    <p>Allahü Teâla (c.c.), Azrail (a.s.)'e:</p>

    <p>- Yer, senden çekinmedi mi? diye sormuş. Azrail (a.s.)'de:</p>

    <p>- Evet çekindi, demiş. Yüce Allah (c.c.):</p>

    <p>- Arkadaşların ona merhamet ettikleri gibi sen de yine merha­met edeydin buyurmuş Azrail (a.s.) de:</p>

    <p>- Ya Rab! Sana itaat etmekliğim, ona merhamet elmekliğimden bana daha lüzumludur, demiş. Bunun üzerine Aziz ve Celil olan Allah (c.c.):</p>

    <p>- Artık git. Sen ölüm meleğisin. Onların canlarını almak üzere seni vazifeli kıldım, buyurunca Azrail (a.s.) ağlamaya başlamış. Müteakiben Allah Teâlâ (c.c.):</p>

    <p>- Seni ağlatan nedir? diye sormuş? Azrail (a.s.) de:</p>

    <p>- Ey Rabbim! Şüphesiz ki sen bu halkdan peygamberler, temiz evliyalar ve resuller yaratacaksın ve muhakkak ki sen, kendileri­ne ölümden daha kötü, daha fena bir şey olmayan bir ahdi yarata­caksın. Binaenaleyh onlar beni tanıdıkları zaman bana öfkelene­rek bana soğup sayacaklar, demiş yüce Allah (c.c.) da:</p>

    <p>- Ben ölüm için hastalıklar, sebepler ve ağrılar yaratacağım ki, onlar bu ağrı ve sancılardan dolayı seni hatırlamayacaklar bile, buyurmuş ve arkasından ağrıları ve diğer ölüm çeşitlerini yaratmıştır.       </p>

    <p>İmam-ı Şa'râni (Ölüm-Kıyâmet-Ahiret, s.81)</p>

    

---

25 Şubat Pazar

    <p class="StilbalkAriallksatr063cm">KİMLERİN BOĞAZLAYACAĞI HAYVANLARIN ETİ YENİR VEYA YENMEZ</p>

    <p>Müslümanların ve kitab ehli olan Yahudi ve Hı­ristiyanların, kadın dahi olsalar, Besmele ile boğaz­layacak oldukları hayvanların, eti yenen hayvanlar olmak şartıyla etleri yenir. Besmele, tam kesim anında olacaktır, bu şarttır. Kesim anında bir şey yemek suretiyle veya başkası ile konuşmakla önce­ki besmeleye ara verilerek meclis değişirse, bu ye­terli olmaz. Yeniden besmele getirmek gerekir.</p>

    <p>Müslüman veya kitab ehlinden olan ve Bismillah demeye gücü yeten bir çocuğun veya delinin, dilsi­zin, sünnetsizin ve sarhoşun Besmeleyle kesecekle­ri bu tür hayvanların etleri de yenebilir.</p>

    <p>Besmelenin unutularak terk edilmiş olması zarar vermez. Hatta kitab ehlinin Besmele deyip deme­dikleri bilinmediği takdirde de kestikleri eti yenen hayvanlar helâl olur. Çoğunluğun görüşü budur.</p>

    <p>Mecûsîlerin, putlara tapanların, hak dinden çı­kanların, besmeleyi kasden terk eden Müslüman­ların veya kitab ehlinin kestikleri yenemez Bu hayvanların etleri haram olur.</p>

    <p>Ömer Nasuhi Bilmen, B. İslâm İlmihali, Sh. 419</p>

    

---

26 Şubat Pazartesi

    <p class="StilbalkAriallksatr063cm">ABDESTİN SÜNNETLERİ</p>

    <p>1- Önce elleri bileklere kadar yıkamak.</p>

    <p>2- Besmeleyle başlamak.</p>

    <p>3- Niyet etmek.</p>

    <p>4- Abdestin başlangıcında yanı ağıza su verir­ken, diğer görüşe göre, abdestten evvel dişleri misvaklamak veya parmakla ovuşturmaktır.</p>

    <p>5-  Üç kere ağıza su vermek ve üç kere buruna su çekmektir.    </p>

    <p>6-  Oruçlu olmayanın mazmaza ve istinşakta mübalağa yapmasıdır.</p>

    <p>7-  Abdesti tertip üzere almak.</p>

    <p>8-  Kol ve ayaklarını sağdan başlayarak yıkamak.</p>

    <p>9- Yıkanan uzvu üçer defa yıkamak.</p>

    <p>10- El ve ayaklarını yıkamaya parmak uçlarından başlamak.</p>

    <p>11- Gerek ellerini ve gerekse ayaklarını yıkarken parmaklarını hilâllemek, yani parmağıyla aralarını ovmak.</p>

    <p>12- Yüzü üç kere yıkadıktan sonra sık olan sakalı bir avuç suyla altından hilallemek.</p>

    <p>13- Başın her tarafını mesh etmek.</p>

    <p>14- Başın kaplama meshine ön tarafından başlamak.</p>

    <p>15- Kulakları -başa meshedilen suyla da olsa- meshetmek.</p>

    <p>16- Boynu -baş ve kulakları meshden sonra- iki elinin arkasıyla meshetmektir.</p>

    <p>17- Abdest azasını, üzerine su akıttığı müddetçe ovalamak.</p>

    <p>18- Abdest işlerini peşpeşe ve fasılasız yaparak birbirine ulaşmaktır.</p>

    <p>(Nimet-i İslâm s. 53)</p>

    

---

27 Şubat Salı

    <p class="StilbalkAriallksatr063cm">ERZURUMLU İBRAHİM HAKKI HAZRETLERİ (K.S.)</p>

    <p>Büyük bir Allah (c.c.) âşıkı, Sosyolog, psikolog, astronom, fen adamı ve şâir olan İbrahim Hakkı (k s ) 18 mayıs 1703 tarihinde Erzurum un Hasan-kale ilçesinde dünyaya geldi. Babası Derviş Os­man, annesi ise Hz Peygamber(s.a.v)'nin soyundan dan gelen Mahmûd kızı Şerife Hanıfe Hatun duı</p>

    <p>9 yaşındayken Tillo'ya gitti Şeyh İsmail Fakirullah (k s.)'tan dersler almaya başladı. Babasımn ve­fatından sonra Erzurum'a geldi. Erzurum Müftü­sü Hazık Muhammed'den Arapça ve Farsça öğ­rendi. Bir müddet sonra tekrar Tillo ya dondu. Sevhinin büyük oğlunun kızıyla evlendi. 15 yıl orada kaldı. 1750'de Hicaz'a, l766'da İstanbul'a gitti. I. Mahmud'un davetiyle saraya girdi. İkinci ve üçüncü defa hacca gitti. Arabistan'ı, Mısır ı gezdi. Nihayet 1780'de Tillo'da vefat etti ve vasiyeti üzerine mürşidi olan Şeyh ismail Fakırullah (k.s.)'ın ayak ucuna gömüldü.</p>

    <p>İbrahim Hakkı (k.s.) 40'tan fazla eser bırakmıştır. Eserleri içinde 1754'te tamamladığı İlâhiname adındaki divanı en meşhûrlarındandır. Ondan da­ha meşhuru ise Marifetnâme'sidir.</p>

    <p>Şiirleri içinde dillerimizden düşmeyen şu şiiri oldukça meşhurdur:</p>

    <p>Hak şerleri hayreyler</p>

    <p>Zannetme ki gayreyler</p>

    <p>Mevla görelim neyler</p>

    <p>Neylerse güzel eyler.</p>

    <p>Müslüman İlim Öncüleri Ansiklopedisi s.206</p>

    

---

28 Şubat Çarşamba

    <p class="StilbalkAriallksatr063cm">OSMANLI SARAYINDA NAMAZ MERASİMİ</p>

    <p>Osmanlı padişahlarının hepsi de şehzadeliklerinden itibaren sıkı bir İslâm terbiyesi alırlar, dinin bütün veci­beleri gibi namaz kılmayı da itiyat haline getirirlerdi. Bu sebepledir ki, geçen yüzyıla kadar sabah namazlarını sa­ray camiinde, saray mensupları ile kılmaları kaçınılmaz bir hareketti.</p>

    <p>Ayasofya Camii'nde sabah ezanının okunduğunu işi­ten saray müezzini, kütüphane merdiveni üzerinde ezan okurdu. O esnada ezanı bekleyenler, koğuşlarından muntazam bir halde çıkarak camiye gelirlerken, padişah da Dârüssaâde ağası ve harem-i hümâyun ağalarıyla bir­likte camiye gelirdi. Hünkar bu gelişinde cami önünde silahtar, çuhadar, anahtar ve peşkir ağaları tarafından karşılanır, daha sonra hepsi hünkar mahfilinde yerlerini alırlardı. Sünneti Şerif kılındıktan hemen sonra padişa­hın işareti üzerine Dârüssaâde ağası ellerini dizlerine vurup işareti verince müezzin kâamete başlar ve sabah namazı böylece kılındıktan sonra padişah mabeyne ge­çer, ağalar da koğuşlarına dönerlerdi. Diğer namaz va­kitlerinde padişah hangi köşk veya dairede bulunuyor­sa, namazını nöbetçi imam ve iki güzel sesli müezzin ile bulunduğu yerde kılardı.</p>

    <p>Padişah, cuma namazını vükelâdan ve saray men­suplarından bazıları ile beraber selâtin camilerinden bi­rinde kılardı. Hilâfetin Osmanoğullarına geçişiyle, Ya­vuz Sultan Selim'den itibaren cuma namazlarında "Se­lamlık Merasimleri" tertibi âdet oldu. Padişahlar seferde bulundukları zaman eğer karargâhları büyük bir şehrin yanında ise bu şehirde cuma namazı selamlığı yapılırdı.</p>

    <p>(A. Seyid Bey, Teşkilat ve Teşrifatımız, s.l57)</p>

    

---

29 Şubat Perşembe

    <p class="StilbalkAriallksatr063cm">PEYGAMBER (S.A.V.) EFENDİMİZİN GİYİNİŞLERİ</p>

    <p>Resûl-i Ekrem (s.a.v,) Hazretleri, giyinişlerinde muayyen bir tarz takip etmez; izâr, ridâ, gömlek ve cübbeden ne bulurlarsa onu giyerlerdi. Sade gi­yinmeyi severler, yeşil elbiseden hoşlanır ve ekse­riya beyaz giyerlerdi. Habeş Kralı Necâşî'nin gön­derdiği çoraplar, Resûlullah (s.a.v.) tarafından kullanılmıştır.</p>

    <p>Bazen işleme kaftan giydikleri de olurdu. Be­yaz tenlerine çok güzel yakışan atlastan bir kaf­tanları vardı. Elbiselerini topuklarından aşağı uzatmazlardı. İzan ise daha yukarıda olurdu. Sa­rığının taylasanını omuzları arasına sarkıtırlardı. Zaferan ile boyanmış bir de çarşafı vardı ki yalnız bunun içinde namaz kıldığı da olurdu.</p>

    <p>Bazı rivayetlere göre Allah'ın Resulü (s.a.v.) Hulle-i Hamrâ denilen, üzerinde kırmızı çizgiler bulunan Yemen kumaşı kullanırlardı. Umûmiyetle keçi kılından örme elbiseler giyerlerdi. Resûlullah (s.a.v.)'ın irtihâlini müteakip Hz. Âişe (r.a.) O (s-a.v.)'nun son dakikaları esnasında giy­dikleri elbiseyi halka göstermişti. Bunlar yamakh bir örtü, el dokuması sert bir entariden ibaretti.</p>

    <p>Peygamberimiz (s.a.v.)'in ayakkabıları sandal şeklinde olup, bağlanıp bu suretle ayaklarını tu­tarlardı.</p>

    <p>Peygamber (s.a.v.) Efendimizin Yüce Ahlâkı, s. 14-15</p>

    

---

1 Mart Cuma

    <p class="StilbalkAriallksatr063cm">CENNET İLE CEHENNEM AHALİSİNİN SIFATLARI</p>

    <p>İmam Müslim'in Iyâz bin Hımar'dan (r.a.) riva­yet ettiği hadiste Rasûl-i Ekrem (s.a.v.) Efendimiz bir gün irad buyurduğu bir hutbede şöyle buyur­muştur:</p>

    <p>"(Ey Sahabelerim) cennet ehli olan insanlar (dünyada) üç zümredir.</p>

    <p>1- İktidar ve kudret sahibi olup adalet eden, sa­daka veren ve muvaffak kılınmış kimsedir.</p>

    <p>2- Akrabalık yakınlığı olan herkes ve her Müs­lüman için ince kalpli ve merhameti olan kimsedir.</p>

    <p>3- Çirkinliklerden ve günahlardan çekinerek daima iffetli olmaya gayret eden aile sahibi kişi­dir." Sahih-i Müslim C.4/2198</p>

    <p>Hadîs-i Şerifte Rasûlullah (s.a.v.) Efendimiz:</p>

    <p>"Sizlere cennet ehli olan kimseler(in dünyadaki sıfatlarını) haber vereyim mi? (Onlar) zayıf olan ve halk tarafından zayıf görülen her mütevazi kimse­dir. Eğer o mü'min (herhangi bir hususta) Allah (c.c.)'a yemin etse muhakkak Allah (c.c.) onu yemi­ninde doğru ve isabetli çıkarır.</p>

    <p>Sizlere cehennemlik ahalinin sıfatlarını da ha­ber vereyim mi? (Onlar da) her katı yürekli, çetin husumetli, kendini beğenen ve çok çok mal birikti­ren çok cimri, kısa boylu mütekebbir kimsedir" bu­yurdu. Buhari C.6/72</p>

    <p>Hadîs-i Şerifte:</p>

    <p>"Sizler yeryüzünde Allah (c.c.)'ın şahitlerisiniz. Her kimi kötülükle medhederseniz ona cehennem vacib olur." buyurulmuştur. Müslim c.2/655</p>

    <p>İmam Şa'râni (r.a.), Ölüm-Kıyâmet-Âhiret, s.236</p>

    

---

2 Mart Cumartesi

    <p class="StilbalkAriallksatr063cm">VERA</p>

    <p>Resûlullah (s.a.v.): "Kişinin kendisini ilgilen­dirmeyen şeyleri terketmesi İslâm'ı iyi anlayıp tat­bik ettiğinin delilidir."buyurmuştur.</p>

    <p>Üstad ve İmam Kuşeyri (r.a.) der ki: Vera' şüp­heli şeyleri terketmektir. İbrahim b. Ethem (k.s.) de böyle demiştir: Vera' şüpheli olan her şeyi terket­mektir. Fuzûli şeyleri terketmek demek olan mâlâyani'yi terketmektir.</p>

    <p>Hz. Ebû Bekir (r.a.) demiştir ki: Bir nevi hara­ma düşeriz korkusu ile yetmiş çeşit helâli terkeyledik. Resûlullah (s.a.v.) Ebû Hureyre (r.a.)'ye:"Vera' sahibi ol ki insanların en çok ibadet edeni olasın"buyurmuşlardır.</p>

    <p>Hasan Basri (k.s.), Mekke'ye geldiği zaman Hz. Ali (r.a.)'nin soyundan bir zatın sırtını Kabe duva­rına dayayarak halka vazettiğini görmüş hemen önüne atılmış ve sormuş: Dinin temeli nedir. Vaiz cevap vermiş: Vera'! Hasan Basri (k.s.) tekrar sor­muş: Dinin âfeti nedir? Vaiz cevap vermiş: Tamah! Hasan Basri (k.s.) bu cevabı o kadar hoş buldu ki hayretler içinde kaldı. Hasan Basri (k.s.) diyor ki: Halis vera'nın bir zerresi bin miskal oruç ve na­mazdan daha hayırlıdır.</p>

    <p>Hz. İsa (a.s.) bir mezarlığa uğradı ve ölülerden birine seslendi. Allah Tealâ da seslenilen ölüyü di­riltti. Hz. İsa (a.s.) ölüye sordu. "Sen kimsin?" Adam: "Halkın yükünü taşıyan bir hammal idim. Bir gün şahsa ait odunları taşırken, dişlerimi kur­calamak için odundan bir çöp (kürdan) kopardım. Öldüğüm zamandan beri bu kürdan (ve hesabı) benden istenmekte" dedi.</p>

    <p>Kuşeyri Risalesi, s.205</p>

    

---

3 Mart Pazar

    <p class="StilbalkAriallksatr063cm">PEYGAMBERİMİZİN SOĞAN VE SARIMSAK KOKUSUNDAN HOŞLANMAMASI</p>

    <p>Ebû Eyyûb-i Ensârî (r.a.) der ki: "Resûlullah(s.a.v.)'a daima akşam yemeği yapıp gönderirdik. Kalanını bize geri çevirdiği zaman, ben ve Ümmü Eyyûb, Resûlullah (s.a.v.)'ın elinin değdiği yerleri araştırarak aralardan yer ve bununla teberrük ederdik.</p>

    <p>Yine bir gece, yapıp gönderdiğimiz soğanlı ve sarım­saklı yemeği Resûlullah(s.a.v.) geri çevirmişti.</p>

    <p>Onda, elinin izini göremeyince, feıyad ederek yanına gittim.</p>

    <p>(Yâ Resûlullah(s.a.v.)! Babam anam sana feda olsun! Sen akşam yemeğini geri çevirdin. Fakat, onda elinizin izini göremedim. Halbuki ben ve ümmü Eyyûb, geri çevirdiğin yemek­te elinin değdiği yerleri araştırmakta ve bununla teberrük etmekte idik) dedim.</p>

    <p>Resûlullah (s.a.v.): (Bu sebzede bir koku hissettim. Ondan yemedim. Ben, sizin görüşmediklerinizle görüşen, Melekle fısıldaşan bir kişiyim.) (Ben, sizler gibi değilim. Arkadaşımı (Cebrail'i) ra­hatsız etmekten korkarım.) (İnsanı rahatsız eden şeyden melekler de rahatsız olurlar.) dedi."</p>

    <p>Bunun üzerine Ebû Eyyûb (r.a.): "Haram mıdır o ye­mek?"diye sordu.</p>

    <p>Peygamberimiz (s.a.v.): "Hayır! Fakat, ben, kokusun­dan dolayı ondan hoşlanmadım" dedi.</p>

    <p>Ebû Eyyûb: "Senin hoşlanmadığından ben de hoşlan­mam"dedi.</p>

    <p>Peygamberimiz(s.a.v.) ona, "Siz, onu yiyiniz" dedi.</p>

    <p>Ebû Eyyûb (r.a.) der ki: "Bunun üzerine, biz de, on­dan yedik ve bir daha Resûlullah'a o sebzeden yemek yapmadık."      </p>

    <p>M. Asım Köksal, İslâm Tarihi, C.8, S.28</p>

    

---

4 Mart Pazartesi

    <p class="StilbalkAriallksatr063cm">MA'RUF KERHİ (K.S.) (ÖL. 200 VEYA 201/816)</p>

    <p>Sûfilerden Ebû Mahfuz Ma'ruf b. Firûz Kerhi (k.s.) duası makbul büyük şeyhlerden idi. Üstad Ebû Ali Dakkâk (r.a.)'ın şunu anlattığını işitmiştim: "Ma'ruf (k.s.)'un anne ve babası hıristiyan idi. Ma'ruf (k.s.) daha sabi iken onu öğretmenlerinden birine teslim etmişlerdi. Öğretmen Ona "Allah (c.c.) üçün üçüncüsüdür." dedikçe O: Hayır, tek­dir, demiş bu sebeple muallim onu iyice dövmüş, Ma'ruf (k.s.)'da mektepten kaçmıştı. Bunun üzeri­ne anne ve babası, keşke oğlan geri dönsede dini ne olursa olsun, bizde onun kabul ettiği dine girer­dik, demeye başlamışlardı. Ma'ruf (k.s.) gitti Ali b. Musa Rıza'nın önünde İslama girdi. Sonra evine döndü kapıyı çaldı, içeriden kim o diye soruldu, gelen Ma'ruf'dur diye cevap verdi. Hangi dini be­nimseyerek geldin? dediler. Hanif dinini diyerek cevap verdi. Bunun üzerine annesi ve babası da müslüman oldular.</p>

    <p>Sır Sakati (k.s.) diyor ki: "Ma'ruf Kerhi (k.s.)'yi bir kere rü'yada görmüştüm. Sanki o arşın altında bulunuyor ve Aziz ve Celil olan Allah (c.c.) da me­leklerine hitaben "Bu kimdir, biliyor musunuz? di­ye soruyor. Melekler "Ya Rab sen daha iyi bilirsin" diye cevap veriyor. Hak Teâlâ(c.c) da "Bu Ma'ruf Kerhi'dir, aşkımdan sarhoş olmuştur. Bana kavu­şuncaya kadar ayılmaz" diyordu.</p>

    <p>Kuşeyri Risalesi, s.82</p>

    

---

5 Mart Salı

    <p class="StilbalkAriallksatr063cm">YERYÜZÜNDE KILINAN İLK CENAZE NAMAZI</p>

    <p>Cenaze namazı, farz-, kifâyedir: ölen bir müslümanın cenaze namazını, müslümanlardan bir kısmı kılınca öteki müslümanların üzerinden, cennâze namazını kılma borcu kalkar.</p>

    <p>Yeryüzünde ilk cenaze namazı, Hz. Adem(a.s.) için kılınmıştır.</p>

    <p>Ubey b. Kâ'b (r.a.)'dan rivayet edildiğine göre: Hz. Âdem (as.), ölüm döşeğine düştüğü zaman, oğullarına: "Oğulcuklarım! Ben, Cennet meyvalarmdan yemeyi arzuluyorum, özlüyorum!" dedi.</p>

    <p>Ogulları, onu babaları için aramağa, elde etmeğe gittiler. Meleklerle karşılaştılar.</p>

    <p>Meleklerin yanlarmda, Hz. Âdem (a.s.) için kefen ve koku ile kazma, kürek ve zenbil vardı.</p>

    <p>Melekler: "Ey Âdem'in oğulları! Nereye gidiyorsunuz ve ne aramak istiyorsunuz?" dediler.</p>

    <p>Onlar da: "Babamız hastadır. Cennet meyvalarından yemeyi arzuluyor, özlüyor. Onu toplamak içir, bizi gönderdi" dediler.</p>

    <p>Melekler "Geri dönünüz. Babanızın eceli geldi!" dediler.</p>

    <p>Hz Âdem (a.s.)'in yanına girince, Hz. Havva korktu ve Hz. Âdem (a.s)'e yapıştı.</p>

    <p>Hz. Âdem, ona: "Sen yüce şanlı Rabbımın melekleriyle benim aramdan çekil, çık!" dedi.</p>

    <p>Bunun üzerine melekler, Hz. Âdem (a.s)'in rûhunu kabz ettiler. Sonra, onu yıkadılar, kefenlediler. Kokuladılar. Kabrini kaz­dılar. Meleklerden birisi, öne geçti. Öteki melekler, onun arkasında durdular. Hz. Âdem (a.s.)'in oğulları da, onların arkasında sıralandılar. Cenaze namazını kıldılar. Melekler, kabrin içine girip Hz. Âdem (a.s.)'i kabre koydular. Üzerini kerpiçle kapattılar. Kabrin içinden çıktılar. Üzerine toprak çektiler.</p>

    <p>İ. Tarihi, c.8-9, sh. 60</p>

    

---

6 Mart Çarşamba

    <p class="StilbalkAriallksatr063cm">HACC'IN ÇEŞİTLERİ</p>

    <p>1- Umre</p>

    <p>2- İfrad Hacc'ı</p>

    <p>3- Temettü Hacc'ı</p>

    <p><b>Umre</b>: Küçük bir hacc demek olan Umre, sünnettir. Umre'nin hacc gibi belli zamanı ve vakfeleri yoktur. Umre ylın her ayında yapılabilir. Umre ihrama girdikten sonra, Kâbe'yi tavaf ve Safa ile Merve arasında sa'y yapmaktan ibarettir.</p>

    <p><b>İfrad Hacc'ı:</b> Hacc'ın umresiz olarak yapılana denir.</p>

    <p class="c8">Kıran Hacc'ı, Temettü Hacc'ı:</p>

    <p>Umre ile Hacc'ın bir ihramla birleştirilerek yapılanı­na Kıran Hacc'ı, aralıklı olarak iki ihramla yani iki kere ihrama girmek suretiyle yapılanına Temettü'Haccı de­nir Temettü Hacc'ı, İfrad Hacc'ından, Kıran Hacc'ı da Temettü Hacc'ından daha faziletli ve sevaptır.</p>

    <p class="c8">HACC'IN İCABLARI</p>

    <p>Hacc; kadınlara da, erkekler gibi farzdır. Kadınlar, Hacc'a, kocalarıyla veya bir mahremiyle giderler.</p>

    <p class="c8">Hacc'ın Farzlar:</p>

    <p>1. İhrama girme yerine (mikatta) niyet ve telbiye ile ihrama girmek,</p>

    <p>2- Arafat'ta vakfe yapmak,</p>

    <p>3- Kabe'yi ziyaret ve tavaf etmek.</p>

    <p class="c8">Hacc'ın vaciblerinin başlıcaları da;</p>

    <p>1. Safa tepeciği ile Merve tepeciği arasında Sa'y etmek,</p>

    <p>2- Müzdelife'de vakfe yapmak,</p>

    <p>3- Mina'da Cemreleri atmak,  </p>

    <p>4-Afak'ı olanlar (Dışarıdan gelenler) Veda Tavafını yapmak,</p>

    <p>5- Tıraş olmak veya saç kısaltmak,</p>

    <p>Hacc'ın bunlardan başka daha birtakım vacibleri bulunduğu gibi, sünnetleri de vardır.</p>

    <p>M.A. Köksal, İslâm Tarihi, s.93-94</p>

    

---

7 Mart Perşembe

    <p class="StilbalkAriallksatr063cm">MÜNÂZARANIN DOĞURDUĞU FENALIKLAR</p>

    <p>1-Hased, (cekememezlik): Münazaranın doğurduğu hastalıklardan birincisi hased'dir. Hased hakkından Pey­gamber Efendimiz (s.a.v.) şöyle buyurmuştur: "Ateş odunu yaktığı gibi, hased de sevapları mahveder."</p>

    <p>2-Kibir ve böbürlenme, insanlara üstünlük taslama, Peygamber (s.a.v.) Efendimiz bir hadisinde şöyle buyu­ruyor: "Kibir edeni, Allah alçaltır; alçak gönüllü olanı yükseltir."</p>

    <p>3-Hıkd (kin) ..Münazaraca, kincilikten kendisini kur­taramaz. Peygamber Efendimiz(s.a.v.): "Mü'min, kinci olmaz" buyurmuşlardır.</p>

    <p>4-Gıybet:Münazaranın âfetlerinde birisi de gıybettir. Allah Teâlâ(c.c), gıybeti ölü eti yemeye benzetmiştir.</p>

    <p>5-Tezkiye-i Nefs: Münazaranın âfetlerinden biri de kendini tezkiye ve övmektir. Allahü Teâlâ(c.o) Kur'ân-ı Kerîm'de: "kendinizi tezkiye edip durmayın, muttakîlerin kim olduğunu O (Allah) bilir." (Necm: 32)</p>

    <p>6-Tecessüs:Münazara âfetlerinden birisi de tecessüs (casusluk) ve insanların gizli kusurlarını aramaktır. Hal­buki Allahü Teâlâ (c.c): İnsanların kusurlarını araştır­mayın" buyurmuştur. (Hucurat: 12)</p>

    <p>7-Münazara âfetlerinden yedincisi de başkalarının kederlenmesine sevinmek, sevinçlerine üzülmektir. (Çünkü hasmı üstün gelir sevinirse kendisi mükedder olur, hasmı mağlup olursa kendisi sevinir).</p>

    <p>8-Münazara âfetlerinden biri de münafıklıktır. Mü­nafıklığın kötülüğünü anlatmak için şâhid dinletmeğe hiç de lüzum yoktur.</p>

    <p>9-Münazara âfetlerinden biri de Hakk'ı kerih görüp kabul etmemek ve haksız olduğu halde mücadeleye haris olmaktır. Nitekim Kur'ân-ı Kerîm'de: "Allah'a yalan isnad eden veya Hakk'ı yalanlayandan daha zâlim kim olabilir?" buyurulmuştur.</p>

    <p>10- Afetlerden biri de Riya'dır, Riya, Hakk'ın rızâsını unutup halkın teveccühüne mazhar olmak ve gönüllerini kendisine çevirmek için çalışmaktır.</p>

    <p>Şu saydığımız on tanesi münazarasının ahlâkî hasta­lıklarının büyüklerindendir.</p>

    <p>İ. Gazalî, İhyâu Uûmi'd-Din, c.1/116</p>

    

---

8 Mart Cuma

    <p class="StilbalkAriallksatr063cm">PEYGAMBERİMİZ ALEYHİSSELAM'IN ÜMMETİ HAKKINDAKİ DUASININ KABUL OLUNUŞU</p>

    <p>Yüce Allah (c.c), Arafat'ta Peygamberimiz Aleyhisselam'ın:"Sen istersen, uğradığı zulümden dolayı, mazlu­ma Cennet verip, zalimi de, yarlığamağa kadirsin!" diye­rek yaptığı duasına o akşam icabet buyurmamıştı.</p>

    <p>Peygamber Aleyhisselam ertesi günü, Müzdelife sa­bahında bu husustaki duasını tekrarladı. Sonra da güldü.</p>

    <p>Eshabdan bazıları, Hz. Ebu Bekir (r.a.) ile Hz. Ömer (r.a.):</p>

    <p>"Ya Rasûlallah! Babam anam sana feda olsun! Sen bu saatte şurada hiç gülmezdin!</p>

    <p>Seni güldüren nedir? Allah seni hep güldürsün!" de­diler. Peygamberimiz Aleyhisselam:</p>

    <p>"Yüce Allah iyi olanlarınızı yarlığadı. İyilerinizin, iyi olmayanlar hakkındaki şefaatim kabul buyurdu. İnen ilâhî rahmet onları da içine aldı. Sonra yeryüzüne dağıl­dı. Tevbe edip dilini ve elini günahtan koruyan ve sakı­nan herkesin üzerine düştü!</p>

    <p>Şeytanla askerleri ise, Arafat dağlarının üzerinde "Al­lah onlara, bakalım ne yapacak?" diye gözlüyorlardı.</p>

    <p>Yüce Allah'ın, benim duamı kabul buyurduğunu ve ümmetimi yarlığadığını öğrenince şeytan, başına toprak saçtı.</p>

    <p>"Biz, zâten uzun zamandan beri onlar hakkında kor­kup duruyorduk. Nihayet rahmet ve mağfiret gelip onla­rı bürüdü! Eyvah! Mahv olduk!" diyerek çığlıklar Kopar­dılar, dağıldılar.</p>

    <p>Onun yaptığına güldüm.</p>

    <p>Şeytanın, Bedir günü dışında hiç bir gün Arefe gü­nünde olduğu kadar Allah'ın rahmetini indirip büyük günahlardan geçtiğini görünce zelîl, hayrdan uzak, hor ve hakîr, öfkeli bir duruma düştüğü görülmemiştir!" bu­yurdu.</p>

    <p>"Şeytan, Bedir günü ne görmüştü?" diye sorulunca, Peygamberimiz Aleyhisselam: "Cebrail'in çarpışmak için Melekleri, sıraladığını görmüştü" buyurdu.</p>

    <p>(A. Köksal, Kitab ve Sünnet, s.123)</p>

    

---

9 Mart Cumartesi

    <p class="StilbalkAriallksatr063cm">SAİD BİN ZEYD (R.A.)</p>

    <p>Said b. Zeyd (r.a.) sâbikıyn-i evvelinden ve aşere-i mübeşşeredendir. Babası Zeyd ile Ömer'ul Faruk (r.a.) amcazâde idiler.</p>

    <p>Saîd bin Zeyd (r.a.) âbid ve zâhid ve fisebilillah mücâhid, mücâb'ud-duâ ve bir zât-ı melek sıfat idi. Bedir'den mâada bil-cümle mücâhedelerde bu­lunmuştur. Bedir'de bulunamamasına da o za­manda Şam'da bulunması sebep olmuştur. Bedir ganâiminden kendisine hisse ifraz buyrulmuştur. Muahharan Yermuk harbinde ve Şam'ın fethinde bulunmuştur. Fakat kendisini ölmezden evvel öl­müş hükmüne koyduğu için hiç riyasette bulun­mamıştır.</p>

    <p>İslâm'ı Ömer'ül-Fârûk (r.a.)'dan evveldir. 50 ve­ya 51 tarihinde Medine-i Münevvere'de Akıyk nâm mahalde yetmiş yaşını mütecaviz olduğu hal­de irtihal etmiştir.</p>

    <p>Said b. Zeyd (r.a.) rivayet ediyor.</p>

    <p>"-Biz Resûlullah (s.a.v.) Efendimiz ile Hirâ da­ğında iken, Resûlullah (s.a.v.) Efendimiz o esnada vâki olan zelzele karşısında:"Sabit ol Yâ Hirâ! Se­nin şu anda üzerinde bulunanlar, Nebî, Sıddıyk, ve şehid makamlarını ihraz eden kimselerdir" de­di. Bu söz üzerine onlar kimler?" denilince:</p>

    <p>"- Onlar Ebû Bekr, Ömer, Osman, Ali, Talha, Zübeyr, Sa'd, İbn-i Mâlik, Abdurrahman b. Avf,..."dır. "Onuncusu kimdir?" diye suâl olunca:</p>

    <p>Said b. Zeyd (r.a.), "benim" cevabını verdi. Radıyallahu annum ecmaiyn.</p>

    <p>(R. Mahmud Sâmi (k.s), Ashab-ı Kiram, s. 173)</p>

    

---

10 Mart Pazar

    <p class="StilbalkAriallksatr063cm">EN SON CENNETE GİRECEK KİMSE</p>

    <p>İmam Müslim'in Abdullah İbni Mesud (r.a.)'dan ri­vayet ettiği hadîs-i şerifte Resûlullah (s.a.v) şöyle buyur­muştur:</p>

    <p>"Muhakkak ki cehennem halkının ateşten en son çı­kacak ve cennet ahalisinin cennete en son girecek olanını bilip duruyorum. Bu öyle bir kimse ki cehennemden emekleye emekleye çıkar, Aziz ve Celil olan Allah (c.c.) ona:</p>

    <p>- "Yürü git cennete gir, buyurur. O kimse cennete va­rır, ona öyle gelir ki cennet dopdoludur." O kimse dö­nüp:</p>

    <p>- Ey Rabbim, ben cenneti dopdolu buldum, der. Yüce ve Münezzeh olan Allah (c.c.) ona:</p>

    <p>- "Git cennete gir" buyurur. O kimse tekrar cennete varır. Yine cennet dopdolu gibi gelir. Dönüp tekrar:</p>

    <p>- Ya Rab, cenneti ben dopdolu buldum, der Allah Teâlâ (c.c) ona:</p>

    <p>- "Sen git cennete gir" muhakkak ki dünya kadar ve dünyanın da on misli kadar yer senindir, buyurur. Bu­nun üzerine o kimse:</p>

    <p>- Sen yegane melik olduğun halde benimle alay mı ediyorsun? Yahut bana gülüyor musun? Yahut benimle istihza mı ediyorsun? der.</p>

    <p>Ravi İbni Mesud (r.a.) der ki: "Yemin olsun ki (adamın bu sözünden dolayı Rasûlullah (s.a.v.)'ın arka dişleri belirinceye kadar güldüğünü gördüm). (Sahabeler arasında) cennet ehlinin en aşağı menzil sahibi olan işte bu kimsedir" denilirdi.</p>

    <p>Abdullah bin Ömer (r.a.)'den rivayet edilen hadîs-şerifte Peygamber (s.a.v.) şöyle buyurmuştur: "Cennet en son girecek olan kimse Cüheyne kabilesinden bir kişidir ki ona Cüheyne denir. Cennettekiler:Cüheyne'nin yanında kesin ve doğru haber vardır, derler."</p>

    <p>Başka rivayette şunu ziyade etmiştir: "Cennet halkı "Buna sorunuz (cehennemde) ahalide hiç kimse kalmış mıdır?" derler.</p>

    <p>Bu adamın ismi Hennad'dır" demiştir.</p>

    <p>İmam Şa'râni (ra.), Ölüm, Kıyâmet ve Âhiret, s.287</p>

    

---

11 Mart Pazartesi

    <p class="StilbalkAriallksatr063cm">Hem Hükümdar Hem De Çağının En Büyük Astronomu ULUĞ BEY (1394 - 1449)</p>

    <p>1394'te Güney Azerbaycan'ın Sultaniye şehrinde doğ­du. 1449'da Semerkant'ta vefat etti. Asıl adı Mehmed Taragay'dır. Meşhur Aksak Timur'un torunudur. Babası ise M. Şahruh Mirza'dır.</p>

    <p>Bugün bile medenî dünyada adından söz ettiren Uluğ Bey, zamanına kadar, dünya ilim tarihinin yetiştir­diği en büyük astronomdur (gök bilimcisi). İlim dünyası ona "15. yüzyılın astronomu" demektir.</p>

    <p>Gıyasüddin Cemşid, Uluğ Bey hakkında şunları söy­ler:"Hükümdarların en büyüğü, en âdili, en merhametli­si, en alimi, milletlerin sahibi, Arap ve Acem hükümdar­larının efendisi, Doğu ve Batının hükümdarı..." Bu sözler Uluğ Bey'in devlet adamı olduğu kadar ilim adamlığın­da da ne kadar büyük kişiliğe sahip olduğunu açıkça göstermektedir.</p>

    <p>Uluğ bey 11 yaşındayken Kur'ân-ı Kerîm'i ezberledi. Arapçayı mükemmel bir biçimde öğrendi.</p>

    <p>1409'da hükümdar olan Uluğ Bey kendini idarecilik­ten çok ilme vermiştir. Zamanının en büyük bilgini ola­rak ün salan Uluğ Bey vaktinin çoğunu rasathanede ge­çirir, Güneş sistemini ve yıldızları bitmez tükenmez bir aşkla incelerdi. Onun ilme düşkünlüğünü şu sözü anlat­maya yeter. "İlmin hakim olduğu bir ülkede ilimle uğra­şan bir kişi olmayı hükümdarlığa tercih ederim."</p>

    <p>Uluğ Bey'i dünyaya tanıtan, astronomi dalındaki bil­gisi, bu konuda verdiği eserler olmuştur. Onun en ünlü eseri Semerkant'ta yaptırdığı büyük rasathanesidir. Za­manımızdan 550 sene kadar önce yapılan bu rasathane­deki çalışmalar, çağımızın astronomi çalışmalarına dahi ışık tutmaktadır.</p>

    <p>Müslüman İlim Öncüleri Ans., s.300</p>

    

---

12 Mart Salı

    <p class="StilbalkAriallksatr063cm">ZEKÂT'IN ÖNEMİ</p>

    <p>Hz. Resûlullah (s.a.v.):</p>

    <p>"İslâm (dini) beş (esas) üzerine kurulmuştur. Şehadet kelimesi, namazı ikame etmek ve zekât vermek..." buyurmuştur.</p>

    <p>Allahü Teâlâ (c.c.) zekâtını tamamen vermeyen­ler hakkında şiddetli veid olarak: "Onlar ki altın ve gümüşü kenz edip (istif edip saklarlar) Allah uğ­runda infâk etmez (zekâtlarını vermez) ler, iste on­ları elem verici azâb ile müjdele", (Tevbe: 34) bu­yurmuştur.</p>

    <p>Ahmed bin Kays diyor ki, ben Kureyş'den bir kaç şahıs ile bir arada bulunuyordum. Ebu Zer (r. a.) gelerek, "paralarını hazine edip zekâtlarını ver­meyenlerin arkalarından vurulup yanlarından çı­kacak, enselerinden itilip alınlarından çıkacak olan kızgın demir ile onları müjdele" demiştir.</p>

    <p>Bir rivayette bu kızgın demir başından sokulup iki omuzu arasından ve iki omuzu arasından so­kulup memesi ucundan titreyerek çıkacaktır. Ebu Zer (r.a.) devam ederek diyor ki: Oradan Rasûlullah (s.a.v.)'ın yanına gittim. O (s.a.v.) da Kabe'nin gölgesinde oturuyordu. Beni gördüğü vakit:</p>

    <p>"Kabe'nin Rabbine yemin olsun. Onlar en bü­yük hüsrandadır."Ebu Zer(r.a.) soruyor:</p>

    <p>- Kimdir onlar yâ Rasûlullah? Peygamber(s.a.v.) Efendimiz:</p>

    <p>- "Zenginler, bol mal ve servete sahip olanlar­dır. Ancak önlerinden ardlarından, sağlarından, sollarından verenler müstesna. Halbuki onlar da azdır. Zekâtı verilmeyen koyun, inek ve deve gibi hayvanlar; kıyâmet gününde daha semiz ve besili olduğu halde sahibini boynuzuyla sürecek ve tırnakları ile çiğneyeceklerdir. Biri gidince diğeri gelecek ve hesap faslı bitinceye kadar bu böyle devam edecektir." buyurmuştur.</p>

    <p>(İmam Gazâlî, İhya u-Ulumid-Din, C.1/576)</p>

    

---

13 Mart Çarşamba

    <p class="StilbalkAriallksatr063cm">İDRİS ALEYHİSSELÂM</p>

    <p>İdris (a.s.); beyaz tenli, uzun boylu, büyük karınlı, geniş göğüslü, kaba sakallı, iri kemikli, güzel yüzlü idi. Yürürken, adımını kısa atar önüne bakardı. Vücudu, az kıllı, başı çok saçlı idi. Vücudunda yaratılıştan beyaz bir nokta vardı. Sesi, ince ve konuşması mülayimdi.</p>

    <p>İdris (a.s.); Adem (a.s.)'den sonra kalemle ilk kez yazı yazan, ilk kez, yıldızlar ve hisab ilmini gözden geçiren zat idi. Geçmiş devirlerin bütün ilimleri kendisinde top­lanmıştı. Bütün ilimler kendisine öğretilmiş Şis (a.s.)'den sonra hiç kimseye verilmeyen gizli ilimlerin Mushaf'ı da, ona teslim edilmişti.</p>

    <p>Kendisi terzi idi. İlk kez, iğne ile dikiş diken, ilk kez elbise dikip giyen de İdris (a.s.)'di. Halbuki ondan önce insanlar, hayvanların derilerini giyerlerdi. Babası Yerd b. Mehlâil, İdris (a.s.)'ı yerine bıraktığı ve kavminin otur­dukları mukaddes dağdan, Kabil oğullarının yanına in­memeleri için yaptığı va'z ve nasihata kulak asmadıkları zaman, İdris (a.s.) ayağa kalkıp onlara: "İyi biliniz ki: İçi­nizden, kim, babamız Yerd'i dinlemeyerek dağımızdan inerse, biz, onun, bir daha dağımıza çıkmasına meydan bırakmayacağız!" demiş fakat onlar dağdan inmekten başkasına yanaşmamışlar, inecekleri yere inmişler, Kabil oğullarının kadınları ile düşüp kalkmışlardır.</p>

    <p>İdris (a.s.)'in davetine, ancak bin kişi icabet ermiştir.</p>

    <p>İdris (a.s.), ilk kez Allah yolunda Kabil oğulları ile sa­vaşmış, onlardan esirler alıp azad etmiştir.</p>

    <p>İdris (a.s.) çok ibadet edici bir zat idi. Kendisinin bir günde yükselen ameline, zamanındaki Âdem oğullarının bir ayda yükselen amelleri denk gelmezdi.</p>

    <p>M. A. Köksal, Peygamberler Tarihi, s.79</p>

    

---

14 Mart Perşembe

    <p class="StilbalkAriallksatr063cm">TALHA BİN UBEYDULLAH (R.A.)</p>

    <p>Talha bin Ubeydullah (r.a.) Aşere-i Mübeşşereden ve ağniyâ-i ashâbdandır. Künyesi Ebû Muhammed'dir.</p>

    <p>İslâm'da sebk eden sekiz kişinin biri ve ashâb-ı şûra olan altı zâttan biridir.</p>

    <p>Uhud vak'asında Hz. Talha (r.a.) Sultân'ul-Enbiyâ (s.a.v.) Efendimize havâle olunan bir kılıncı koluyla müdâfaa ettiği için çolak kalmış ve o gün çok fedâkârlıklar edip, Hz. Sultân-ı Resul'den "Talha müstehıkk-ı cennet oldu!" tebşir-i celîlini al­mıştır.</p>

    <p>Me'mûran Şam yolunda bulunduğu için Bedir'de bulunamamış ise de sehm ü ecrini almıştır. Ve Uhud'da, ondan sonraki harblerde ve Bey'at'ür Rıdvan'da bulunmuştur. Ashâb-ı Şûradan olup, al­tı kişiden biridir. Fakat meşveretde Medîne-i Münevvere'de bulunamamıştır.</p>

    <p>Cemel Vak'asında altmış yaşlarında olduğu halde Mervân'ın okuyla şehid olmuştur.</p>

    <p>Hadîs-i Şerifte:</p>

    <p>"Şehîd'i hâl-i hayatında görmek isteyenler Tal­ha bin Ubeydullah'a baksın" ve: "Talha ve Zübeyr cennette benim komşularımdır." buyurulmuştur.</p>

    <p>Peygamber (s.a.v.) Efendimiz Talha (r.a.)'yı çok severdi. O (r.a.)'nu göremeyince: "Ne oldu ki ben o melih, fasih dostumuzu göremiyorum?" buyurur­lardı. O (r.a.)'na Talhafül-Hayr, Talhat'ul-Cûd lâkablarını vermişlerdir.</p>

    <p>Talha (r.a.) Nebî (s.a.v.) Efendimizden hiçbir zaman ayrılmadı. Ve Resûl-i Ekrem (s.a.v.) Efendi­miz O (r.a.)'ndan razı oldukları halde irtihal etti.</p>

    <p>Ali (r.a.) onun hakkında der ki:</p>

    <p>"İşte bu Ebû Muhammed Talha (r.a.)'dır ki ek­seriyetle kendinden bir şey istemeden verirdi." Radıyallahu anh.</p>

    <p>(Mahmud Sâmi (k.s.), Ashâb-ı Kiram)</p>

    

---

15 Mart Cuma

    <p class="StilbalkAriallksatr063cm">SALİH KİŞİLERLE OTURUP KALKMAK</p>

    <p>Bu gibilerle bulunmak ve onların meclislerine devam etmekle günahlardan korunmuş oluruz. Bu gibilerle oturmaktayken bir kimse bir suç veya gü­nah işlerse akabinde hemen tevbe etmiş olur. Veya böyleleriyle otururken herhangi bir günaha düş­mek imkansızdır. Bu ahidle amel etmek isteyenler dikkatli bir siyasete ve anlayışa ihtiyaç duyarlar. Bu siyaset ve anlayışla oturacağı veya oturmaya­cağı kişiyi seçip öğrenir. Böyle bir siyaseti takip et­meyen bir kişi her gördüğü kimseyle oturmaya yeltenir. Ondan sonra o kimseyle oturmayı keser, böylece düşman kazanmış olur.</p>

    <p>Zamanımızda uzlete çekilen kişilerin uzlet es­nasında düştükleri günanlar, halk ile oturup kal­karken kazanacakları günahlar kadar çoktur. Bu böyle olunca yalnız kalmak, bugün için insanlarla oturmaktan daha hayırlıdır.</p>

    <p>İyi ve salih kişileri arayıp bulmak, onlarla otur­maya çalışmak gerekir.</p>

    <p>Şunu bilmek gerekir ki, birlikte oturacağın kö­tü kimselerin meclisinde kazanılacak günaha sen de ortak olursun. Yalnızlık, selâmet bakımından daha üstün tutulmalıdır.</p>

    <p>Şeyhayn ve diğerleri merfûan şu hadîsi anlatırlar: "İyi ve salih bir kimsenin meseli (örneği), misk kokusunu taşıyan bir kimse, ya bir miktar miski sanan verir ya da sen ondan biraz satın alır veya onun sana kadar gelen güzel kokusunu koklamış olursun.</p>

    <p>Demirci körüğünü körükleyen bir kimsenin yanına yaklaşırsan ya elbiselerini bir kıvılcımla yakmış olursun, veya onun kötü kokusunu almış ve koklamış olursun."</p>

    <p>İ.Şa'râni, El Uhûdül Kübrâ, s. 602</p>

    

---

16 Mart Cumartesi

    <p class="StilbalkAriallksatr063cm">PEYGAMBER (S.A.V.) EFENDİMİZİN AZİM İLE CESARETLERİ</p>

    <p>Cenab-ı Hakk (c.c.), Kur'ân'da peygamberini methederken onlar hakkında; "azim sahibi pey­gamberler" buyurmuştur. Peygamberlerin sonun­cusu olan Hz. Muhammed (s.a.v.) bu sıfata kemâliyle lâyık ve sahip idiler. Onüç sene devam eden felâket ve haksızlık demleri O (s.a.v.)'nun azim ve cesaretini asla sarsmamıştır.</p>

    <p>Mekke'nin ileri gelenleri O (s.a.v.)'na tatbik et­tikleri zulüm ve haksızlıktan bıktıkları zaman, O (s.a.v.)'na, Arabistan'ın hükümdarlığını, zenginlik ve en güzel kadınlarını teklif etmişler ve bu da'vâdan vaz geçmesini söylemişlerdi. Onlar bü­tün iğfal edici va'dlerin bir fayda vereceğim san­mışlardı. Aslında bu va'dleri, en sağlam insanı bile sarsıp, da'vâsından vazgeçirebilirdı.</p>

    <p>Fakat O (s.a.v.), bütün bunlara ikrâh nazarı ile bakmış, bütün bu aldatıcı va'dlere mukavemet et­mişti. Bu şartlar altında amcaları Ebû Tâlib, kendi­lerini himayeden feragat edeceğini hissettirdiği zaman, gösterdikleri azim ve cesaret, insanlık târihinde benzerine rastlanmayan bir numunedir:</p>

    <p>- "Amca! Bir elime ayı, bir elime güneşi koysa­lar, ben bu hak da'vâdan vazgeçmem!" buyurmuş­lardı.</p>

    <p>Hayatları boyunca müşriklerle ve diğer gayr-ı müslimlerle olan mücâdelelerinde azim ve cesaretin en güzel örneklerini vermişler, orduları sayıca az olmasına rağmen büyük sayıdaki müşrik ordularını azim ve cesaretleri sayesinde perişan et­mişlerdir.</p>

    <p>(Peygamber (s.a.v.) Efendimizin Yüce Ahlâkı, s.69)</p>

    

---

17 Mart Pazar

    <p class="StilbalkAriallksatr063cm">LÛT KAVMİNİN HELÂK EDİLİŞİ</p>

    <p>Lût kavminin kötü tutum ve davranışları ve helak edilişleri, Kur'ân-ı Kerîm'de şöyle açıklanır.</p>

    <p>"And olsun ki; onlar konuklarına (bile) kötülük yapmayı kast etmişlerdi. Biz de, gözlerini, silme kör ediverdik. İşte, azabımızı ve tehditlerimizi(n akıbetini tadınız)!" (dedik).</p>

    <p>"Onları, ışrak vaktine girdikleri sırada, o (korkunç) sayha (çığlık), birden yakalayıverdi. Hemen (şehirlerinin) üstünü, altına getirdik. Tepelerine de, balçıktan pişirilmiş bir taş (yağmuru) yağdır­dık."</p>

    <p>"Vaktâ ki, azab emrimiz geldi. (O, memleketin) üstünü, altına getirdik. Tepelerine de, balçıktan pirişirilmiş, istiflenmiş taşlar yağdırdık ki, onlar Rabb'inin katında hep damgalanmalardı. Onlar, zâlimlerden uzak değildir."</p>

    <p>"Allah, küfredenlere Nuh'un karısı ile Lût'un karısını misal olarak gösterdi. Onlar kullarımızdan iki iyi kulun (nikâhı) altında idiler. Böyle iken, hainlik ettiler de (o iki zevç) onları Allah'ın azabın­dan hiçbir şeyle kurtaramadılar.</p>

    <p>Onlara (o iki kadına):</p>

    <p>"Ateşe girenlerle birlikte siz de giriniz" denildi.</p>

    <p>"O (şehrin harabeleri) gerçekten (herkesin göre­bileceği işlek) bir yol üstünde (hâlâ) durucudur."</p>

    <p>"Bunda, iman edenler için muhakkak, bir ibret vardır."</p>

    <p>"And olsun ki; aklını, kullanacak bir kavim için, biz oradan apaçık bir nişane bırakmışız."</p>

    <p>(M. A. Köksal, Peygamberler Tarihi, s.257)</p>

    

---

19 Mart Salı

    <p class="StilbalkAriallksatr063cm">ZİKİR MECLİSLERİNİN FAZİLETİ</p>

    <p>Ebu Salih'ten, o da Ebû Hureyre (r.a.) ve Ebû Sâid-el Hudri (r.a.)'den rivayet ediyor. Rasûl-i Ekrem (s.a.v.) Efendimiz şöyle buyuruyor:</p>

    <p>"İnsanların amel defterlerini yazan meleklerden baş­ka Allah-ü Teâlâ'nın yeryüzünde seyahat eden, bir takım melekleri vardır. Bunlar zikir meclislerine uğradıkların­da diğer arkadaşlarına "gelin, aradığınız buradadır" diye seslenir ve onları göklere kadar kuşatır ve tavaf ederler. Allah-ü Teâlâ:</p>

    <p>- Kullarımı nasıl gördünüz? diye sorar. Melekler:</p>

    <p>- Onları sana hamdeder, sana tazim eder ve seni tesbîh eder halde bıraktık, derler. Allah-ü Teâlâ:</p>

    <p>- Beni gördüler mi? Diye sorar. Melekler:</p>

    <p>- Hayır yâ Rab, seni görmediler. Allah-ü Teâlâ:</p>

    <p>- Beni görseler ne yaparlardı? Melekler:</p>

    <p>- Daha ziyâde tesbih, tahmid ve tazim ederlerdi Alla­h-ü Teâlâ:</p>

    <p>- Neden kaçınıyorlar? Melekler:</p>

    <p>-Cehennemden yâ Rabbi, Allah-ü Teâlâ:</p>

    <p>- Cehennemi gördüler mi? Melekler:</p>

    <p>- Hayır görmediler yâ Rabb. Allah-ü Teâlâ:</p>

    <p>- Ya görseler ne yaparlardı? Melekler:</p>

    <p>- Daha çok sana sığınırlardı yâ Rabb. Allah-ü Teâlâ:</p>

    <p>- İstedikleri nedir? Melekler:</p>

    <p>- Cenneti istiyorlar yâ Rabb Allah-ü Teâlâ:</p>

    <p>- Cenneti gördüler mi? Melekler:</p>

    <p>- Hayır yâ Rabb. Allah-ü Teâlâ:</p>

    <p>- Görseler ne yaparlardı? Melekler:</p>

    <p>- Daha çok arzu ve istekle cenneti isterlerdi. Allah-ü Teâlâ:</p>

    <p>- Şahit olun, ben onları mağfiret ettim. Melekler:</p>

    <p>- Onların arasında zikr için değil başka bir ihtiyâcı için bulunan biri de var. Allah-ü Tealâ (c.c):</p>

    <p>- Onlar öyle insanlardır ki, onlarla düşüp kalkanlarda fena insanlar değillerdir. Yani onları da affettim" bu­yurur.         </p>

    <p>(İ. Gazâlî, İhya'u Ulumud-din, c.1/852)</p>

    

---

20 Mart Çarşamba

    <p class="StilbalkAriallksatr063cm">MÜSLÜMANIN HAKKI</p>

    <p>Birgün Rasûl-i Ekrem (s.a.v.)'in huzurunda oturuyorduk. Rasûl-i Ekrem (s.a.v.) fındık dişleri görülecek şekilde gülümsedi.</p>

    <p>Hz. Ömer (r.a.) "Anam babam size feda olsun, ya Resûlallah, sizi güldüren nedir?" diye sordu. Rasûl-i Ekrem:</p>

    <p>"Ümmetimden iki kişi Allahu Teâlâ'nın huzuruna çıktı: Birisi -"Allah'ım! bu adamdan hakkımı al ve bana ver, dedi. Allahu Teâlâ o adama:</p>

    <p>- Hakkını ver, buyurdu. Adam:</p>

    <p>- Yâ Rabbi! Bir iyiliğim kalmadı, ne vereyim? dedi. Allahu Teâlâ; hak sahibine:</p>

    <p>- Ne yapacaksın? Bu adamın iyilikten hiç bir şeyi kalmadı, buyurur. Hak sahibi:</p>

    <p>- Bari günâhlarımı alsın, yâ Rab! der, buyurdu ve sonra da ağlayarak: O gün öyle büyük gündür ki, o günde başkalarının günahlarını yüklenmek şöyle dursun, insan kendi günahının yü­künden kurtulmaya muhtaç olduğu bir gündür. Rasûl-i Ekrem (s.a.v.) devamla: Allahu Teâlâ hak sahibine:</p>

    <p>- Başını kaldır, gözünü aç ve Cennetin şu muhteşem köşkleri­ne bak, buyurur. Hak sahibi:</p>

    <p>- Yâ Rab! Cennet'te gümüşten şehirler; inci ve pırlantalarla iş­lenmiş altundan köşkler görüyorum. Bunlar hangi şehid, hangi sıddik veya hangi peygamberindir diye sorar. Allahu Teâlâ:</p>

    <p>- İşte o gördüğün göz kamaştırıcı köşkler, bedellerini ödeyen­ler içindir, buyurur. Adam:</p>

    <p>- Yâ Rab! Bunların bedellerini kim ödeyebilir ki? der. Allahu Teâlâ:</p>

    <p>- Sen ödeyebilirsin, buyurur. Hak sahibi:</p>

    <p>- Neyim var ki, ben bunları nasıl alabilirim der. Allahu Teâlâ:</p>

    <p>- Hakkını bu kardeşine bağışlamakla, bunlara malik olursun, buyurur. Adam:</p>

    <p>- Bahşettim, ya Rab! deyince Allahu Teâlâ:</p>

    <p>- Haydi, arkadaşının elinden tutup beraberce Cennet'e girin, buyurur. Sonra, Rasûl-i Ekrem (s.a.v.) devamla:</p>

    <p>- Allah'tan korkun ve aralarınızı düzeltmeye çalışın. Zira Al­lahu Teâlâ Kıyamet gününde sizin aranızı düzeltir" buyurdu.</p>

    <p>(İ.Gazalî, İhyâu Ulumud-din, C.2/493-494)</p>

    

---

21 Mart Perşembe

    <p class="StilbalkAriallksatr063cm">ŞEYTANIN DÜŞMANLARI VE DOSTLARI</p>

    <p>Resûlullah (s.a.v.) Efendimiz iblise:</p>

    <p><b>-</b> <b>"Yâ Mel'un! Ümmetimden ne kadar düşmanın var?"</b> diye sordu.</p>

    <p>İblis onbeş tanedir, dedikten sonra devam etti:</p>

    <p>1-  Sensin.</p>

    <p>2-  Âdil idarecilerdir.</p>

    <p>3-  Mütevazı zengindir.</p>

    <p>4-  Doğru sözlü tüccardır.</p>

    <p>5-  Allah'tan korkan âlimdir.</p>

    <p>6-  Nasihat eden mü'mindir.</p>

    <p>7-  Merhametli kalbe sahip olan mü'mindir.</p>

    <p>8-  Tevbesinde sabit kalan tevbekârdır.</p>

    <p>9-  Haramdan sakınan kimsedir.</p>

    <p>10- Daima abdestli gezen mü'mindir.</p>

    <p>11- Çok sadaka veren mü'mindir.</p>

    <p>12- İnsanlara karış güzel huylu mü'mindir.</p>

    <p>13- Daima Kur'an okuyan hafızdır.</p>

    <p>14- İnsanlara faydalı olan mü'mindir.</p>

    <p>15- İnsanlar uykuda iken, gece namazına kalkan kimse­dir.</p>

    <p>Bundan sonra Resûlullah (s.a.v.) sordu:</p>

    <p><b>-</b><b>"Ümmetim içinde arkadaşların kimlerdir?"</b></p>

    <p>- On kişidir, dedi. Şöyle anlattı:</p>

    <p>1-  Zâlim yöneticiler.</p>

    <p>2-  Kibirli zenginler.</p>

    <p>3-  Aldatan tüccarlar.</p>

    <p>4-  İçki içenler.</p>

    <p>5-  Şarkı söyleyen kadınlar.</p>

    <p>6-  Zina edenler.</p>

    <p>7-  Yetim malı yiyenler.</p>

    <p>8-  Namaza ağır davranan kimseler.</p>

    <p>9-  Zekâta engel olan kimseler.</p>

    <p>10- Uzun emelli olanlar.</p>

    <p>İşte bunlar, benim arkadaşlarım ve kardeşlerimdir.</p>

    <p>Tenbihü'l-Gâfilîn</p>

    

---

22 Mart Cuma

    <p class="StilbalkAriallksatr063cm">HZ. EBÛBEKİR (R.A.)'İN FAZİLETİ</p>

    <p>Hz. Ali (r.a.) diyor ki:</p>

    <p>Rasûlullah (s.a.v.) Efendimizin halifesi Ebû Be­kir Es-Sıddık (r.a.)'a bu menzileye varıp bizi geç­meye muvaffak olduğun ve azim dereceye vardı­ğını ne ile kazandın? diye sordum.</p>

    <p>Hz. Ebû Bekir (r.a.) dedi ki; beş şey iledir.</p>

    <p>1- İnsanları iki kısım gördüm. Kimisi dünyayı ister, kimisi ahireti ister, ben ise Mevlâ (c.c.)'yı ter­cih ettim.</p>

    <p>2- Ben İslama dahil olduğumdan itibaren doya­sıya dünya taamı yemedim. Zira Marifetullah (c.c.) lezzeti ile meşguliyet, beni dünyâ taamı lezzetine meylettirmedi.</p>

    <p>3- İslamiyet'e dahil olduğumdan itibaren dün­ya meşrubat (içecek)ından kanmadım. Zira Halikımın muhabbeti dünya içeceklerinden fazla geldi ve beni Muhabbetullan meşgul etti.</p>

    <p>4- İslamiyet'e duhulümden beri iki amel karşı­ladı. Dünya ameli ve âhiret ameli, ben âhiret ame­lini dünya amelinden ihtiyar (tercih) ettim.</p>

    <p>5- Rasûlullah (s.a.v.)'in sohbetine mülâzemet ettim. Hatta bir saat bile ayrılmazdım ki, mağara­ya girerken beraber girdim.</p>

    <p>(R. Mahmud Sâmi (k.s.), Musahabe, c 4)</p>

    <p class="c8">BEŞ ŞEY GÖZ NURUNU ARTIRIR</p>

    <p>1- Mushafa (Kur'ân-ı Kerîm'e) bakmak,</p>

    <p>2- Âlimlerin yüzüne bakmak,</p>

    <p>3- Dostların yüzüne bakmak,</p>

    <p>4- Yeşilliklere ve akarsuya bakmak,</p>

    <p>5- Ana, babanın yüzüne bakmak.</p>

    

---

23 Mart Pazartesi

    <p class="StilbalkAriallksatr063cm">SİRKE NE GÜZEL KATIKTIR</p>

    <p>Peygamber Efendimiz (s.a.v.) "Sirke ne güzel katıktır", buyurmuşlardır. (Müslim)</p>

    <p>Nebî (s.a.v.)'in ve ehlinin katıkları umumiyetle sirke idi.</p>

    <p>Sirke en faydalı katıklardandır. Yine Rasûlullah (s.a.v,)'ın:"İçinde sirke olan eve şeytan yaklaşmaz", bu­yurduğu mervidir.</p>

    <p>Hurma katık, üzüm de katık ve meyvedir. Bun­lara devam etmek sünnettir. Bu da üzümü ekmek­le beraber yemektir. Yine Resûlullah (s.a.v.) "Üzü­mü ekmekle beraber de yiyiniz, çünkü ehl-i cennet böyle yaparlar", buyurmuşlardır.</p>

    <p>Peygamberimiz (s.a.v.)'in en sevdiği meyve yaş hurma ve karpuz idi. Hurmayı tek adetli yerlerdi.</p>

    <p>"Kim her sabah yaş hurmadan yedi adet yerse o gün ona zehir yahut sihir zarar vermez" (Buharî) diye buyurmuşlardır.</p>

    <p>Peygamberimiz (s.a.v.)'in hurmanın bu nevinin bereketine dua ettiği rivayet olunur. Hurmanın yaşına da, kurusuna da, üzümün yaşına da, kuru­suna da, bademin ve cevizin yaşlarının da kurula­rının da bereketine dua etmişlerdir.</p>

    <p>Ayrıca zehire ve sihre şifa olması için de dua buyurmuşlardır.</p>

    <p>(Mahmud Sâmî (k.s.), Musahabe, C.4, s.135)</p>

    

---

24 Mart Pazar

    <p class="StilbalkAriallksatr063cm">BİŞR-İ HAFİ (K.S.) (ÖL.227/841)</p>

    <p>Zâhid sûfilerden Ebû Nasr Bişr b. Hâris Hâfi (k.s.) aslen Merv'den olup Bağdat'ta yaşamış ve burada vefat etmiştir. Ali b. Haşrem'in kız kardeşi­nin oğludur. H. 227 senesinde vefat ermiştir. Şânı büyük bir zat idi.</p>

    <p>Tevbe ve nefis İslahı yapmasının sebebi şu idi:</p>

    <p>"Yolda halk tarafından ayaklar altında çiğnenen ve üzerinde Aziz ve Celil olan Allah (c.c)'ın isminin yazılı olduğu bir kağıda tesâdüf etti. Kağıdı yerden aldı ve bir dirheme satın alıp yanında bulundurduğu misk ile kokulandırdı ve bir duva­rın yarığına koydu. Bu hâdise üzerine uyuyan bir insanın rüyada gördüğü bir şekilde birisinin ken­disine şöyle dediğini işitti:Ey Bişr, sen ismimi gü­zel bir koku ile kokulandırdın. Hiç şüphen olma­sın ki, ben de senin ismini dünya ve ahirette hoş bir koku ile kokulandıracağım."</p>

    <p>Ebû Hâtem diyor ki: Bana ulaşan haberlere gö­re Bişr b. Hâris Hâfi (k.s.) demiş ki: Rüyada Pey­gamber (s.a.v.)'i gördüm. Bana dedi ki: Ey Bişr biliyor musun, Allah (c.c.) seni neden emsaline üstün kıldı? Ben: Hayır, ya Rasulallah (s.a.v.) bilmiyo­rum, dedim. Şöyle buyurdu: "Sünnetime tâbi ol­dun, salih insanlara hizmet ettin, din kardeşlerine nasihatta bulundun. Ashabımı ve Ehl-i beytimi sevdin de ondan seni iyi kulların mertebesine ulaştıran işte bu hareketlerindir."</p>

    <p>Bişr (k.s.), halkın kendisini tanımalarını arzu eden bir kimse, âhiretin zevkini bulamaz, demiştir.                     </p>

    <p>(Kuşeyri Risalesi, s.85)</p>

    

---

25 Mart Pazartesi

    <p class="StilbalkAriallksatr063cm">FAKİRLİĞİN ADABI</p>

    <p>1- Hak'tan gelene razı olmak,</p>

    <p>2- Kimseye yüz suyu dökmemek,</p>

    <p>3- Afif ve nezih bulunmak,</p>

    <p>4- Her karşısına gelene hal ve derdini açarak Halikı kula şikayet edercesine bir tavır takınmamak,</p>

    <p>5- Kanaatkar olup halini muhafaza etmek,</p>

    <p>6- Zenginlere karşı tabasbustan kaçınmak,</p>

    <p>7- İhtiyacını Allahu Teâlâ Hazretlerine arzetmek,</p>

    <p>8- Diyetini muhafaza etmek,</p>

    <p>9- İlahi dinimizde fakirliğe verilen fazileti ha­tırlayarak haline her an sabretmek ve şükretmek,</p>

    <p>10- Pek fazla zaruret olmadıkça tese'ülden, di­lenmekten muhakkak sakınmak,</p>

    <p>11- Rabbımıza hayırlı ve helal rızık vermesi için dua etmek.      </p>

    <p>                                        Kulluk, s.53</p>

    <p class="StilbalkAriallksatr063cm">MUALLİME KARŞI EDEB</p>

    <p>Bir talebe:</p>

    <p>1- Hocasının huzuruna her varışta selâm verir.</p>

    <p>2- Üstadı varken fazla laf etmez.</p>

    <p>3-Hocasıyla cidal ve münakaşada bulunmaz.</p>

    <p>4-Hocasının rey ve ictihadına muhalefet etmez.</p>

    <p>5-Hocasının hitabına karşı tebessüm gibi hafiflikten sakınır.</p>

    <p>6-Onun yanında ciddiyetini muhafaza eder.</p>

    <p>7-Ona karşı daima hürmetkâr bulunur.</p>

    <p>8-Hocasının önünden yürümez.</p>

    <p>9-İzinsiz hocanın yerine oturmaz.</p>

    <p>10-Hizmetinde kusur etmemeye çalışır.</p>

    <p>11-Üstadını gücendirecek hareketlerden sakınır, hocaya karşı edebin hepsi gönülde sevgiye dayalı bir davranıştır.</p>

    <p>İim ilim bilmektir.</p>

    <p>İlim kendin bilmektir.</p>

    <p>Sen kendini bilmezsin</p>

    <p>Bu nice okumaktır.</p>

    <p>Yunus Emre</p>

    <p>(Kulluk)</p>

    

---

26 Mart Salı

    <p class="StilbalkAriallksatr063cm">MEDİNE DEMİRCİ KÖRÜĞÜ GİBİDİR</p>

    <p>Araplardan bir cemâat, Medine'de Resûlullah (s.a.v.)'ın yanına gelip, müslüman oldular. Bir müddet sonra Medine vebasına tutuldular. Gel­diklerine pişman olarak Medine'den çıkıp gittiler. Ashâb-ı Kiram'dan bazıları onları karşılayarak: "Siz ne diye dönüyorsunuz?" dediler. "Medine ve­basına tutulduk, Medine'den nefret ettik!" dediler. Onlara: "Resûlullah, size güzel bir örnek değil mi?" diye sordular. Bazıları münafıklık ettiler, ba­zıları da etmediler. Çünkü onlar müslümandılar.</p>

    <p>Medine'den çıkıp gidenler hakkında Peygam­berimiz (s.a.v.) Medine, demirci körüğü gibidir; temizi kor, kiri, pası, dışarı atar!" buyurdu.</p>

    <p>Yüce Allah (c.c.)'da indirdiği ayette: "Size ne oluyor ki, münafıklar hakkında iki fırka oluyorsu­nuz? Allah, onları kazandıkları şey yüzünden ter­sine döndürmüştür. Allah, her kimi saptırırsa, ar­tık sen onun için bir yol bulamazsın! (Nisa: 88)" buyurdu.</p>

    <p>Bir gün bir ârabi Peygamberimiz (s.a.v.)'e gelip İslamiyet üzerine bey at etmişti. Ertesi günü bu adam hummaya tutulmuş olarak geldi ve: "Ya Muhammed! Beni bedevilik haline döndür!" dedi.</p>

    <p>Peygamberimiz (s.a.v.) onun dileğini yerine ge­tirmeye yanaşmadı.</p>

    <p>Arabi tekrar geldi ve "Beni bedevîlik haline döndür dedi. Peygamberimiz (s.a.v.) yine onun bu dileğini kabule yanaşmadı.</p>

    <p>Arabi çıkıp gidince. Peygamberimiz (s.a.v.) "Medine demirci körüğü gibidir. Temizi alıkor, ki­ri, pası dışarı atar" buyurdu.</p>

    <p>(M. Asım Köksal, İslam Tarihi, c.8, s.171)</p>

    

---

27 Mart Çarşamba

    <p class="StilbalkAriallksatr063cm">SİHR'İN İSLÂM'DA YASAKLIĞI</p>

    <p>Peygamberimiz (s.a.v.) bir gün "İnsanı, helake sürükleyen yedi şeyden çekininiz" buyurmuştu.</p>

    <p>"Yâ Resûlallah (s.a.v.)! Nedir bu tehlikeli şey­ler?"diye sordular. Peygamberimiz (s.a.v.):</p>

    <p>1- Allah (c.c.)'a sarih koşmak,</p>

    <p>2- Sihir yapmak,</p>

    <p>3- Allah (c.c.)'ın öldürülmesini haram kıldığı nefsi, haksız yere öldürmek,</p>

    <p>4- Faiz yemek,</p>

    <p>5- Yetim malı yemek,</p>

    <p>6- Savaş meydanından dönüp kaçmak,</p>

    <p>7- Zinadan korunan, böyle bir şey hatırından bile geçmeyen müslüman kadınlarına zina isnad etmek" buyurdu.</p>

    <p>Yine Peygamberimiz (s.a.v.)'in açıkladığına gö­re: "Bir şeye düğüm vurup efsun yapan kişi, sihr yapmış, sihr yapan da küfre sapmış (büyük bir gü­nah işlemiş) olur. "Muhabbet vesaire için efsun yapmak, (iplik okumak veya nüsha yazmak) sure­tiyle sihr yapmak, şirktir."</p>

    <p>"Kim, bir sihirbaz veya kahine veya yıldızlara bakıp gaibden haber veren kimseye gider, ondan bir şeyler sorar ve onun söylediklerini de doğrularsa, Muhammed Aleyhisselama indirilmiş olanı in­kar etmiş olur."</p>

    <p>"Sihre inanan kişi cennete giremez."</p>

    <p>(İslam Tarihi, M. Asım Köksal, c.14, s.106)</p>

    

---

28 Mart Perşembe

    <p class="StilbalkAriallksatr063cm">ONSEKİZ ŞEYDEN BİRİ İLE CEMAATE ÇIKMAK DÜŞMÜŞ OLUR</p>

    <p>1- Yağmur</p>

    <p>2- Şiddetli soğuk</p>

    <p>3- Devamlı korku</p>

    <p>4- Şiddetli karanlık</p>

    <p>5- Fakir borçlunun hapsedilmesi</p>

    <p>6- Körlük</p>

    <p>7- Felçlik</p>

    <p>8- Bir elin ve bir ayağın kesikliği</p>

    <p>9- Hastalık</p>

    <p>10- Aksaklık</p>

    <p>11- Yağmurun kesilmesinden sonraki çamur</p>

    <p>12- Kötürümlük</p>

    <p>13- İhtiyarlık</p>

    <p>14- Dilbilgisi ve sözlük değilde, fıkıh ilminin bir takım kimselerle müzakeresi ki, cemaate çıkar­sa o kimseleri bir daha bulamayacaktır, işte bu hal devamlı olmamak üzere özür sayılır.</p>

    <p>15- Canının çektiği (Nefsinin istediği) yemeğin hazır olması,</p>

    <p>16- Hazırlandığı yolculuğa yönelmesi</p>

    <p>17- Bir hastaya bakmak</p>

    <p>18-Gündüzün değil de geceleyin rüzgârın şiddetli olması.</p>

    <p>(Nimet-i İslâm, s.301)</p>

    

---

29 Mart Cuma

    <p class="StilbalkAriallksatr063cm">ZÜBEYR İBN'ÜL-AVVÂM (R.A.)</p>

    <p>Aşere-i Mübeşşere'den "Havârîy'ün-Nebî" namiyle benâm bulunan zatdır. Ebû Bekir Sıddık (r.a.)'ınn İs­lam'ından bir müddet sonra 15 yaşında iken İslâm ol­muştur. Evvela Habeşistan'a, sonra Medine'ye hicret et­miştir.</p>

    <p>İslâm'da en evvel "Sell-i Seyf eden Zübeyr (r.a.)'dir ki, Bedir Vak'asındâ düşmana en evvel kılınç çekmiştir.</p>

    <p>Mervidir ki Cibrîl-i Emin Resûlullah (s.a.v.) Efendi­mize gelerek şöyle demiştir:</p>

    <p>"Allah sana selâm ediyor ve buyuruyor ki: Zübeyr'e benden selâm söyle, ve ona müjde ver ki, Allah (c.c.) sen peygamber olarak gönderildiğin günden Kıyamet günü­ne değin Allah (c.c.) yolunda ne kadar kılınç sallayan mücâhid varsa onların ecirlerinden bir şey eksiltmeden hepsinin sevabı kadarını Zübeyr'e vermiştir. Çünkü o, Allah (c.c.) yolunda kılınç sallayanların ilkidir."</p>

    <p>Bedir günü meleklerin Zübeyr (r.a.)'in sarığının ren­gindeki sarıklarla nüzul etmeleri müşârun ileyh (r.a.)'in hasâisındadır. Zübeyr (r.a.)'ın sarığı sarı renkde olup ba­şında sarılmıştı. Melekler de Bedir günü sarı renkteki sa­rıklarla nüzul etmişlerdi.</p>

    <p>Fahr-i Âlem (s.a.v.) Efendimiz onun hakkında:</p>

    <p>"Her peygamberin havarisi (samimi sadıykı) vardır, Benim havarim de Zübeyr (r.a.)'dir."</p>

    <p>"Talha ve Zübeyr Cennette benim komşularımdır"buyurmuşlardır.</p>

    <p>Zübeyr (r.a.)'in cömertliğine gelince: Ber defasında Hz. Âişe-i Sıddıyka (r.anha)'ya yüzseksen bin dirhemlik bir meblağ göndermiştir.</p>

    <p>Zübeyr (r.a.)'in katili "İbn-i Hürmüz" isminde bir hâindir ki, müşârun ileyhi uyur iken öldürmüşdür. "Zübeyr'in kaatilini cehennem ile tebşir edin" hadîs-i şerifine mâsadak olmuştur.</p>

    <p>(R. Mahmud Sâmî (k.s.), Ashab-ı Kiram s. 155)</p>

    

---

30 Mart Cumartesi

    <p class="StilbalkAriallksatr063cm">KIYÂMET GÜNÜNÜN KORKULARI</p>

    <p>Resul-i Ekrem (s.a.v.) Efendimiz şöyle buyurmuşlar­dır:</p>

    <p>"Sakın ölmeyi temenni etmeyiniz. Çünkü kabir veya kıyametin korkusu pek şiddetlidir."</p>

    <p>Hz. Ömer (r.a.) yaralandığında bir kimse kendisine:</p>

    <p>- Ey mü'minlerin emîri, muhakkak ki ben cehenne­min senin vücûduna dokunamayacağını ummaktayım, dedi. Bunun üzerine Hz. Ömer (r.a.) o zata baktı ve:</p>

    <p>- Sizin gururlandığınız kimse muhakkak aldanmıştır. Vallahi yeryüzündeki bütün servet benim olsaydı muhakkak ben onları kıyamet korkusundan (kurtulmak için) fidye olarak verirdim, dedi.</p>

    <p>Ebu'd Derda (r.a.) şöyle dedi:</p>

    <p>Üç şey beni güldürdü, üç şeyde ağlattı. Beni güldü­ren üç şey:</p>

    <p>a) Ölüm kendisim talep ettiği halde dünyada çok kal­mayı uman kimse,</p>

    <p>b) Kendisinden (hiçbir an) gafil olunmayıp her an ta­kip olunduğu halde kendisi bundan habersiz ve gaflet içinde olan kimse,</p>

    <p>c) Allah (c.c.)'ın kendisinden razı mı yoksa öfkeli mi olup olmadığını bilmediği halde ağız dolusu (yani kah­kaha) ile gülen kimsedir.</p>

    <p>Beni ağlatan üç şey de:</p>

    <p>a) Sevgili Peygamberimiz (s.a.v.) ile onun arkadaşla­rının (benden) ayrılarak gitmeleri.</p>

    <p>b) Ölüm sarhoşluğu ve şiddetli sırasında kıyamet korkularına muttali olunması ve müşahede edilmesi,</p>

    <p>c) Bütün gizli ve aşikâr olan sırların ortaya çıkacağı günde Allah (c.c)'ın huzurunda durup, sonra kulun yap­tıklarından dolayı cennete mi yoksa cehenneme mi gön­derilmesiyle emredileceğini bilmemesidir.</p>

    <p>(İmam-ı Şa'râni, Ölüm-Kıyâmet-Ahiret, s.91)</p>

    

---

31 Mart Pazar

    <p class="StilbalkAriallksatr063cm">YEDİ YERDE SORULMADIKÇA HİÇ KİMSE SIRATI ASLA GEÇEMEYECEKTİR</p>

    <p>İmam Gazâlî (r.a.) ile başka ilim adamları, "Yedi yer­de sorulmadıkça hiçbir kimse sıratı asla geçemeyecektir" dediler:</p>

    <p>1- Geçitte Allah'a imandan sorulur ki, Lâ ilâhe illallah (Allah'tan başka hiçbir hak ilah yoktur) mealindeki şehadet kelimesidir. İnsan eğer bu kelime-i şehadeti ihlaslı olarak (dünyada söylemiş ve buraya da) getirebilirse ge­çer. İhlâs ise hem söylemesi hem de kelime-i şehadetin gerektirdiği ameldir.</p>

    <p>2- Geçitte namazdan sorulur. Eğer insan namazı tam eksiksiz olarak (dünyada kılmış ve sermaye olarak) geti­rebilirse geçer.</p>

    <p>3- Yerde ramazan orucundan sorulur. Eğer onu da ta­mam olarak tutmuş olup borçsuz bir vaziyette getirebi­lirse geçer.</p>

    <p>4- Geçitte zekâttan sorulur. Onu da tamam olarak (vermiş ve iyi bir sevap kazanmış olarak) getirebilirse (oradan da) geçer.</p>

    <p>5- Durakta hac ve umre'den sorulur. Onları da ta­mam olarak getirebilirse geçer.</p>

    <p>6- Geçitte cünüplükten yıkanmak ile abdest almaktan sorulur. Kul eğer onları da tamam olarak yapmış bir va­ziyette getirebilirse geçer.</p>

    <p>7- Geçitte sorulur ki, bu en zor ve en çetin olanıdır. (Orada) insanlara edilen zulümlerden ve haksızlıklar­dan sorulur.</p>

    <p>Hadîs-i Şerifte Resûlullah (s.a.v.) Efendimiz: "İnsanlar sırat köprüsünün başına geldiklerinde arşın altından bir melek:</p>

    <p>- Ey Kahhar ve ezici olan Allah'ın yarattığı gibi (gü­nahsız) olanlar, sıratı geçiniz. Fakat sizden Allah'a âsi ge­len herkes ile her zalim kişi beklesin, diye nida eder. İşte o saatteki bekleyen zümrenin vay haline" buyurmuştur.</p>

    <p>İmam Şa'râni Hz., Ölüm-Kıyâmet-Âhiret, s.214</p>

    

---

1 Nisan Pazartesi

    <p class="StilbalkAriallksatr063cm">ABDULLAH İBN-İ MES'ÛD (R.A.)</p>

    <p>Abdullah İbn-i Mes'ûd (r.a.) Sâbikıyn-ı evvelînden, yani evvel dîn-i Mübîn-i İslâm'a gelenlerden olup, Hz. Ömer (r.a)'ın İslâm'ında mukaddemdir.</p>

    <p>İki hicretde bulunmuş, yani evvelâ Habeşistana, sonra Medıne-i Münevvere'ye hicret eyle­mişlerdir. İki kıbleye namaz kılmış, yani evvelâ Kudüs-i Şerîf'deki Beyt'i Makdis'i ve sonra Mekke-i Mükerreme'de Kâ'be-i Muazzama'yı kıble ittihâz eylemiştir.</p>

    <p>Bedir'de ve Uhud'da ve Hendek'te ve Beyatur-rıdvân'da ve bütün gazalarda Resûlullah (S.a.v ) Efendimizle berâber bulunmuştur. Yermuk vak'asında dahi hazır olmuştur.</p>

    <p>Vücudları gâyet hafif ve kasıyr olup, bir gün Huzûr-u Hazret-i Risâletde bir şey indirmek için ağaca çıkmıştı. Bacaklarının inceliğini görenler gülüşmeye başlamalarıyla Peygamber (s.a.v) Efendimiz Hazretleri:</p>

    <p>"- Niçin gülersiniz? Ol zât ki kıyamet gününde mîzân-ı me'cûrriyyeti cebel'i Uhud'dan ağırdır" buyurmuşlardır.</p>

    <p>Kur'ân-ı Kerîm'i Mekke'de iken en evvel Kureyş'e ismâ' eden Abdullah İbn-i Mes'ud (r.a.) dur. Sûre-i Rahman'ı Makam-ı İbrahim'de cehren okuyarak küffâra duyurmuş, darb ü tahkîr görmüştür.</p>

    <p>Hadîs-i Şerifte:</p>

    <p>"Kur'ân-ı bu dört zâtdan, İbn-i Mes'ûd, ve Sâlim ve Übey ve Muâz'dan ahz ü teallüm edin" buyurulmuştur.</p>

    <p>(R. Mahmud Sâmî (k.s.), Ashab-ı Kiram)</p>

    

---

2 Nisan Salı

    <p class="StilbalkAriallksatr063cm">TEVEKKÜL</p>

    <p>Tevekkül, insanın maksadını istihdâf için tevessül et­mesi icâb eden sebeplerin kifayeti hakkında Cenâb-ı Al­lah'a i'timad etmesidir. "İslam nazarında tevekkül sırf semavî yardımlara dayanarak esbabına tevessülü bırak­maktır" sözü asla doğru değildir. Böyle zannetmek islâmı kat'iyyen iyi bilmemekten ileri gelir.</p>

    <p>İmam-ı Gazâlî diyor ki:</p>

    <p>Madem ki insan kendinin kifayetine, kuvvetine, malûmatına emin değildir. Çalışması ve kazancı ile te­vekkül dairesinden tedrice çıkamaz. Zira olabilir ki bun­ların hepsini bir lahzada Cenâb-ı Hakk mahveder. Şu halde tevekkül demek; insanın nazarının bütün bunların muhafazasına ve esbabının zuhurunu bizzat yaratan Cenâb-ı Hakk'a müteveccih olması demektir ki, kazan­masını, malûmatını, kifayetini de kudret-i ilâhiye izafetle görür.</p>

    <p>Tevekkül eden adam, çoğunu infak için yahut muh­taç olanlara vermek maksadıyla kazanıyorsa bedeniyle dünyâya bağlı kalbi ile de ebediyete bağlıdır. Bu adamın hali evinde tenbelcesine oturandan elbette şereflidir.</p>

    <p>İslâmda mütevekkilin alâmeti şudur:</p>

    <p>Malı çalınır, yahut ticareti hasara uğrarsa, yahut işi bozulursa halinden razı olur, inanışı zail olmaz, yüreği çarpıp durmaz. Bilâkis evvelki haliyle sonraki hali ayni sekînetini muhafaza eder. Çünkü bir şeye bağlanmayan kimse onun zıyâıyle endişeye düşmez. Bir şeyin zıyâıyle muztarib olan evvelce ona bağlanmış demektir.</p>

    <p>Tasavvuf indinde;mütevekkil: "Redd ile kabul müsâvî olacaktır." şeklinde tarif edilir. Musahabe 2, s.165</p>

    

---

3 Nisan Çarşamba

    <p class="StilbalkAriallksatr063cm">MERZİFONLU KARA MUSTAFA PAŞA</p>

    <p>Kara Mustafa Paşa Merzifon'un merkez Marınca Köyü'ndendir. Babası Bağdad seferinde şehîd olan Sipahi beylerinden Oruç Bey, annesi Âbide Hatun'dur. 1634'te doğmuş, 4 yaşında yetim kalmış, 42 yaşında Vezir-i a'zam olmuş, 49 yaşında azil ve idâm edilmiştir.</p>

    <p>Merzifon, İstanbul ve diğer yerlerde cami, medrese ve imaretler yaptıran, vakıflar bırakan, sadece kendi ko­nağında ve maiyetinde 5000 kişi besleyen, doyuran, ye­tiştiren bu büyük vezirdir.</p>

    <p>İdamına sebep gösterilen II. Viyana Muhasarası (1683) iki ay on gün sürmüş, bu güzel şehri yakıp yıkmak istememiş, hatta şehrin birçok dış tabyaları ele geçirilmiş­tir. Lehistan Kralı Jan Sabieski kumandasında gelen 70.000 kişilik haçlı ordusuna karşı Kırım Hanı Murat Giray'ı Tuna Köprüsü'nü tutmaya memur etmiş. Fakat Kı­rım Hanı, Jan Sabieski'ye mektuplar yazarak hücum için yalvaran Hanlık imamına şunları söylemiştir: "Sen bu Osmanlı'nın bize ettiği çevri bilmezsin. Bu düşmanın ko­valanması benim için hiçbir şeydir. Bu işin dinimize iha­net olduğunu da bilirim. Ama isterim ki onlar (Osmanlı) kendisinin kaç paralık adam olduğunu görsünler." Ora­dakilerin hepsi veziri azamın mağlup olması için elinden geleni yaptılar. Vezir-i azam, akşam vaktine kadar yiğit­çe çarpıştı, şehit olmak için düşman askeri içine dalmaya kalktı, askerleri eteklerine yapıştılar, orduyu tekrar ken­disinin toplayabileceğini söylediler. Belgrad'a çekilip ha­zırlıklara başladı. Sarayda kendi yetiştirmelerinden bir­kaç kişi "Merzifonlu'nun saltanatını idame edeceğine" dair uydurma vesikalar hazırlayıp O'nu âsi gösterdiler.</p>

    <p>Belgrad'da idam edildi. Abdest alıp namaz kıldı. Ha­lifeye âsi olmamak için boynunu uzattı; "Bu halıyı kaldı­rın, çünkü bu Beytü'l-mal'dır. Üzerine kanım akmasın" dedi, şehid oldu.</p>

    

---

4 Nisan Perşembe

    <p class="StilbalkAriallksatr063cm">GANİMETİ BİL!</p>

    <p class="c8">Resûlullah birine öğüt veriyordu: Şöyle buyurdular;</p>

    <p>- "Beş şeyden önce beş şeyi ganimet bil:</p>

    <p>a) İhtiyarlığından önce gençliğini,</p>

    <p>b) Hastalığından önce sağlığını,</p>

    <p>c) Meşguliyetten önce boş zamanım,</p>

    <p>d) Fakirliğinden önce zenginliğini,</p>

    <p>e) Ölümünden önce hayatını..."</p>

    <p>İnsan gençliğinde ince amelleri işlemeğe güçlüdür; ihtiyarlığında onlardan hiçbirini yapa­maz.</p>

    <p>Hastalıktan önce sağlık da aynı, çünkü sağ­lam kimse malına ve nefsine söz geçirir. Sağlıklı insanın nefsiyle ve malıyla salih amellerde bulun­ması gereklidir. Zira hastalandığı zaman bedeni zayıflar, ibadetini hakkıyla yapamaz.</p>

    <p>Dolu olmadan önce boş zamanın durumu da aynı. Ancak, buna bir başka mânâ vermek de mümkün: Geceler boş zamandır. Gündüzlerde do­ludur. Bu boş zamanında namaz kılmalı; dolu sa­yılan gündüzleri de oruçlu geçirmeli.</p>

    <p>Fakirlikten önce zenginlik ise, şöyle açıkla­nabilir:</p>

    <p>- Allah'ın verdiği dünyalığa razı isen, bunu bir ganimet bil. Halkın elindekine göz dikme.</p>

    <p>Ölümden önce hayat ise, şöyle açıklanabilir:</p>

    <p>- İnsan, hayatta bulunduğu sürece iyi amel işlemeye gücü yeter. Öldüğünde amel kesilir. Mü'min kula yakışan odur ki bu fâni günlerini bo­şa harcamamak, ebedî hayatına böylece bir ganimet hazırlamaktır.___</p>

    <p>Tenbihü'l Gafilin</p>

    

---

5 Nisan Cuma

    <p class="StilbalkAriallksatr063cm">İMAM-I A'ZAM EBÛ HANİFE (R.A.) HAZRETLERİ</p>

    <p>Bütün İslâm âleminin en büyük müctehididir. Kün­yesi Ebû Hanife'dir. Babası Sabit (r.aleyh), çocukluğunda İmam-ı Ali (r.a.) Hazretleri'ne hizmet ederek dualarını almışlardır. İsimleri: Numan İbn-i Sâbiti'l- Kûfî'dir. Ecdadının Ensâr-ı Kirâm'dan olduğu söylenir. Kûfe'de doğmuş, orada yetişmiş, Basra'ya giderek ilim ve irfan ehliyle mülâki olmuş, heva ve bid'at sahipleriyle müna­zaralarda bulunmuşlardır. Emeviyeden Meryan İbni Muhammed zamanında Irakeyn valisi Yezid İbni Hübeyre tarafından Küfe kadısı tayin edilmek istenmiş ka­bul etmek istemediğinden hapsedilmiş ve döğdürülmüştür. Bu mezalimden kaçıp Haremeyn'de mücavir olarak kalmıştır. Abbasiye devrinde vatanına avdet etmiş, Bağdad'a davet edilmiş, Halife Ebû Cafer Mansur tarafından teklif edilen kazılkuzat mansıbını kabul etmediğinden darp ve hapsedilmiş, hapiste de mesmümen irtihal eyle­mişlerdir. Ellibeş defa hac ettiği mervidir.</p>

    <p>İmam-ı A'zam (r.a.) Hazretleri, Ashâb-ı Kirâm'dan Enes İbni Mâlik, Abdullah İbnü Ebi Evfa, Sehl İbni Sâidi'l-Ensari (r.anhüm) Hazeratını görmek şerefine nail olduklarından "tabiîn"dendir. İlim tahsil ettikleri, bilhas­sa hadis ve fıkıh ahzetmiş olduğu zevatın sayısı 4000'den ziyadedir. İlimdeki silsileleri İmam-ı Ali (r.a) ve İbni Mesûd (r.a.) dayanır. Hazret-i İmam, müfessirlerin ikinci tabakasındandır ve "üstazü'l-müfessirîn"dir. O, aynı za­manda büyük bir muhaddistir.</p>

    <p>Onun nezih hayatı, diyaneti, zühdü, takvası, yüksek ahlâkı, harikulade ilim ve zekâsı herkesçe ma'lumdur. Allah (c.c.)'ın haram kıldığı şeylerin yapılmasını şiddetle men'e çalışır, bilmediği şeyi söylemekten pek tevakki gösterirdi. Çok sükût eder, tefekküre dalardı. Hakka ita­at olsun, isyan olunmasın isterdi. Fâidesiz lâkırdı söyle­mez ilminden, malından ziyadesiyle bezlederdi. Herkesi, hayırla anardı. Sultanların hediyelerini kabul etmez, tica­retle geçinirdi.</p>

    <p>(Ö. Nasuhi Bilmen, Hukuk-ı İslamiyye ve Istılahat-ı Fıkhıyye Kamusu, C.1)</p>

    

---

6 Nisan Cumartesi

    <p class="StilbalkAriallksatr063cm">KABİRDEKİ MÜ'MİN VE MÜNAFIKLARIN AHVALİ</p>

    <p>Peygamberimiz (s.a.v.) Efendimiz söyle buyur­muşlardır:</p>

    <p>- Muhakkak ki kabrine konulduğu ve arka­daşları geri dönüp yanından uzaklaştıkları zaman -ki ölen zat, arkadaşları yürüyüp giderlerken ayakkabılarının seslerini muhakkak işitir- yanına (Münker ve Nekir denilen) iki melek gelirler ve ölüyü oturturlar da kendisine:</p>

    <p>- Şu Muhammed (s.a.v.) denilen kimse hak­kında ne dersin? diye sorarlar. Mü'min kimseye gelince o:</p>

    <p>- O (s.a.v.)'nun muhakkak Allah (c.c.)'ın kulu ve Resulü olduğuna şehadet ederim, diyerek ce­vap verir. Bunun üzerine ona:</p>

    <p>- Cehennemdeki oturacak yerine bak. Allahü Teala (c.c.) Cehennemdeki bu yerini, senin için Cennette bir oturma yeri olarak değiştirdi denilir O kul da Cennet ile Cehhennemdeki iki makamını birden görür.</p>

    <p>Kâfir yahut da münafık kimseye gelince ona da:</p>

    <p>- (Sen dünyada iken) şu (Muhammed (s.a.v.) denilen) zat hakkında ne derdin diye sorulur. Mü­nafık veya kâfir kimse de:</p>

    <p>- Ben (onun hakkında) hiçbir şey bilmiyorum Fakat halkın ona (Peygamber) dedikleri şeyi ben de der idim; diye cevap verir. Bu cevap üzerine ona:</p>

    <p>- Hay sen bilmez ve uymaz olsaydın, denile­rek (iki) kulağı arasına demirden bir topuz vuru­lunca öyle bir feryatla çığlık atar ki, bu çığlığı in­san ile cinden başka ölüye yakın olan herkes işitir.</p>

    <p>İmam-ı Şa'râni (Ölüm-Kıyâmet-Ahiret, s.111)</p>

    

---

7 Nisan Pazar

    <p class="StilbalkAriallksatr063cm">KIYAMETİN ALAMETLERİ</p>

    <p>İşte bu alametlerden bir kısmı şunlardır:</p>

    <p>1-  Deccalin çıkması,</p>

    <p>2-  Hazreti İsa (a.s.)'nın semadan inip Deccal'i öl­dürmesi,</p>

    <p>3-  Ye'cüc, Me'cüc (denilen şerir zümrenin) çık­ması,</p>

    <p>4-  Yerden çıkan bir hayvanın insanların yüzleri­ne Müslüman veya Kâfirdir, diye damga vur­ması,</p>

    <p>5-  Keza güneşin battığı yerden doğmasıdır. İşte bunlar (kıyametin) büyük alâmetleridir,</p>

    <p>6-  (Din) ilminin alınıp kaldırılması,</p>

    <p>7-  Cehaletin ve bilgisizliğin galip olması ve cahil halkın her tarafa yayılması,</p>

    <p>8-  (Mahkemelerde haklı) hükmün (hakimler ta­rafından rüşvetle) satılması,</p>

    <p>9-  (Çeşitli) çalgıların ortaya çıkması,</p>

    <p>10- Şarap (ve çeşitli içkilerin) içilmesinin çoğalma­sı,</p>

    <p>11- (Cinsel yönden) kadınlar kadınlarla, erkeklerde erkeklerle yetinmeleri,</p>

    <p>12- Koca koca binaların yükseltilmesi,</p>

    <p>13- Camilerin süslenip bezenilmesi,</p>

    <p>14- Çocukların devlet reisleri olmaları,</p>

    <p>15- Bu ümmetin sonundakileri evvelindeki (dede­lerine ve büyük)lerine lanet etmesi, onları hor, hakir görmeleri,</p>

    <p>16- Hercin (haksız olarak insan öldüıülmesinin) çoğalması da onlardan bazılarıdır.</p>

    <p>(İmam Şa'râni, Ölüm-Kıyâmet-Âhiret, s.452)</p>

    

---

8 Nisan Pazartesi

    <p class="StilbalkAriallksatr063cm">ÇOCUKLARA İYİ MUAMELE</p>

    <p>Efendimiz (s.a.v.)'den rivayet edilen bir hadise göre:</p>

    <p>"Çocuk, ebeveynine karşı öfkeli bulunmadıkça; yağmur kıtlaşmadıkça; kötüler çoğalıp, iyiler azalmadıkça; küçük, büyüğe; günahkar, faziletliye üs­tünlük taslamadıkça kıyamet kopmaz."</p>

    <p>Çocuklara yakınlık göstermek, Hz. Peygamber (s.a.v.)'in adetlerindendır.</p>

    <p>Efendimiz (s.a.v.) seferden dönünce, çocuklar O (s.a.v.)'nu karşılıyorlardı. O da yanlarında durur, sonra kaldırılmalarını buyurur, bir kısmını önüne, bir kısmını da arkasına bindirir, ashabına da bir kısmını almalarını emrederdi.</p>

    <p>Çoğu zaman çocuklardan bir kısmı diğerine:</p>

    <p>- Rasûlullah (s.a.v.) beni önüne bindirdi, seni arkaya aldırdı, diyor; diğer bir kısmı da:</p>

    <p>- Rasûlullah (s.a.v.) seni arkalarına bindirme­lerini ashabına emretti, diyerek birbirlerine takıl­dıkları ve iftihar ettikleri olurdu.</p>

    <p>Efendimizin (s.a.v.) hayır duasını almalarını ve adını koyması için yanına çocuklar getirilirdi. Efendimiz (s.a.v.) çocuğu kucağına alırdı. Çoğu zaman çocuk işerdi. Onu görenler çocuğa bağırır­dı. Efendimiz (s.a.v.):</p>

    <p>"Çocuğu azarlamayın" buyurur, çocuğu bevlini bitirinceye kadar bırakır, sonra duasını bitirir, is­mini kor ve ehline de sevinci geçerdi.</p>

    <p>Hiç kimse O (s.a.v.)'nun bundan rahatsız oldu­ğunu görmezdi. Bunlar ayrılıp gittikten sonra da, elbisesini bundan yıkardı.</p>

    <p>İslamda Kardeşlik Hukuku</p>

    

---

9 Nisan Salı

    <p class="StilbalkAriallksatr063cm">YÂKUB ALEYHİSSELÂM</p>

    <p>Yâkub b. İshak, b. İbrahim Aleyhisselâmlardır. Yâkub (a.s.)'ın annesi Refaka'dır. Yâkub (a.s.)'ın kardeşi Ays ile ikiz olarak doğarken, elini Aysın ökçesinden tutmuş olduğu halde arkasından doğ­duğu için Yâkub diye anıldığı ve kardeşi Ays, ta­rafından öldürülmek korkusuyla, dayısının yanına gitmek üzere gündüzleri saklanıp geceleri yürüdüğü için de kendisine İsrail adı verildiği rivayet edilir.</p>

    <p>İshak (a.s.) oğlu Yâkub (a.s.)'a: "Allah (c.c.) seni peygamber yapacak, oğullarının soyundan pey­gamberler çıkaracak, sende hayır ve bereket vücu­da getirecektir" dedi. Ken'anlılardan hiçbir kadınla evlenmemesini, Feddan'dan oturan dayısı Leban'ın yanına gitmesini, onun kızları ile evlenme­sini emir ve tavsiye etmiş. Zaten annesi de, dayısı­nın yanına gitmesini tavsiye etmişti. Bunun üzeri­ne, Yâkub (a.s.), Feddan'a doğru yönelip gitti. Yo­lun bazı kesiminde, gece karanlığı çökünce bir taşı yastık yaparak yatıp gecelerdi. Uyurken rüyasında başucunda, gök kapılarından bir kapıya doğru bir merdiven kurulduğunu ve meleklerin ondan indi­ğini ve onun içinde göğe çıktığını gördü. Yüce Al­lah (c.c.) ona:</p>

    <p>"Muhakkak, Allah benim. Benden başka hiçbir ilâh yoktur. Ben senin ilah'ınım ve atalarının da ilahıyım. Şühpesiz ki: seni ve senin zürriyetini ve senden sonrakileri bu Arz-ı Mukaddes'e varis kıl­dım. Orayı, sana ve onlara mübarek kıldım. Kitabı, hikmeti ve peygamberliği de, sizlere nasip kıldım. Sonra ben senin yanındayım ve seni o mekana erişinceye kadar koruyacağım. Orada, içinde senin ve zürriyetinin bana ibadet edeceğiniz bir Beyt de yap ki, o, Beytülmakdis'dir" diye vahy etti.</p>

    <p>(M. A.Köksal, Peygamberler Tarihi, S.263)</p>

    

---

10 Nisan Çarşamba

    <p class="StilbalkAriallksatr063cm">RESULİ EKREM (S.A.V.)'İN ŞEFKAT VE MERHAMETİ</p>

    <p>Re'fetpenah olan Peygamberimiz (s.a.v.), ümmeti hakkında son derece şefkatli, merhametli idi. Ümmeti hakkında daima kolaylık cihetini ihtiyar buyururdu. Na­mazda iken bir çocuğun ağladığını işitse ona merhameten namazını hafifçe kılar, çocuğun sesini durdurmak is­terdi. Hele haktan kaçınanların hallerine pek acınır, sa­lahlarına dua ederdi.</p>

    <p>O büyük Peygamber (s.a.v.)'in, o kudsî siyretin mer­hameti yalnız insanlara değil, hayvanlara, ağaçlara, ekin­lere de şamil idi. Mûte muharebesinde bulunacak olan İslâm ordusuna hitaben şu mealde öğütler vermişti:"Al­lah Tealâ'nın adına sığınarak onun ve sizin düşmanları­nızla harb ediniz. Fakat gideceğiniz yerlerde dünyadan soyulmuş rahipler göreceksiniz, onlara asla dokunmayı­nız. Kadınlar ile çocuklara şefkatle muamele yapınız, hurma ağaçlarını kesmeyiniz, evleri yıkmayınız."</p>

    <p>Hicreti seniyyenin onuncu senesinde idi, muhterem oğlu Hazreti İbrahim, henüz on altı aylık bir ma'sum ol­duğu halde vefat etmiş, kerimesi Fatımatûzzehra (r.anha)'dan başka evlâdı kalmamıştı. Bir gülgonca gibi açıl­madan solan o masumun haline acıyarak ağlamış, müba­rek gözlerinden şebnemler gibi yaşlar serpilmişti. Orada bulunan İbni Avf (r.a.): "Ya Resûlallah: Sen de mi ağlıyor­sun? demekle Peygamberimiz(s.a.v.): "Gözümüz ağlar, kalbimiz mahzun olur. Fakat bizden rızayı ilahiye muha­lif bir söz sadır olmaz"diyerek ruhundaki ulvî hassasiye­tini göstermiştir.</p>

    <p>(Ö. Nasuhi Bilmen, B. İslâm İlm., s.553-55)</p>

    

---

11 Nisan Perşembe

    <p class="StilbalkAriallksatr063cm">YEMEK YEMENİN ADABI</p>

    <p>Yemekten evvelki ve içindeki âdablar:</p>

    <p>1- Yemekler helal olan kazançlardan yenmeli­dir.</p>

    <p>2- Elleri yıkayarak yemeğe başlamak.</p>

    <p>3- Yemeği yere serilen yaygı üzerinde yemek. Peygamberimiz (s.a.v.) yemeği böyle yerdi. Bu tevazua daha uygundur.</p>

    <p>4- Sofraya edebli bir şekilde oturmak ve bu edebi sonuna kadar muhafaza eylemek. Yaslanarak su içmek ilmi bakımdan mideye zarar vermek­tedir. Yaslanarak yemek mekruhtur.</p>

    <p>5- Yemeği zevk için değil Allah (c.c.)'a kulluk ve ibadete güç yetirmek için yemek. Doyuncaya ka­dar yemek şehveti artırır ve insanı ibadetten alıkoyar.</p>

    <p>Hadîsi Şerifte: <b>"Ademoğlunun doldurduğu kapların en kötüsü, tıkabasa doldurduğu midesidir. Ademoğlunun belini doğrultacak bir kaç lokmacık kafidir. Eğer bu kadarla yetinmezse midesini üçe bölmeli, bir kısmını yemek, bir kıs­mını su ile doldurmak, üçte birini de nefes alma­sı için bırakmalıdır."</b> buyurulmuştur. Tirmizî</p>

    <p>6- Hazırda bulunan yemeğe kanaat getirmek ve çeşitli yemek istememek. Mümkünse, yemek hazırsa namaz için dahi vakit müsait ise yemeği bekletmemeli hemen yemeli, sonra namazı kılma­lıdır.</p>

    <p>7- Çoluk çocuğu toplayıp bir kaptan yemek. Resûl-i Ekrem(s.a.v.) "Yemeğin hayırlısı kala­balıkla yenilen yemektir" buyurmuşlardır.</p>

    <p>8- Yemeği önünden yemek.</p>

    <p>9- Besmele ile başlamak, hamdederek bitirmek.</p>

    <p>10- Sıcak yememeli, üfleyerek değil soğutarak yemelidir.</p>

    <p>(İmam-ı Gazali, İhya-u Ulumuddin c.2)</p>

    

---

12 Nisan Cuma

    <p class="StilbalkAriallksatr063cm">ALİ BİN ABBAS</p>

    <p>(?-994) 1000 sene önce kanser ameliyatı yapan müslüman cerrah:</p>

    <p>Ali bin Abbas'ın adı İbni Sina, er-Razi, İbni Zuhr Ebu-l Kasım gibi müslüman doktorların adıyla birlikte anılır. Bu doktorlar asırlarca Avrupalılar'a doktorluk öğrettiler. Eserleri ellerden düşürülmedi. Ders kitabı olarak tıp fakültelerinde okutuldu.</p>

    <p>Ali Bin Abbas, her şeyden önce iyi bir cerrahtı (operatör). Zamanına göre en zor ameliyatları ba­şarıyla gerçekleştirdi. Ve bu konuda hâla değerini koruyan eserler verdi.</p>

    <p>Kılcal kan damarları sistemini ilk defa Ali bin Abbas ortaya attı. Bu konuda sağlam ve tutarlı gö­rüşler ileri sürdü.</p>

    <p>Uzun yıllar İslam aleminde cerrahi doktor adaylarına ilk sorulan sorulardan biri, Ali bin Ab­bas'ın anatomisivle cerrahisi idi. Onun kitabını bil­meyen cerrah olamazdı. Bilhassa kırık çıkık teda­visi, taş, bademcik ve katarakt ameliyatı, çıbanla­rın yarılması, tırapane etmek, bir uzvun kesilmesi onun kitabından sorulan sorulardan sadece bir kısmıydı.</p>

    <p>Ali bin Abbas'ı şöhrete kavuşturan başlıca eseri "Kitab-ül Meliki" adlı eseri oldu. Dr. Siğrid Hunke'nin ifadesiyle "Bu kitap dünya tababetine (tıbbı­na) hediye edilen, o zamana kadar eşine rastlan­mayan bir eserdi." Eserin en önemli özelliği o za­mana kadarki bütün millet ve çağların tıp bilgisini işlemesi, bunları mantıki bir şekilde düzenlenmiş olmasıydı. Eskiler asla böyle bir kitaba sahip ola­mamışlardı.</p>

    

---

13 Nisan Cumartesi

    <p class="StilbalkAriallksatr063cm">PEYGAMBERİMİZİN (S.A.V.) MEDİNE'LİLERE İLK TAVSİYELERİ</p>

    <p>Abdullah b. Selâm (r.a.) der ki: "Resûlullah (s.a.v.), Medine'ye geldiği zaman, halk O (s.a.v.)'na üşüştü. (Resûlullah, geldi) denilince, O (s.a.v.)'nu görmek için ben de halkın arasına karıştım. Resûlullah (s.a.v.)'ın yüzünü görünce, anladım ki: O (s.a.v.)'nun yüzü, yalancı yüzü değildi!</p>

    <p>Resûlulah (s.a.v.)'dan ilk işittiğim söz:</p>

    <p>(Ey insanlar! Selâmı, selamlaşmayı yayınız! Ye­mek yediriniz! Akrabalık haklarını gözetiniz! Halk uyurken siz namaz kılınız. Selâmetle Cennete gi­rersiniz!) sözü idi.</p>

    <p class="c8">Selâmın Sevişme ve Kaynaşmaya Sebep Olu­şu:</p>

    <p>Peygamberimiz (s.a.v.)in, Medine'ye gelir gel­mez selamlaşmayı tavsiye etmesi, bunun Müslü­manlar arasında tanışma ve kaynaşmaya biricik sebep oluşundandı.</p>

    <p>Nitekim, bir gün Peygamberimiz (s.a.v.), "Var­lığım kudret elinde bulunan Allah'a yemin ederim ki: Siz iman etmedikçe Cennete giremezsiniz! Birbirinizi sevmedikçe de gerektiği gibi iman etmiş olmazsınız.</p>

    <p>Ben, sizi, yaptığınız takdirde sevişebileceğiniz bir şeye kılavuzlayayım mı?" demiş.</p>

    <p>"Evet, Yâ Resûlullah! Kılavuzla!" dedikleri za­man, "Selâmı aranızda yayınız!" buyurmuşlardır.</p>

    <p>M. Asım Köksal, İslam Tarihi, c.8, s.49</p>

    

---

14 Nisan Pazar

    <p class="StilbalkAriallksatr063cm">FAYDASI YOKTUR</p>

    <p>Hükemâdan bir zât der ki:</p>

    <p>- Yedi şey olmadan, yedi işin hiçbir faydası yoktur:</p>

    <p>1- Hazersiz havfin (çekinme duygusuz korku­nun). Bunun mânâsı şudur:</p>

    <p>"Ben Allah (c.c)'ın azabından korkarım" deyip, günah işlemekten çekinmeyene, o sözünün hiçbir yararı olmaz.</p>

    <p>2- Talepsiz ricanın (yoluna girmeden bir şeyi ümit etmenin), yâni, "Ben Allah (c.c.)'tan sevap umuyorum" deyip yararlı hiçbir işe koyulmayanın, o sözü hiçbir fayda sağlamaz.</p>

    <p>3- Kasıtsız niyetin (bir işe girişmeden yapılan niyetin).</p>

    <p>4- Gayretsiz duanın.</p>

    <p>Yâni: Allah (c.c.)'a dua edip yalvarır, kendisini hayırlı işlere muvaffak kılmasını diler, ancak bu is­tediği yolda, hiçbir çabası görülmez.</p>

    <p>Bu şahsın duasında hiçbir fayda yoktur.</p>

    <p>5- Pişmanlık duymadan yapılan tevbenin.</p>

    <p>Meselâ: "Ben, Allah (c.c.)'tan bağışlanmamı isti­yorum"der; ancak yapmış olduğu günahlara piş­manlık duymaz. Böylesi için istiğfarın hiçbir fay­dası yoktur.</p>

    <p>6- Amellerini açık yaparak, gizlemeyenin.</p>

    <p>7- İhlâssız zorlu amelin. Bundan da anlaşılan yapılan amelin Allah (c.c) rızası için olması gere­kir.                            </p>

    <p>Tenbihül Gâfilîn</p>

    

---

15 Nisan Pazartesi

    <p class="StilbalkAriallksatr063cm">EBU UBEYDE BİN CERRÂH (R.A.)</p>

    <p>Ebû Ubeyde (r.a.) Aşerei Mübeşşere'den biri olan Emin'ül Ümmet namıyla meşhur bir zatı âlî-kadirdir.</p>

    <p>Kureyş'den ve Beni Fihr aşiretindendir. Osman bin Maz'un (r.a.) ile beraber İslama gelmiş ve evvelâ Habeşe'ye ve sonra Medine'ye hicret etmişlerdir.</p>

    <p>Bedir günü Hz. Ebû Ubeyde (r.a.) babasını katletme­ye mecbur kalmıştır.</p>

    <p>Şu ayet-i kerimenin sebebi nüzulü budur. "Cenâb-ı Allah'a ve âhiret gününe imanda sebat eden hiçbir kavmin Allah'a, Resulüne muhalefet eden kimse­lerle -velev ki onlar bunların babaları ya oğulları ya bira­derleri yahud aşiretleri olsunlar- dostlaşacaklarını göremezsin. Onlar o kimselerdir ki Allah imânını kalblerine yazmış, bunları kendinden bir ruh ile desteklemiştir." (Mücâdele s.22)</p>

    <p>Uhud Muharebesinde Resûlullah (s.a.v.) Efendimiz Hazretleriyle beraber sâbit-kadem olup Sultan'ül Enbiya aleyhi ezkâ't-tehâyâ Efendimiz Hazretlerinin mübarek yüzlerine batmış olan zırh halkalarını Ebû Ubeyde (r.a.) dişleriyle çıkarmış ve çıkarırken iki ön dişleri çıkmıştır.</p>

    <p>Nebiyy-i Ekrem (s.a.v.) Efendimiz hakk-ı alîlerinde:</p>

    <p>"Her ümmetin bir emini vardır. Bu ümmetin emini de Ebû Ubeyde'dir." buyurmuşlardır.</p>

    <p>Ebû Ubeyde (r.a.) Hicretin 18 tarihinde 58 yaşında ol­duğu halde Amvâs'da tâûndan irtihal etmişlerdir.</p>

    <p>Namazını Muâz bin Cebel (r.a.) kıldırmıştır. İrtihalinde, hanesinde ancak silâhı ve bir koyun postu ve bir su destisi bulunmuştur. Hayatta iken hâline vâkıf olan; "Keşke bazı eşyânız olsa" diyenlere "Bizi kurtaracak bun­lardır" diye cevâb verirler imiş. (Allah ondan râzı olsun ve şefâatına bizleri nâil etsin.)</p>

    <p>(R. Mahmud Sâmî (k.s.), Ashab-ı Kiram)</p>

    

---

16 Nisan Salı

    <p class="StilbalkAriallksatr063cm">ALLAH'I (C.C.) İSTEMEK</p>

    <p>Allahü Teâlâ (c. c.) mahlûkatını şu kavliyle da'vet ediyor:</p>

    <p class="c8">"Allah insanları Dar'üsselâm'a da'vet ediyor!!"</p>

    <p>Sonra Cenâb-ı Hakk bu da'vet etme işini Resûlüne verdi O da insan­ları İslâm'a çağırdı. İşte bunun için âkîl olanın Allah'ın davetine icabet et­mesi ve hüsn-i ihtiyariyle Allah'a dönmesi îcâbeder. Çünkü gerçek maksûd ve hakiki Kâ'be odur. İyi bilinmeli ki hakîki Mekke insanın sûret-i cismîniyyesidir. Kalp ise Kâ'be'dir. Hakîki tavaf, huzûr-u Rabbânîde Kalb'in tavafıdır. Beyt-i Muazzama'nın sûretini ziyaret etmekle Beyt'in sahibini ziyaret etmek arasında büyük fark vardır.</p>

    <p>Rivayet olunur ki: Velilerden bir ârif Hacca gitmek istedi. Bu velî ku­lun bir de oğlu vardı Oğlu babasına:</p>

    <p>- <b>Nereye gidiyorsun babacığım?</b> Dedi. O da:</p>

    <p>-<b>Beytullah'a gidiyorum,</b> cevâbını verdi.</p>

    <p>Çocuk, "Beytullah'ı gören muhakkak ki Allah-ü Teâlâ'yı görür zannet­ti" ve babasına dedi ki:</p>

    <p>- <b>Ne otur babacığım, beni de götür.</b> Babası cevaben:</p>

    <p>- <b>Oraya</b> <b>henüz gidemezsin.</b></p>

    <p>Bunun üzerine çocuk ağlamaya başladı. Çocuğunun ağlamasına ta­hammül edemeyen baba onu da alıp götürdü. Ne zaman ki Mikat'a vardı­lar, ihrama girdiler, telbiye getirerek Harem-i Şerife dâhil oldular, Beyt'ullâh görünür görünmez çocuk ölü olarak yere düştü, Babası dehşet­le:</p>

    <p><b>- Oğlum, ciğerparem nerededir?</b> dedi.</p>

    <p>Beyt'ullah'm bir tarafından şöyle nida olundu:</p>

    <p class="c8">- Sen Beyt'ullah'ı istedin ve buldun, o ise Allah'ı istedi ve bul­du.</p>

    <p>Çocuk onların arasından alındı. Yine başka bir ses de şöyle çağırdı:</p>

    <p><b>- O çocuk şimdi ne yerde, ne Cennet'te ne de bir boşlukta; bel­ki de o, her şeye kâdir olan Allah'ın yanında, sâdıkların oturdukları yerdedir.</b> Kim ki Allah'a teveccüh ederek her şeyden yüz çevirir ve ci­hetten imtina' eder, Hakk onun kıblesi olur. O da herkese kıble olur. Ni­tekim Âdem Aleyhisselâm Allah-ü Tealâ ile melekler arasında bir vesile idi Çünki o, meleklere Kıble olmuştu.</p>

    <p>R. Elhâc Mahmud Sâmî (k.s.), Hz. İbrahim Halîlullah (a.s.)</p>

    

---

17 Nisan Çarşamba

    <p class="StilbalkAriallksatr063cm">KAZÂ-İ HÂCETİN ÂDÂBI</p>

    <p>1-  Kırda bulunan kimse def-i tabii için insanların göremeyeceği tenhâ bir yer seçmeli.</p>

    <p>2- Hemen çömelirken açılmalı.</p>

    <p>3-  Güneşe, aya, kıbleye karşı önünü dönmemeli ve bunlara arkasını da çevirmemelidir.</p>

    <p>4-  İnsanların oturacağı, geçeceği yerlere hacet et­memek.</p>

    <p>5- Durgun suya su dökünmemek.</p>

    <p>6-  Meyve veren ve gölge vazifesi gören ağaçlar altında hacetini görmemek.</p>

    <p>7-  Kırlardaki hayvan yuvalarına, deliklerine su dökünmemek.</p>

    <p>8-  Sıçrıntıdan kurtulmak için sert satıhlara su dö­künmemek.</p>

    <p>9- Rüzgâra karşı su dökünmemek.</p>

    <p>10- Otururken sol tarafa meyletmek.</p>

    <p>11- Sol ayağıyla helaya girmek.</p>

    <p>12- Çıkarken sağ ayağıyla çıkmak.</p>

    <p>13- Ayakta su dökünmemek.</p>

    <p>14- Yıkandığı yerde su dökmemek.</p>

    <p>15- Allah ve Peygamber ismi yazılı bir şeyi yanın­da bulundurmamak.</p>

    <p>16- Baş açık ayak yoluna girmemek.</p>

    <p>17- Girmeden önce Eûzü besmele çekmek.</p>

    <p>18- Çıktıktan sonra hacet duasını okumak.</p>

    <p>19- Hacet için oturmadan taharet maddesini ha­zırlamak.</p>

    <p>20- Bulaşmamak için, taharet alırken hacet yerin­den uzaklaşmak.</p>

    <p>21- Mesaneyi tamamen boşaltmak.</p>

    <p>22- Bunu yaparken ifrata varıp müşkülâta düşe­cek şekilde vesveseye de kapılmamak lâzım­dır.   </p>

    <p>(İmam-ı Gazali, İhya-u Ulumuddîn, c.1)</p>

    

---

18 Nisan Perşembe

    <p class="StilbalkAriallksatr063cm">İLK MÜSLÜMAN KİMDİR?</p>

    <p>İlk müslüman ünvânını almak şerefine hâiz olmak hususunda dört zat vardır. Hz. Hatice (radıyallahu anhâ) ilk müslüman olan­dır, diyenler olduğu gibi Hz. Ali, Hz. Ebû Be­kir ve Hz. Zeyd bin Harise (r.a.)'nin isimlerini de ileri sürenler vardır. Muhalif gibi görülen bu rivayetlerin hepsi de doğrudur. Çünkü ayrı ayrı itibarlarla ilk müslüman denilmeye layık bu dört zattır. Kadınlar içinde ilk müs­lüman Hz. Hatice, gençler içinde Hz. Ali, hür erkekler içinde Hz. Ebû Bekir, köleler içinde Hz. Zeyd'dir. -radıyallahu anhüm-</p>

    <p>Resûl-i Ekrem (s.a.v.)'in şâiri Hassan bin Sâbid (r.a.), Hz. Ebû Bekir (r.a.)'in bu yüksek şerefini şöyle medh eder:</p>

    <p>"Peygamberlerden sonra takva ve adalet itibariyle insanların en hayırlısı, Hz. Peygamber (s.a.v.)'e inanan müslümanların birincisi olan Ebû Bekir'dir."</p>

    <p>Fahr-i Âlem (s.a.v.) Efendimiz, Hira da­ğında vahy-i ilâhi'ye nail ve nübüvvetle ba's olunduktan sonra, harikulade olan bu hâli evvelâ hayât refiki olan zevce-i muhteremeleri Haticetü'l-Kübrâ -radıyallahu anhâ-ya bil­dirdikten sonra Hz. Ebû Bekir -radıyallahu anh-a bildirmiş ve erkekler içinde Efendimiz (s.a.v.)'in nübüvvetini tasdik eden müslü­manların birincisi olmuştur.</p>

    <p>Hz. Ebû Bekir Sıddîk (r.a.), Mahmud Sâmî (k.s.)</p>

    

---

19 Nisan Cuma

    <p class="StilbalkAriallksatr063cm">ON GÜNLERİN FAZİLETİ</p>

    <p>Zilhicce ayının 1-10 günleridir. Resûlullah (s.a.v.) Efendimiz bu günler hakkında şöyle buyurmuşlardır:</p>

    <p>- "Bu günlerde tuttuğun orucun her günü, yüz köle azâd etmeye, yüz deve kurbanına, Allah(c.c.) yolunda cihad için binilen yüz ata bedeldir.</p>

    <p>Terviye günü orucu ise senin için bin köle azâd etme­ye, bin deve kurban kesmeye, üzerine binip cihat edilen bin ata bedeldir.</p>

    <p>Arefe gününün orucu ise, iki bin köle azâd etmeye, iki bin deve kurban kesmeye ve üzerine binip Allah (c.c.) yolunda cihada gidilen iki bin ata bedeldir.</p>

    <p>Bu oruç, iki sene evvelinin ve iki sene sonrasının oru­cuna bedeldir."</p>

    <p>Resûlullah (s.a.v.) Efendimiz yine şöyle buyurmuşlar­dır:</p>

    <p>- "Allahu Teâlâ günlerden dördünü seçti. Aylardan dördünü seçti. Kadınlardan dördünü seçti.</p>

    <p>Dört kimse var ki, Cennet'e koşarlar. Dört kimse de var ki Cennet onlar için koşar.</p>

    <p>Allah (c.c.)'ın seçtiği dört gün şunlardır:</p>

    <p>1-Cum'a günü.</p>

    <p>2-Arefe günü.</p>

    <p>3-Kurban günü.</p>

    <p>4-Ramazan Bayramı günü.</p>

    <p>Allah (c.c.)'ın sevdiği dört ay şunlardır: Receb, Zilkade, Zilhicce, Muharrem.<br />
    Allah'ın seçip üstün kıldığı dört kadın şunlardır: İmran'ın kızı Meryem, Hatice bint Hüveylid, Asiye binti Mühazim (Firavun'un hanımı ve Cennet ehlinin hanımefendisi), Fatıma binti Muhammed (s.a.v.).         </p>

    <p>Tenbihü'l Gafilin, Ebu'l-Leys Semerkandî, s. 319</p>

    

---

20 Nisan Cumartesi

    <p class="StilbalkAriallksatr063cm">ŞAKİK BELHİ (K.S.) (ÖL: 164/780)</p>

    <p>Zâhid sûfilerden Ebû Şakîk b. İbrahim Belhi (k s) Horasan şeyhlerindendir. Tevekkül konu­sunda ayn bir üslup sahibi idi. Hâtem Asam'm üs­tadı idi. Naklederler ki: Tevbe edip zühde atılışı­nın sebebi şu idi: "Şakik (k.s.), zenginlerden biri­nin oğlu idi. Genç yaşta ticaret için Türk ülkesine gitmişti. Bir puthaneye girdi. Burada putlara hiz­metçilik yapan birini gördü. Hizmetçi saçını saka­lını traş etmiş, üzerine erguvânî bir elbise giymişti. Şakik (k.s.); hizmetçiye: Şüphe yok ki senin ya­ratıcı, hayat sahibi, âlim ve kadir bir mabudun var ona ibadet et, zararı ve faydası olmayan bu putlara ibadet etme, dedi. Hizmetçi ona şu cevabı verdi: Eğer durum dediğin gibi ise, bunca sıkıntı­lara katlanarak ticaret için buraya kadar neden geldiniz? Bu söz üzerine uyanan Şakik (k.s.) zur, yolunu tuttu.</p>

    <p>Şakik (k s )'in zühd hayatına atılışının sebebi olarak şu hâdiseden de bahsedilir: "Bir kıtlık sene­si oynayıp eğlenen şen ve şakrak bir köle gördü. Bütün halk geçim derdinde idi. Şakik (k.s.) köleye: Bu ne neşe böyle, halkın kuraklıktan ve kıtlıktan çektikleri sıkıntıyı görmüyor musun! dedi. Hizmetçi bundan bana ne? Efendimin hususi bir çiftliği var, muhtaç olduğumuz her şeyi buradan sağlı­yorum, dedi. Bunun üzerine Şakik (k.s.) intibaha geldi ve: Bu hizmetçinin beyinin bir koyu var, efendi fakir bir mahlûk iken, köle ona güvenerek rızk kaygısı çekmiyor. Mevlâ'sı zengin olan bir müslümanın rızk kuğusu çekmesi nasıl uygun olur!" dedi.  </p>

    <p>Kuşeyri Rîsalesi, s.90</p>

    

---

21 Nisan Pazar

    <p class="StilbalkAriallksatr063cm">DÜNYAYA ALDANMAMAK</p>

    <p>Resûlullah (s.a.v.) şöyle buyurdu:</p>

    <p>- "Bir kimsenin niyeti ahiret olursa Allah onun dağınık işlerini bir araya getirir. Ona gönül zenginliği (kanaat) verir. Dünya nimetleri ona bo­yun eğer.</p>

    <p>Yine bir kimsenin, niyeti de dünya olursa Al­lah onun işlerini dağıtır.</p>

    <p>Kalbine açlık ve fakirlik korkusu salar. Dünya­dan kendisine gelen ise, ancak Allah'ın yazdığı ka­dardır."</p>

    <p>- Bir gün, Ömer (r.a.) Resûlullah (s.a.v.)'ın huzuruna girdi. Bir hasır üstünde yatmıştı. Yanına (yüzüne) üzerinde yattığı hasırın izi çıkmıştı. Ömer (r.a.) ağladı.</p>

    <p>Resûlullah (s.a.v.) sordu:</p>

    <p>- "Seni ağlatan nedir, yâ Ömer?" Ömer (r.a) şöyle dedi:</p>

    <p>- Kisra'yı ve Kayser'i hatırladım. Onların dünya bolluğunu düşündüm.</p>

    <p>Sen, Allah'ın Resulü olduğun halde yanına (yüzüne) hasır izi gelmiş.</p>

    <p>Bunun üzerine Resûlullah (s.a.v.) şöyle anlattı:</p>

    <p>"- Onların ulaşabilecekleri iyilikler kendileri­ne dünya hayatında peşin olarak verildi. Fakat biz, öyle bir ümmetiz ki iyilik ve ihsanla­rımız âhirete bırakıldı."</p>

    <p>İman sahibi, dünyada iken ne kadar nimet ve bolluk içinde olursa olsun, Allah(c.c.)'ın ona cen­nette vereceği nimetlerin yanında dünyadaki ni­metin bolluğu hiçtir. Oradaki mes'ut hayatına gö­re, buradaki hayatı zindan sayılır.</p>

    <p>Akıllı bir insan dünyaya sevinmemeli, dünya­da rahat aramamalı, dünyaya ibret nazarı ile bak­malıdır.                      </p>

    <p>Tenbihü'l Gâfilîn</p>

    

---

22 Nisan Pazartesi

    <p class="StilbalkAriallksatr063cm">ZALİMLERE MEYLETMEK</p>

    <p>"Siz zâlimlere meyletmeyin ki size ateş yapış­masın. Halbuki Allah'tan gayri sizin dostunuz yoktur. Binaenaleyh zâlimlere meylederseniz hiç bir kimse tarafından yardım olunmazsınız."</p>

    <p>Hadîs-i Şerifte:</p>

    <p>"Zulümden sakınınız. Çünkü o kalblerinizi harâb eder" buyurulmuştur, ki kalb harâb olunca sâir âzâ da harâb olur.</p>

    <p>Âyet-i celîle'de, zâlimlere yaklaşmak ve her­hangi bir hususta onlara destek olmak nehyolunmuştur. İki yüzlülükle onlara medhiyelerde bu­lunmak, sözlerine ve amellerine rızâ göstermek, onlarla musahebette, muaşerette bulunmayı arzu etmek onların fâni varlıklarından gözlerini çekememek nail oldukları denî dünyalıklarından do­layı onlara gıbta etmek, onlara ta'zimle eğilmek kalemlerini açıp hokkalarını hazırlamak da olsa yardımcı olmak, kalem ve kâğıt vermek, arkala­rında yürümek, onların ziynetleriyle ziynetlenmek, hareketlerini benimsemek, giyindikleri gibi giyinmek, onlara benzemeye çalışmak, elbiselerini dikmek, başlarını tıraş etmek de zâlimlere destek olmak mefhumu içine dahildir.</p>

    <p>Resûlullah (s.a.v.)'ın şu hadîsini sık sık hatırla; bir kimse ona yaranmak için ve onun elindekine tama'ından dolayı onun kapısına giderse aynen onun hatalarına müşterek olur ve onunla beraber cehennem ateşine gider."</p>

    <p>(R. Mahmûd Sâmî (k.s.),Yunus ve Hud Sûreleri Tefsiri, S.146)</p>

    

---

23 Nisan Salı

    <p class="StilbalkAriallksatr063cm">MÜSLÜMANLARA EZİYET ETMEMEK</p>

    <p>Şer'i cezaların tatbiki dışında müslümanlara eziyet etmemek ve müslümanlara, eza ve cefâ, kü­çük düşürücü hareketler yapmamak gerekir.</p>

    <p>Müslim ve diğerleri merfuan şu hadîsi anlatır­lar: "İki lanetliden sakınınız." Efendimiz (s.a.v.)'in bu sözlerini duyanlar, "Ey Allah'ın Resulü, bu iki lanetlenmiş kimlerdir? Sorusuna Efendimiz(s.a.v.), "İnsanların yolu üzerine ve oturacakla­rı gölgeliğe abdest bozarak kirleten kimselerdir", buyrumuşlardır."</p>

    <p>İnsanların girip abdest bozdukları yerlerin gi­riş yerlerine veya insanların yorgunluğunu gider­mek için oturacağı gölgeli ağaçların altına veya açık, güneşli boş yerlere büyük abdestini yapmak veya hamamda yıkanırken oturduğu yerde küçük suyunu dökmek gibi bir çok terbiye dışı rezillikle­ri yapmaktan geri kalmalıyız. Abdest bozmak zo­runda kalan bir kimsenin, hela bölümüne girip ha­cetini gidermesi veya özel bir bölüm olan yere gi­dip küçük suyunu insanlardan uzak ve gizli dök­mesi ve her iki abdestini bozarken kimseye hiçbir yönünü göstermemesi lazımdır.</p>

    <p>Taberanî ve diğerleri hasen senedlerle mer­fûan şu hadisi anlatırlar: "Yollarda Müslümanlara zarar verecek bir fiilde bulunanlara lanet etmek vacibtir."   </p>

    <p>(İmam Şa'râni, El Uhûdülkübrâ, s.766)</p>

    

---

24 Nisan Çarşamba

    <p class="StilbalkAriallksatr063cm">GAZÂNIN EDEBİ</p>

    <p>- Allah yolunda hakkı ile bir gazi, tam bir mücahit olan kimse, şu on haslete sahip olmalıdır.</p>

    <p>1- Gazaya çıkarken, ana ve babasının rızasını alarak çıkmalıdır.</p>

    <p>2- Üzerinde bulunan namaz, zekât, hac, keffaret gibi Allah (c.c.) haklarını eda etmeli. Sonra da zulüm, gıybet, yalan şahitliği gibi kul haklarını ödemelidir.</p>

    <p>3- Gazada kalacağı süre için, ailesine yetecek kadar nafaka bırakmalıdır.</p>

    <p>4- Nafakasını helâlinden temin etmelidir. Çün­kü Allahu Teâlâ (c.c) ancak temiz olanı kabul bu­yurur.</p>

    <p>5- Kendi üzerine komutan tayin edilen bir Habeşli köle bile olsa, emirini dinleyip itaat etmeli­dir.</p>

    <p>6- Gaza arkadaşının hakkını gözetmeli. Her karşılaştığında yüzüne tebessüm etmeli. Harcadı­ğından fazlasını arkadaşına harcamalı. Başka ihti­yacı varsa gidermeli. Hastalanırsa tedavi etmeli­dir.</p>

    <p>7- Yolda rastladığı müslümanlara, aralarında anlaşma bulunan kimselere eziyet etmemelidir.</p>

    <p>8- Ordudan kaçmamalıdır.</p>

    <p>9- Ganimet malından hakkı olmayan bir şeyi almamalıdır. Nitekim bu konuda şöyle buyurulmuştur:</p>

    <p>- "...Kim ganimet malına haksızlık ederse, haksızlık sonucu elde ettiği şeyi yüklenerek gelir." (Âl-i İmrân Sûresi, Âyet: 161)</p>

    <p>10- Savaşa çıkarken niyeti, dini yüceltmek, mü'minlere yardım etmek olmalıdır.</p>

    <p>Tenbihü'l Gâfilîn</p>

    

---

25 Nisan Perşembe

    <p class="StilbalkAriallksatr063cm">HZ. EBUBEKİR'İN MÜSLÜMANLIĞI KABULÜ</p>

    <p>Hz. Ebu Bekir (r.a.) nezih bir hayat geçiren aîf bir zat idi. Faziletten ayrılmaz, daima iyilik yap­mayı severdi. İslamiyetten evvel doğruluğu, insan perverliği ile ma'ruf muteber bir tüccardı.</p>

    <p>Câhiliyet devrinin kötülüklerinden uzak kal­mıştı. O gibi fena hallerden kaçınırdı. Câhiliyet devrinde bile bir damla içki içmemiştir. Her şeyin mubah görüldüğü o câhiliyet devrinde şeref ve haysiyet kırıcı hâllerden çekinmiş, temiz bir hayat geçirmiştir.</p>

    <p>"- Câhiliyet zamanında, içki içmedin mi?" de­nilmiş.</p>

    <p>"- Haşa... Ben namusumu korur, insanlık şe­refini tanır bir adamım. İçki içen bunları zayi eder," demiştir. Resulü Ekrem (s.a.v.) bu sözü du­yunca: "Ebu Bekir'in dediği doğrudur. Ebu Be­kir'in dediği doğrudur." buyurmuştur.</p>

    <p>Câhiliyet zamanında putperestlikten nefret ederdi ve hakikati araştıranlardandı. İslamiyet in­sanları bir ağaç ve taş parçasından ibaret olan put­lardan vazgeçirip, bir tek olan Allah-ü Teâlâ Hz.lerine ibadete davet ediyordu.</p>

    <p>İşte, Hz. Ebu Bekir (r.a.) da aradığını bulmuş­tu. Hemen, iman ederek câhiliyet karanlığından kurtulup İslamın nuruna kavuşmuştu.</p>

    <p>İslamiyetten evvel de Rasûl-ü Ekrem (s.a.v.)'in eski dostu idi. Kan davalarını hal ve fasl için ha­kem tayin olunurdu.</p>

    <p>(R. Mahmud Sâmî (k.s.), Hz. Ebu Bekir (r.a.), s.18)</p>

    

---

26 Nisan Cuma

    <p class="StilbalkAriallksatr063cm">TEŞRİK TEKBİRİ</p>

    <p>Kurban Bayramının birinci gününe "yevm-i nehr", di­ğer üç gününe de <b>"eyyamı teşrik"</b> denir. Bu bayramdan evvelki gün ise <b>"yevm-i arefe"</b> dir ki, Zilhiccenin doku­zuncu günüdür. Ramazan'ı Şerif Bayramı'nda arefe yok­tur. Arefe gününün sabah namazından itibaren bayra­mın dördüncü gününün ikindi namazına kadar yirmi üç farz vakit namazını müteakip bir defa; (Allahüekber, Allahükber, Lâilâhe illâllahü vellâhü ekber, Allahü­ekber ve Lillâhilhamd) diye tekbir alınır ki, buna da (tekbir-i teşrik) denir. Bunun manası "En büyük Allah (c.c.), en büyük Allah (c.c.), Allah (c.c.)'dan başka ilah yoktur. En büyük Allah (c.c.), Hamd'de Allah(c.c.)'a mahsustur."</p>

    <p>Tekbirlerin bu miktar okunması: İmameynin kavlidir, amel de bu veçhiledir. İmamı A'zama göre bu tekbirler, arefe gününün sabahından ertesi günün ikindisine ka­dar olan sekiz vakit farz namazım müteakip alınır.</p>

    <p>Teşrik tekbirleri, fukahanın bir çoğuna göre vaciptir. Sünnet diyenler de vardır. İmameyne göre farz namaz­larını kılmakla mükellef olan kimse için bu tekbirler vaciptir. Bu hususda münferit ile muktedi (imama uyan), müsafir ile mukim, köylü ile şehirli, erkek ile kadın müsavidir.</p>

    <p>Bir senenin teşrik günlerinden birinde terk edilen bir namaz, yine o senenin teşrik günlerinden birinde kaza edilse sonunda teşrik tekbiri alınır, fakat başka günlerde veya başka senenin teşrik günlerinden birinde kaza edi­lecek olsa teşrik tekbiri alınmaz.</p>

    <p>Ö. N. Bilmen, (Büyük İslam İlmihali, s. 169)</p>

    

---

1 Mayıs Çarşamba

    <p class="StilbalkAriallksatr063cm">EBÛ HÜREYRE (R.A.)</p>

    <p>Ebû Hüreyre (r.a.)'nin İslâmından evvel adı "Abdü'şşems" idi ve İslâmında "Abdurrahman" idi.</p>

    <p>Vâlidesiyle beraber İslama gelmiştir.</p>

    <p>Aleyhis-selâtü ve's-selâm Efendimiz bir gün Abdurrahman (r.a.)'ın eteğinde bir şey görmüştür:</p>

    <p>"- O nedir yâ Abd'er-Rahman?" Abdur­rahman (r.a.) da kedileri çok sevdiğinden ekseri beraberinde bir kedi yavrusu bulunduruyordu. Rasul-i Ekrem (s.a.v.) Efendimize cevaben:</p>

    <p>"- Kedi yavrusudur, Ya Rasûlallah!" dedi. Fahr-i Âlem Efendimiz de Abdurrahman (r.a.)'a latife olarak:</p>

    <p>"- Sen kedi babasısın" buyurdu.</p>

    <p>Ondan sonra Abdurrahman (r.a.) kendisine te-berrüken "Ebû Hüreyre" lakabıyla çağrılmasını ar­zu eder ve herkese söylerdi. Ve nihayet bu lakab ile şöhret bulmuştur.</p>

    <p>Feth-i Mekke'den bir sene mukaddem İslâm olmuştur. Hayber Gazvesinde müslimîn ile beraber bulunmuş ve ondan sonra Ashâb-ı Suffa'ya mülhak olup Fahr-i Âlem (s.a.v.) Efendimiz'den hiç ayrılmamıştır.</p>

    <p>Ebû Hüreyre (r.a.)'nin menâkıb ve fezâili ve tevazu' ve ilmi meşhurdur. Geceleri üç cüz'e ayı­rıp birini hadis-i şerif tezekkür ve rivayetine, dit cuz'ünü Kur'ân-ı Aziy'üş-şânı hilâvete ve diğer cüz'ünü de nevmü istirâhatıne tahsis etmiştir.</p>

    <p>Ebû Hüreyre (r.a.)'nin bir kerre koyun kebabı yemekte olan bir cemaata yolu uğramıştı. Bunlar müşârun-ileyhi davet ettilerse de icabet etmedi ve dedi ki:</p>

    <p>"- Vallahi Resûlullah (s.a.v.), şu dünyâdan ar­pa ekmeği ile karnı doymadan çıkıp gitti."</p>

    <p>(R. Mahmud Sâmî (k.s.), Ashab-ı Kiram)</p>

    

---

2 Mayıs Perşembe

    <p class="StilbalkAriallksatr063cm">PEYGAMBER (S.A.V.) EFENDİMİZİN TEMİZLİĞE RİÂYETLERİ</p>

    <p>Peygamberimiz (s.a.v.)'in en fazla önem ver­dikleri şeylerden biri de temizliktir. Bir gün üstü başı kirli bir adam görmüş, "üstünü başını yıkamı­yor musun?" demişlerdir. Bir defa da adamın biri huzuruna pek perişan bir kıyafetle girmiş, Pey­gamberimiz (s.a.v.) ona;</p>

    <p>- "Geçinmek için hiç bir vasıtan yok mu?" de­mişler.</p>

    <p>- "Var!" cevabını alınca şöyle buyurmuşlardır:</p>

    <p>- "Madem ki Allah'ın nimetlerine nail olmuş­sun; o halde nimetin eseri üzerinde görülsün."</p>

    <p>Cahiliyet âdetlerini üzerinden atamayan bazı kimseler, yerlere tükürür, camilerde bile ibadet es­nasında bu gibi hareketlerde bulunurlardı. Pey­gamberimiz (s.a.v.), bu fena âdetten son derece tiksinirlerdi. Bir defa yine böyle bir hareketin izini görmüşler ve son derece hiddetlenerek mübarek yüzleri kıpkırmızı kesilmişti. O'nun bu hiddetini anlayan Ensâr (r.a.)'dan bir kadın ortalığı temizle­yerek Resûlullah (s.a.v.)'ın teveccühünü kazan­mıştır.</p>

    <p>Peygamberimiz (s.a.v.)'in umûmi meclislerin­de kafur veya başka tütsüler yakılır, bu suretle de cemaatın istirahatına dikkat edilirdi. Cum'a günle­ri mescide güzel koku saçılmasını emrederdi.</p>

    <p>Sıcak bir günde iş sahipleri ve isçiler iş elbise­leriyle camiye gelmişler, cami de küçük olduğu için hava taaffün etmiş ve kokmuştu. Bunun üze­rine Resul-i Ekrem (s.a.v.) Efendimiz:</p>

    <p>"Yıkanarak gelmiş olsaydınız daha iyi olurdu."buyurmuşlardır.</p>

    <p>(R. Mahmud Sâmî(k.s.), Peygamber (sa.v.) Efendimizin Yüce Ahlâkı)</p>

    

---

3 Mayıs Cuma

    <p class="StilbalkAriallksatr063cm">HADÎS-İ ŞERİF</p>

    <p>Küfe halkı Hz. Ömer (r.a.) nezdinde Sa'd b. Ebî Vakkâs (r.a.)'ı şikayet ettilerde, Ömer (r.a.) onu azledip yerine Ammar (b. Yâsir) (r.a.) tayin etti. Kûfeliler Sa'd (r.a.) hakkındaki şikâyeti o kadar ileri götürmüşlerdi ki:</p>

    <p>- Sa'd (r.a.), namaz kılmasını bile bilmiyor, demiş­lerdi:</p>

    <p>(Hz, Ömer (r.a.)) ona adam gönderip celbetti ve:</p>

    <p>- "Yâ Ebâ İshâk, bu adamlar senin namaz kılmayı iyice bilmediğini zannediyorlar, dedi. Sa'd (r.a.):</p>

    <p>Vallahi ben onlara Rasûl-i Ekrem (s.a.v.)'in namazı gibi namaz kıldırır, ondan hiçbir şey noksan yapmaz­dım. Akşam ve yatsı namazını kıldırırken ilk iki rek'atda çok durur, son iki rek'atı da hafif tutarım, dedi. Hz. Ömer (r.a.):</p>

    <p>- Zaten senin hakkında zannımız bu idi, dedikten sonra mes'eleyi tetkik için bir veya birkaç kişiyi Sa'd (r.a.) ile birlikte Kûfe'ye gönderdi. Tahkik memuru Küfe halkından Sa'd (r.a.)'ın halini sordu. Ve hiçbir mescid bı­rakmadı ki, oradan Sa'd (r.a.)'ın halini sormasın. Onlar Sa'd (r.a.)'ın hakkında hep hayırlı senalarda bulundular. Nihayet Benû Abs'e ait bir mescide girdi (herkesi, Sa'd (r.a.) hakkında bildiğini Allah (c.c.) için söylemeye davet etti.) Cemâatten Ebû Said künyesiyle anılan Üsame b. Katâde isminde biri ayağa kalktı ve:</p>

    <p>Madem ki bize and verdin (söyleyelim): Sa'd (r.a.), askerin başına geçip harb etmez. Mal taksim ederken müsavat gözetmez. Hükmünde adalet etmez, dedi. Bu­nun üzerine Sa'd (r.a.) dedi ki:</p>

    <p>- "(Madem ki böyle söyledin) ben de vallahi (senin aleyhine) üç dua edeceğim, dinle: İlâhî! senin bu kulun yalancı ise, gösteriş için söyledi ise ömrünü uzat. Fakirli­ğini çoğalt, fitnelere uğrat!" dedi. sonraları o adama ha­linden sorulduğu zaman: "Kocamış, fitneye uğramış za­vallı pîr-i faniyim. Sa'd (r.a.)'ın bedduasına uğradım" de­di.</p>

    <p>Riyâzü's-Sâlihin, 3/93</p>

    

---

4 Mayıs Cumartesi

    <p class="StilbalkAriallksatr063cm">KAZANDIKLARIMIZI KENDİMİZE VE YAKINLARIMIZA HARCAMAK</p>

    <p>Peygamber (s.a.v.) vasiyetlerinden biri elimize geçen malları biriktirmeyip bunları nefsimize, ailemize, dostla­rımıza ve diğer tanıdıklarımıza dağıtarak yardım etme­miz hakkındadır.</p>

    <p>Sahih ve şer'i bir gayenin dışında mal yığmamalıyız. Sadakalarımızı hiddetlenmeden ve iyi bir niyetle çabuk vermeliyiz. Fakirin de biraz sabırlı olması gerekir, yar­dım etmeyenleri hemen cimrilikle damgalamamalı; yar­dım yapan zat iyi niyetini gerçekleştirinceye kadar bir ay geçse de beklemeli.</p>

    <p>Hak Taâlâ'nın ahkamını taklid ederek sureta benim­seyenler, nefislerinin şehvetinden kendilerini kurtara­mayanlar ve ölçüsüz olarak yiyeceğe, içeceğe, giyeceğe, bineceğe, nikâha, düğüne ve buna mümasil ancak dün­yada olabilecek ve dünyayı ilgilendirecek faydasız işler­le uğraşıp, varını yoğunu bu uğurda sarf edenler, Hak Teâlâ'nın rızasını almak ancak nefsânî şehvetlerinin esi­ridir.</p>

    <p>Zira bir şehvet hiçbir zaman kişiden firar edip kaç­maz. Özellikle cazip, gözalıcı şehvetler kişiyi kendi üze­rine çeker. Bu gibi kişiler günde yüz altın kazansa, bu gelirleri şehvetlerine yeterli olmaz.</p>

    <p>Yine bir kul, bir günde bir haftalık rızkını kazanabi­lir, bunu kanâatle harcarsa, ona bir hafta yeter, rastgele harcarsa diğer günlerini ihtiyaç içinde geçirir. Bu hal ile­riyi göremeyenler için sözkonusudur.</p>

    <p>Kişi, kendi emeği ile çalışıp sermayesinin kazancıyla yiyorsa elindeki sermayesini eksiltmeden kazananı aile­sine, yakınlarına, akrabalarına harcayabilir. İşte bu ölçü üzere harcamayı ve sermayeyi hesap edip düşünmeliyiz. Bizlerin kınaması mal toplayıp da harcamayanlara yöne­liktir. Allah (c.c.)'tan lütuf dileyelim.</p>

    <p>(El-Uhûdül Kübra, S.197, İ. Şa'rânî)</p>

    

---

5 Mayıs Pazar

    <p class="StilbalkAriallksatr063cm">CENNETE İLK GİRECEK OLANLAR</p>

    <p>Hadis-i Şerifte Resül-i Ekrem (s.a.v.) şöyle buyurmuş­lardır:"Şüphesiz ki Allah Teâlâ kıyamet gününde:</p>

    <p>- Kullarımdan pak, temiz kullarım nerededir? buyu­rur. Melekler: Ey Rabbimiz onlar kimlerdir? diye sorar­lar. Allah Teâlâ da:</p>

    <p>- "Sabreden, kaza ve kaderime razı olan fakirlerdir. Onları cennete sokunuz buyurur. Müteakiben fakirler cennete girip yerler ve içerler. Zenginler de hesap başın­da kararsızlık ve sallantı içinde bocalayıp dururlar."</p>

    <p>İmam Tirmizî'nin rivayet ettiği hadiste Resûlullah (s.a.v.) Efendimiz şöyle buyurmuşlardır:</p>

    <p>"Muhacirlerin fakirleri, zenginlerinden beş yüz sene önce cennete gireceklerdir."</p>

    <p>İbni Mâce'nin rivayet ettiği hadiste Resûlullah (s.a.v.) Efendimiz şöyle buyurmuşlardır:</p>

    <p>"Hiçbir zengin veya fakir kimse yoktur ki muhakkak kıyamet gününde o dünya kendisine yetecek derecede verilmiş olarak mahşer yerine getirilecektir."</p>

    <p>Başka rivayette: Rızık cihetinden, yetecek miktar ve­rilmiş olarak getirilecektir" şeklindedir.</p>

    <p>Sahihi Müslim'de rivayet edilen Hadîs-i Şerifte Resûlullah (s.a.v.) Efendimiz: Zenginlik, mal çokluğun­dan değildir. Ancak hakiki zenginlik gönül ve nefis zenginliğindendir" buyurmuşlardır.</p>

    <p>Bundan dolayı bir kısım ilim adamları "Buradaki fa­kirlikten maksat az dünya malına kanaat edenlerdir. Zenginlerden murad da, çok mal sahibi olup da o mal ile Aziz ve Celil olan Allah (cc)'a şükretmekten gafil bulu­nan kimselerdir. Bazen (öyle) kul bulunur ki, eli fakir, fakat gönlü zengin olur. Bunun tersi (yani eli zengin ama gönlü fakir) de olabilir" demişlerdir.</p>

    <p>(Ölüm-Kıyâmet-Ahiret, İ. Şa'rânî)</p>

    

---

6 Mayıs Pazartesi

    <p class="StilbalkAriallksatr063cm">HALKINI ALDATAN VÂLİ (İDARECİ-ÂMİR) CEHENNEMİ HAKEDER</p>

    <p>Resûlullah (s.a.v.) Efendimiz buyuruyorlar:</p>

    <p>"Allah bir halk kitlesinin basma getirip de, öl­düğü gün halkını aldatmış olarak ölen hiç bir kul yoktur ki, Allah ona cenneti haram etmesin." (S. Müslim Ter. C.2)</p>

    <p>Halkını aldatan, milletine hiyanet eden, valile­re, idarecilere Allah (c.c.) cenneti haram kılar.</p>

    <p>Hz. Peygamberimiz (s.a.v.) yine: "Müslüman­ların umurunu üzerine alıp da onlar için çalışma­yan ve hayırhah olmayan hiçbir âmir yoktur ki, onlarla birlikte cennete girebilsin."</p>

    <p>İdareciler millete dinî ve dünyevî bütün hu­suslarda yardımcı ve öğretici mevkiindedirler. Milletin hukukunu korumaz; hududu şer'iyyeyi tatbik etmez; yahut adil olmazlarsa vazifelerini suîstimal etmiş olurlar. Görevlerini yapmamış olurlar.</p>

    <p>Bu Hadîs-i Şerif zâlim hükümdarlar ve idareci­ler için pek büyük bir tehdittir. Çünkü yaptıkları zulümlerin hesabı kıyamet gününde kendilerine sorulacaktır. S. Müslim C.2</p>

    

---

7 Mayıs Salı

    <p class="StilbalkAriallksatr063cm">ÖLÜMDEN SONRA SEVAP GETİREN AMELLER</p>

    <p>Yezid Rakkaşî, Enes b. Mâlik (r.a.)'ten naklen anlatıyor:</p>

    <p>- Şu yedi şey ölümden sonra da sevap getirir:</p>

    <p>1- Mescit yaptıran kimse. Orada tek kişi olsun namaz kıldığı sürece sevap alır.</p>

    <p>2- Bir çeşme yaptıran. O çeşme aktığı, insanlar ondan su içtiği sürece onu yaptıran kimseye sevap yazılır.</p>

    <p>3- Güzel mushaf yazan. Tek kişi olsun ondan okuduğu sürece sevap alır.</p>

    <p>4- Bir su kuyusu açtıran, onun suyu devam et­tiği sürece kendisine sevap yazılır.</p>

    <p>5- Bir ağaç diken, insanlar ve kuşlar ondan fay­dalandığı sürece kendisine sevap gelir.</p>

    <p>6- Bir ilim öğreten kimse. O bilgi kaldığı sürece onunla amel edildikçe, onu bulana sevap yazılır.</p>

    <p>7- Kendisinin bağışlanmasını isteyip dua eden bir çocuk bırakan kimse...</p>

    <p>Yani; çocuk yararlı bir çocuk olursa, Kur'an ve ilim öğrenirse babasına sevap yazılır. Kendi seva­bı da eksilmez.        </p>

    <p>Tenbihü'l Gafilîn</p>

    <p>***</p>

    <p>"Herhangi bir cemâat Allah (c.c.)'ı zikr için toplanırlarsa, muhakkak melekler onları kuşatır, onları rahmet kaplar ve onlar üzerine sükûnet ve vekar iner. Cenâb-ı Hakk da onları, katında bulu­nan meleklere medh ü sena eder." (H.Ş., S. Müslim)</p>

    

---

8 Mayıs Çarşamba

    <p class="StilbalkAriallksatr063cm">İNSANLARIN HESABA ÇEKİLMESİ</p>

    <p>Bir mü'min şu hususu iyi bilmelidir: Arada va­sıta olmaksızın Kıyâmet Günü Allah (c.c.) insanla­rı hesaba çeker. Allah (c.c.) sorar, kul da sorulara cevap verir. Cenab-ı Hakk buyuruyor.</p>

    <p>"İşte Rabb'ine andolsun ki onlara, topuna yap­makta oldukları şeyleri elbette soracağız. (Hicr 92-93)</p>

    <p>"...(Günahkârlar): Eyvah bize derler, bu kitaba ne olmuş, küçük büyük hiçbir şey bırakmayıp on­ları saymış!" (Kehf: 49)</p>

    <p>Allah Teâlâ buyuruyor:</p>

    <p>"O günde ki aleyhlerinde kendi dilleri, kendi ayakları onların neler yapıyor idiklerine şâhidlik edecektir." (Nur: 24)</p>

    <p>Başka bir ayette şöyle buyurulmuş:</p>

    <p>"Nihayet oraya geldikleri zaman onlar ne yapı­yor idi iseler kulakları, gözleri, derileri hep aleyh­lerinde şâhidlik edecektir."   (Fussilet:20)</p>

    <p>***</p>

    <p class="StilbalkAriallksatr063cm">CENNETLE MÜJDELENENLER</p>

    <p>Bir mü'minin Peygamber (s.a.v.) Efendimiz as­habından on kişinin Cennet ile müjdelendiğine şehadette bulunması gerekir. Bu on zat veya içlerin­den birisi hakkında çirkin lâf söyleyen sapık ve bid'atçıdır. Resûlullan (s.a.v.) Efendimiz bunları ismiyle anarak şöyle buyurmuşlardır:</p>

    <p>"Ben, Ebubekir, Ömer, Osman, Ali, Talha, Zübeyr, Sa'd, Said, Abdurrahman b. Avf, ve Ebû Ubeyde b. el-Cerrah (radıyallahi Teâlâ aleyhim ecmain) cennette olacağız."</p>

    <p>(Sevadül Azam, s.51-52)</p>

    

---

9 Mayıs Perşembe

    <p class="StilbalkAriallksatr063cm">BAYEZİD BİSTAMİ (K.S.)</p>

    <p>Safilerden Ebu Yezîd Tayfur b. İsa Bistâmi (k.s.) mecûsi iken müslüman olan bir şahsın toru­nudur. Üç kardeş idiler. Adem, Tayfur ve Ali. Hepsi de âbid ve zahid insanlar olmakla beraber Ebu Yezîd hal bakımından bunların en ulusu idi.</p>

    <p>Beyazid (k.s.)'e bu marifeti hangi şeyle buldun, diye sorulmuş, o da aç karın ve çıplak bedenle, di­ye cevap vermişti.</p>

    <p>Bayezid (k.s.) demiştir ki: Otuz senemi mücahede ile geçirdim. Bu müddet esnasında ilimden ve ilme tâbi olmaktan daha çetin bir şeye rastla­madım. Ulemanın ihtilâfı olmasaydı tek ictihad üzere kalırdım. Mücerred ve saf tevhid hariç, di­ğer hususlarda âlimlerin ihtilâf etmesi rahmettir.</p>

    <p>Ammi Bistamî: Babamın şöyle dediğini işitmiştim. Bir gün Bayezid (k.s.) bana kalk, kendi ve­liliğini teşhir eden falan adama gidelim ve haline bakalım, dedi. Zühd ile meşhur olan bu zatın ya­nına vardık adam evinden çıktı, mescide geldi ve kıble cihetine tükürdü. Bunu gören Bayezid (k.s.) adama selâm bile vermeden derhal gen döndü ye Resûlullah (s.a.v.)'ın riayet ettiği edeblerden bir edep konusunda bile buldşiye güvenilmezken id­dia ettiği velilik meselesinde nasıl güvenilir, dedi.</p>

    <p>Musa b. İsa diyor ki: Bayezid (k.s.)'in şunu söylediğini bana babam anlatmıştı. Bir adamın ha­vada bağdaş kurup oturacak kadar kerametlere sahip olduğunu gözlerinizle görseniz, o adamın Allah (c.c.)'ın emirlerini, nehiylerini ve hudutları­nı, muhafaza ve şeriate riayet hususunda nasıl ha­reket ettiğini tetkik edene kadar ona aldanmayı­nız.    </p>

    <p>(Kuşeyri Risalesi, S.91)</p>

    

---

10 Mayıs Cuma

    <p class="StilbalkAriallksatr063cm">ALİ BİN İSA</p>

    <p>İlk defa göz hastalıkları hakkında eser veren Müslü­man tıp bilgini.</p>

    <p>Ortaçağın en meşhur göz doktorlarındandır. Doğum ve ölüm tarihi kesin olarak bilinmemekle birlikte XI. yüzyılın ilk yarısında yaşadığı kesindir.</p>

    <p>Hayatı hakkında fazla bilgiye sahip olmadığımız Ali bin İsa, ömrünü Bağdat'ta geçirdi. Ebü-l Ferec bin Tayyip'ten dersler aldı.</p>

    <p>Doktor olarak çok dikkatli, ileri görüşlü ve insan düşünceliydi.</p>

    <p>Ali bin İsa'yı Ortaçağın en meşhur göz doktoru haline getiren eseri hiç şüphesiz "Tezkiretül Kehhalin: Göz Doktorları İçin Hatırlatma"adlı kitabı olmuştur. Tıp tarihcileri, 19. yüzyılın ortalarına kadar, gözle ilgili, daha iyi bir eserin bulunmadığını kaydederler. Gerçekten bu eser gözün yapısından ve göz hastalıklarından bahseden ve en eski ve en değerli eserler arasındadır. Orjinal bir çalışma olan eser, Arapça yazılmıştır.</p>

    <p>Gözle ilgili her hususa geniş yer verilen eserde ön­sözden sonra şu konulara yer verilmiştir.</p>

    <p>1 . Bölüm: Göz anatomisi</p>

    <p>2 . Bölüm: Gözün dış hastalıkları ve tedavileri, göz kapakları, göz yaşı bezleri, gözün tabakaları, kornea ve uvea hastalıktan ve tedavileri, katarakt ve ameliyatı.</p>

    <p>3 . Bölüm: Gözün iç hastalık ve tedavileri, görme has­talığının belirtileri, miyop, hipermetrop, gece ve gündüz körlüğü, saydam tabaka, retina, görme sınırı ağ tabaka<br />
    ve iris hastalıkları, şaşılık görme hastalıkları. Burada 133 hastalığın tarifi yapılmaktadır.</p>

    <p>4. Bölüm: Sağlığın korunmasıyla ilgili bilgiler.</p>

    <p>5. Bölüm: 141 basit ilaç ve bunların göze olan etkisi. Bu bölüm ise alfabetik olarak kaleme alınmıştır.</p>

    

---

11 Mayıs Cumartesi

    <p class="StilbalkAriallksatr063cm">OSMANLI'DA ŞEYHÜLİSLÂM</p>

    <p>Şeyhülislâm, Osmanlı düzeninde, Osmanlı Hanedanı hâriç, sadrâzamdan sonra, devletin ikinci büyük me'mûru idi. İlmiyye sınıfının başı idi. 1425'de taht müftîsine bu unvan verilerek "meşîhat" veya "meşîhat-i İslâmiyye" denen mües­sese başladı.</p>

    <p>Pâdişâhların, bâzı şahsî mes'elelerde tutumla­rının, şer'i- şerife uygun olup olmadığına dhair şeyhülislâmdan fetva istemeleri, nüfuzlarını arttırıyordu. Zira padişah, halife idi ama, halife İslâm dininde Müslüman kardeşlik ve birliğin sembolü, toplayıcısı, dinin en büyüğü ve lideridir.</p>

    <p>Şeyhülislâmın durumu öyle müstesna idi ki, şahsen Divân-ı Hümâyun (hükümet) üyesi olma­dığı halde, iki muavini, Rumeli ve Anadolu kazas­kerleri, hükümet üyesi idiler.</p>

    <p>Şeyhülislâmın çok büyük imtiyazlarından biri, padişahın kendisini oturduğu yerde karşılayama­ması, merasimlerde ayağa kalkarak karşılaması, padişahın ellerini ve omuzlarını iki eliyle tuttuk­tan sonra hükümdarın yakasını veya omzunu öp­mesi, asla elini öpmemesidir. Büyük imtiyazdı. Bu suretle padişah; din, ilim ve adalete, onun başı olan şeyhülislamın şahsında saygı göstermiş olur­du. Sadrazamı ise padişah oturarak karşılardı. Şeyhülislamın aslî görevi fetva vermekti. Şeriata göre o konunun nasıl olduğu bildirilmekle bera­ber, sonunda daima "Allahü â'lem=Allah en iyi .bi­lendir"şer'i ibaresi vardır, son karar Kadı'ya aitti.</p>

    <p>(Osmanlı Devleti Tarihi, Y. Öztuna, C.2, Sh: 148)</p>

    

---

12 Mayıs Pazar

    <p class="StilbalkAriallksatr063cm">SİNEK KANADININ ZEHRİNDEN SAKINMAK</p>

    <p>Yemeğe veya suya sinek düştüğü zaman eğer batmamış üzerinde duruyorsa kaşık veya başka bir şeyle batırdıktan sonra çıkarıp atmalı. Bu hu­susta Ebu Hureyre (r.a.) Rasûlullah (s.a.v.) Hazret­lerinin şöyle buyurduğunu rivayet etmiştir: "Biri­nizin kâsesine sinek düştüğü zaman hepsini bah­rin. Zira bir kanadında şifa, bir kanadında zehir vardır."</p>

    <p>Tahâvi'de şöyle rivayet etmiştir. "Zira önce ze­hirli sonradan şifa kanadına sokar" buyurmuştur. Çünkü yemeğe düştüğü zaman bir kanadı dışarı­da kalmış olabilir. Belki dışarda kalmış olan şifa kanadıdır. Onun için tam batırdıktan sonra atmak gerekir.</p>

    <p>Ebu Ya'la İbn Ömer (r.a.)'dan şöyle rivayet et­miştir: Sineğin ömrü kırk gecedir. Sineklerin hepsi Cehenneme girse gerektir, yalnız arı girmez. Si­neklerin Cehenneme girişi azab görmeleri için de­ğil, Cehennem ehline azâb vermek içindir demiştir.</p>

    <p>Deniliyor ki bazı halifeler, İmam Şafii'den, si­neğin ne iş için yaratıldığını sordular. Padişahlara kendi acizliklerini, güçsüzlüklerini bilmeleri için diye cevap verdi. Şafii (Allah rahmet etsin) diyor ki, sorduğu anda hazır cevabım yoktu. Cevabımı, orda oturan cemaattan seçtim ve o zaman halifenin kendisini inciten bir sineği savmaya gücü yet­mediğini görünce Hak Teâla Hazretleri, hüküm­darlara kendi acizliklerini, güçsüzlüklerini bildirip bir zayıf yaratık elinde düştükleri zilleti aşağılığı göstermek için yarattı diye cevap verdim.</p>

    <p>(İmam Kastalani Mevâhibû Ledûnniye, C.1, S.246)</p>

    

---

13 Mayıs Pazartesi

    <p class="StilbalkAriallksatr063cm">ANA VE BABAYA KARŞI EDEB</p>

    <p>1- Merhamette onlara kanatlarını gerer.</p>

    <p>2- Her halinde kibirden sakınır ve mütevazi olur.</p>

    <p>3- Çağırırlarsa nezaketle "buyurun" der.</p>

    <p>4- Sözlerini hürmetle dinler, buyruklarını seve­rek yerine getirir.</p>

    <p>5- Gelişlerinde kıyam (ayağa kalkar) eder.</p>

    <p>6- Giderken teşyide (saygıda) bulunur.</p>

    <p>7- Asi bir evlat olmaktan sakınır.</p>

    <p>8- Huzurlarında sert ve yüksek sesle konuş­maz.</p>

    <p>9- Muhtaç olurlarsa yiyecek, giyecek ihtiyaçla­rını ve diğer ihtiyaçlarını giderir.</p>

    <p>10- Hitaplarında gönüllerini rencide etmemeğe çalışır.</p>

    <p>11- Yaptıkları iyilikleri başlarına kakmaz.</p>

    <p>12- Kendilerine hiddet ve gazabtan kaçınır.</p>

    <p>13- Her fırsatta hayırlı dualarını almaya çakşır.</p>

    <p>14- Vefatlarından sonra kabirlerini ziyaret eder.</p>

    <p>15- Onlar için sadakalar verir, hayırlar yapar.</p>

    <p>16- Beş vakit namazda dua eder.</p>

    <p>Bir kişi bir ibadet yapma (umre gibi) ve onu anama ve babama hediye eyledim dese Cenab-ı Allah onu en yüksek mertebeye kabul eder. O iba­detten ne kadar sevab hasıl olmuşsa o kadar ana­sının defterine yazar. (Kulluk)</p>

    <p class="c8">BEŞ ŞEY BEDENİN KUVVETİNİ ARTIRIR</p>

    <p>1- Az yemek ve az uyumak.</p>

    <p>2- Güzel koku sürünmek.</p>

    <p>3- Kıllet-i cima.</p>

    <p>4- Temiz elbise giymek.</p>

    <p>5- Kur'an okumak.</p>

    <p>Musahabe, C.4, R. Mahmud Sâmî (k.s.)</p>

    

---

14 Mayıs Salı

    <p class="StilbalkAriallksatr063cm">MEZARA KADAR ÖLÜYÜ TAKİP EDEN, SONRA GERİ DÖNEN VE KALAN ŞEYLER</p>

    <p>Peygamber (s.a.v.) Efendimiz buyurmuşlardır:</p>

    <p>"Ölüyle üç şey kabre kadar gider de (onlarda) ikisi geri döner, Diri onunla beraber orada kalır. Ölüyü ev halkı, malı ve ameli takip eder. Sonunda ev halkı ile malı geri döner de kendisi ile birlikte (sadece iyi ve kötü) ameli kalır."</p>

    <p>Yine Peygamber (s.a.v.) Efendimiz şöyle bu­yurmuşlardır:</p>

    <p>"Yedi şey yar ki Allahü Teâlâ ölümden sonra onların ecirlerini kul kabirde iken geçerli kılar:</p>

    <p>a) İlim öğreten.</p>

    <p>b) Yahut (halk) için su akıtan.</p>

    <p>c) Yahut (yol kenarında umuma ait) kuyu ka­zıp su çıkaran.</p>

    <p>d) Yahut (vakf için) hurma veya meyva ağacı diken.</p>

    <p>e) Yahut cami yaptıran.</p>

    <p>f) Yahut da Mushafa' Şerifi miras bırakan.</p>

    <p>g) Veya ölümünden sonra kendisi için istiğfar edecek salih bir çocuk bırakan kimsedir.</p>

    <p>(İmam-ı Şa'râni, Ölüm-Kıyâmet-Âhiret, S.89)</p>

    <p class="c8">BEŞ ŞEY HAFIZAYI KUVVETLENDİRİR</p>

    <p>1- Tatlı yemek,</p>

    <p>2- Et yemek,</p>

    <p>3- Mercimek yemek,</p>

    <p>4- Soğuk ekmek yemek,</p>

    <p>5- Âyetü'l-Kürsî'yi çok okumak.</p>

    <p>"İman edip, salih amel işleyen, namazı dos­doğru kılan ve zekâtı verenler için Rableri katında mükafatları vardır. Onlara korku yoktur. Onlar mahzun da olamazlar."</p>

    <p>(Bakara Suresi: 277) (Musahabe, C.4, R. Mahmud Sâmî(k.s.))</p>

    

---

15 Mayıs Çarşamba

    <p class="StilbalkAriallksatr063cm">KIYAMET GÜNÜNDE KULUN NELERDEN SORULACAĞI VE SUALİN KEYFİYETİNİN BEYANI</p>

    <p>Aziz ve Celil olan Allah:</p>

    <p>"Muhakkak ki kulak, göz, kalp bunların her biri ken­di fiillerinden mesul tutulacaklar" buyurmuştur. (İsra S.36)</p>

    <p>Yine yüce Allah (c.c.):</p>

    <p>"Sonra, yemin olsun ki o gün muhakkak onlar (bü­tün) nimetlerden sorulacaktır" buyurmuştur. (Tekasür Suresi: 8)</p>

    <p>İmam-ı Timizî'nin merfu olarak rivayet ettiği hadis­te Peygamber (s.a.v.) Efendimiz şöyle buyurmuşlardır:</p>

    <p>"Kıyamet gününde kula yöneltilecek ilk sual, ona: Vücuduna sağlık vermedik mi? Seni soğuk suya doyu­rup kandırmadık mı? diye hitap olunacaktır."</p>

    <p>Ebu Nuaym'ın merfu olarak rivayet ettiği hadîste: "Hiçbir kul yoktur ki, attığı her adımdan, o adımla neyi kasdettiği muhakkak ondan sorulacaktır." buyurulmuştur.</p>

    <p>İmam Müslim'in merfu olarak rivayet ettiği hadîste de (Resûlullah (s.a.v.) Efendimiz: "Kıyamet gününde herhangi bir kul dört şeyden sorulmadıkça ayağı (Rabb'inin huzurundan) ayrılmaz: 1- Ömrünü neye har­cadığından, 2- Vücudunu nerede yıprattığından, 3- İlmi ile hangi ameli işlediğinden, 4- Malını nereden kazandı­ğından" buyurulmuştur.</p>

    <p>Hz. Ömer (r.a.)'den merfu olarak rivayet edilen ha­diste:"Ben Rasûlullah (s.a.v.) Efendimizden işittim, şöy­le buyuruyordu:"Kıyamet günü olunca yüce Allah (c.c.) kullarından birini getirerek (manevî) huzurunda durdu­rur. Ve o kula ilminden, amelinden sorduğu gibi mevki­inden ve mertebesinin yüceliğinden de sorar."</p>

    <p>Ölüm-Kıyâmet-Ahiret, S. 174, (İmam-ı Şa'râni)</p>

    

---

16 Mayıs Perşembe

    <p class="StilbalkAriallksatr063cm">OSMANLI'DA TİCARET</p>

    <p>Osmanlı ticareti hakkında Orgeneral Kont Marsigli, ünlü kitabında diyor ki:</p>

    <p>Osmanlı İmparatorlugu'nda yaşayan gerek Türkler, gerek diğer milletler, ticaret sahasında çok faaldirler. Bilgili, mahir, dirayetli tacirlerdir. Bâb-ı Alî'nin değişmez politikası, ticaretle uğra­şanlara her türlü kolaylığı göstermektir. Ağır ver­giden kaçınır. Ağır verginin bir çok malın gelip gitmesini engellediği, üstelik kaçakçılığı doğurdu­ğu fikrindedir. Kaçak mala, Hazîne adına el koyar. Hiç bir tacir buna cesaret edemez. Zîra ticaret li­sansı elinden alınır. Osmanlı İmparatorluğu'nun niçin bu kadar müreffeh olduğu iyi düşünülürse, bunun sebebinin ticaret olduğu anlaşılır.</p>

    <p>Dışardan bakılınca temiz giyinen, fakat giyim­lerinde Avrupa'daki alayiş ve süs görünmeyen, gösterişi sevmeyen, ağırbaşlı, kanaatkar bir Müslü­man toplumu görünür. Bu, sokaktaki Osmanlıdır. Evlerine girince de masraflarının az olduğu göze çarpar. Ama Türkiye'de çok kalınıp mahremiyete girince de masraflarının az olduğu göze çarpar. Ama Türkiye'de çok kalınıp mahremiyete girince, her Osmanlı ailesinin kendine göre bir varlığı, bir tasarrufu olduğu hemen anlaşılır. Sokakta dilenen yoktur. Yoksulları vardır ama, yardım görmeyen yoksul yoktur. Bu sosyal yapı, ileri Türk sanayiminden fazla çok ileri Türk ticareti sayesinde oluş­muştur.</p>

    <p>Hiç bir Avrupa devleti yoktur ki, Osmanlı ile ticareti kestiği taktirde çok müşkil şartlara düşme­sin, Türkler, bazı malları takas ederek de ticaret yaparlar. Fakat ne olursa olsun, en kötü yıllarında bile ihracatları ithalatlarından fazladır.</p>

    <p>(Osmanlı Tarihi)</p>

    

---

17 Mayıs Cuma

    <p class="StilbalkAriallksatr063cm">ZEKÂTIN SIHHATİNİN ŞARTI</p>

    <p>Verilen bir zekâtın sahih olması için zekât ni­yetine mukarin olması şarttır. Bu esas üzerine şu meseleler teferru eder.</p>

    <p>1- Zekâtı fakire verirken veya zekât için bir mal ayırırken bunun zekât olduğuna kalben niyet edilmesi lâzımdır. Dil ile söylemesi lâzım değildir.</p>

    <p>2- Bir mal, fakire niyetsiz olarak verildiği tak­dirde bakılır. Eğer henüz fakirin elinde mevcut ise zekâta niyet edilmesi caizdir. Fakat elinden çıkmış ise niyet edilmesi kifayet etmez.</p>

    <p>3- Zekâtta vekilin niyeti değil, müvekkilin ni­yeti muteberdir.</p>

    <p>4- Zekât vermek niyetinde olan bir kimse, bu­nun için bir mal ayırmaksızın fakirlere vakit vakit bir şeyler verdiği halde hatırına niyet gelmezse bunlar, zekâtına mahsup edilmez. Fakat fakire böyle bir mal verirken "bunu niçin veriyorsun?" gibi bir suale düşünmeksizin hemen "zekât olarak veriyorum" diyebilecek bir halde bulunursa bu, niyet mesabesinde olur.</p>

    <p>5- Bir kimse fakirlere bir müddet tasaddukta bulunduktan sonra "Şu müddet içinde tasadduk ettiğim şeylerin zekâtından almasına niyet ettim" demesi kifayet etmez.</p>

    <p>6- Bir kimse elinde bulunan bir malı zekâta ni­yet etmeksizin büsbütün tasadduk etse bunun zekâtı kendisinden düşmüş olur. Gerek nafile sa­dakaya niyet etmiş olsun ve gerek olmasın müsa­vidir.</p>

    <p>7- Bir kimse, zekâtı icap eden bir malın bir miktarını bir fakire hibe etse bu miktara isabet eden zekât, kendisinden sakıt olur.</p>

    <p>(Ö. Nasuhi Bilmen, Büyük İslâm İlmihali, sh. 334)</p>

    

---

19 Mayıs Pazar

    <p class="StilbalkAriallksatr063cm">HİCRET</p>

    <p>Vacip Teâlâ Kuran-ı Kerim'de buyuruyor: <b>"O kimseler ki, onlar Allah'a ve Resulü'ne ve kitaplarına iman ettiler ve o kim­seler ki onlarda iman ile beraber hicret ve fisebilillah mücâhede ettiler, işte bu kimseler Allah'ın ihsanını ümid ederler. Zira Allah Teâlâ mücâhede edenlerin günahlarını mağfiret eder ve cihadları mukabili sevap vermekle merhamet buyurur."</b> (Bakara: 218)</p>

    <p>Yine, Allah Teâlâ buyuruyor: <b>"O kimseler ki, onlar iman et­tiler ve imanlarını amel ve işleriyle isbât ederek, vatanlarını terk ve civar-ı Resulullah'a iltica etmek suretiyle hicret ettiler ve fisebilillah malları ve canları ile mücâhede ettiler. Onlar için Allah'ın yanında büyük dereceler vardır. Ve onlar, ancak korktuklarından kurtulup umduklarına nail olmak suretiyle feyz-ü necat buluculardır. Zira bunlar ahireti dünya üzerine tercih ettiler ve din-i ilâhîyi ifâ için mallarını ve canlarını fedaya mübeyyâ oldular. Elbette bunların dereceleri büyük­tür."</b> (Tevbe:20)</p>

    <p><b>Hicret</b>: Din uğrunda beldesini, hanesini, akraba ve teallukatını, emvalini ve kâfirlerin komşuluğunu terk ederek diyâr-ı İs­lam'a nakletmektir.</p>

    <p>İbtida-yı İslam'da Resulullah (s.a.v.) Efendimiz Hazretlerinin Medine'ye teşrifiyle Mekke'nin fethinden sonra farziyeti nesh olunup sünnet olarak baki kalmıştır.</p>

    <p>Feth-i Mekke'den evvel, Bedir ve Hudeybiye vak'alarında, henüz İslamiyet şevket bulmamış olduğundan, Şevket-i İslamiyye'nin tezyidi için Mekke'deki müslümanların Medine-i Münevvere'ye hicretlerine şiddetle ihtiyaç vardı. Fakat Feth-i Mek­ke'den sonra, İslamiyet kuvvet bulmuş olduğundan, hicret et­mek herkesin kendi ihtiyarına terk edilmiştir. Hatta Resulullah (s.a.v.) Efendimiz Hazretlerinin "Fetihten sonra hicrete lüzum yoktur" hadis-i şerifi de bu manâyı müeyyiddir. Bu hadis-i şerif­te beyan olunan hicretin inkitâ'ı, Mekke'den Medine'ye hicretin inkıtâına mahsustur; yoksa hicret, tamamen yasaklanmış mânâsına gelmemektedir.</p>

    <p>(Ramazanoğlu M. Sâmî (k.s.), Musahabe: 3 sh. 33)</p>

    

---

20 Mayıs Pazartesi

    <p class="StilbalkAriallksatr063cm">HİCRİ TARİHİN BAŞLANGICI</p>

    <p>Muharrem, Hicri senenin ilk ayıdır. Hicri tarih; Resul-i Ekrem (s.a.v.)'in Mekke'den Medine'ye hicretiyle başlar. Hicretin 16. senesi sonralarında, Hz. Ömer (r.a.)'in em­riyle Medine'de bir meclis toplanarak tarih meselesi ko­nuşulmuş. Hz. Ali (k.v.)'nin teklifi ile hicret tarihi birinci ay olarak kabul olunmuştur. Bir gün Hz. Ömer (r.a.)'e, Şaban ayı .tarihli bir mahkeme ilâmı, sunulmuştur. Bu ilâma, tarihin ayı yazılıp yılı yazılmamıştır. Hz. Ömer (r.a.):</p>

    <p>"Bu hangi yıbn Şâbanı'dır. Bu yılın mı geçen sene­nin mi?" diye sormak zorunda kaldı.</p>

    <p>Bu sırada, Yemen vilayeti mal emini Ya'lâ b. Ümeyye (r.a.)'den günü, ayı, yılı yerli yerinde düzgün yazılar al­maya başlamış, bu şekil Hz. Ömer (r.a.)'in çok hoşuna gitmişti. Bunun üzerine Muharrem'in 1. günü hicri tari­hinin bir başlangıcına vesile olmuştur.</p>

    <p>Bu feyizli ve bereketli günün, her müslüman tarafın­dan kutlanması ve kardeşlerine kutlaması dini bir borç­tur. Bu hicretle doğan İslam Devleti (30) yıl gibi çok kısa bir zamanda Endülüs'ten Çin'e kadar, cihanın en kıy­metli mıntıkasında insanları, din ve vicdan hürriyetine, sulha sükûna kavuşturmuştur.</p>

    <p>***</p>

    <p class="c8">MESCİTLERİ BİNA VE İMAR</p>

    <p>Mescitleri bina ve imar eden ehil iman hakkında büyük müjdeler vardır. Bir hadis-i şerifte Resûlullah (sa.v.): "Her kim, Allah Teâlâ (c.c.)'nın rızasını dileyerek bir mescid bina ederse Hak Teâlâ (c.c.) da ona Cetınet'te bir ev bina eder." buyurmuştur.</p>

    

---

21 Mayıs Salı

    <p class="StilbalkAriallksatr063cm">HÛD ALEYHİSSELAM</p>

    <p>Hûd (a.s.); orta boylu, esmer tenli, çok saçlı, güzel yüzlü idi. Âdem (a.s.)'e benzerdi. Güçlü Kuvvetli idi. Zühd'ü takva ve ibâdet ehli idi. Çok cömert ve şefkatli idi. Yoksullara bol bol sadaka verirdi.</p>

    <p>Hûd (a.s.)'ın kavmi, Ad kavmi idi. Ad kavmi­nin yurdları Hudramevt'e ve Yemen'e kadar uza­nan yerler olup Allah (c.c.)'ın yerlerinden, en geni­şi, en otlu, sulu, bol nimetli olanı idi. Yerin üzerin­de akan ırmakları, bağları, bahçeleri, sürü sürü davarları, yer altında su depoları vardı. Başkaları­na verilmeyen boy, pos, güç kuvvet de onlara ve­rilmişti.</p>

    <p>Onlar, inatçı bir zorbanın emrini tutup ardın­dan gittiler de:"kuvvetçe bizden daha güçlü kim varmış? diyerek yeryüzünde büyüklük taslamağa, memleketlerinde azgınlık ve fesadlarını artırmağa halka zulmetmeğe başladılar. Ahiret hayatını, öl­dükten sonra dirilmeyi inkâr ettiler. Sadda, Samud ve Henna adındaki üç puta tapmaktan da ge­ri durmadılar.</p>

    <p>Yüce Allah (c.c.), Ad kavmine kardeşleri Hûd (a.s.)'u peygamber olarak gönderdi. O da onları bir olan Allah (c.c.)'a iman ve ibadete, insanlara zulmetmekten vazgeçmeye davet etti ise de red ve tekzib ile karşılandı.</p>

    <p>Bunun üzerine yüce Allah (c.c.) üç yıl onlardan yağmuru kesti. Onları, yağmur duası için, Mekke ye bir heyet göndermek zorunda bıraktı. Yağ­mur yağdıracağını sandıkları bir kasırga de de yok olup gittiler.</p>

    <p>(Peygamberler Tarihi, S.117, M. A. Köksal)</p>

    

---

22 Mayıs Çarşamba

    <p>Resûlullah (s.a.v.) Efendimiz şöyle buyurmuş­lardır:</p>

    <p>- "Ameller, sevap getirme yönüyle beşe ayrı­lır:</p>

    <p>a) Mislini getiren amel.</p>

    <p>b) Mucib amel.</p>

    <p>c) On sevap getiren amel.</p>

    <p>d) Yediyüz misli sevap getiren iyilik.</p>

    <p>e) Yapana verilecek sevabı ancak Allah(c.c.)'ın bildiği amel.</p>

    <p>Mislini getiren amel şudur: Bir kimse, amel iş­ler kötüdür. Buna bir günah yazılır. Bir kimse de bir iyilik yapmaya niyetlenir. Ama yapamaz;buna da niyetine göre bir sevap yazılır.</p>

    <p>Mucib amelin mânâsı şudur: Bir kimse Allah (c.c.)'a kavuştuğu zaman yalnız O (c.c.)'nun zâtı için amel işlediği görülür. Buna da cennet vacip olur. Bunun aksine bir kimse yaptığı amelde Allan (c.c.)'ın gayrını dilemiştir. Bunun için de cehenne­me girmesi vacip olur.</p>

    <p>On sevap getiren amel şudur: Bir kimse iyi bir amel işlerse ona on sevap yazdır.</p>

    <p>Yediyüz misli sevap getiren amel şudur: Bir kimsenin Allah (c.c.) yolunda canı de çalışması ve malı ile de sadaka vermesidir. Böyle yapana bir ameli için yediyüz misli sevap yazılır.</p>

    <p>Yapana verilecek sevabı ancak Allah (c.c.)'ın bildiğı amel oruçtur."</p>

    <p>                                   Tenbihü'l-Gâfilîn</p>

    <p>***</p>

    <p>Peygamberimiz (s.a.v.) Efendimiz buyurmuş­lardır:</p>

    <p>"Hasedden hazer ediniz. Çünkü -ateş odunu veya otları mahvettiği gibi- hased de hasenatı mahveder." H. Şerif, (Ebû Davud)</p>

    

---

23 Mayıs Perşembe

    <p class="StilbalkAriallksatr063cm">OSMANLI'DA TERBİYE</p>

    <p>Osmanlı terbiye ve nezaketi ünlüdür. "Türkler son derecede terbiyelidirler ve terbiye kaidelerine tamamen riayet ederler. Hele saray mensublarının biribirlerine muameleleri ve hitap tarzları, yeryü­zünde tasavvur edilebilecek en ince terbiye ve ne­zaket kaidelerine göre ceryan eder"(Lord Ricaut). "Osmanlı sarayında, tasavvur edilemeyecek kadar ince bir terbiye; her muamelenin temeli idi. Türki­ye'de kalabalıktan eser görülmez, her tarafta nezâket göze çarpar" (Prens Demetrius). "Osmanlılar'ın biz kadınlara muameleleri, bütün milletlere örnek olmalıdır. Sokaklarda kadın en küçük saygı­sızlık görmez" (Lady Craven), "Osmanlı sevimli, sâde, samimi, nâziktir. Hareketlerinde asla yap­macık yoktur. Oldukları gibi görünürler. Bu terbi­yeyi aldığı için mütevazi menşe'den gelen bir Türk, pek çok görüldüğü gibi, çok yüksek bir ma­kama çıktığı zaman hiç yadırganmaz. Kim önce görürse o selâm verir. Büyük küçüğü basit, küçük büyüğü çok saygılı şekilde selâmlar. Türk dili pek çok ve pek ince nezâket tabirleriyle doludur." (d'Ohsson).</p>

    <p>"Osmanlıda nezâket, insanların tabiatı icâbıdır. Avrupa'daki sahte, yapmacık nezâket bilinmez. Tek kişi konuşur ve dikkatle dinlenir. Dedikodu ve iftira ayıp ve günahtır. Türkler, kâinatın en ki­bar milletidir. Muhteşem şekilde zarîf ve nâzik in­sanlardır." (Ubicini). "Sokak satıcısı olsun, vezîr olsun, Osmanlı ağırbaşlı vakur, adetâ muhteşem­dir."(Ecmondo da amicis).</p>

    <p>(Osmanlı Tarihi, Yılmaz Öztuna, Sh.: 208)</p>

    

---

24 Mayıs Cuma

    <p class="StilbalkAriallksatr063cm">İlk defa katarakt ameliyatını gerçekleştiren Müslüman doktor: AMMAR (11. Yüzyıl)</p>

    <p>Onbirinci yüzydın en tanınmış ve orijinal göz doktorlarından biridir. Asıl adı Ebû'l Kasım Ammar bin Ali el-Mavsılî'dir. Avrupa'da "Canamusali" adıyla tanınmıştır.</p>

    <p>Önce Irak'ta sonra da Mısır'da oturmuştur. Ki­tabında anlattığına göre; uzak ülkelere seyahatlarda bulunmuş, bu zaman zarfında doktorluk etmiş ve ameliyatlar yapmıştır. Bu seyahatlar bir taraf­tan onu Horasan'a, diğer taraftan Filistin ve Mı­sır'a götürmüştür.</p>

    <p>Ammar'ı asıl üne kavuşturan keşfi kendine has bir metodla katarakt ameliyatını günümüzden bin yıl kadar önce gerçekleştirmiş olmasıdır. Ammar yumuşak cinsten kataraktlar için, içi oyulmuş bir tüp kullandı. Bu tüple kataraktı emerek çıkarmayı başardı. Ve bunu kitabında detaylarıyla anlattı.</p>

    <p>Bu ameliyat o kadar şöhret buldu ki, bu saha­da eser yazanlar onun bu konuları anlatan kitabını ya aynen aldılar, ya büyük ölçüde istifade ettiler, ya da kaynak olarak onu gösterdiler. Mesela: Onikinci yüzyılda yaşayan Gâfiki tıbla ilgili yazdığı "Mürşid" adlı eserinde Ammar'da fazlasıyla fay­dalanmıştır. 13. yy. sonunda yaşamış bulunan Hama'lı Selahaddin yazdığı "Nûr'ul Uyun" adlı ese­rinde Ammar'ın bu ameliyatla ilgili kısmını he­men hemen kelimesi kelimesine kitabına almıştır.</p>

    <p>Müslüman İlim Öncüleri Ansiklopedisi, sh. 37</p>

    

---

25 Mayıs Cumartesi

    <p class="StilbalkAriallksatr063cm">SÜSLÜ PÜSLÜ KAPI ÖRTÜSÜNÜN KALDIRTILMASI</p>

    <p>Peygamberimiz (s.a.v.) bir gün Hz. Fatıma (r.a.)'yı görmeye girmişti. Kapıya alacalı, nakışlı bir kumaş örtülmüş olduğunu görünce içeri gir­meden dönüp gitti.</p>

    <p>Hz. Ali (r.a.) eve geldi. Hz. Fatıma (r.a)'yı son derece üzgün ve ezgin bir halde gördü. "Ne oldu sana?" dedi.</p>

    <p>O da "Peygamber Aleyhisselâm, bana gelmişti. Fakat yanıma girmedi" dedi.</p>

    <p>Hz. Ali (r.a.) hemen Peygamberimize (s.a.v.) gitti. "Yâ Resûlallah! Senin Fatıma (r.a.)'ya gelip de yanına girmemen, onun çok ağırına gitmiş" dedi.</p>

    <p>Bunun üzerine, Peygamberimiz (s.a.v.) "Ben nerde, dünya ve dünyalıklar nerde! Ben nerde, belâlı alacalı malacalı şeyler nerde?"buyurdu.</p>

    <p>Hz. Ali (r.a.), Hz. Fatıma (r.a.)'nın yanına gitti ve Peygamberimizin (s.a.v.) sözünü ona nakletti.</p>

    <p>Hz. Fatıma (r.a.) "Resûlullah'a söyle o örtü hakkında ne yapmamı emrediyorlar?" dedi.</p>

    <p>Peygamberimiz (s.a.v.) de "Fatıma'ya söyle; onu, filan oğullarına göndersin" buyurdu.</p>

    <p>(İslam Tarihi, M. A.Köksal, C.9, sh.263)</p>

    

---

26 Mayıs Pazar

    <p class="StilbalkAriallksatr063cm">ŞEHİD ÜÇ KISIMDIR</p>

    <p>Resûl-i Ekrem (s.a.v.): "Her kim malı uğrunda öldürülürse o kimse şehiddir, kim canı uğrunda öldürülürse o kimse şehiddir, her kim dini uğrun­da öldürülürse o kimse şehiddir, her kim ırzı namusu uğrunda öldürülürse o kimse şehiddir" buyurmuştur.</p>

    <p>Şehid hakkında Nadr b. Şûmeyl şunları söyle­miştir; "Şehid diri olduğu için kendisine bu isim verilmiştir. Çünkü şehidlerin ruhları "Darü's-Selam"ı görürler. Başkalarının ruhları ise onu ancak kıyamette göreceklerdir."</p>

    <p class="c8">Şehid üç kısımdır:</p>

    <p>1- Kafirlerle harb ederken harb âletlerinden bi­ri sebebi ile öldürülenlerdir. Bunlara hem dünya­da hem ahirette şehid hükmü verilir. Cenazeleri yıkanmaz. Yalnız ta'zim ve ikram için namazları kılınır. Şafiilere göre namazları da kılınmaz.</p>

    <p>2- Ahirette sevap hususunda şehid sayılıp dünya ahkamı hususunda sayılmayanlardır. Bun­lar verem, taun gibi hastalıklar sebebi ile ölenlerle üzerine bina yıkılanlar ve malı, dini, ırzı namusu uğrunda öldürülenler ve benzerleridir ki şehid hükmünde oldukları sahih hadislerle sabittir. Bu nevi şehidlerin cenazeleri yıkanır, namazları kılı­nır. Ahirette şehid sevabı verilir.</p>

    <p>3. Ganimete hiyanet edenlerdir. Bunlar harpte öldürüldükleri taktirde kendilerine şehid hükmü verilerek cenazeleri yıkanmazsa da ahirette kendi­lerine tam şehid sevabı verilmez.</p>

    <p>(Sahih-i Müslim Ter. C.2 Sh.519)</p>

    

---

30 Mayıs Perşembe

    <p class="StilbalkAriallksatr063cm">KIYÂMETİN KOPMASINDAN ÖNCE OLACAK HADİSELER</p>

    <p>İmam Buhari'nin Ebu Hüreyre (r.a.)'den rivayet ettiği hadîs-i şerifte Resûl-i Ekrem (s.a.v.) Efendimiz şöyle bu­yurmuştur:</p>

    <p>1- İki büyük (İslâm) ordusu birbirleriyle harp etme­dikçe kıyamet kopmayacaktır. (Bu iki kütlenin ikisi de bir (yani İslam ve hak) iddia(sın)da (bulundukları) halde aralarında büyük bir harp olacaktır. Hz. Ali (r.â.) ile Hz. Muaviye (r.a.) arasında geçen harbe işarettir.)</p>

    <p>2- Yine hepsi ben Allah'ın rasûlüyüm, peygamberi­yim, diye iddia eden otuza yakın yalancı, mel'un deccallar türedikçe.</p>

    <p>3- (Hakikî ilim adamlarının ölümleri ile İslâmî) ilimler alınıp kaldırılmadıkça.</p>

    <p>4- Zelzeleler çoğalmadıkça.</p>

    <p>5- Zaman tekarrub edip gece ile gündüz yaklaştırılmadıkça.</p>

    <p>6- Bir takım fitneler zuhur etmedikçe.</p>

    <p>7- Her cümerç (yani) adam öldürme vakaları çoğalma­dıkça, kıyamet kopmayacaktır.</p>

    <p>8- Keza, aranızda mal, servet çoğalıp sel gibi akmadık­ça.</p>

    <p>9- Mal sahibi malınızın zekâtını kim kabul eder? diye endişelenmedikçe.</p>

    <p>10- Mal sahibi bazı kimselere malının zekâtını arzettiği kimse: -Benim zekâta ihtiyacım yok-, diye red etme­dikçe.</p>

    <p>11- Yine, halk yüksek kâşaneler yapmak yarışına çık­madıkça.</p>

    <p>12- Bir kimse herhangi birinin mezarı başından geçer­ken: -Keşke bunun yerinde (yatan) ben olsaydım- diye te­menni etmedikçe,</p>

    <p>13- Güneş batı tarafından doğmadıkça kıyâmet kop­mayacaktır.</p>

    <p>(Ölüm-Kıyâmet-Ahiret, s.454. İmam Şa'râni)</p>

    

---

31 Mayıs Cuma

    <p class="StilbalkAriallksatr063cm">OSMANLI'DA ESNAF</p>

    <p>"Esnaf" orta sınıfın temel direğidir. Hem imâl eden, hem satan ve şehirlerde yaşayan, imâl edip sattığı maddeye göre ihtisaslaşmış, teşkilâtlanmış büyük, kalabalık, itibarlı, müreffeh bir sınıftır.</p>

    <p>"lonca" dışı esnaf olmak kaabil değildi. Kalitesiz standart dışı mal yapıp satmak mümkün değildi. Umumiyetle esnaf babasının branşına intisâb edi­yordu. Mesleğe girmek için dükkân sahibi ustanın yânına "çırak" olarak girmek şarttı. Çıraklık devre­si tamamlanınca, artık delikanlı yaşına gelen ço­cuk, "kalfa" unvanını alırdı. Kalfanın usta, yâni müstakil dükkân açabilmesi için, lonca karârı şart­tı. Kimse gelişi güzel, ihtiyaçtan fazla dükkân açamazdı. Her dükkân, bir imalathane ve bir satış ünitesi idi. "Usta" unvanını alabilmek için, ustası tarafından tezkiye edilmek ve lonca huzurunda imtihan vermek gerekiyordu.</p>

    <p>Osmanlılar bütün sahalarda fevkalâde ustalara ve işçilere sahibdir. Avrupa imâlatı, Türler'inkinin yanında alelâde yamacılıktır. Terzilik, kitap ciltçi­liği ve süslemeciliği, dericilik, ayakkabıcılık, çizmecilik, Türkiye'de bizimkinden üstündür. Saraç­lık ve at koşumlarında ise bu üstünlük hayret ve­ricidir. Diğer sahalarda Türk imâlatı, bizdeki gibi­dir."(Pietro della Valle)</p>

    <p>(Osmanlı Devleti Tarihi, Y. Öztuna)</p>

    <p>***</p>

    <p>"Tartmayı doğru yapın, tartıyı eksik yapmayın." (Rahman Sûresi: 10)</p>

    

---

1 Haziran Cumartesi

    <p class="StilbalkAriallksatr063cm">ABDULLAH İBN-İ ÖMER (R.A.)</p>

    <p>Abdullah İbn-i Ömer (r.a.) Ömer İbn-i Hattâb (r.a.)'ın oğludur. Künyeleri "Ebû Abd'dir-Rahman olup, çocuk iken Mekke'de babası Ömer (r.a.) ile İslâm'a gel­miştir. Bedir ve Uhud gazalarından mâada gazalarda bulunmuştur.</p>

    <p>Abdullah İbn-i Ömer (r.a.)'den mervidir ki: "Ben Hz. Peygamber (s.a.v.) Efendimize Uhud senesi arzolundum. O vakit ondört yaşında idim, kabul buyurmadılar. Hendek senesi arzolundum, o vakit onbeş yaşında idim, cihad için beni kabul ve icâze buyurdular" demiştir.</p>

    <p>Abdullah İbn-i Ömer (r.a.), Sünnet-i Seniyye'ye muvâzıb ve bid'atderi müctenib bir zât-ı vâlâ-şân ve sâhib-i ilm-ü irfan olub, isr-i Rasûlullah (s.a.v.) Efendi­mize kesretle ittibâ üzre idiler.</p>

    <p>Seyyid'ül-Enâm Aleyhissalâtü ves-Selâm Hazretleri her nerede ve hangi ağacın altında oturmuşlar veyahud namaz kılmışlar ise orada oturup ve namaz kılmışlar ise orada oturmuş ve namaz kılmışlardır. Bunun için kendi­sine:"Vakkâfun ala isr-i Rasûlullah" denir.</p>

    <p>Mallarından her ne kendilerine hoş gelirse onu fîsebîlillah bezlü infâk edip elden çıkarmak mu'tadları idi.</p>

    <p>Köle ve cariyelerinden tâat ve ibâdete mülâzim olan­ları hemen âzâd etmişlerdi. Kendisinin bu hâli köleleri­nin ma'lûmu olduğundan âzâd olmayı arzu edenler mescide mülâzemet ederek nâil-i emel olurlardı. "Onlar sizi aldatmak için bunu yapıyorlar" diyenlere İbn-i Ömer (r.a.) Hazretleri:"Bizi Hakk ile aldatana biz aldanı­rız" diye cevab verirlerdi. Bilerek aldanmak mekremetdir.</p>

    <p>İrtihalleri 73 târihinde Abdullah İbn-i Zübeyr (r.a.)'in şehâdetinden sonra Haccâc zamanında vuku' bulmuştur.       </p>

    <p>R. Mahmud Sâmi (k.s.), Ashab-ı Kiram</p>

    

---

2 Haziran Pazar

    <p class="StilbalkAriallksatr063cm">Keşifleriyle Ün Salan, Asırlar Boyunca Avrupa'ya Ders Veren, Kimyager Doktor</p>

    <p class="StilbalkAriallksatr063cm">RÂZİ (864-925)</p>

    <p>Meşhur tabip ve kimyacı, Batı'da Rhazes, Doğu'da ise Ebûbekir er-Razi veya kısaca Râzi adıyla şöhret buldu. 864'te Rey şehrinde doğdu. İskit Türkleri'ndendir.</p>

    <p>Küçük yaşlarında diğer kabiliyetli çağdaşları­na göre fazla göze çarpmıyordu. Fakat ilerde bü­yük bir insan olacağı da belliydi. O da akranları gibi filoloji ve matematik okudu. Daha çok kabiliyeti musiki sahasında gelişti. Bölgesinde musikide şöhrete kavuştuğu sırada geçimini sar­raflıkla sağlıyordu. Otuz yaşına kadar böyle de­vam etti.</p>

    <p>Bundan sonra Bağdat'a gitti. Kendini tıp öğre­nimine verdi. Musa'nın oğulları ve Huneyn bin İshak'tan Yunan, İran, Hint ve Yeni İslâm tıbbini öğrendi.</p>

    <p>Köklü bir ilim tahsilinden sonra Rey'e döndü Oradaki hastahanenin baştabipliğine tayin edildi Bu makama yüz kadar aday içerisinde o seçilmiş­ti. Daha sonra halifenin özel doktoru oldu.</p>

    <p>Talebe ve doktorlar onun çok yönlü bilgi ve tecrübelerinden faydalanmak için hastahanede kuyruklar oluştururlar, muayenelerini takip eder­di. Ders ve klinikleri, talebeleri ve talebelerinin talebeleriyle dolup taşardı. Tereddüde düşülen her vakıada ona müracaat edilirdi. Kendi buluşu ilaç hemen her zaman isabet ederdi.</p>

    

---

3 Haziran Pazartesi

    <p class="StilbalkAriallksatr063cm">SUHEYB-İ RUMİ (R.A.)'NİN HİCRETİ</p>

    <p>"Suheyb bin Sinan er-Rumi (r.a.) Resûlullah (s.a.v.) Efendimizin arkasında hicret etmek üzere Medine'ye müteveccihen Mekke'den yola çıkmış­lardı. Yüz yaşlarında idi. Kureyş müşriklerinden bir fırka onu takip ettiler. Beraberindeki müslümanları öldürdüler. Beraberinde bir miktar okları bulunup gayet keskin nişancı idi. Onlara dedi ki: "Ey Kureyş cemâati! Biliyorsunuz ki ben sizden kimseye bir tecâvüzde bulunmadım. Fakat bulu­nacak olsam vallahi şu elimdeki oku adamın kal­bine oturturum. Ve elimdeki oklarım bitinceye ka­dar bana yaklaşamazsınız. Oklarım bittikten sonra ise geri kalanınızı şu kılıcımla temizlerim. Bana ondan sonra bir şey yapabilirsiniz. Görüyorsunuz ben bir ihtiyar adamım. Aranızda bulunmakhğım sizin işinize yaramaz ki! Benim Mekke'deki evim­de bir miktar malım vardır. Gidin onu alın ve onun mukabilinde bana yol verin ve benim ebediyyen müslüman olduğumu da bilin" dedi.</p>

    <p>Süheyb'e yol verdiler. Medine-i Münevvere'ye vâsıl oldu. Vardığında onu ilk karşılayan Ebû Be­kir es-Sıddîk (r.a.) oldu. Kendisine:</p>

    <p>- Satışın kârlı çıktı yâ Suheyb, mübarek ol­sun, dedikten sonra:</p>

    <p>- Hangi satış yâ Ebâ Bekir? diye sordu. Ebû Bekir (r.a.) Allah Teâlâ'nın Suheyb hakkında inzal buyurduğu âyet-i celîleyi haber verdi. Suheyb çok mesrur oldu.</p>

    <p>(Bakara Sûresi Tefsiri, S. 257) (R. Mahmud Sâmi (k.s.))</p>

    

---

4 Haziran Salı

    <p class="StilbalkAriallksatr063cm">KAHKAHA İLE GÜLMEK</p>

    <p>- Resûlullah (s.a.v.) kahkaha ile gülmezdi; gülüm­serdi. Bir yere dönüp bakacağı zaman, bütün vücudu ile dönüp bakardı.</p>

    <p>Bu rivayetten de anlaşılıyor ki; tebessüm edip gülümsemek mubahtır. Asıl yasak olan, kahkaha ile gül­mektir.</p>

    <p>Bu durumda akıllı kimse kahkaha ile gülmemeli. Çünkü bir kimse, dünyada kahkaha ile gülerse âhirette çok ağlar. Dünyada, katıla katıla kahkaha atıp gülenin hâlini var sen düşün.</p>

    <p>Bu mânâda Allahu Teâlâ (c.c) şöyle buyurdu:</p>

    <p>-"Az gülsünler; çok ağlasınlar..." (Tevbe Sûresi, âyet: 82)</p>

    <p>     Hasan Basrî şöyle derdi:</p>

    <p>- Peşinde cehennem olan şu gülene, sonu ölüm olan şu sevinçliye hayret ediyorum.</p>

    <p>Şöyle anlatıldı:</p>

    <p>- Hasan Basrî bir gence rastladı; kahkaha ile gülü­yordu. Ona şöyle dedi:</p>

    <p>- Oğlum, sıratı geçtin mi?</p>

    <p>- Hayır, cevabını alınca tekrar sordu:</p>

    <p>- Cennete mi cehenneme mi gireceksin? Bunlar sa­na açıklandı mı?</p>

    <p>- Hayır, deyince yine sordu:</p>

    <p>- Öyleyse, niçin bu gülmek?</p>

    <p>Dediler ki: O günden sonra o genci bir daha güler­ken gören olmadı.</p>

    <p>Hasan Basrî Hazretlerinin sözü onun kalbine işledi. Gülmeye tevbe etti.</p>

    <p>- Evet, o zamanın âlimleri öyle idi. Bir vaaz edip bir söz ettikleri zaman, sözleri yerini bulurdu. Çünkü onlar ilimleri ile amel ederdi.</p>

    <p>İbn Abbas (r.a.)'ın şöyle dediği anlatıldı:</p>

    <p>-Bir kimse, güle güle günah işlerse, ağlaya ağlaya cehenneme girer.</p>

    <p>(Tenbihü'l Gâfilîn)</p>

    

---

5 Haziran Çarşamba

    <p class="StilbalkAriallksatr063cm">İLMİN FAZİLETİ</p>

    <p>"Adem (a.s.) melâikenin hürmet ve ta'zimlerine, onların secdesine kendine ta'lim olunan esma sayesinde müstehak kılınmıştır. Süleyman (a.s.) o büyük saltanatına ince anlayış ve mantıku't-tayrı bilmesiyle, Yusuf (a.s.) sıkıntılardan, zindanlardan kurtuluşa ve saltanatına ilm-i ta'bîri bilmesi saye­sinde nail kılınmıştır. İlm-i tevhidi bilen, ma'rifetullaha eren bir kimse nasıl olur cehennemden kurtulmaz?</p>

    <p>İşte Cenab-ı Hakk (c.c.), Yûsuf (a.s.)'un o ilim sayesinde zindanlardan kurtulduğunu beyân bu­yurduktan sonra:</p>

    <p>"İşte ihsan erbabını biz böyle mükafatlandırı­rız!"buyuruyor.</p>

    <p>Bazı büyükler ve bu âyet-i kerîmeyi, taleb, müridlik, cehd ü gayret, riyazet ile nefsini güzelleşti­rip ıslah ederek ihsan ehlillerinin arasına sokan ve onların meclisinden ayırmayan kimseye işaret ola­rak îzah etmişlerdir. Allah da ihsan erbabını sever. Allah'ın sevdiği bir kimse de iki cihan saadetine nâil olur.</p>

    <p>Hadîs-i Şerifte vârid olmuştur ki:</p>

    <p>Allah bir kulu sevdiği zaman Cebrail'e nida eder:</p>

    <p>"Allah filanı seviyor, sen de sev."</p>

    <p>Onu Cibril sever ve semâ ehline nida eder. "Muhakkak ki Allah filânı seviyor, onu siz de seviniz." Onu semâ ehli sever. Sonra onu ehl-i arza sevdirir.</p>

    <p>R. Mahmud Sâmi (k.s.), s.56, Hz. Yusuf (a.s.)</p>

    

---

6 Haziran Perşembe

    <p class="StilbalkAriallksatr063cm">TEVHİD ÜZERE ÖLENLER</p>

    <p>İmam Ahmed ile başkasının rivayet ettikleri Hadîs-i Şerifte Resûlullah (s.a.v.) Efendimiz şöyle buyurmuştur:</p>

    <p>"Ümmetimden bir takım kimseler günahları sebebiyle cehenneme girerler ve onlar ateşin için­de, Allah'ın dilediği kadar bekleyip dururlar. Son­ra şirk ehli onları ayıplayarak, kendilerine:</p>

    <p>- Biz, sizlerin peygamberinizi tasdik ederek (onlara) iman etmekte olduğunuz şeyin size bir fayda temin ettiğini görmüyoruz, der dururlar. Bunun üzerine Allah Teâlâ hiçbir mü'min bırak­maz ve muhakkak onu (cehennemden) çıkarır" buyurdu.</p>

    <p>Resûlullah (s.a.v.):</p>

    <p>O küfredenler zaman zaman (ah vaktiyle) Müslüman olsaymışlardı, diye temenni edecekler. (Hicr, s.2)</p>

    <p>Resûl-i Ekrem (s.a.v.) Efendimiz:</p>

    <p>"Kıyamet gününde benim şefaatim ancak üm­metimden büyük günah işleyen kimseleredir" bu­yurmuştur.</p>

    <p>Allah Teâlâ (c.c), kafirler hakkında: "Kim Rabbine suçlu (kafir) olarak gelirse hiç şüphe yok ki ona cehennem vardır. O orada ne ölür (kurtulur) ne de dirilir." (Taha Sûresi, 74)</p>

    <p>Allah Teâlâ (c.c.):</p>

    <p>"Âyetlerimizi inkâr ederek kâfir olanlar (varya) onları muhakkak ki ateşe atacağız. Derileri piştikçe, azabı tadıp durmaları için onları başka derilerle (yenileyip) değiştireceğiz" buyurmuştur. (Nisa Sûresi, 56)</p>

    <p>(İmam Şa'râni (r.a.), Ölüm-Kıyâmet-Âhiret, s.291)</p>

    

---

7 Haziran Cuma

    <p class="StilbalkAriallksatr063cm">SALİH (A.S.)</p>

    <p>Salih Aleyhisselâm, İsa (a.s.)'ya benzerdi. Beyaza ça­lar kırmızı benizli idi. Düz saçlı idi. Kıvırcık saçlı değil­di. Kendisi, İsa (a.s.) gibi yalın ayak yürür, ayakkabı giymezdi.</p>

    <p>Salih (a.s-.) kavmi, ikinci Ad diye anılan Semud kav­mi olup Arabul'âribedendir.</p>

    <p>Salih (a.s.) davet ve tebligatına ısrarla devam etti. Davetini kabul etmedikleri takdirde, Allah (c.c.)'ın gaza­bına ve azabına uğrayacaklarını onlara haber yerdi. Se­mud kavmi ile yirmi yıl uğraştı. İş uzayıp gidince Salih (a.s.)'dan söylediklerini doğrulayacak bir âyet, bir mucize göstermesini istediler. Salih (a.s.) onlara: "Nasıl bir mucize istersiniz?" diye sordu.</p>

    <p>Semud kavminin, her yıl belli bir günde putlarını yanlarına alarak çıkıp kutladıkları bir bayramları vardı. "Sen kendi ilâhına yalvar. Biz de kendi ilahlarımıza yalvaralım. Eğer senin ilahın duanı kabul ederse biz sana tâbi olalım. Eğer bizim ilahlarımız duamızı kabul ederse, sen, bize tabi ol" dediler. Salih (a.s.) "olur" dedi.</p>

    <p>Semud kavmi dualarında: Salih (a.s.)'in yapacağı duasından hiç bir şeyi kabul etmemesini, vesenlerinden, putlarından istediler. Semud kavminin seyyidi, ulu kişi­si olan Cenda' b. Amr: "Ey Salih! Şu kayanın yanına bi­zimle birlikte git. Kayanın içinden bizim için şöyle vasıf­ta bir dişi deve çıkarırsan, senin peygamberliğini doğru­lar ve sana iman ederiz" dedi.</p>

    <p>Salih (a.s.) kayanın yanında namaz kıldı. Yüce Allah (c.c.)'a dua edince, kaya sanki doğum sancısı gibi sancı­landı. Gebe bir kadının hareketi gibi hareket etti. Titredi sonra da ikiye ayrılarak içinden istedikleri vasıfta bir de­ve çıktı. Kaya bir deve doğurdu. Semud kavmi bu deve­yi istedikleri kadar sağarlar, kablarını kacaklarını sütle doldururlardı. Bunun üzerine Cenda b. Amr ile kavmin­den bazı kişiler Salih (a.s.)'e iman etti. Diğer vesenlerin sahipleri engel oldular. Onlar da bunlara uyarak iman etmekten vaz geçtiler.          </p>

    <p>(M. Asım Köksal, Peygamberler Tarihi, s.127)</p>

    

---

8 Haziran Cumartesi

    <p class="StilbalkAriallksatr063cm">BARBAROS HAYREDDİN PAŞA (R.A)'NIN SON GÜNLERİ VE İRTİHALİ</p>

    <p>Cezayir'i almak iddiasıyla gelen İspanya Kralını mağlup ve perişan ettikleri gaza ise şevketlü Hünkar'ın ziyadesiyle hoşuna giderek Cezayirliler'e duâlar etmiş ve Hayreddin Paşa'ya: <b>"Göre­yim Lala seni! Cezayir Ocağım benim şeref-i iftiharımdır. Ol Ocakla şerefleniriz. Allah dâim ey­lesin senin dahi ocağındır. Onlara lâzım olacak şeyleri sen bilirsin, imdi Tersane-i Âmire'mden onlara lâzım olacak şeylerden veresin"</b> deyu tem­bih eylemiş idi.</p>

    <p>Hayreddin Paşa, bu yüce emre uyarak ve hem gerçekte kendi ocağı olmakla Padişah Hazretleri­nin rızası ile Cezayir Ocağına gerekli mühimmatı Cezayir teknelerine doldurdu. Onlar da kalkıp Ce­zayir e gittiler.</p>

    <p>Münafık her yerde münafıklığını komaz, der­ler: <b>"Şevketlü padişahımız ona, Cezayir Ocağına bil miktar şey ver demekle mirinin bütün malını ver demedi ya!" demeye başladılar. Hünkâr Haz­retleri: "- Lalam Hayreddin Faşa, Cezayir Ocağı­na her ite verdiyse benim rıza-yı hümayunum ile verildi. Lalamın eylediği benim makbulümdür, kimse bu işe karışmasın!"</b> dedi.</p>

    <p>İmdi Hayreddin Paşa Hazretlerinin dedikodu­lardan bir miktar hatırı kırılmış idi. Hasta oldu. Dil yarasının devası olmaz, demişler. Eceli gelip vakit saat erişmiş olmakla üç gün sonra irtihal ey­ledi. Cum'a ve Kadir gecesi idi. Bu fâni âlemden ebedî âleme geçti. İnnâ lillâhi ve innâ ileyhi râciun. Mübarek mezarları Beşiktaş'tadır. Kaptan Paşaların piridir. Devlet-i Osmaniye'dir.</p>

    <p>(Barbaros Hayrettin Paşa'nın Hatıraları)</p>

    

---

9 Haziran Pazar

    <p class="StilbalkAriallksatr063cm">GIYBET</p>

    <p>Resûlullah (s.a.v.) hanesinde idi. Ashabı da mescitte toplanmıştı.</p>

    <p>Ehl-i Suffe'den Zeyd b. Sâbit (r.a.) onlara Resûlullah'tan duyduklarını naklediyordu. Bu arada Resûlullah (s.a.v.)'a et geldi.</p>

    <p>Oradakiler, Zeyd b. Sâbit (r.a.)'e şöyle dediler:</p>

    <p>- Resûlullah'a git söyle: Ne zamandır hiç et yemedik. Ona bunu söylersen o etten bize de ve­rir.</p>

    <p>Zeyd b. Sabit (r.a.) onların yanından kalkıp gi­dince aralarında şöyle demeye başladılar:</p>

    <p>- Zeyd şimdi Resûlullah'ın yanına vardı. Onun yanında acaba bizi nasıl anlatacak. Bizim yanımızda konuştuğu gibi anlatacak mı?</p>

    <p>Zeyd (r.a.) Resûlullah (s.a.v.)'ın yanına vardı; elçilik vazifesini yaptı.</p>

    <p>Resûlullah (s.a.v.) şöyle buyurdu:</p>

    <p class="c8">- "Onlara git söyle: Şimdi et yediniz..."</p>

    <p>Zeyd (r.a.) gelip söyledi; onlar da şöyle söyle­diler:</p>

    <p>- Vallahi, biz ne zamandır hiç et yemedik.</p>

    <p>Tekrar gelip durumu Resûlullah (s.a.v.)'a anla­tınca şöyle de buyurdu:</p>

    <p class="c8">- "Az önce yediler."</p>

    <p>Zeyd (r.a.), yine döndü; onlann yanına geldi. Durumu anlattı. Bir şey anlamadılar. Hep birden kalkıp Resûlullah (s.a.v.)'ın yanına gittiler.</p>

    <p>Resûlullah (s.a.v.) onlara şöyle buyurdu:</p>

    <p class="c8">- "Az önce kardeşinizin etini yediniz. Etin izleri dişlerinizin arasındadır. Tükürün, et kanı­nı görürsünüz."</p>

    <p>Tükürdüler; kan çıktı. Tevbe ettiler. Yaptıkları­na pişman oldular. Zeyd (r.a.)'den özür dileyip helâllik aldılar.                  </p>

    <p>Tenbihü'l Gâfilîn</p>

    <p>10 Haziran Pazartesi</p>

    <p class="StilbalkAriallksatr063cm">EVLİYA ÇELEBİ (1611-1682)</p>

    <p>1630 yılının Muharrem ayının Aşure gecesiydi. Rüyasında Kâinatın Efendisi Hz. Muhammed (s.a.v.)'i gördü. İki büklüm yanına yaklaştı. Etekle­rini öpüp şefaat isteyecekti. Fakat öylesine heye­canlandı ki, "şefaat ya Resûlallah" diyeceği yerde "seyahat ya Resûlallah" dedi. Hz. Peygamber (s.a.v.) de onu seyahat şefaatiyle müjdeledi. Aynı rüyada Sa'd b. Ebi Vakkas (r.a.) tarafından da gö­receği şeyleri yazması söylendi. Heyecanla uyan­dığı zaman kendini yatakta buldu.</p>

    <p>Rüyayı gören, meşhur seyyahımız Evliya Çelebi'ydi. Rüyanın bir takım mânâlar ifade ettiğini anlamıştı. Sabah olur olmaz zamanın meşhur rüya yorumcularına büyük şeyhlerine gitti. Rüyasını anlattı. Yorumlar kendisine seyahat kapılarının açıldığını müjdeliyordu. Kasımpaşa Mevlevî Şeyhi Abdullah Dede: "İbtidâ bizim İstanbul'cağımıza tahrir eyle" ricasında bulundu. Buna uyan Evliya Çelebi gezisine İstanbul'dan başladı. Gördüklerini bir bir yazarak meşhur "Seyahatnâmesi"nin birinci cildini tamamladı.</p>

    <p>Yukarıda anlatılan rüyadan sonra, yetmiş se­nelik ömrünün elli senesini seyahatlarla geçiren meşhur seyyahımız Evliya Çelebi 25 Mart 1611'de İstanbul'da doğdu. Derviş Mehmet Zilli'nin oğlu­dur. Soyu Ahmed Yesevî'ye dayanmaktadır.</p>

    <p>1630'da İstanbul'da başladığı gezi ölüm tarihi olan 1682'de son buldu. Bu zaman zarfında Ana­dolu, Suriye, Filistin, Avusturya, Rumeli, Macaris­tan, Transilvanya, Polonya, Almanya, Bosna, Her­sek, Hollanda, Dalmaçya, Kırım, Kafkasya, İran, Suriye, Irak, Mısır, Hicaz ve Girit'e gitti. Hatta Su­dan a ve Habeşistan'a kadar uzandı.</p>

    <p>Müslüman İlim Öncüleri Ansiklopedisi, s.99</p>

    

---

11 Haziran Salı

    <p class="StilbalkAriallksatr063cm">HACCIN FAZİLETİ</p>

    <p>Kur'ân'da "Gücü yetenlerin Kâbe'yi hacc etme­leri yüce Allah'ın kulları üzerindeki bir hakkıdır" ve "insanlara haccı bildir, çeşitli yerlerden sana gelirler" buyurulduğu gibi Hadîs-i Şeriflerde de şöyle buyurulmuştur:</p>

    <p>"Ey insanlar, yüce Allah size haccı farz kılmış­tır; hac ediniz."</p>

    <p>"İslam beş esas üzerine kurulmuştur: Allah'tan başka hiç bir ilahın olmadığına kesin olarak inan­mak, namazı itina ile kılmak, zekât vermek, hacca gitmek ve Ramazan ayı orucunu tutmaktır."</p>

    <p>Peygamber Efendimiz (s.a.v.) Hz. Ömer (r.a.)'in oğluna hitab buyurarak:</p>

    <p>"Müslüman olmak ondan önceki günahları, hicret kendisinden önceki günahları ve hac da da­ha önceki günahları silip süpürür."</p>

    <p>Sahih-i Buharî'de şunlar zikredilir: Hz. Âişe (r.a.) Efendimize (s.a.v.): "Yâ Resûlullah, cihadın en faziletli ibadet olduğunu buyurdunuz. O halde biz cihad etmeyelim mi?" diye sorduklarında, Efendimiz (s.a.v.):"Hayır, sizin için en faziletli ci­had, mebrûr hacdır" buyurdular. Mebrûr hac de­mek, günah karışmayan hac demektir. Hacı olanın daha sonra günah işlememesi ve hayatındaki kötü alışkanlıkların atılması da aynı kavram içinde ifa­de edilir.</p>

    <p>Ebu Hureyre (r.a.)'den rivayet edildiğine göre şöyle demiştir:"Ben Resûlullah'ı şöyle buyururken dinledim. Günah işlemeyerek hac eden kimse ana­sından doğduğu günkü gibi günahsız olur."</p>

    <p>(Nimet-i İslâm, s.701)</p>

    

---

12 Haziran Çarşamba

    <p class="StilbalkAriallksatr063cm">KARABORSACILIK (İHTİKÂR)</p>

    <p>Resûlullah (s.a.v.) bu konuda şöyle buyurmuş­tur:</p>

    <p>-"İhtikârı ancak günahkâr yapar."</p>

    <p>Diğer bir hadîs-i şerifte de:</p>

    <p>- "Bir kimse, halkın yiyecek maddelerinde ihtikâr yolunu tutarsa, Allah'tan uzak kalır. Allah da ondan uzaktır."</p>

    <p>- İhtikâr yapan kimse, yiyecek maddesini kendi bölgesinde onu satmadan saklar. Bu du­rumda halkda o yiyecek maddesine muhtaçtır. İş­te, asıl yasaklanan ihtikâr budur.</p>

    <p>Ancak bir başka memleketten getirdiği yiyecek maddesini satmayıp saklarsa bu ihtikâr olmaz. Eğer halkın, o şeye ihtiyacı varsa saklamadan he­men satması daha iyi olur.</p>

    <p>Bir rivayete göre, ikinci şıkta anlatılan yiyecek maddesini satmayan günahkâr olur. Haliyle bu günah, kötü niyeti ve müslümanlara şefkat duy­maması sebebiyle olur.</p>

    <p>Zâhit bir zât anlatıldı:</p>

    <p>- Evinde bir miktar buğday vardı; o sırada da kıtlık hüküm sürüyordu.</p>

    <p>Evindeki buğdayı hemen götürüp sattı. Sonra, kendi ihtiyacı için gidip başkasından buğday satın aldı.</p>

    <p>Sordular:</p>

    <p>- Niçin böyle yaptın. Evinde biraz buğday saklasaydın.</p>

    <p>Şöyle dedi:</p>

    <p>- Halkın kederine ortak olmak istiyorum. Allahu Teâlâ (c.c.) bizi ihsanı ile hayra muvaf­fak eylesin...                         </p>

    <p>Tenbihü'l Gâfilîn</p>

    

---

13 Haziran Perşembe

    <p class="StilbalkAriallksatr063cm">DEHRE VE DÜNYAYA SÖVMEMEK</p>

    <p>Efendimiz (s.a.v.) halk arasında yaygın olan dünya­ya sövme âdetini yasaklamış ve "dehre sövmeyin" bu­yurmuştur. Sonra "Dünya mü'minin ne güzel bineğidir ki, onun üzerinde hayra yetişir ve onunla şerden kurtu­lur." diye övmüştür. Ve "zamana da sövmeyin" buyur­du.</p>

    <p>İmam Buhâri (Allah rahmet etsin), Ebu Hureyre (r.a.)'nin bildirdiği hadiste "dehri (uzun zamanı) seviniz, dehr Allah (c.c.)'ın simgesidir" buyurmuştur. Ve yine İmam Buhari bir rivayetinde "Âdem oğlu, zamana sövü­yor. Halbuki işlerin idarecisi benim, gece ile gündüz be­nim kudret elimdedir" buyurmuştur.</p>

    <p>Araplar'ın âdetine göre başlarına gelen belâların dehirden geldiğini sanır ve bu sebepten söverlerdi. Hz. Peygamber (s.a.v.) bu âdeti (gelenek) yasakladı ve ale­min idaresi Allah (c.c)'ın kudret elindedir buyurdu.</p>

    <p>Başka bir kutsi hadiste Cenab-ı Hakk (c.c.) "Âdem oğulları dehre söverler. İşlerin, olayların idarecisi benim gece ile gündüz benim kudret elimdedir" buyurmuştur.</p>

    <p>Âlimler (Allah (c.c.) dehr'dir) ifâdesini üç şekilde açıklarlar.</p>

    <p>1- Allah (c.c.) işlerin tedbir edicisidir.</p>

    <p>2- Allah (c.c.) dehrin sahibidir.</p>

    <p>3- Allah (c.c.) takdir eder, dehri çevirendir. Sâhib-ü zaman demektir.</p>

    <p>Âlimler buyurmuşlar ki, bir kimse işlerinden bir şeyi dehre bağlarsa yani zaman böyle yaptı dese kâfir olur. Fakat sözün gelişi öyle söyler ve zamana inanmazsa ka­fir olmaz. Lâkin böyle söylemek mekruhtur. Çünkü bu sözün söylenişinde kafirlere benzerlik vardır.</p>

    <p>(İmam-ı Kastalani, Mevâhibü Ledûnniye C.1, S.338)</p>

    <p>14 Haziran Cuma</p>

    <p>HARAMDAN SAKINMAK</p>

    <p>Ebu Hüreyre (r.a.)'den mervidir ki:</p>

    <p>- Nas üzerine bir zaman gelecektir ki, biı kimse helaldan mi haramdan mı kazandığına ehemmiyet vermeyerek alacaktır." buyurulmuştur.</p>

    <p>Bu hadîs-i şerif mûcizat-ı nebeviyyedendir. Zi­ra hadiste söylenenler aynen olmuştur.</p>

    <p>- "Haram lokmadan beslenen, büyüyen vücûd-ı insana nâr-ı cahim daha evladır"buyurulmuştur. İki dirheme mallik olanın hesabı bir dir­heme malik olan kimsenin hesabından daha zor­dur.</p>

    <p>- Haram lokma yiyen kimsenin kırk gece na­mazı kabul olunmaz, kırk gün de duasına icabet olunmaz.</p>

    <p>- Bir zaman gelecek ki, insanlardan riba ye­meyen kalmayacak. Ribâ yemese bile onun tozu toprağı ona isabet edecek.</p>

    <p>İmam-ı A'zam Ebû Hanife'nin bir kimsede ala­cağı vardı. Bir cenaze namazına vardı. O alacaklı olduğu borçlunun duvarı gölgesinde durmaktan sakındı. Eğer alacağım olan bu kimsenin evinin gölgesinde oturursam ribâdır. Ribâ ise haramdır, dedi.</p>

    <p>Abdullah b. Mübarek, Bagdad şehrine geldi. Pek pahalı bir atı vardı. Bir yerde namaza durdu. Atını da salıverdi. Namazda iken at bir ekine gir­di. Haram olan ekini yediğinden o ata binmedi oraya koydu. Kendi yoluna devam etti gitti.</p>

    <p>(R. M. Sâmi, Musahabe, 6/62)</p>

    

---

15 Haziran Cumartesi

    <p class="StilbalkAriallksatr063cm">DUA ADABI</p>

    <p>1- Duanın müstecap olduğu vakitlerde mutla­ka dua etmek adaptandır. Bu vakitler seher vakti, Cuma günü, Ramazan ve arefe günleri ve namaz­ların akabidir.</p>

    <p>2- Ezandan sonra ikametle namaz arası, ahiri ve secde gibi ahvali şerifeyi ganimet bilerek dua etmek.</p>

    <p>3- Kıbleye müteveccih olmak.</p>

    <p>4- Elleri omuzlann hizasına kaldırmak.</p>

    <p>5- Helal lokma ve helal elbiseye dikkat etmek.</p>

    <p>6- Huzur ve tevazua bilhassa riayet etmek.</p>

    <p>7- Mühim noktaları, üzerinde vurgulamak is­tediği hususları üç defa tekrar etmek.</p>

    <p>8- Rabbımızdan meşru şeyler istemek, haram kıldığı şeyleri istememek.</p>

    <p><span class="c9">9-</span>Cümle tertibi, kafiyeli sözler ve süslü lafızla­ra itibar etmemek, meyletmemek.</p>

    <p>10- Bir kimsenin bizde hakkı varsa vermek, zulmetmişse helalleşmek.</p>

    <p>11- Ettiğimiz duanın kabulünden şüphe etme­mek.</p>

    <p>12- Duaya başlarkan Cenab-ı Hakk (c.c.)'a hamd, Peygamber Efendimize (s.a.v.) salatü sela­mı ihmal etmemek.</p>

    <p>13- Ne fazla bağırmak, ne de kalben dua et­mek, hafif sesle ilticada bulunmak.</p>

    <p>14- İstenilen şeyin zuhurunda acele etmeyip "duam kabul olunmadı" diye ye'se düşmemek.</p>

    <p>15- Ölünceye kadar Allahü Teâlâ (c.c.) Hz.'nin dergahına arzı ihtiyaç etmektir.</p>

    <p>16- Duayı bir ibadet olduğu anlayışı içinde yapmak.        </p>

    <p>Kulluk, s.47</p>

    

---

19 Haziran Çarşamba

    <p class="StilbalkAriallksatr063cm">PEYGAMBER (S.A.V.) EFENDİMİZİN HÜSN-İ MUAMELELERİ</p>

    <p>Kendileriyle peygamberliğinden önce münasebette bulunanlar, dürüstlüğüne hayran olduklarından O (s.a.v.)'na "El-Emin" diyorlardı. Peygamber olduktan sonra bile Kureyş mensupları, Resûlullah (s.a.v)'ı, can düşmanı bildikleri halde emânetlerini muhâfaza için O (s.a.v)'na veriyorlardı.</p>

    <p>Bir gün bir Bedevi, Peygamber (s.a.v.)'den alacağını almaya gelmişti. Bedevi kabalığından Rasûl-i Ekrem (s.a.v.)'e gayet sert sözler söylemişti. Ashâb (r.a.) kızarak Bedevi'yi şu sözlerle uyarmışlardı:</p>

    <p>- "Sen kime hitab ettiğini biliyor musun?" Bedevi:</p>

    <p>- "Ben hakkımı istemeğe geldim" dedi. Rasûl-i Ekrem (s.a.v.)'de:</p>

    <p>- "Siz onu tutacaktınız. Çünkü bu adam hakkını istiyor."buyurdular.</p>

    <p>Bundan sonra Rasûl-i Ekrem (s.a.v.), Bedevi'ye hakkını fazlasıyla takdim ettiler.</p>

    <p>Bir gün Sâib adlı bir arap taciri Peygamberimi (s.a.v.) e takdim edildi.</p>

    <p>Resûl-i Ekrem (s.a.v.):</p>

    <p>- "Ben onu sizden daha iyi tanırım", demişler. Saib de:</p>

    <p>- "Evet, ticarette arkadaşlık etmiştik. Bütün hesapların gayet mükemmeldi." demişti.</p>

    <p>     Peygamberimizin (s.a.v.) Yüce Ahlakı, s.42</p>

    

---

20 Haziran Perşembe

    <p class="StilbalkAriallksatr063cm">İMAM-I MÂLİK (Rh.aleyh)</p>

    <p>İmam-ı Mâlik dört muazzam müctehidin ikini sidir. Yemen kabilelerinden "Beni Esbah" kabilesine ve Hımyerîler'den bir hükümdar hanedanın mensuptur. Medine-i Münevvere'de doğmuş, orada neşvünema bulmuş, o mübarek belde-i tâhirenin ufuklarından senelerce bütün İslâm âleminin ilim ve hikmet nurlarını neşretmiş, yine o belde münevverede ahirete irtihal etmiştir.</p>

    <p>Tebe-i tabiinden olan İmam Mâlik Hazretleri, tabiîn hazeratından birçok fukaha ve fuzalâya yetişmiş, gençliğinden itibaren ilim sahasına atılmış üç yüzü tabiînden, altı yüzü de onları tâbîlerinden olmak üzere dokuz yüz şeyhten hadîsi şerif arz etmiştir.</p>

    <p>Ezcümle Abbasî halifelerinden Mansur, Mehdi Hadhi, Harunur Reşid, Emîn, Me'mun ve meşhur alimlerden İmam Muhammedüşşeybanî, İmam Şafii, Ebu Hâşim, Maîn İbni İsa, Yahya İbni Yahya İbnülmübarek, Elkattan, İbni Veheb gibi zatlar İmam-ı Mâlik'ten rivayette bulunmuşlardır.</p>

    <p>Malik İbn-i Enes (rh.aleyh) Rebiadan, Rebia Enes İbni Mâlik (r.a.)'ten, o da Resul-i Ekrem (s.a.v.)'den ilm ahz etmiştir.</p>

    <p>Hukukî İslâmiyye Konusu, Ö. Nasuhi Bilmen</p>

    

---

21 Haziran Cuma

    <p class="StilbalkAriallksatr063cm">EDEBİN YEDİ ESASI</p>

    <p><b>Edeb</b>: Mafevkini çok görmemek, madununu hor görmemek, herkesi hali ile hoş görüp halikının hatırı için mahlûka merhamet edip sevmektir.</p>

    <p>1- Her türlü şüphe ve tereddütten uzak delil ve hüccetleri kavî, volkanları andıran bir îman ve iti­kada sahip olmak.</p>

    <p>2- Halis bir niyete ve temiz bir kalbe sahip olup yaptığı bütün amel ve hizmetlerini mahza Allah (c.c.) için yapmak.</p>

    <p>3- Din ilmini bilmek, bilmiyorsa öğrenmeye gayret etmek, bildiği ile amel edip amelinde de­vam ile sebat göstermektir.</p>

    <p>4- Allahü Teâlâ (cc.)'nın farz olarak emir buyur­duğu ibadetleri huzur ve huşu ile mutlaka eda edip Rasûlullah (s.a.v.)'ın devam ettiği nafile iba­detleri îfaya çalışmaktır.</p>

    <p>5- Rasûlu Kibriya (s.a.v.)'ya tam uymuş kâmil kimselerle beraber bulunmak, ehl-i fazileti dost edinmek, hak dostlarını sevmek ve hakikat düş­manlarını sevmemek ve tutmamaktır.</p>

    <p>6- Bilgili fakat amelsiz, çok şeye vakıf ama sö­züyle işi birbirine uymayan, edepsiz, yolunu şaşır­mış mücrimlerden son derece uzak olmak.</p>

    <p>7- Maddî ve manevî bütün iş ve amellerden, hizmet ve ibadetlerden tek gayenin yalnız ve yal­nız Allah (c.c.) rızası olduğunu bilmektir.</p>

    <p>Kulluk</p>

    

---

22 Haziran Cumartesi

    <p class="StilbalkAriallksatr063cm">SIHHATLİ BULUNMANIN ESASI</p>

    <p>Hikâye olunduğuna göre İran padişahla­rından birinin hazık (tecrübeli) bir tabibi var­dı. Tabibini Hz. Mustafa (s.a.v.)'ya hizmet et­mek üzerine Arap diyarına gönderdi. Adam, Arap diyarında bir sene kadar zaman geçirdi, kendisini görmeğe gelen olmadı, kimse gelip de kendisinden tedavi sormadı. Tabib daha fazla eğlenmeyerek Hz. Peygamber (s.a.v.)'in huzuruna çıktı ve durumunu arzetti:</p>

    <p>- Beni Senin (s.a.v.) ve Ashabının gerektiğinde tedavileriniz için gönderdiler, bu kadar müddet memleketinizde kaldım, kimse gelip muayene olmadı, benimde kimseye bir fay­dam dokunmadı, dedi. Bunun üzerine Resûlullah (s.a.v.) Efendimiz buyurdular ki:</p>

    <p>"Benim Ashabımın âdetleri şu veçhiledir ki, iyice iştâhları olmadan yemek yemezler, daha yemeğe iştâhaları var iken sofradan kal­karlar, yani doymadan kalkarlar." bunun üzerine hekim:</p>

    <p>- İşte bu sıhhatli bulunmanın esasıdır. Bu­rası da benim yerim değilmiş dedi ve memle­ketine döndü.</p>

    <p>(R. Mahmud Sami (k.s.), Musâhebe 4)</p>

    

---

23 Haziran Pazar

    <p class="StilbalkAriallksatr063cm">OSMANLI'DA HAYIRSEVERLİK</p>

    <p>Osmanlı'nın en bariz vasıflarından biridir. Kıt'alar üzerindeki bu devleti hayrât ile donatmaları, hayırsever­liklerinin görünen, okunan şâhidleridir. Gizlice yapılan yardımlar ise sâdece Allah (c.c.)'a malumdur. "Türkler çok hayırsever bir millettir. Çeşmesiz sokak yoktur. Hepsi hayrattır. Köylerde, yol üzerinde, hatta çöllerde çeşme yaptırmışlardır."    </p>

    <p>(Ermeni râhibi Simeon).</p>

    <p>"Zengin Türkler bol sadaka verirler. Zaruretlerini söy­lemekten kaçınanları arayıp bulur, bilhassa onlara yar­dımdan zevk alırlar. Borçlunun borcunu öderler. Yoksul<br />
    komşularını gözetirler." (de Thevenot)</p>

    <p>"Bütün câmîler, imaretler, hastahâneler, tımarhaneler, medreseler, çeşmeler, sebiller, zenginlerin hayır eserleri­dir, hiç birini devlet yaptırmamıştır." (de la Croix)</p>

    <p>"Osmanlı ülkesinde dilencilik ve dilenci yok gibidir. Yoksul çobanlar dağ başlarında yolcuya ikram eder, birşey almazlar. Osmanlı köyünde yolcuya daha fazla ikram edilir. Şehir ve kasabada ise bu ikram âdeta teşkilâtlıdır."</p>

    <p>Bir zengin hacca, yanına bir kaç yoksulu alarak gider ve onun her türlü masrafını öder. Çok zengin Türk tacirleri vardır ki, fukara babasıdırlar.</p>

    <p>Türkler'in kendileri mütevâzi binalarda otururlar. Gö­rülen muhteşem binaların hepsi hayır olarak yaptırdık­larıdır.</p>

    <p>Cömertlik bir diğer Osmanlı karakteridir. Osmanlılar, hasislerden nefret ederler. Cömert davranmasını sever­ler.        </p>

    <p>(Osmanlı Tarihi)</p>

    

---

24 Haziran Pazartesi

    <p class="StilbalkAriallksatr063cm">ÜBEYY İBN-İ KÂ'B (R.A.)</p>

    <p>Akabe'de ve Bedir'de bulunmuş olan Ashab-ı Rasûlullah'ın ekabirindendir. "Seyyid-ül Ensâr" denilirdi, Seyyid'ül-Kurra ve muallimi Sahabe idi­ler. Tercümân'ul-Kur'an Abdullah İbn-i Abbâs Radıyallahu anh hıfzlarını Übeyy bin Kab (r.a.)'a dinletmişlerdir.</p>

    <p>Seyyid'ül-Enâm aleyhisalâtü vesselam Efendi­miz Hz. Cenâb-ı Ubeyy'e hitaben: "Beyyin" suresi­ni sana okuyup dinletmemi Rabbim bana emr etti" buyurmuş ve Hz. Übey (r.a.) bu iltifât-ı âlî üzerine vecd-i ibtihâc ile ağlamıştır.</p>

    <p>Vahiy katiplerinden olup Asr-ı Risâletde fetvaları zahir olan fukahâ-i Ashâbdandır. Hz. Ömer (r.a.) müşarünileyhi Seyyid'ül-müslimîn di­ye yâd ederlerdi. Hicretin ondört tarihine kadar Teravih namazı evlerde münferiden kılınıyor idi. Şevket-i İslâmiyye o vaktin hâlince en aziym olan Rûm ve İran devletlerini lerze-nâk etmeğe başla­mış olduğuna teşekküren o sene Hz. Ömer (r.a.) Mescid-i Şerifte kandil yakdırarak Teravih nama­zını cemâatle edasına Ubeyy bin Ka'b (r.a.)'ı me­mur eylemişlerdir. "En iyi okuyanımız Übeyy'dir, ve hükm ü kazaca mahirimiz Ali'dir" buyururlar­dı. Hadîs-i Buhârî'de: "Kur'an-ı dört kişiden, ya'ni Abdullah b. Mesud, Salim, Muaz ve Übeyy b. Ka'b'dan öğreniniz" buyurulmuştur.</p>

    <p>(R. Mahmud Sâmî (k.s.), Ashâb-ı Kiram, s.275)</p>

    

---

25 Haziran Salı

    <p class="StilbalkAriallksatr063cm">UHUD ŞEHİDLERİ HAKKINDA TEŞİRÂT-I NEBEVÎ</p>

    <p>İbn-i Abbas (r.a.)'ın rivayetine göre, Resûlullah (s.a.v.):</p>

    <p>- "Ashabım! Din kardeşleriniz Uhud Harbinde şehid düşünce Allah (c.c.) onların ruhlarını yeşil kuşlar halinde yarattığı bir takım şekillere koydu, Şimdi onlar cennet ırmaklarına varıp sulanırlar. Cennet meyvelerinden yerler, arşın gölgesinde asılı altın kandillere konup rahat ederler. O şehidlerin ruhları böyle yiyecek ve içecek, ma'nevî bir âlemi ve barınacak dâimi güzel bir istirahatgâhı bulunca derler ki: "N'olaydı din kardeşlerimiz Al­lah (c.c.)'ın bize ihsan ettiği nimetleri bilseydiler. Kardeşlerimizin cihâd ve gazadan çekinmemeleri ve bu mukaddes vazifeyi başkalarına bırakmama­ları için bizim böyle güzel, sürûrlu ebedî saadeti­mize vakıf olmalarını çok temenni eder idik, dedi­ler de bunun üzerine Allah Teâlâ:Bu arzunuzu kardeşlerinize sizin nâmınıza biz yetiştiririz, diye şu âyeti celileyi inzal buyurdu:</p>

    <p>"Habibim! Allah yolunda katlolunan o şehidleri sakın ölmüşler sanma! Belki onlar Allah'ın kere­minden ihsan buyurduğu nimetlerle merzuk ve mesrur olarak Rableri yanında hayattadırlar. Bun­lar arkalarından şehid olarak kendilerine ulaşama­yan mücahidler hakkında "onlara asla korku yok­tur. Onlar hiçbir veçhile mahzun da olmayacaklar­dır." diye müjdelenirler. Yine böyle Allah tarafın­dan şehidlere verilen büyük nimeti, bol ihsanı var. Ve Allah mü'minlerin ecrini asla gaib etmeyecek diye müjde alırlar." (Âl-i İmrân S. 170)</p>

    <p>(R. Mahmud Sâmî (k.s.), Uhud Gazvesi)</p>

    

---

26 Haziran Çarşamba

    <p class="StilbalkAriallksatr063cm">CENNETİN DERECELERİ</p>

    <p>İmam Buhari ile diğer hadiscilerin rivayet ettikleri hadîs-i şerifte Rasûl-i Ekrem (s.a.v.) Efendimiz şöyle bu­yurmuştur: "Muhakkak cennette yüz derece vardır ki Al­lah Teâlâ o dereceleri Allah yolunda harbeden mücahidler için hazırlamıştır. Her derecenin arasındaki mesafe­nin uzaklığı yeryüzü ile gökyüzünün arasındaki mesafe kadardır. Firdevs cenneti bunların en yüksek dereceli olanıdır. Cennetin dört ırmağı buradan akmaktadır. Fir­devs üstünde Allah'ın arşı bulunmaktadır. Binaenaleyh Allah'tan (bir şey) istediğiniz zaman ondan firdevs cen­netini isteyiniz."</p>

    <p>Tirmizî'nin rivayetinde hadîs-i şerifte Rasûl-i Ekrem (s.a.v.) şöyle buyurmuştur:</p>

    <p>"Hiç şüphe yok ki cennette yüz derece vardır. Bütün âlemler bu derecelerin birinde toplansalar muhakkak o bir tek derece onlara geniş gelir." Başka bir rivayette:</p>

    <p>"Cennetin dereceleri Kur'ân-ı Kerîm'in âyetlerinin sa­yısı miktarıdır. Her âyet için bir derece vardır. İşte bu Kur'ân-ı Kerîm âyetlerinin sayısı, 6216 âyettir, (ki Cenne­tin dereceleri de bu kadardır). Her derecenin arası yer­yüzü ile gökyüzü arasındaki mesafe kadardır. Nihayet Kur'an okumakla (Kur'an ehli) en yüksek illiyyin maka­mına ulaşır. Orasının yetmiş bin köşesi vardır ki her biri bir takım geceler ve gündüzlük mesafe kadar uzak yerle­ri aydınlatan yakuttur" buyurulmuştur.</p>

    <p>Hadîs-i şerifte Rasûlullah (s.a.v.) Efendimiz:</p>

    <p>"Her kim Kur'an-ı okur da içindeki ahkamdan ve sa­natından ibret almazsa Kur'an onun için cehenneme gö­türen bir kılavuz, bir delil olur. Her kim de Kur'an oku­yarak içindekilerden ibret alırsa Kur'an onun için de cen­nete götüren bir şefaatçi, bir kurtarıcı olur", buyurmuş­tur,</p>

    <p>İmam Şâ'rânî, Ölüm-Kıyâmet-Ahiret, s. 318</p>

    

---

27 Haziran Perşembe

    <p class="StilbalkAriallksatr063cm">BURSALI KADIZÂDE RÛMÎ (1337-1430)</p>

    <p>Ünlü Türk matematikçisi ve astronomi bilgini. Asıl adı Salahattin Musa b. Muhammed b. Mahmud'dur. Kadızâde diye meşhur olmasının sebebi, Bursa kadısı Mehmet Çelebi'nin oğlu olmasından­dır. 1337'de Bursa'da doğdu. 1430'da da Semerkant'ta vefat etti.</p>

    <p>Kadızâde Osmanlı Türkleri'nin ilk ve gerçek ast­ronomudur. Osmanlı bilgin ve matematikçilerinin kıdem ve ehliyetçe en yüksek olanıdır. Eserleriyle batı bilim dünyasında ün kazanmış bir bilginimizdir.</p>

    <p>Son derece dürüst, alçakgönüllü ve ciddi bir ya­radılışa sahip olan Kadızâde, Bursa medreselerin­de öğrenimini tamamladıktan sonra Horasan'a, oradan da Semerkant'a gitti. Rûmî denilmesinin sebebi de Anadolu'dan gelmiş olmasındandır.</p>

    <p>Molla Fenârî'den ders alan Kadızâde, doyumsuz denecek kadar ilim âşığıydı. Maverâünnehir ve Horasan taraflarına gitmesinin sebebi de oradaki bilginlerin matematik ve astronomide ileri gittikle­rini öğrenmiş olmasıydı.</p>

    <p>İlmini ilerletmek, ortaya yeni yeni eserler koy­mak üzere 1362 yılında Bursa'yı terketti. Horasan bölgesine gitti. Curcan'da Seyyid Şerif Cürcâni'den dersler aldı. Daha sonra Maverâünnehir bölgesine, Semerkant'a geçti. Burada ilmini daha da ilerletti. Uluğ Bey'e hoca oldu.</p>

    <p>(Müslüman İlim Öncüleri Ansiklopedisi, s. 223)</p>

    

---

28 Haziran Cuma

    <p class="StilbalkAriallksatr063cm">MUSİBETE SABIR</p>

    <p>Enes b. Mâlik (r.a.)'ten şöyle anlatıldı:</p>

    <p>- Bir kimse, çocuğunu alıp Resûlullah'a geldi. Sonra o çocuk öldü. Bir ara Resûlullah (s.a.v.) o çocuğu sordu. Dediler ki:</p>

    <p>- Yâ Resûlullah! O çocuk öldü.</p>

    <p>- <b>"Bana neden haber vermediniz?"</b> dedi. Sonra şöyle buyurdu:</p>

    <p>-<b>"Kalkın o kardeşimizin taziyesine gidelim."</b></p>

    <p><b>    </b> Resûlullah (s.a.v.) o adamın yanına varınca onu üzün­tülü buldu. Sıkıntılı idi.</p>

    <p>Şöyle dedi:</p>

    <p>- Yâ Resûlullah, yaşlılık ve düşkünlük zamanımda ondan ümitli idim.</p>

    <p>Bunun üzerine Resûlullah (s.a.v.) şöyle buyurdu:</p>

    <p>- <b>"Şu durum seni sevindirmez mi? Kıyamet günü geldiği zaman ona:</b></p>

    <p>- <b>"Cennete gir!" denince,</b></p>

    <p>- <b>"Yâ Rabbi! Anamı, babamı da istiyorum. Ona üç defa aynı şey söylenir, o da aynı dilekte bulunur. Şefa­atçi olmak ister. Sonunda Allahu Teâlâ onun şefaat hakkını kabul buyurur. Sizi alır hep birden cennete gi­rersiniz."</b></p>

    <p>Resûlullah (s.a.v.)'ın bu müjdesi, o sahabeyi sevindir­di.</p>

    <p>Bu haberden "Taziye sünnettir" mânâsı çıkıyor. Bir kimseye bir musibet geldiği zaman din kardeşleri­nin kendisini ziyarete ve taziyeye gelmesi icap eder. Tenbihü'l Gâfilîn</p>

    <p>Peygamber (s.a.v.) Efendimiz buyurmuşlardır:</p>

    <p>"Herhangi bir müslüman bir ağaç diker, yahud bir ekin eker de ondan kuş yahut insan veya hayvan yerse bu yüzden kendisine mutlaka sadaka sevabı yazılır."</p>

    <p>(Zubdetül Buhari, s. 379)</p>

    

---

29 Haziran Cumartesi

    <p class="StilbalkAriallksatr063cm">KUR'ÂN-I KERÎM OKUMA ADABI</p>

    <p>1-Abdestli olmak.</p>

    <p>2-Kelamı ilahiyi en yüksek tazim ile tazim etmek.</p>

    <p>3-İmkan oldukça kıbleye karşı oturmak.</p>

    <p>4-Varlıktan soyunup, Kur'an'ın nurunda yok olmaya çalışmak.</p>

    <p>5-Tecvit ve tertile dikkat etmek.</p>

    <p>6-Allah rızası için okunacak, Kelamullahı dünya ve rızka âlet etmemek.</p>

    <p>7-Okurken manasını tefekkür ve tedebbür eylemek.</p>

    <p>8-Tebşirat âyetlerinde sevinmek, azap âyetlerinde havf ile Hakk'a sığınmak ve ilahi kıssalardan ibret almak.</p>

    <p>9-İlim sahibi değilse okuduğu kitabın yüceliğim unut­mamak kâfi.</p>

    <p>10-Mushafı Şerifi yüksek bir yere koymak.</p>

    <p>11-Sayfaların yırtılması ve kaybolmasından sakınmak.</p>

    <p>12-Elini tükrükle ıslatarak açmamak.</p>

    <p>13-Senede hiç olmazsa iki hatim yapmak.</p>

    <p>14-Ezberlediği bir âyet ve sûreyi unutmamak.</p>

    <p>15-Ehli Kur'an'a yakışan hürmeti yapmak.</p>

    <p>16-Kur'ân-ı Kerîm hükümleriyle amel etmeye en son gayreti sarfetmek. (Kulluk, s.49)</p>

    <p>***</p>

    <p>Peygamber (s.a.v.) Efendimiz buyurmuşlardır:</p>

    <p>"Cennette bir ok yayı kadar yer, güneşin doğup battığı yerlerden (bütün dünyadan) daha hayırlıdır. Allah yo­lunda cihad edenin sabah yahud akşam yürüyüşü, güne­şin doğup battığı yerlerden daha hayırlıdır.</p>

    <p>(Zübdetül Buharî, s. 482)</p>

    

---

30 Haziran Pazar

    <p class="StilbalkAriallksatr063cm">ABDESTİN FAZİLETİ</p>

    <p>Ebû Hüreyre (r.a.) Resûlullah (s.a.v.)'ın şöyle buyur­duğunu anlattı:</p>

    <p>- "Size, Allahu Teâlâ'nın kendisi sebebiyle günahları bağışladığı ve dereceleri yükselttiği şeyleri bildireyim mi?"</p>

    <p>- Bildir yâ Resûlullah, dediler. Şöyle bildirdi.</p>

    <p>- "Abdest almak. Sıkıntılara sabretmek. Mescitlere adımları çoğaltmak. Bir namazdan sonra, ikinci namazı gözetmek. İşte bu, düşmandan saklayan kaledir."</p>

    <p>Yine Resûlullah (s.a.v.) Efendimiz şöyle buyurmuşlar­dır:</p>

    <p>-"Bir kimse, abdestli ve temiz olarak, temiz bir elbise içinde yatarsa, o temiz elbisenin içinde bir de melek kalır. Gecenin hangi saatinde uyarısa, melek o kul için Allah'a<br />
    yalvarıp şöyle der:</p>

    <p>- Allahım, bu kulunu bağışla! Çünkü o, temiz olarak yattı.</p>

    <p>Resûlullah (s.a.v.) Efendimiz bir sabah namazı vakti Bilâl (r.a.)'e şöyle buyurdu.</p>

    <p>- "İslâm Dini'ne girdikten sonra, yaptığın iyiliklerin en güzelini bana anlat.</p>

    <p>Çünkü, ben bu gece cennette ayak seslerini duydum."</p>

    <p>- Ben İslâm Dini'ne girdikten sonra öyle güzel bir amel işlemedim. Abdest aldığım zaman, benim için ne kadar nasipse, o kadar namaz kıldım.</p>

    <p>Bir başka rivayette ise şöyle demiştir.</p>

    <p>- Abdestim bozulunca, hemen abdest alırım. Abdest alınca da, iki rekât namaz kılarım.</p>

    <p>En iyisini Allah bilir.     </p>

    <p>Tenbihü'l Gâfilîn</p>

    

---

1 Temmuz Pazartesi

    <p class="StilbalkAriallksatr063cm">PEYGAMBERİMİZİN UMÛMÎ ÂDETLERİ</p>

    <p>Peygamber (s.a.v.) Efendimiz umumiyetle sağ eliyle iş görmeyi severlerdi. Ayakkabılarını giyer­lerken önce sağ ayakkabılarını giyerlerdi. Camiye girerken önce sağ ayağıyla adım atarlar, şayet bir şey dağıtacak olursalar sağında bulunanlardan başlar ve bir iş yapacakları zaman besmele çeker­lerdi. Elbiseyi de önce sağdan giyerler, soldan çı­karırlardı.</p>

    <p>Hz. Enes (r.a.) diyor ki:</p>

    <p>- "Resûlullah (s.a.v.) bir gün evine gelerek su istediler, ben de süt getirdim. Peygamberimiz içti­ler. O (s.a.v.)'nun solunda Hz. Ebûbekir, önünde Hz. Ömer, sağ tarafında da bir bedevi oturuyor­du. Peygamberimiz sütü içtikten sonra Hz.Ömer kabı Hz. Ebûbekir'e uzatmak istemişti. Resûl-i Ek­rem (s.a.v.) kabın sağında bulunan bedeviye tak­dimini istemişti.</p>

    <p>Peygamberimiz (s.a.v.) Efendimiz Ashâb (r.a.)'ını künyeleri ile çağırır, çocuğu olan kadınla­ra da künyeleri ile seslenirlerdi. Çocuğu olmayan kadınlara ve çocuklara da bir künye bulur ve öyle seslenirlerdi. Böylece de herkesin hatırını hoş ederlerdi.</p>

    <p>Peygamber (s.a.v.) Efendimizin Yüce Ahlâkı Peygamber (s.a.v.) Efendimiz buyurmuşlardır: "Cennete baktım da Cennet ehlinin çoğunu fa­kir kimseler gördüm. Cehenneme baktım da Ce­hennem ehlinin çoğunu kadınlar gördüm."</p>

    <p>(Zübdetül Buharî, s.565)</p>

    

---

2 Temmuz Salı

    <p class="StilbalkAriallksatr063cm">SÂLİM MEVLA EBİ HUZEYFE (r.a.)</p>

    <p>Salim (r.a.), Ebu Huzeyfe (r.a.)'nin âzâdlısıdır. Salim (r.a.) Ashab-ı Bedir'dendir. Ve sahabenin kurra ve fuzalâsından ma'dûddur. Medîne-i Münevvere'ye Hicret-i Seniyye'den evvel hicret ede­rek Muhâcirin'e imamet etmiştir.</p>

    <p>"Kur'an-ı dört kişiden öğrenin" Hadîs-i Şerifin­de ta'dad buyurulan dört zâtdan biri de Salim (r.a.)'dir.</p>

    <p>Bir gün Hz. Âişe (r.anha) bir güzel tilâvet işitip dinlemek için oturmuş. Ve Huzûr-i Rasûlullah (s.a.v.) Efendimiz sebeb-i teahhurunu sual buyurdukda, bir güzel Kur'an istimâı kendisini te'hîr et­miş olduğunu haber vermesi üzerine Rasûl-i Ek­rem (s.a.v.) Efendimiz Hazretleri ridâyı şeriflerini alarak çıkmışlar ve Kur'ân-ı Kerîm'i okuyanın Sâlim olduğunu anlayıp:</p>

    <p>"Ümmetimin içinde senin gibilerinin bulundu­ğuna Allah Teâlâ'ya hamd ederim" buyurmuşlar­dır.</p>

    <p>Salim (r.a.), Resûlullah (s.a.v.) Efendimizle beraber bütün meşhâhid-i seniyyede bulunmuş ve sonra Yemame Harbinde şehid olmuştur. O mu­harebede hâmil-i Livâ idi.</p>

    <p>(R. Mahmud Sâmî (k.s.), Ashâb-ı Kiram, s.259)</p>

    

---

3 Temmuz Çarşamba

    <p class="StilbalkAriallksatr063cm">HASED</p>

    <p>Ebu Hüreyre (r.a.) Resûlullah (s.a.v.)'ın şöyle buyurduğunu anlattı:</p>

    <p class="c8">- "Altı kimse, altı şey yüzünden, daha hesaba durmadan cehenneme girer."</p>

    <p>- "Yâ Resûlullah (s.a.v.), onlar kimlerdir"dediler.Resûlullah şöyle anlattı:</p>

    <p>- "Benden sonra, zulmeden devlet yöneticile­ri. Irkçılık dâvası güdenler. Kibirli duran, bü­yüklük satan bölge valileri. Müşterilerini kandı­ran tüccarlar. Cehaletlerini gidermeyen köylüler. Birbirlerini kıskanan ilim sahipleri."</p>

    <p>Dünyalık isteyen âlimler, bu durumlarından dolayı birbirlerini çekemez, haset ederler.</p>

    <p>Bazı hakîm zâtlar şöyle dediler:</p>

    <p>- Bilhassa, hasetten sakının; o öyle bir günahtır ki, gökte işlenen ilk günah o oldu. O, öyle bir gü­nahtır ki, yeryüzünde ilk defa onunla Allah (c.c.)'a isyan edildi:</p>

    <p>Gökte işlenen ilk günah derken, İblis'in duru­muna işaret ediliyordu.</p>

    <p>İblis, Âdem (a.s.)'e secde emri alınca, secde et­mek istemedi;şöyle dedi:</p>

    <p><b>- "...Beni ateşten yarattın; onu da topraktan."</b> (A'raf Sûresi, âyet: 12)</p>

    <p>Ve Âdem (a.s.)'e hased etti. Bu hasedi yüzün­den Allah (c.c.) da onu lanetledi.</p>

    <p>"Yeryüzünde, ilk defa onunla Allah'a isyan edil­di."</p>

    <p>Cümlesi ile de Adem (a.s.)'in oğlu Kabil'in du­rumuna işaret ediliyor.    </p>

    <p>Tenbihü'l Gâfilîn</p>

    

---

4 Temmuz Perşembe

    <p class="StilbalkAriallksatr063cm">ALLAHÜ TEÂLÂ'NIN KULLARINA OLAN MERHAMETİ</p>

    <p>Hz. Ali Peygamberimiz (s.a.v.)'den rivayet edi­yor:</p>

    <p>"Allah-ü Teâlâ İbrahim (a.s.)'e yer ve gökleri gösterdiği vakit, İbrahim (a.s.) Allah'a karşı isyan etmekte olan birini gördü. Ve Allah'a onu helak etmesi için dua etti. Allah Teâlâ onu helak etti. Başka bir asiyi gördü. Onun için beddua etti. O da helak oldu. Diğer başka bir isyankârı gördü, onun da helak olmasını diledi, o da helak oldu. Böylece bir kaç kişi helak edildi. Bunun üzerine Cenab-ı Hakk, İbrahim (a.s.)'a şöyle vahiy buyurdu:</p>

    <p>- "Ey İbrahim! Muhakkak sen duası müstecâb bir kimsesin! Kullarımın helaki için bana dua et­me! Zira onların benim yanımda üç hususiyetleri vardır:</p>

    <p>1- Kul, yaptıklarına tövbe eder, ben de tövbesini kabul ederim.</p>

    <p>2- Veya onun zürriyetinden beni zikredecek bir nesil çıkar.</p>

    <p>3- Veyahut da kıyamet gününde istersem onu affederim, istersem cezalandırırım."</p>

    <p>Allahu Teâlâ'run İbrahim (a.s.)'e oğlunu kurban etmesini emir buyurmasının sebebi, Hz. İbra­him'in âsî kullara karşı galîz olup, onlar hakkında az merhametli bulunmasıdır.</p>

    <p>(R. Mahmud Sâmi (k.s.), Hz. İbrahim (a.s.), s.30)</p>

    

---

5 Temmuz Cuma

    <p class="StilbalkAriallksatr063cm">HZ. ÖMER (R.A.)'İN FÜTUHATI</p>

    <p>Hz. Ömer (r.a.)'in on senelik zaman-ı hilâfetinde Mısır, Irak, Cezire, Hûzistân, Acem, Azerbaycan, Fars, Kirman, Horasan ve Mikrân ile Bülûcistan'ın bir kısmı feth edilmiştir.</p>

    <p>Muhletif cephelerde Mücâhidin-i İslâm'ın adedi 120.000'i geçmişti. İranlılar'ın muntazam teçhizatı­na mukabil, Araplar'ın silâhları pek basit idi. Hattâ Kâdisiye harbinde Araplar'la alay ederek oklarına çuvaldız demişlerdi.</p>

    <p>Hz. Ömer (r.a.)'in devr-i fütuhatında adalet ve insaf hududu hiç bir zaman tecâvüz edilmemiştir. Bir insanın hayatına suikast etmek bir tarafa, bir ağaç bile kesilmemişti. Çocuklarla ihtiyarlar her taarruzdan masum edilir, hiçbir Müslüman düş­manına hıyanet etmez, verdiği sözden geri dön­mezdi. Kumandanlara şu emir verilirdi.</p>

    <p>- "Düşmanla dövüştüğünüz zaman gadr etme­yiniz. Kimsenin a'za ve cevahirini kesmeyiniz. Ço­cuklara ilişmeyiniz.</p>

    <p>Teslim olduktan sonra tekrar silaha müracaat ederek isyan edenler, teahhüdat-ı sabıkalarını ifâ ettikleri taktirde affolunurlardı.</p>

    <p>(R. Mahmud Sâmi (k.s.), Hz. Ömer (r.a.))</p>

    

---

6 Temmuz Cumartesi

    <p class="StilbalkAriallksatr063cm">HIRS VE UZUN EMEL</p>

    <p>Hırs iki türlüdür: Kötü olan hırs, kötü olmayan hırs. Ancak hırsın her türlüsünü terk, en iyisidir.</p>

    <p>Kötü olan hırs, Allah (c.c.)'ın emrini yerine getirmek­ten alıkor. Böbürlenmek için mal toplamaya sevkeder.</p>

    <p>Kötü olmayan hırs ise, Allah (c.c.)'ın emrettiği şeyler­den birini dani, mal toplamak ve böbürlenmek için terkettirmeyen hırstır. Böylesine bir hırs kötü değildir.</p>

    <p>Çünkü, Resûlullah (s.a.v.)'ın bazı ashabı da mal top­lardı. Fakat Resûlullah (s.a.v.) malı lüzumsuz gösterip bıraktırmazdı. Ancak, terkinin daha iyi olduğunu görür­se bunu açıktan anlatırdı.</p>

    <p>Nitekim, bu konuda Ebû Derda (r.a.)'nın beyan ettiği­ne göre, hırsa dalınıp Allah (c.c.)'ın emri bırakılırsa, o kötüdür. Bu mânâda şöyle buyurdu:</p>

    <p class="c8">- Allah'ın size kefil olduğu (rızık) şeye hırsla sarı­lıyorsunuz.</p>

    <p>Yâni, rızık talebi için hırs gösteriyorsunuz. Devam et­ti:</p>

    <p class="c8">- Size vekil ettiği şeyi de unutuyorsunuz.</p>

    <p>Yâni; sizi görevlendirdiği taat işlerini yapmıyorsu­nuz. Devamla şöyle buyurdu:</p>

    <p class="c8">- Hür işçileri köle gibi çalıştırıyorsunuz.</p>

    <p>Yâni; çalıştırmak için tuttuğunuz hür işçileri fazla yo­ruyorsunuz.</p>

    <p>Bir kimse, uzun emeli bırakırsa Allahu Teâlâ (c.c.) ona dört ikramda bulunur.</p>

    <p class="c8">1- Taatında ona kuvvet verir.</p>

    <p>Bir kul yakında öleceğini bilirse, karşısına çıkacak güçlükleri önemsemez. Taata çaba harcar. Amelini ço­ğaltır.</p>

    <p class="c8">2- Dertlerini azaltır.</p>

    <p>Bir kimse, yakında öleceğini bilirse, önüne gelen zor­luklara önem vermez.</p>

    <p><b>3-</b> <b>Aza razı kılar.</b></p>

    <p><b>4-</b> <b>Kalbini nurlandırır. </b></p>

    <p>Tenbihû'l Gâfilîn</p>

    

---

7 Temmuz Pazar

    <p class="StilbalkAriallksatr063cm">NAMAZ ADABI</p>

    <p>1- Taharete ve temizliğe azami itina göstermek.</p>

    <p>2- Vakit girmeden evvel abdest almak.</p>

    <p>3-Ezandan evvel veya ezanla birlikte camiye gir­mek.</p>

    <p>4-Namaza durmadan evvel kimin huzuruna gel­diğini, azamet ve kibriyayı, Hakkı tefekkür et­mek.</p>

    <p>5-Tezellül, tevazu, huzur ve huşu ile namaza gir­mek.</p>

    <p>6-Tekbirden selama kadar, namaz içinde kalbe gelen vesvese ve dünya işlerini mücadele ile at­mak.</p>

    <p>7-Bütün aza ve bilhassa gözümüzü namaz dışı hareketlerden korumak.</p>

    <p>8-Kıraat esnasında biliyorsa manayı tefekkür et­mek, bilmiyorsa Rabbinin huzurunda olduğu­nu düşünmek.</p>

    <p>9-Kıyam, rüku, ve sücudu tadili erkana riayetleyapmak.</p>

    <p>10-Namazı vakti girince eda etmek.</p>

    <p>11-Namazı geçirmekten bilhassa sakınmak.</p>

    <p>12-Namazı kıldıktan sonra kabulünü Cenab-ı Hakk'tan rica etmek.</p>

    <p>13-Evladını, iyalini, işçisini, kardeşini ve arkadaşı­nı namaza teşvik etmek.    </p>

    <p>Kulluk, s.41</p>

    <p>Peygamber (s.a.v.) Efendimiz buyurmuşlardır:</p>

    <p>"Ancak iki kişiye gıpta edilir. Allah Teâlâ'nın servet verdiği ve bu serveti hak yolda harcamaya itilen kişi ile, Hakk Teâlâ'nın hikmet verdiği ve onunla adaleti icra edip öğreten kişi."                                         </p>

    <p>Zübtedül Buhari, s.35</p>

    

---

8 Temmuz Pazartesi

    <p class="StilbalkAriallksatr063cm">CÖMERTLİK</p>

    <p>Peygamber (s.a.v.) Efendimiz şöyle buyurmuşlardır:</p>

    <p>"Cûd ve sehâ ile mevsûf olunuz ki Cenab-ı Allah'tan hakkınızda cömertlikle muamele buyursun."</p>

    <p>"Cenâb-ı Hakk buyurmuştur ki, sen infak et! Ben de sana infâk edeyim."</p>

    <p>Abdullah b. Cafer (r.a.) bir gün kendi çiftliğine gider­ken yolu üzerinde bir bahçeye inip istirahat eyledi. O bahçenin siyah genç bir bahçıvanı vardı. Bahçeyi bekler­di. O gencin yarana bir köpek geldi. Genç, köpeği görün­ce köpeğe bir ekmek atıverdi. Köpek onu hemen yedi. Bir ekmek daha verdi. Onu da yedi. Üçüncü bir ekmek daha verdi köpek onu da hemen yedi. Abdullah b. Cafer Hazretleri o gencin haline nazar etti ve:</p>

    <p>- "Sana bir günde ne kadar ekmek verirler?" diye sordu. Genç de:</p>

    <p>- "Şu gördüğün üç ekmekten fazlasını vermezler" dedi. Abdullah da:</p>

    <p>- "Niçin bir günlük nafakanın hepsini kelbe verdin? Sen kendini aç koydun" dedi. Genç köle de şöyle cevap verdi.</p>

    <p>- "Bu mekân köpek yeri değildir. Bildim ki bu kelb uzak yerden gelmiş ve çok acıkmıştır. Onu aç gönder­meyi reva görmedim. Onun karnı doysun da ben bir gün aç kalır oruç tutarım."</p>

    <p>Bu sözü işitince Abdullah b. Cafer yaranda hazır bu­lunanlara hitaben dedi ki:</p>

    <p>- "Bana niçin bu kadar cömertlik yapıp malını dağı­tırsın diye levmederler. Meğer ben cömert değilmişim, bu genç benden daha cömerttir."</p>

    <p>Abdullah b. Cafer o genç köleyi ve o beklediği bahçe­yi sahibinden satın alıp genç köleyi âzâd etti, bahçeyi de ona bağışladı.</p>

    <p>(R. Mahmud Sâmi (k.s.), Musâhabe, 3/131)</p>

    

---

9 Temmuz Salı

    <p class="StilbalkAriallksatr063cm">CENNETİN ANAHTARI</p>

    <p>Cennetin anahtarı. Lâ ilâhe ilâllah sözü ve namaz kıl­maktır.</p>

    <p>Ebu Davud (r.a.)'un rivayet ettiği hadîs-i şerifte Rasûl-i Ekrem (s.a.v.) Efendimiz:</p>

    <p>"Namazın anahtarı abdest, cennetin anahtarı da na­mazdır"buyurmuştur.</p>

    <p>Buharî'nin rivayet ettiği hadîs-i şerifle Vehb bin Münebbih'e:</p>

    <p>"Cennetin anahtarı Lâ ilâhe illâllah kelime-i tevhidi değil midir?" diye soruldu. Vehb:</p>

    <p>- Evet Lâ ilâhe illâllah kelimesi cennetin anahtarıdır. Fakat muhakkak ki her anahtarın dişleri vardır. Eğer dişli anahtar getirirsen o sana kapıyı açar. Eğer dişleri bulunan bir anahtar getirmezsen o anahtar sana kapıyı açmaz. (Anahtarın dişleri) Allah Teâlâ'yı tevhid olan (Lâ ilâhe illâllah) kelimesi ile Allah'ın emrine itaat edip yasak ettiklerinden de kaçınmaktır. Yalnız onun birliğini ilan eden kelimeyi söylemek değildir. İman (dil ile) söylemek, (bedenle) amel etmektir. Tek ve yalnız bunlardan birisi değildir. Şeriatın kaideleri bunu sana şahit tutmak­tadır", dedi. Hadîs-i Şerifte:</p>

    <p>"Ölüm meleği (Azrail Aleyhisselam) ölüm zamanında bir zatın yanına geldi ve onun uzuvlarından her birini kontrol etti de hiçbir hasene (sevap) bulamadı. Sonra kalbini yardı ve kalbinde de (haseneden) hiçbir şey bula­madı. Sonra çenesini açınca dilinin bir tarafı ağzının üst tarafındaki damağına yapışık olarak Lâ ilâhe illâllah der vaziyette buldu da.</p>

    <p>-İhlas kelimesini söylemenle cennet sana vacib oldu, dedi. Yani o zat emirler ile nehiylerden terkettiği şeyler hususunda Allah (c.c)'ın iradesi altındadır. Hak Teâlâ dilerse ona azap ettikten sonra cennete koyar. Çünkü muhakkak lazım olan, tevhid sahibini cennete sokar, cehennemde hiçbir iman ehli muvahhid ebedi kalmayacağı gibi…"</p>

    <p>(İmam Şa'rânî, Ölüm-Kıyâmet-Ahiret, s. 363)</p>

    

---

10 Temmuz Çarşamba

    <p class="StilbalkAriallksatr063cm">EBÛ TALHA ZEYD İBN-İ SEHL (R.A)</p>

    <p>Ebû Talha (r.a.) Enes b. Malik (r.a.)'in üvey ba­basıdır. Enes (r.a.)'in babası Mâlik küfr ile ölünce Enes (r.a.)'in validesini Ebû Talha (r.a.) almıştır.</p>

    <p>Peygamber (s.a.v.) Efendimiz onun hakkında:</p>

    <p>"Ebû Talha'nın asker içinde gazada bir haykır­ması yüz dilâver'in harbinden daha hayırlıdır bu­yurmuşlardır.</p>

    <p>Harb meydanında gösterdiği kahramanlığına, fedâkârlığına dâir birçok menkıbeleri vardır. Huneyn Gazasında düşmandan yirmi tanesini tepele­yerek öldürmüş ve bunların esliha ve eşyâsı ken­disine verilmiştir.</p>

    <p>Harbe başlamadan evvel Huzur-ı Resûl-i Ek­rem (s.a.v.) de şöyle der idi:</p>

    <p>"- Yâ Resûlallah! Hayatım senin hayatın için feda olsun."</p>

    <p>Ve bu sözü söylerken başına toprak saçardı ve sonra oklarını savurmaya başlardı. Dâima Resûlullah (s.a.v.) Efendimizin önünde bulunur, gelecek oklara karşı siper olurdu. Göğsünü ve vücûdunu siper ederdi. Arkasından Resûlullah (s.a.v.) Efendimiz başını kaldırıp Ebû Talha (r.a.)'nın attığı okun nereye isabet ettiğini tedkik eyler idi.</p>

    <p>Ebû Talha (r.a.) düşmanla ceng etmek ve kuv­vetli bulunmak için nafile orucu tutmazdı. Bu hu­susta (s.a.v.) Efendimizin "Oruç yiyerek düşmanı­nıza karşı kuvvetleniniz" emr-i Nebevîsine intisal eyler idi.</p>

    <p>İrtihal-i Nebevî'den sonra Medine'de aşk-ı Peygamberi sebebiyle oturamadığından Şam'a git­miş ve kırk senesinde Şam'da irtmal etmiştir. (Radıyallahu anh).</p>

    <p>(R. Mahmud Sâmî, Ashab-ı Kiram)</p>

    

---

11 Temmuz Perşembe

    <p class="StilbalkAriallksatr063cm">OSMANLI'DA DÜRÜSTLÜK</p>

    <p>Osmanlı tüccarı ve esnafı son derece namusludur. "Türkler için gayri meşru kazanç en nefret edilen şeydir. Namus ve dürüstlük bütün hareketlerinin ruhudur." "Türkler arasında, başka milletlerde olduğu gibi senet ve yazılı vesîkaya lü­zum yoktur. Verdikleri sözün, yaptıkları vaadin esiridirler. Din farkı gözetmeksizin bütün insanla­ra karşı aynı şekilde hareket ederler. Başkasının hakkını yemekten çok korkarlar. Bütün endişeleri helâl ile haramı ayırmaktır." "En yoksul Türk, hırsılığa tenezzül etmez. Namusluluk, Türk milletine şeref veren bir haslettir." "Hile ve dolandırıcılık, Türk tüccarı ve esnafınca meçhuldür." "Emanete hıyanet Türkler'ce korkunç bir şeydir. Halk taba­kaları çok dürüsttür. Osmanlı ülkesinin en ıssız yerinde, bir torba altınla gezmek mümkündür." Çocuklar da çok dürüsttür. Sokakta bir şey bulan çocuk derhal sahibini aramaya başlar."</p>

    <p>Fuhuş meçhuldür. Belirli yaşa gelen kızı ve deli­kanlıyı evlendirmek için herkes seferber olur, bü­yük sevap sayılır. Kadı'ların içki içen ve kumar oy­nayanların şehâdetini kabul etmediği şer'iyye sicil­lerinde görülmektedir.</p>

    <p>"Türkler, kadere inanır ve rızâ gösterirler. Ya­bancı ülkeye sığınan hemen hiç bir Türk yoktur. Padişahlar bile tahttan indirilirken hiç karşı koy­maz. "Allah'ın takdiri ne ise öyle olur" derler."</p>

    <p>Y. Öztuna, Osmanlı Devleti Tarihi, C.1, Sh.: 213</p>

    <p>***</p>

    <p>De ki: <b>"Rabbime karşı gelirsem, doğrusu bü­yük günün azabından korkarım."</b></p>

    <p>(Zümer Sûresi: 13)</p>

    

---

12 Temmuz Cuma

    <p class="StilbalkAriallksatr063cm">MESCİDLERE HÜRMET</p>

    <p>- Mescitlere hürmet, onbeş şekilde yapılır. Şöyle ki:</p>

    <p>1- Eğer cemaat oturuyorsa içeriye girilince selâm verilir. Mescitte kimse yoksa veya namaza durmuşlarsa, şöyle söyler:</p>

    <p><b>- "Esselâmü aleynâ min Rabbina ve âlâ</b> <b>ibâdillâhissâlihîn."</b> (Rabbimizden bize ve Allah'ın sâlih kullarına selâm olsun.)</p>

    <p>2- Oturmadan önce iki rek'ât namaz kılmalı.</p>

    <p>Bu konuda, Resûlullah (s.a.v.)'ın şöyle buyur­duğu rivayet edilir:</p>

    <p class="c8">- "Her şeyin bir selâmı vardır. Mescidin selâmı da iki rek'ât namazdır."</p>

    <p>3- Mescidin içinde bir şey alıp satmamalı.</p>

    <p>4- Mescidin içinde kılıç çıkarılmamalı.</p>

    <p>5- Kaybettiği bir şeyini bulmak için bağırmamalı.</p>

    <p>6- Allahu Teâlâ (c.c.)'nın zikri dışında bir şey için sesini yükseltmemeli.</p>

    <p>7- Boş söz söylememeli.</p>

    <p>8- İleri saflara geçmek için cemaatin omuzlarına basmamalı.</p>

    <p>9- Orada, oturmak için hiç kimse ile çekişmemeli.</p>

    <p>10- Safa girmek için hiç kimseyi sıkıştırmamak.</p>

    <p>11- Namaz kılanın önünden geçmemeli.</p>

    <p>12- Mescide tükürmemeli.</p>

    <p>13- Parmaklarını çıtlatmamalı.</p>

    <p>14- Mescidi pislikten, delilerden ve çocuklara oyun yeri olmaktan korumalıdır.</p>

    <p>15- Orada Allahu Teâlâ (c.c.)'yı çok anmalı ve O (c.c)'nu hiç unutmamalıdır.</p>

    <p>Tenbihü'l Gâfilîn</p>

    

---

13 Temmuz Cumartesi

    <p class="StilbalkAriallksatr063cm">ZEYD İBN-İ SABİT (R.A.)</p>

    <p>Zeyd İbn-i Sabit bin Dahhak el-Ensari Radıyallahu anh "sizin ferâizi en bileniniz Zeyd'dir." sitayiş-i Nebeviyyesine mazhar olmakla feraiz ilmin­de ashab'ın en fâkihi idi.</p>

    <p>Künyesi "Ebû Said" ve bir rivayette "Ebu Abdirrahman"dır.</p>

    <p>Altı yaşında iken, babası cahiliyyet vakayiinden Buâs vak'asında katledilmiştir. Bedir gazvesinde yaşı küçük olmakla geri çevrilmişti. Bir rivayette Uhud'da dahi bulunamayıp ilk bulunduğu Hen­dek gazası olmuştur. Orada müslimin ile beraber toprak taşır olduğu cihetle Hazreti Rasül-i Ekrem Sallallahu Teâlâ aleyhi ve sellem hizmetini takdiren "Bu bir iyi çocuktur" buyurmuşlardır.</p>

    <p>Resûlullah sallallahu Teâlâ aleyhi ve sellem Efendimiz Zeyd İbn-i Sabit'e süryâni lisânını teallümü emir buyurmuş olmakla, mezkûr lisânı öğ­renmekle o lisan üzre Sultan'ul-Enbiyâ sallallahu Teâlâ aleyhi ve selleme gelen mülukun mektupla­rının mütercimliğini etmiş olduğu gibi vahiy kâtipliğinde dâhi bulunmuş ve muahharan Ebu Bekir Radıyallahu anh zamanında dâhi başlıca cem'ul-Kur'an hizmetinde bulunmuştur.</p>

    <p>Hicretin kırkbeş (45) tarihinde Medine-i Münevvere'de vefat eylemiştir. Radıyallahu anh.</p>

    <p>(R. Mahmud Sâmi (k.s.), Ashab-ı Kiram)</p>

    

---

14 Temmuz Pazar

    <p class="StilbalkAriallksatr063cm">ÖZÜR SAHİPLERİNE AİT MESELELER</p>

    <p>Zaman zaman sidiği gelen, içi giden, devamlı yellenen, burnu kanayan, iyi olmayan, yarası devamlı kanayan kimseler her vakitte abdest alırlar. Bu abdestle bir vakit içinde özürden başka bir şeyle bozmadıkları müddetçe farz ve nafile namazlardan diledikleri gibi kılarlar.</p>

    <p>Özürlü kimselerin abdestleri yalnız vaktin çıkmasıyla bozulur.</p>

    <p>Sabahleyin abdest alan kimse, güneş doğduktan sonra o abdestle namaz kılamaz. Çünkü vakit çıkmıştır.</p>

    <p>Güneş doğduktan sonra abdest alan kişi bu ab­destle öğle namazını kılar. Çünkü vakit çıkmamıştır.</p>

    <p>Bir kimsenin özürlü olabilmesi için, özürü önce abdest alınıp namaz kılınacak kadar bir zaman ke­silmemek üzere tam bir namaz vakti sürmesi şarttır. Bir kimsenin özürlü olarak kalabilmesi için sonra her namaz vaktinde yakalanmış olduğu öz­ründe bir defa olsun bulunması lazımdır.</p>

    <p>Özürden kurtulması için, özürü bir namaz vaktinde bir kere olsun bulunmazsa o kimse özürden kurtulmuştur. (Mülteka C.1, s. 87)</p>

    <p>Peygamber (s.a.v.) Efendimiz buyurmuşlardır:</p>

    <p>"Allah yolunda bir sabah yürüyüşü veya akşam yürüyüşü elbette dünyada ve dünya nimetlerinden daha hayırlıdır."</p>

    <p>(Zebdetül Buharî, s.492)</p>

    

---

15 Temmuz Pazartesi

    <p class="StilbalkAriallksatr063cm">AKRABA ZİYARETİNİN FAZİLETİ</p>

    <p>Akraba ziyaretinde sevilen on haslet vardır.</p>

    <p>1-Allah (c.c.)'ın rızası. Çünkü akraba ziyaretini Allah emretmiştir.</p>

    <p>2-Akrabaları sevindirmiş olur. Bu manada ge­len bir haber şöyledir:</p>

    <p>- Amellerin en sevimlisi, bir mü'mini sevindir­mektir.</p>

    <p>3-Meleklerin ferah duyması. Akraba ziyareti ile onlar da şad olur.</p>

    <p>4-Müslümanlardan güzel övgü gelir.</p>

    <p>5-Şeytan gama (kedere) boğulur.</p>

    <p>6-Ömür artar.</p>

    <p>7-Rızka bereket gelir.</p>

    <p>8-Ölmüşleri sevindirmiş olur. Çünkü babalar ve dedeler, akraba ziyaretine sevinirler.</p>

    <p>9-Sevginin artması: Kendisinin mutlu ve üzün­tülü zamanlarında hemen başına toplanır; gerekir­se yardım ederler. Bu da sevginin artmasına sebep olur.</p>

    <p>10- Öldükten sonra, bol ecir alır. Zira sağlığında ziyaret ettiği kimseler, vefatından sonra kendisine hayır dua ederler. Her iyiliği anlatıldıkça, kendisi­ni hayırla anarlar.</p>

    <p>Tenbihü'l Gafilin</p>

    

---

16 Temmuz Salı

    <p class="StilbalkAriallksatr063cm">PEYGAMBER (S.A.V.) EFENDİMİZİN TEVÂZU'U (ALÇAK GÖNÜLLÜLÜKLERİ)</p>

    <p>Peygamberimiz (s.a.v.) Hazretleri, tevâ'zularından dolayı her sınıf insanla görüşür dertlerini din­ler, da'vetlerine icabet ederlerdi. Fukara ve köleler­le yemek yer, kendi işlerini kendi görür, en fakîr ve pejmürde insanlar arasında otururlardı.</p>

    <p>Bir gün huzurunda bir bedevinin titremeğe baş­ladığını gören Allah (c.c.)'ın elçisi:</p>

    <p>- "Arkadaş titreme! Ben bir melik değilim. Kureyş'ten kuru ekmek yiyen bir kadının oğluyum" buyurmuşlardı.</p>

    <p>Abdullah b. Evfâ (r.a.), "Resûl-i Ekrem (s.a.v.) dullarla, bîçarelerle birlikte yürümekten ve onların işlerini görmekten çekinmezdi"demiştir. (Ebû Dâvud).</p>

    <p>Bir gün adamın biri kendilerine:</p>

    <p>- "Efendimiz! En hayırlımız! En hayırlımızın oğlu!" diye hitap edecek olmuş, O (s.a.v.) da:</p>

    <p>- "Ey insanlar! Allah'tan korkunuz, şeytana uy­mayınız. Ben yalnız Abdullah'ın oğlu Muhammed'im, Allah'ın kuluyum. Bir de Cenâb-ı Hakk beni elçilikle şereflendirdi. Bana, bundan fazlasıyla ta'zim göstermenizi istemem" buyurmuşlardı.</p>

    <p>Peygamber (s.a.v.) Efendimizin Yüce Ahlâkı</p>

    

---

17 Temmuz Çarşamba

    <p class="StilbalkAriallksatr063cm">Atom Bombası Fikrinin İlk Mucidi ve Kimyanın Babası Büyük Dâhi:</p>

    <p class="StilbalkAriallksatr063cm">CÂBİR B. HAYYAN (721-805)</p>

    <p>Ortaçağ kimyasının en büyük ismi olan Câbir b. Havyan bir Türk'tür. Modern kimyanın babası sa­yılır. Kimyanın Hipokrat'ıdır. Râzî, İbn-i Sîna, gibi İslam bilginleri ondan söz ederken, "üstadlar üsta­dı"derler. Fransız şarkiyatçısı Cardonne, onu dün­yanın gelip geçmiş 12 dâhisi arasında sayar.</p>

    <p>Bundan 1200 yıl kadar önceydi. Zamanın en bü­yük üniversitelerinden olan Harran Üniversitesi Başmüderrisi (rektörü) bütün heybetiyle, zihinler­de şimşekler çakan, herkesi hayrette bırakan, gerçek mahiyeti ancak asırlar sonra anlaşılabilecek buluşunu açıklıyordu:</p>

    <p>"Maddenin en küçük parçası olan "cüz-ü la yetecezzâ=Atom"da yoğun bir enerji vardır. Yunan bilginlerinin iddia ettiği gibi bunun parçalanamayacağı söylenemez. O da parçalanabilir. Parçala­nınca da öylesine bir güç meydana gelir ki, Bağ­dat'ın altını üstüne getirebilir. Bu Allah'ın kudret nişanıdır."</p>

    <p>Öğrencileri dehşete düşüren bu fikrin sahibi Câbir b. Hayyan'dan başkası değildi. O, ilme yap­tığı hizmetler sayesinde başlar üstünde tutulacak, keşif ve buluşları kendisinden sonra gelen bilginlerce takdirle karşılanacak, övgüyle anılacaktı.</p>

    <p>Müslüman İlim Öncüleri Ansiklopedisi, s.65</p>

    

---

18 Temmuz Perşembe

    <p class="StilbalkAriallksatr063cm">KABİR AZABINDAN (İNSANLARI) KURTARACAK OLAN ŞEYLER</p>

    <p>1- Aziz ve Celil olan Allah (c.c.)'ın yolunda nö­bet beklemektir.</p>

    <p>2- Her gece Mülk Sûresi'nin okunması da insanı kabir azabından kurtarır. Bu hususta sahih ve mü­teaddit hadisler varid olmuştur.</p>

    <p>3- Ölüm hastalığında İhlâs Sûresi'nin okunması insanı kabir azabından kurtarır.</p>

    <p>4- Ebu Davud'un merfuan rivayet ettiği hadîs-i şerifte (Rasûlullah s.a.v.) şöyle buyurmuştur:</p>

    <p>"Her kimi (kusma ve ishal gibi şeylerle) karnının illeti öldürürse o kabrinde azap görmez ve karnın­da hastalıktan dolayı ölenler de kabir azabından kurtulur.</p>

    <p>5- Tirmizî merfuan rivayet ettiği hadiste: "Herhangi bir Müslüman cuma gününde veya cuma gecesinde ölürse muhakkak Allah Tealâ (c.c.) onun kabir fitnesinden (yani kabir sualinden) muhafaza eder"buyurulmuştur. İşte bu hadis ge­reğince cuma gününde veya cuma gecesinde ölen kimse de kabir azabından kurtulur.</p>

    <p>6- Kafirlerle cenk ederken harp meydanında ölen, yani şehit olan kimse de kabir azabından kurtulur. Çünkü İbni Ebi Şeybe ile başka hadisçilerin merfu olarak rivayet ettikleri hadîste (Rasûlullah (s.a.v.) Efendimiz):"Allah yolunda öl­dürülen şehitten başka her mü'min kabrinde imti­han olunur (yani suale çekilir)" buyurmuştur.</p>

    <p>(İmam Şa'rânî, Ölüm-Kıyâmet-Ahiret)</p>

    

---

19 Temmuz Cuma

    <p class="StilbalkAriallksatr063cm">CÂFER-İ SÂDIK (R.A.) ŞEMÂİL</p>

    <p class="StilbalkAriallksatr063cm">D.: Medine: 83, V.: Medine:148</p>

    <p>Güzel yüzlü, tatlı sözlü, başı büyükçe, cismi nurlu idi. Levhine beyazla kırmızı karışmış melih bir simaya mâlikti. Hazret-i Ali (r.a.)'nin torunu idi. Ona çok benzerdi.</p>

    <p>İlmi, zühdü ve takvâsı yüksekti. Hakikat ehli idi. Tabiin ve ondan sonrakiler arasında 7 meşhur fakihden biri idi.</p>

    <p>Şeriat, tarikat, marifet ve hakikat mertebeleri içinde kamil idi. Zamanının bilcümle müsbet ilim­lerine vakıf, hakikaten <b>Fizik-Kimya</b> ve bunların tatbikatı olan <b>Fen</b> kollarına yekta idi. Yetiştirdiği talebeler <b>Cebir ve Kimya</b> ilimlerinde keşifler yap­mışlar, bunların ilmini kurmuşlardır. Maddeye vu­kufu, ona tasarrufu ve müsbet ilim kanunlarına muvafık hareketi kemâl halinde idi. Herkesin akıl ve ilim hocası idi.</p>

    <p>Mezheb imamımız, <b>İmam-ı Âzam</b> onun terbiye­sinde yetişmişti. <b>İmam-ı Âzam Ebu Hanife</b>'nin pe­deri Sabit, vefat ettiğinde anası <b>Cafer'i Sadık</b> haz­retleri ile evlenmiş, böylece İmam-ı Âzam, Caferi Sadık'ın oğulluğu olmuştu, aynı zamanda nezdinde yetişmiştir.</p>

    <p>Zamanın muhteşem Abbasi Halifesi Ebu Cafer Mansur onunla istişare eder, rikabında yürür, öğütlerini tutardı.</p>

    <p>İslam'ın eşya ve hâdiselere hakim olma devre­sinde ferde ve cemiyete istikamet vermekte, Hakkı ve hakikati telkinde <b>Mürşid-i Kamil</b>'di. (Adab)</p>

    

---

20 Temmuz Cumartesi

    <p class="StilbalkAriallksatr063cm">ALLAH (c.c.)'A KARŞI EDEB</p>

    <p>1-Nehiylerden ictinab (kaçınmak).</p>

    <p>2-İlahi emirlere, imtisâl (bağlanmak).</p>

    <p>3-Ahlâkı hamide, zikre devam.</p>

    <p>4-Mahlûkâta şefkat ve merhamet.</p>

    <p>5-Sûkûnu kalb, (Cenab-ı Hakk (c.c.)'ın yarattığı şey ne ise onun öyle olması gerektiğini gönlün­de itirazsız, hiç münakaşasız, ona karşı zerre kadar burukluk hissetmeden benimseyebilmek­tir.)</p>

    <p>6-Hulûsi niyet.</p>

    <p>7-Muhabbetullahı kesb (Allah (c.c.) sevgisini ka­zanmak).</p>

    <p>8-Ameli salihe devam.</p>

    <p>9-Havf (korku) ve reca (ümid) arasında bulun­mak.</p>

    <p>10-Zahirî (açık) ve batînî (gizli) isyanla mülevves etmek. Hem dışını hem de içini isyanla kirlet­memek.</p>

    <p>11-Taatiyle sevinmek, cürmünden dolayı mahzun olmak.</p>

    <p>12-Mevlaya tevekkül ve itimad etmek.</p>

    <p>13-Nimete şükür, kazaya rıza, belada sabır.</p>

    <p>14-Sıdk ile kulluk.</p>

    <p>15-Hasenatı (iyilikleri) Hakk (c.c.)'tan seyyiatı (kö­tülükleri) nefsinden bilmek.</p>

    <p>16-Allah (c.c.)'ın verdiğine kanaat etmek.</p>

    <p>17-İslam ve imanın şartlarına sadık kalmak.</p>

    <p>18-Günahta ısrar etmemek.</p>

    <p>19-Tevbeye mülazemet (daima tevbe ile beraber bulunmak) eylemektir. (Kulluk)</p>

    

---

21 Temmuz Pazar

    <p class="StilbalkAriallksatr063cm">HUZEYFE BİN YEMÂN (R.A.)</p>

    <p>Huzeyfe Radıyallahu anh Saahib-i sırr-ı Rasûlullah olan meşhur Hazret-i Huzeyfe'dir. Babasının ismi "Hisl İbn-i Câbir"dir. "El-Yemân"lâkabıdır.</p>

    <p>Bedir'de bulunamamıştır. Uhud gazasında bulunmuş ve Hendek gazvesinde dahi taraf-ı Risâletpenâhîden bir müfreze ile küffârın ahvâlini tahkîyke me'mûr olmuştur.</p>

    <p>Sâhib-i sırr-i Rasûlullah idi ki Hazret-i Rasûlullah Sallallahu Teâlâ aleyhi ve sellem dünyâ da ne olup biteceğini ona hafiyyen söylemişler ve zamân-ı saadetlerinde müna­fıkları tanıtmışlar. Fakat Huzeyfe Radıyallahu anh mahrem-i esrârlık şiarını muhafaza edip kimseye bildirmemişdir. Hazret-i Ömer'ül-Fârûk Radıyallahu anh Huzeyfe'nin bulundu­ğu cenaze namazında bulunup namazını kılar imiş ve Huzeyfe'nin bulunmadığı cenazede bulunmaz imiş.</p>

    <p>Hazret-i Huzeyfe Radıyallahu anh Hicretin otuz altı târihinde Hazret-i Osman Radıyalla­hu anh'ın şehâdetinden kırk gece sonra vefat etmiştir.</p>

    <p>(R. Mahmud Sâmi, Ashâb-ı Kiram, s.264)</p>

    

---

22 Temmuz Pazartesi

    <p class="StilbalkAriallksatr063cm">MUÂHÂT (KARDEŞLİK)</p>

    <p>Muâhât, tarihte eşi ve örneği gösterilemeyen bir hadise-i ictimâiyyedir ki, hiç bir millette bu birlik görülmemiştir.</p>

    <p>İslâm Muhacirleri bütün emvalini Mekke'de bı­rakarak Medine-i Münevvere'ye hicret etmişlerdi. Medine'de Ensâr-ı Kiram, Medine'ye hicret eden bu dindaşlarını evlerine alıp misafir etmişlerdir.</p>

    <p>"Ensar, kendileri için şedid bir ihtiyâç olsa bile Muhacirini nefislerine tercih ederlerdi." Haşr s.9</p>

    <p>Kavl-i Şerifi mucibince Ensar-ı Kiram Muhaciri­ne son derece âlicenâbâne misafirperverlik göste­riyordu.</p>

    <p>Rasûl-i Ekrem (s.a.v.) Efendimiz, ikişer ikişer Ashabı çağırıp aralarında uhuvvet akd ettikten sonra İbn-i İshak'ın rivayetine göre.</p>

    <p>Zât-ı risâlet-penâhileri de Alî İbn-i Ebi Tâlib'in elini tutarak:"Bu da benim kardeşimdir" buyurdu.</p>

    <p>Rasûlullah (s.a.v.) Efendimiz, Ashab-ı Kiram (r.a.) Hazeratının ahval-i ruhiyyelerini inceden in­ceye tetkik ederek ve her çift arasında müşterek vasıflar bularak kardeş yapmış idi. Meselâ: Selmân ile Ebu'd-Derda ve Ammâr ile Huzeyfe ve Musab ile Ebû Eyyûbe'l-Ensâri (r.a.) aralarında mizaç ve hissiyat itibariyle tam bir vahdet vardır.</p>

    <p>(R. Mahmud Sâmi (k.s.), Musâhabe c.1/21)</p>

    

---

23 Temmuz Salı

    <p class="StilbalkAriallksatr063cm">RESÛL-İ EKREM (S.A.V.)'DE ALLAH KORKUSU</p>

    <p>Hz. Muhammed (s.a.v.), peygamberlerin sonunucusu, insanların en ekmeli ve Allah (c.c.)'ın habibi oldukları halde Allah (c.c.)'tan o derece korkar­lardı ki, zaman zaman "Mahşer günü ne olaca­ğım?" buyurdukları ve; yine Allah (c.c.) korkusun­dan mübarek gözlerinden yaşlar geldiği görülür­dü.</p>

    <p>Bir gün Abdullah b. Mes'ud (r.a.) huzurlarında Nisâ Sûresi'nin:"Her milletten bir şâhid getirdiği­miz ve onlara da seni şâhid getirdiğimiz zaman (kâfirlerin hali) nice olacaktır." mealindeki 41. âyetini okuyunca: Resûl-i Ekrem (s.a.v.)'in gözle­rinden yaşlar boşanmıştı.</p>

    <p>Şiddetli bir fırtına çıktığında kaygılanırlar, ne kadar mühim işleri olursa olsun hemen bırakıp kıbleye dönerler: "Ya Rabbi gelmesi muhtemel olan felâketlerden sana sığınırım" derlerdi ve hava açıldığı zaman da hamdü sena ederlerdi.</p>

    <p>Bir defa yine şiddetli bir fırtına çıkmış; Resûlullah (s.a.v.), kaygılanmış, Hz. Âişe (r.a.), O'nun niçin kaygılı olduğunu sorunca:</p>

    <p>- "Hûd kavminin uğradığı akibete uğramadığı­mızı nereden biliyorsun? Hûd kavmi de bir bulut görmüşler, bu bulut bizim arazimizi sulayacak de­mişler, fakat o bulut onları helak etmişti" buyurmuşlardı. (Buharî, Müslim)</p>

    <p>Peygamber (s.a.v) Efendimizin Yüce Ahlâkı s.30</p>

    

---

24 Temmuz Çarşamba

    <p class="StilbalkAriallksatr063cm">OSMANLI AHLÂK VE KARAKTERİ</p>

    <p>Osmanlı'nın duygusu, din, devlet, pâdişâh, aile, namus mefhumlarının kutsal sayılması üzerine ku­rulmuştur. Bu mefhumların zedelenmemesi, dev­lerin ayakta kalabilmesi için, feda edilmeyecek hiç bir şey tasavvur olunmamıştır.</p>

    <p>Osmanlı vekaar'ı meşhurdur. Osmanlı, vekarı içinde ciddi, ağırbaşlı, mütevazidir. Vekaarın kibir ve azametle hiç bir ilgisi yoktur. Osmanlılar vakur, terbiyeli, edebli bir millettir. Terbiye ve nezaket kaidelerini hiç ihmal etmezler. Huzur ve sükuna düşkündürler. Kimseyi rahatsız etmezler. Az heye­canlı, az meraklıdırlar. Sokakta bir şey için toplan­mak, bir birini kovalamak, taşkınlıkta bulunmak gibi hareketler Osmanlı şehirlerinde görülmez.<br />
    Gürültü ve şamatadan nefret ederler. Sessizlikten çok hoşlanırlar. Erken yatıp namaz için gün doğ­madan kalkarlar.                        </p>

    <p>Osmanlı'da büyüğe saygı, küçüğe şefkat diğer bir karakter çizgisidir. Genç yaşlıya, ast üste, yok­sul zengine saygı gösterir ve bu sıra bozulmaksızın şefkat görür.</p>

    <p>Sadâkat, hayırseverlik, cömertlik, merhamet müsamaha, tevekkül Osmanlı'nın belirgin vasıflarındandır.</p>

    <p>Sosyal adalet iyi kurulmuştur. Örf, kanun dere­cesinde geçerlidir.</p>

    <p>Y. Öztuna, Osmanlı Devleti Tarihi, C.2, Sh.: 207</p>

    

---

25 Temmuz Perşembe

    <p class="StilbalkAriallksatr063cm">HUBB-İ DÜNYA (DÜNYA SEVGİSİ)</p>

    <p>Kalbi, dünya muhabbetinden halâs edip Hak Sübhânehü ve Teâlâ'nın harâret-i muhabbetiyle germ olmak, o mü'min için saâdet alametidir.</p>

    <p>Dünyâ muhabbeti günahların piridir.</p>

    <p>"Dünya sevgisi bütün günahların basıdır", buyurulmuştur. Ve onun terki de cemi ibâdât'ın başı­dır. Dünya mağzube-i Hak Sübhânehü ve Teâlâ'dır ki, tâ hilkatinden beri ona sürür ile nazar buyurmamıştır. Ve onun ehli nişân-ı tard ve la'n ile mersûm ve ma'lûm olmuştur.</p>

    <p>"Dünyâ mel'undur, onda olanlar da mel'undur, ancak Allah'ı ananlar müstesna."</p>

    <p>Çünkü zâkirler ve belki her zerre-i vücûdları dahî Allah Teâlâ'nın zikri ile doludur. Böyle olun­ca zâkirân-ı Hakk Teâlâ bu vaid'den hâriçtir.</p>

    <p>Dünyâ, bir nesnedir ki, gönlü Hakk Teâlâ'dan alıkoyar. Ve Hakk'tan gayrı mâl, evlad ve esvab ve riyaset gibi şeylere meftun eder.</p>

    <p>"Ey mü'minler! Emvaliniz ve evlâdınız sizi Al­lah'ın zikrinden ve üzerinize farz olan ibâdeti edadan meşgul etmesin. Eğer bir kimsenin emval ve evlâdı feraizini edadan onu meşgul ederse, on­lar zarar görücüler ve hüsranda kalıcılardır." (Münafîkun S.9)</p>

    <p>Keza: "İ'râz et o kimseden ki, o kimse zikrimiz­den i'raz etti ve yüz çevirdi ve o kimse hayat-ı dünyadan başka bir şey murad etmez." (Necm s.29)</p>

    <p>Her ne ki dünyâdır, belâ-yı candır. Ve ehli dahi dünyada tefrika sahibi ve ahirette nedamet ve hüs­ran ehlindendir.</p>

    <p>R. Mahmud Sâmi (k.s.), Musâhabe C.1/105</p>

    

---

27 Temmuz Cumartesi

    <p class="StilbalkAriallksatr063cm">PEYGAMBER (S.A.V.)'İMİZİN YEMEK YEYİŞ TARZLARI</p>

    <p>Peygamberimiz (s.a.v.) zâhidâne bir hayat yaşadıkla­rından, bulduğunu yerler ve kalabalıkla yemek yemek­ten zevk duyarlardı. Yemeği yere diz çöküp, iki ayağı üzerine oturarak, besmele ile yerlerdi. Sıcak yemek ye­mezler ve sıcak yemekte bereket olmayacağını söylerler­di.</p>

    <p>"Sıcak yemekte bereket yoktur. Allah-ü Teâlâ bize ateş yedirmez. Öyleyse yemeği soğutun" buyurmuşlardı.</p>

    <p>Yemeği elleriyle ve üç parmak, nadiren dördüncüyü de yardımcı olarak kullanmak suretiyle ve dâima önle­rinden yerlerdi. İki parmakla yemekten hoşlanmazlardı. Yemek esnasında bazen bıçak kullandıkları olurdu.</p>

    <p>Yemekleri parmaları ile sıyırırlar ve: "Yemeğin sonu daha bereketlidir" derlerdi.</p>

    <p>Parmaklarını temizlemeden ellerini mendil ile silmezlerdi. Yemeğin sonunda nimetleri veren Cenab-i Hakk (c.c.)'a hamd ü şükr eder ve ellerini yıkarlardı.</p>

    <p>Su içerken üç kerede içmeyi i'tiyad edinmişlerdi. Her defasında besmele ile başlar ve hamdele ile bitirirlerdi.</p>

    <p>Cemaat içinde su veya süt içtiklerinde, kabı hemen sağındakine verir böylece devretmesini arzu ederdi. İçtikle­ri kaba üflemezler, nefes vermezlerdi. Kabı uzaklaştır­dıktan sonra nefes alır veya verirlerdi.</p>

    <p>Evin içinde bir cariyeden daha utangaç hareket eder­ler, yemek istemezler; ancak sofra kurulursa yerlerdi. Ye­dirilenden yer, içirilenden içerlerdi. Yiyecek ve içeceği bizzat kendilerinin aldığı da olurdu.</p>

    <p>(Peygamber (s.a.v.) Efendimizin Yüce Ahlâkı, s.11)</p>

    

---

28 Temmuz Pazar

    <p class="StilbalkAriallksatr063cm">NAMAZIN TERKEDİLMESİ HÜKMÜ</p>

    <p>Namazın farz olduğunu kabul etmekle be­raber, tembelliğinden dolayı terkeden kimse fâsıktır. Diğer mezheplerde olduğu gibi şer'i ceza uygulanarak veya kâfir olduğuna hükmedilerek öldürülmeyip, döğülür ve hapsolunur. İhmal edilip bırakdmayarak durumu araştırılır, gerektiğinde nasihatle veya sert davranılarak gereği yapılır. Sonuçta ya na­maz kılan biri olur, ya da hapiste ölür.</p>

    <p>Süyutî'nin, el-Câmiu's-Sağîr'inde, Kütûb-i Sitte sahiplerinden Buhâri ile Neseî'nin dışındakilerden rivayet ettiği Câbir hadisi şöyle­dir:</p>

    <p>"Kişi ile şirk ve küfür arasında namazı terk vardır."Yani namazın terki kişi ile küfür ara­sında birleşme vesilesi olduğu için, arada en­gel sadece namazdır, insan namazı terkederse, engel ortadan kalkar, demektir.</p>

    <p>Allah korusun, namazı inkâr ederek veya hafife alıp küçümseyerek bırakan, mürted (dinden çıkmış) işlemi görür. Nimet-i İslâm, s. 388</p>

    

---

29 Temmuz Pazartesi

    <p class="StilbalkAriallksatr063cm">İSMÂİL ALEYHİSSELÂM</p>

    <p>İsmail (a.s.); İbrahim (a.s.)'in, Hz. Hâcer'den do­ğan ilk ve büyük oğludur. İsmail (a.s.), boylu, bos­lu, ak saçlı, güzel ve nurlu yüzlü, kırmızımsı tenli, küçük başlı, büyük gözlü, uzun burunlu, kalın bo­yunlu, geniş omuzlu, uzun elli ve uzun ayaklı, çok güçlü ve kuvvetli idi.</p>

    <p>İsmail (a.s.), babası İbrahim (a.s.)'in vefatından sonra da, gerek Kabe ve gerek hacc amellerine âid hizmetleri yürütmek ve yönetmekte devam etti. İlk olarak Kabe'ye örtü örttü. Yüce Allah (c.c), İsmail (a.s.)'e Peygamberlik verdi. O'nu, Mekke'de ve Mekke çevresinde oturan (Ürhüm ve Amalika hal­kı ile Yemen kabilelerine, Me'rîb ve Hadramevt ta­raflarına, peygamber olarak gönderdi. Elli yıl onla­rı, İslamiyete davet etti. Davet ettiği kimselerden bazısı iman, bazısı inkâr etti. İman edenler, pek az idi.</p>

    <p>İsmail (a.s.), vazifesinde sabr ve sebat edenler­dendi. Kendilerine üstün meziyetler verilenlerden en hayırlı olanlardandı. Namazlarını kılmalarını, zekâtlarını vermelerini ev halkına ve kavmine em­rederdi. Kendisi Allah (c.c.) katında rızâ'ya ermişti. İsmail (a.s.): Mekke'nin sıcaklığından şikâyetlenince yüce Allah (c.c.): "Ben, sana Cennet'ten bir kapı (pencere) açacağım. Kıyamet gününe kadar orada sana serin serin yel esecektir"buyurdu. Pen­cere açılacağı bildirilen yer, kendisinin vefat ettiği zaman gömüldüğü Hicr idi.</p>

    <p>M. A. Köksal, Peygamberler Tarihi, s,234</p>

    

---

30 Temmuz Salı

    <p class="StilbalkAriallksatr063cm">KOMŞU HAKKI</p>

    <p>Süfyan-ı Sevrî'nin şöyle dediği anlatıldı:</p>

    <p class="c8">- Şu on şey cefadan sayılır:</p>

    <p>1-Kişinin sadece kendisi için dua etmesi, ana ba­basına dua etmemesi.</p>

    <p>2-Bir kimse, Kur'an okumayı bildiği hâlde günde yüz âyet okumaması.</p>

    <p>3-Bir kimse, camiye gittiği hâlde orada iri rek'at namaz kılmadan çıkması.</p>

    <p>4-Bir kimse kabristandan geçtiği hâlde onlara selâm vermemesi.</p>

    <p>5-Bir kimse, cuma günü şehre girdiği halde cuma namazını kılmadan çıkıp gitmesi.</p>

    <p>6-Bir âlim, semtlerine kadar geldiği hâlde ondan ilim namına bir şey öğrenmemesi.</p>

    <p>7-İki kişinin birbirleri ile arkadaş olup birbirleri­nin adlarını sormadan ayrılmaları.</p>

    <p>8-Bir kimse, diğer bir kimseyi bir ziyafete çağırdı­ğı hâlde onun ziyafete gitmemesi.</p>

    <p>9-Bir gencin ömrünü boşa geçirmesi, boş zamanı olduğu hâlde ilme çalışmaması.</p>

    <p>10-Kendisi tok, komşusu aç olduğu hâlde yiyecek bir şey vermemesidir.</p>

    <p class="c8">Şu dört şey komşuluğun güzelliğini tamamlar:</p>

    <p>1-Kendisinde bir şeyler varsa ondan komşusuna da vermesi.</p>

    <p>2-Komşusunda olana gözünü dikmemesi.</p>

    <p>3-Komşusuna eziyet etmemesi.</p>

    <p>4-Komşudan gelen eziyete sabretmesidir.</p>

    <p>Tenbihü'l Gâfilîn</p>

    

---

31 Temmuz Çarşamba

    <p class="StilbalkAriallksatr063cm">İMAM-I AZÂM EBÛ HANÎFE (R.A.)'DE ALLAH KORKUSU</p>

    <p>Yezîd b. el Leys anlatıyor: Ki Yezid bu ümmetin hayırlılarındandı. Bir gün mescidde yatsı namazını kılarken mescidin imamı Zilzâl Sûresini okuyordu. Ebû Hanîfe (r.a.)'de namaz kıldıran kişinin arkasındaydı. Namaz bittiğinde Ebû Hanîfe (r.a.)'ye baktım. Oturmuş, tefekkür halindeydi. O (r.a.)'nu meşgul etmemek için kalktım, kandili söndürme­den çıktım. Kandilin içinde yağı az kalmıştı. Sabah namazı için mescide geldiğimde Ebû Hanîfe (r.a.)'yi ayakta, eliyle sakalını tutmuş, şöyle dua ederken gördüm: Ey zerre kadar hayra mükâfat, şerre de ceza terettüp ettiren Allah! Numan kulu­nu Cehennem azabından ve ona yaklaştıran şeylerden koru. Numan kulunu geniş rahmetine icmal eyle." İleri vardım. Kandil hâlâ yanmaktaydı, beni . gördü. Ayaktaydı. Dedi ki:</p>

    <p>- Kandili mi alacaksın?</p>

    <p>Ben: "Hayır. Sabah namazı için ezan okudum, dedim.    </p>

    <p>İmam: "Gördüğünü gizle, kimseye söyleme, de­di. Sabah namazının sünnetini kıldı, oturdu. Daha sonrada bizimle beraber sabah namazının farzını yatsı namazı için aldığı abdestiyle kıldı.</p>

    <p>***</p>

    <p>Bir gün sabah namazında imam, İbrahim Sûresinin 42. âyetini okumuştu. Ebû Hanife (r.a.) bu esnada yamndakilerin farkedeceği bir şekilde titremişti.</p>

    <p>Menakıb-ı İmam-ı Azam ve Fıkh-ı Ekber Şerhi</p>

    

---

1 Ağustos Perşembe

    <p class="StilbalkAriallksatr063cm">SEMUD KAVMİNİN HELÂK OLUŞU</p>

    <p>Semud kavmi, Salih (a.s.)'le alay ederek, azaba ne zaman uğrayacaklarını sordular.</p>

    <p>Salih (a.s.) "Azab alâmeti: Birinci günde, yüzle­riniz sararmış olarak sabaha çıkacaksınız. İkinci günde yüzleriniz kızarmış olarak sabaha çıkacak­sınız. Üçüncü günde,yüzleriniz kararmış olarak sabaha çıkacaksınız!" dedi. Gerçekten de ilk günde sabaha çıktıkları zaman küçük, büyük, erkek, ka­dın, hepsinin yüzleri sanki, haluk kokusu sürün­müş gibi sapsarı kesilmişti. Bunun üzerine Semud kavmi helak olacaklarını ve Salih (a.s.)'in doğru söylemiş olduğunu anladılar. İkinci gün yüzleri kızarmış olarak sabaha çıktılar. Üçüncü gün yüzle­ri kara boya sürünmüş gibi kararmış olarak saba­ha çıktılar.</p>

    <p>Dördüncü gün, pazar günü sabaha çıktıkları za­man, kendilerine azabdan, cezadan neler geleceği­ni gelecek azabın, hangi yandan, üzerlerinden gökten mi? yoksa ayaklarının altından, yerden mi? geleceğini bilmiyorlar; kâh başlarını kaldırıp se­maya bakıyorlar, kâh gözlerini yere dikiyorlardı.</p>

    <p>Sabaha girdikleri sırada, güneş doğarken, gök­ten, onlara göklerin bütün gürlemelerini, yer yü­zünün bütün çığlıklarını içinde taşıyan öyle bağırışla bağırıldı ki, bir anda göğüslerindeki kalbleri parçalandı. Canları bedenlerinden uçtu. Solukla­rı, kımıldamaları kesiliverdi. Altlarından da son derece şiddetli bir sarsıntı ile sarsıldılar. Allah (c.c.)'ın hareminin bu azabdan koruduğu bir tek kimseden başka, doğu, batı arasında onlardan, helak olmadık bir kimse kalmadı. Kurtulan o tek kişi ise Ebû Rigal idi.</p>

    <p>Peygamberler Tarihi, S. 129, M. A. Köksal</p>

    

---

2 Ağustos Cuma

    <p class="StilbalkAriallksatr063cm">ANA-BABAYA İTAAT</p>

    <p>- Üç âyet, üç şeyle eş olarak indi. Bir işini yapıp di­ğer işini yapmayandan yaptığı diğer iş kabul edilmez.</p>

    <p>Birincisi: Namaz ve zekâttır. Allahu Teâlâ şöyle buyurdu: (Bakara Sûresi, âyet: 43)</p>

    <p>Durum böyle olunca bir kimse namazın, kılar zekâtını vermezse onun namazı makbul olmaz.</p>

    <p>İkincisi: Allah (c.c)'a ve Resulüne itaattir. Allahu Teâlâ şöyle buyurdu:</p>

    <p><b>-</b> <b>"Allah'a ve Resulüne itaat ediniz..."</b> (Enfâl Sûresi, âyet: 46)</p>

    <p>Bu durumda bir kimse Allah'a itaat eder; Resulüne itaat etmezse onun Allah'a itaati makbul olmaz.</p>

    <p>Üçüncüsü: Allah'a şükür, ana babaya teşekkürdür. Bu mânâda Allahu Teâlâ, şöyle buyurdu:</p>

    <p><b>- "...Bana şükret; ana babana teşekkür et."</b> ("Lokman Sûresi, âyet: 14)</p>

    <p>Durum anlatıldığı gibi olunca, Allah (c.c.)'a şükredip ana babasına teşekkür etmeyenin Allah (c.c.)'a şükrü kabul edilmez.</p>

    <p>Bu mânâda şu hadîs-i şerif önemlidir:</p>

    <p>- "Ana baba, kendilerine isyan eden çocuklarına."</p>

    <p>- "Lanet olsun" dedikleri zaman o çocuğun kökü kurur. Ana babasının gönlünü hoş edip rızalarını alan kimse, Hâlıkının rızâsını kazanmış olur. bir kimse, Ana babasını darıltan kimse, Hâlıkını darıltmış olur. Bir kimse, ana babasının sağlığına kavuşur da onlara iyilikte bulunmazsa cehenneme girer."</p>

    <p>Allah (c.c.) öylesini uzak eylesin.</p>

    <p>Tenbihü'l Gafilîn</p>

    

---

3 Ağustos Cumartesi

    <p class="StilbalkAriallksatr063cm">İMAM-I AZAM EBÛ HANÎFE (R.A.)'NİN SÖZLERİ</p>

    <p>İmam-ı Azam Ebû Hanîfe (r.a.) şöyle buyururlardı:</p>

    <p>"İlim adına konuşan ve fetva veren kimse, verdiği fet­vadan dolayı kendini sorumlu tutulmayacağını kabul ederse, bu işin önemini takdir etmemiş demektir."</p>

    <p>"Zamanından önce riyaset arzu eden kimse zelîl ola­rak yaşar."</p>

    <p>"Fıkıh ehlinin ve fıkhın değerini bilmeyen kimsenin meclisinde oturmak insana ağır gelir."</p>

    <p>"Alimler eğer dünyada ve âhirette evliya-i kirâm'dan sayılmazlarsa, Allah (c.c.)'ın velî kullarının olmaması la­zım gelir."</p>

    <p>Ebû Hanîfe (r.a.) bir gün sabah namazını müteakip birçok meselelere ait fetvalar vermişti. Çünkü bunlar o anda sorulmuştu. Bu sırada arada bulunan birisi, İmam'a:</p>

    <p>- Bu vakitte hayır konuşmak ve Mevlâyı zikretmek lâzım değil midir? demiştir.</p>

    <p>Ebû Hanife (r.a.) adama:</p>

    <p>- Şu helâldir, şu haramdır diye ilâhî hükümleri açık­lamaktan daha hayırlı kelâm olur mu? Allah-ü Teâlâ'yı tenzih yollarını gösterip, haramdan kaçınma yollarını takrir ediyoruz. Dağarcığından azığı olmayan yolcu, yol­da mahvolmağa mahkûmdur. Bunun gibi ilimden uzak kalan ibâdet enli de ibâdetinin semeresini göremez de­mişlerdir.</p>

    <p>Ashabına şöyle derdi:</p>

    <p>"Bu ilmi öğrenmekte kastınız hayır ise Allah (c.c.) sizi başarılı kılar, yoksa muvaffak olamazsınız.</p>

    <p>Meşhur sözlerindendi.</p>

    <p>Zannı ile konuşanlara -bana göre böyledir diyenlere- şaşarım. Hem de zanlarıyla amel etmekteler. Halbuki Al­lah-ü Teâlâ, Peygamberine (s.a.v.):</p>

    <p>"Hakkında bilgi sahibi olmadığın bir şeyin ardınca gitme." buyurmuştur.</p>

    <p>Menakıb-ı İmam-ı Azâm ve Fıkht Ekber Şerhi</p>

    

---

4 Ağustos Pazar

    <p class="StilbalkAriallksatr063cm">DIRAR MESCİDİ</p>

    <p>Küba münafıkları tarafından Dırar Mescidi Küba'da Mescid-i mübârekenin yanında küfür ve nifak maksadıyla yapılmış bir bina idi.</p>

    <p>Resûlullah (s.a.v.) Tebük seferine hareket edip Medine'ye bir saat mesafede Ziyevân köyüne gel­diğinde bunlar bir hey'et ile huzûr-ı saâdet-i Nebeviye gelerek: "Ya Resûlallah! Hastalar için ye Küba mescidine gelemiyen ashâb-ı hacet için husûsiyle yağmurlu gecelerde namaz kılmak için bir mescid bina ettik. Teşrif buyursanız da namaz kıldırsanız, hayır ve bereketle dua buyursanız" di­ye rica etmişlerdir.</p>

    <p>Resûlullah (s.a.v.) Efendimiz Hazretleri de se­ferden avdet buyurduğunda arzularını is'af edece­ğini va'd eylemişti.</p>

    <p>Tebük seferinden dönüşünde münafıklar yine geldiler. Tekrar da'vet edip va'd-i Nebeviyi hatır­lattılar. Resûlullah (s.a.v.) Efendimiz gitmeğe ha­zırlanır iken Tevbe Sûresi: 107. âyeti kerîme nazil oldu.</p>

    <p>Bu âyet-i celîlenin şeref-i nüzulü üzerine Resûlullah (s.a.v.) Efendimiz, Mâlik İbn-i Duhşum ile Ma'n İbn-i Adiyy'i çağırdı ve: "Haydi hiç dur­madan gidiniz. Şu zalim cemaatin mescidlerini yı­kınız, yakınız"diye emir buyurdu.</p>

    <p>Bu iki İslâm bahadırı müsâreatla mescidin bu­lunduğu Benî Salim İbn-i Avf yurduna vardılar. Ve bu mehabetli emri hiç tereddüt etmeden îfa edip yaktılar, yıktılar.</p>

    <p>(R. Mahmud Sâmî (k.s.), Tebük Seferi, S. 55)</p>

    

---

5 Ağustos Pazartesi

    <p class="StilbalkAriallksatr063cm">PEYGAMBER (S.A.V.)'İN ÂDET VE MEŞGÂLELERİ</p>

    <p>İmam-ı Tirmizî: "Şemaîl"inde Hz. Ali (r.a.)'den naklen Peygamberimiz (s.a.v.)'in vaktini üç işe tahsis ettiklerini kaydeder. Bu vakitlerin bir kısmı ibadetlere, bir kısmı âmme (halkın) işlerine, bir kısmı da şahsî meşgalelere tahsis edilmişti.</p>

    <p>Hz. Resûlullah (s.a.v.) gecenin yarısı, yahut üçte ikisi geçtikten sonra kalkarlar, yastıklarına yakın bulundurdukları misvakla dişlerini ovarlar, sonra abdest alıp teheccüd namazı kılar ve bir müddet böyle ibâdetle meşgul olurlardı. Daha sonra da sa­bah namazı için mescide çıkarlardı.</p>

    <p>Resûl-i Ekrem (s.a.v.) her namaz için abdest ta­zelemeğe gayret ederlerdi. Ancak bazen bir abdestle birkaç namaz kıldıkları da olurdu. Mesela Mekke'nin fethi esnasında bir abdestle bir kaç na­maza iştirak etmişlerdir.</p>

    <p>Hz. Peygamber (s.a.v.) sünnet ve nafile namaz­larını umumiyetle evlerinde kılarlar, farz namazla­rını da mescidde ve Kur'an'ın uzunca sûrelerini okuyarak kılarlardı.</p>

    <p>İstirahate yattıklarında dâima sağ yanları üze­rinde yatarlar, sağ ellerini sağ yanaklarının altına koyarlardı. Yolculuk esnasında da sağ kolları üze­rinde yatarlardı.</p>

    <p>Hz. Peygamberimiz (s.a.v.)'in Yüce Ahlâkı, S.19.</p>

    

---

6 Ağustos Salı

    <p class="StilbalkAriallksatr063cm">EVLADIN BABA ÜZERİNDEKİ HAKLARI</p>

    <p>Hz. Ömer (r.a.)'den şöyle anlatılır:</p>

    <p>- Ona biri geldi. Oğlundan şikâyet etti. Şöyle dedi:</p>

    <p>- Bu benim oğlumdur, bana karşı geliyor.</p>

    <p>Hz. Ömer (r.a.) o kişinin oğluna çıkıştı ve şöyle dedi:</p>

    <p>- Babana karşı gelirken Allah'tan korkmuyor musun? Babanın sende şu kadar hakkı vardır.</p>

    <p>O çocuk şöyle dedi:</p>

    <p>- Ama çocuğun da babada hakkı var!</p>

    <p>Buna karşılık Hz. Ömer (r.a.) şöyle dedi:</p>

    <p>- Evet, çocuğun da babada hakkı var. Şöyle ki: Anasını seçip almalı; kötü, düşük bir kadın olma­malı ki, sonradan çocuğa bir ar gelmesin.</p>

    <p>Sonra çocuğa güzel bir isim bulup koymalı ve ona Kur'an okumayı öğretmeli. Bunu dinleyen ço­cuk, yemin ederek şöyle dedi:</p>

    <p>- Vallahi, bu benim anamı seçmedi, anam Sindli bir kadınmış; onu dörtyüz dirheme satın al­mış.</p>

    <p>Adımı da güzel bir isim koymamış. "Erkek Ya­rasa" demeye gelen bir isim koymuştur. Allah'ın âyetlerinden bir âyet bile bana belletmedi. Bunları dinleyen Hz. Ömer (r.a.), o babaya döndü ve şöyle dedi:</p>

    <p>-Çocuğun sana karşı geldiğini söylüyorsun; ancak sen daha önce onun hakkını vermemişsin. Yanımdan çık git!..</p>

    <p>Tenbihü'l Gâfilîn</p>

    

---

7 Ağustos Çarşamba

    <p class="StilbalkAriallksatr063cm">ÂHİRET HAYATI</p>

    <p>Câbir bin Abdullah (r.a.)'dan rivayet olunduğuna gö­re şöyle söylemiştir.</p>

    <p>Bir gün Resûlullah (s.a.v.) ile bir mecliste bulundum. Beyaz yüzlü, güzel saçlı, güzel ve beyaz elbiseli bir adam gelip:</p>

    <p>-Es'selâmü aleyke ya Resûlullah! dedi. Resûlullah:</p>

    <p>-Ve aleyke's-selâm! diye icabet etti. Adam:</p>

    <p>-Ya Resûlallah ahiret nedir?</p>

    <p>-Ebedî hayattır. Bir fırka cennette, bir fırka cehen­nemdedir.</p>

    <p>-Ya Resûlallah, cennet nedir?</p>

    <p>-Dünyayı taliplerine besletmektir. Bu şekilde kaza­nılan cennetin ni'metleri ebedidir.</p>

    <p>-Ya Resûlallah cehennem nedir?</p>

    <p>-Âhireti taliplerine bezletmektir. Bu şekilde kazanı­lan cehennemin ehli ondan ebeden ayrılmazlar.</p>

    <p>-Bu ümmetin hayırlısı kimdir?</p>

    <p>-Ömrünü Allah (c.c.)'a ibadete vakfedendir.</p>

    <p>-Bu durumda o kimse nasıl olur?</p>

    <p>-Bir kafilenin kazananı isteyen kimse gibi olur.</p>

    <p>-Dünyâda karar ne kadardır?</p>

    <p>-Kafileden geri kalan kimsenin kaldığı kadardır.</p>

    <p>-Dünya ve ahiret arasında ne kadar mesafe vardır?</p>

    <p>-Sâde bir göz yumacak kadar.</p>

    <p>Bu muhavereden sonra adam gitti, görünmedi. Resûlullah (s.a.v.):</p>

    <p>- Bu gelen Cibril idi, size dünyaya kıymet vermeme­niz, ve ahireti arzulamanız için geldi.</p>

    <p>Yunus ve Hud Sureleri Tefsiri, S.134</p>

    

---

8 Ağustos Perşembe

    <p class="StilbalkAriallksatr063cm">AZÂLARIMIZIN GÖREVİ</p>

    <p>"Eğlenceye almakta oldukları şey, azâb on­ları çepçevre kuşatacaktır."</p>

    <p>Allah Teâlâ yarattığı insanın her azasını, ne için yaratmışsa o yolda isti'mal olunmasını irâde etmektedir. Kalbin mâ-hulikaleh'i yani ne için yaratıldığı sual edilirse, onun yaradı­lış sebebi ma'rifet ve tevhidle meşgul olmak, istihza ve benzeri mezmum fiilleri terk etmekti.</p>

    <p>Kim, her bir azayı mâ-hulikaleh'ine isti'mal etmek hususunda ahd-i ilâhiye vefa göstermezse Cenâb-ı Hakk'ın gazabına maruz kalır.</p>

    <p>Bazı vakitlerde, Ebû Cehil, Resûlullah (s.a.v.) Efendimizin arkasından yürür, ağzını burnunu oynatarak istihza ederdi, Resûlullah (s.a.v.) Efendimiz bu hale muttali oldukda:</p>

    <p>- Yapmakta olduğun gibi ol! buyurdular, me'lun kâfir ölünceye kadar aynı hal içinde kaldı.</p>

    <p>Utbe bin Ebî Muayt -lâ'netullah- da Efendi­mizin yüzüne tükürük attı. Attığı tükürük<br />
    dönüp kendi yüzüne geldi, beras (Abrajlık yahud abraşlık denilen hastalık) illetine tutuldu.</p>

    <p>Yunus ve Hud Sureleri Tefsiri, S.134</p>

    

---

9 Ağustos Cuma

    <p class="StilbalkAriallksatr063cm">OSMANLI'DA EV HAYATI</p>

    <p>Osmanlı evi ahşâb, bâzan kâgir, bâzan ikisinin karışımıdır. Bahçesi vardır. Evin dış kapısı müsta­kil ve bir aileye mahsustur. Apartman sistemi yok­tur. Kira da azdır. Ev, umumiyetle oturanın malı­dır. Eşya az ve basittir. Büyük evlerde, konaklarda harem ve selâmlık kısımları vardır. Selâmlıkda, evin erkeği misafirlerini kabul eder. Basit evlerde bu iş ilk katta olur ve ikinci katta yatılır. Osmanlı evi çok temizdir. Ayakkabı girerken çıkartılır. Bah­çesinde muhakkak bir yeşillik bulunur.</p>

    <p>Sokaklar temizdir. Herkes kapısının önüne isabet eden kısmın temizliğinden mes'uldür. Şehir­ler kaldırımlıdır ve kaldırımlara devamlı bakılır. Londra ve Paris'e kaldırım, İstanbul ve diğer Os­manlı şehirlerinden asırlarca sonra yapılmıştır. Meskenler umumiyetle ahşâbdır. Askerî, dinî, umûmî binalar kagir (taştan) yapılır. XIX. asra ka­dar Osmanlı şehrinde hayat şartları Avrupa şehir­lerine nisbetle daha rahat, dana ucuz, daha iyi, da­ha müreffehtir. XVIII. asırdan önce ise mukayese edilmez şekilde üstündür. Pahalılık, hele kıtlık nâdirdir.</p>

    <p>Avrupa toplumunda derd olan piç çocuk, kimsesiz çocuk diye bir dert meçhuldür. Zira zina yoktur. Anası babası ölmüş çocuk olabilir. Hemen en yakın akrabasına sığınır. Bu yüzden yetimhane diye bir şey bilinmez.</p>

    <p>(Osmanlı Devleti Tarihi, Y.Öztuna, Sh.: 222)</p>

    <p>***</p>

    <p>"İnsanlar arasında, Allah'ın rızâsını kazanmak için canını verenler vardır. Allah kullarına karşı şefkatlidir."            (Bakara Sûresi: 209)</p>

    

---

10 Ağustos Cumartesi

    <p class="StilbalkAriallksatr063cm">CENNET</p>

    <p>Ebu Hureyre (r.a.)'den rivayet olunduğuna gö­re; şöyle demiştir:</p>

    <p>"Biz bir gün: Ya Resûlullah! Cennet hangi şeyden yaratıldı? diye sorduk. Resûlullah (s.a.v.):</p>

    <p>- Sudan, diye buyurdular.</p>

    <p>- Cennetten bize bahsedecek misiniz? dedik, buyurdular ki:</p>

    <p>- Bir tuğlası gümüşten, bir tuğlası altından, sıvasıda miskdendir, toprağı zağferantaşı inci ve yakutdur. Oraya giren namütenahi ni'mete nail olur, ebedi kalır, ölmez, libâsı eskimez, gençliği fena bulmaz. Ehl-i cennetin her geçen gün güzellikleri artar, dünyada ise ihtiyarlıkları artar. Onun için ibâdet ve tâata riâyet ve ihtimam lâzımdır. Çünkü bunlar cennete girmenin tohumları ve cennetin ec­ridir."</p>

    <p>İbrahim bin Ethem'den hikâye olunduğuna göre bir gün hamama girmek istemiş, sahibi ücretsiz sokmamıştı. İbrahim ağladı ve:</p>

    <p>- Şeytan evine ücretsiz sokmuyorlar, enbiyalar ve sıddikler evine nasıl olur da ücretsiz sokarlar? dedi.</p>

    <p>Hazreti Yusuf Aleyhisselam, Mahmud Sâmi (k.s.)</p>

    

---

11 Ağustos Pazar

    <p class="StilbalkAriallksatr063cm">CENAZE NAMAZI</p>

    <p>Ölen bir müslümanın üzerine namaz kılmak, sağ müslümanlara farz-ı kifâyedir.</p>

    <p>Bu namazı müslümanlardan bazıları kılarlarsa, başkaları bu borçtan kurtulmuş olurlar.</p>

    <p>Cenaze namazı, ölü için duadır, sevabı çoktur. Cenaze namazı ayakta ve mekruh olmayan vakit­lerde kılınır.</p>

    <p>Cenaze namazında cemaat da şart değildir. Ölü­nün yanında bir kişi varsa, ölüyü yıkamak, kefen­lemek ve namazını kılmak o adama farz-ı âyın olur.</p>

    <p>Ölü yıkanmaksızın kılınmış olan namazı yeni­den kılmak lazım gelir.</p>

    <p>Yıkanmadan gömülen ölünün -çürüyüp dağıla­cak kadar zaman geçmemişse- namazı, mezarı üzerinde kılınır. Ölü gömüldükten sonra mezarı açılmaz. Cenaze namazının, diğer namazlarda olan temizlenmek, edeb yerlerini örtmek, kıbleye dönmek, niyet etmekten başkaca 6 şartı daha var­dır. 1. Ölen Müslüman yıkanmış, 2. Edeb yerleri örtülmüş, 3. Bedenin tamamı veya çoğu veyahut hiç değilse, başıyla beraber yarısı mevcut bulun­muş olmak, 4. Ölü, cemaatin önlerinde bulunmak, 5. Cenaze omuzda, elde hayvan üzerinde olmayıp yere konulmuş olmak, 6. Cenaze namazını kıldı­ran kimse, sağlam olduğu halde bir şeye binmiş veya oturmuş olmamak.</p>

    <p>İslâm İlmihali, S. 146, M. Asım Köksal</p>

    

---

12 Ağustos Pazartesi

    <p class="StilbalkAriallksatr063cm">RÂVÎDE ARANAN ŞARTLAR</p>

    <p>Kavilerde vücudu aranılan başlıca şartlar, dört­tür. Bunlardan biri bulunmayınca rivayeti makbul olmaz. Şöyle ki:</p>

    <p>1. Râvîde akıl şarttır. Binaenaleyh mecnunların, matûhların gayri mümeyyiz çocukların rivayetleri muteber değildir.</p>

    <p>2. Râvîde İslâmiyet şarttır. Çünkü gayri müslimlerin İslam dinine müteallik bir husus hakkın­da taassubdan azade bir hâlde ilgili bulunmaları, müsteb'addir.</p>

    <p>3. Râvîde adalet şarttır. Yani: râvî, diyanet ve siyretce müstakim olup kebair denilen büyük gü­nahlardan kaçınmalıdır. Sagayir denilen küçük günahlara musir olmamalıdır. Nefsin hissetine delâlet eden adî hallerden de uzak bulunmalıdır.</p>

    <p>4. Râvîde zabıt şarttır ki, bu, hakk ile işitmek, mânâyı anlamak, lafzı hıfz etmek, hıfz üzerine murakabede bulunmak ile hâsıl olur. Mesela:Râvî, rivayet ettiği şeye dair hiçbir şeyi kaçırmayıp onu layıkile işitmiş, görmüş olmalıdır.</p>

    <p><b>Kezalik</b>: Rivayet ettiği şeyin mânâsını layıkile anlamalı ve onu kudreti nisbetinde ezberlemeye çalışmalıdır ve onu başkasına rivayet edeceği za­mana kadar güzelce hafızasında tutmuş bulunma­lıdır.</p>

    <p>Hukuku İslâmiyye Kamusu, S.136, Ö. Nasuhi Bilmen</p>

    

---

13 Ağustos Salı

    <p class="StilbalkAriallksatr063cm">KADER VE KAZA</p>

    <p>Müslümanlığın inanmaya ait temellerinden al­tıncısı kadere inanmaktır.</p>

    <p>Allahü Teâlâ; bütün olacak şeylerin olmadan önce, ne zaman olacağını, nerede olacağını, nasıl olacağını en ince taraflarına varıncaya kadar ezel­de (Allah'tan başka hiçbir varlık yokken) bilip on­ları, olacaktan şekillere göre belli etmiş, ölçmüş, biçmiştir ki buna kader denir.</p>

    <p>Bütün olacak şeylerin zamanı gelince -Allah (c.c.)'ın bildiği, belli ettiği, ölçüp biçtiği gibi- olma­sına da kaza denir.</p>

    <p>Kader, Allah (c.c.)'ın biliciliği, kazada yaratıcılı­ğı ile ilgilidir.</p>

    <p>Ezelden ebede, en önceden en sona kadar ola­cak olan hayır ve şer, iyi ve kötü, görünür, görün­mez... her şey Allahü Teâlâ'ya malûmdur. Hiçbir şey O (c.c.)'nun bilgisi dışında değildir. Hiçbir şey O (c.c.)'nun tayin ve takdirine aykırı olamaz.</p>

    <p>İnsanlar hayır veya şer işlerden hangisini yap­mak isterlerse, Allah (c.c.) o işi yaratır. İşin hayır veya şer sonuçlan kula, yaratıcılıkda Allah (c.c.)'a aittir. Yaratan Allah (c.c.), kazanan, kendi isteğiyle seçip alanda insandır. Allah (c.c.), insanların kötü iş işlemelerinden hoşnut olmaz.</p>

    <p>İslam İlmihali, M. Asım Köksal</p>

    

---

14 Ağustos Çarşamba

    <p class="StilbalkAriallksatr063cm">İBNİ BAYTAR</p>

    <p>Malaga'da (Endülüs) oturan İbni Baytar ailesine mensup olan İbni Baytar'ın asıl adı Ebû Muhammed Ab­dullah bin Ahmed Ziyaeddin İbn'ül Baytar el-Mâlikî'dir. 1190 tarihinde Malaga'da dünyaya geldi. Botanist Ebûl Abbas'tan dersler aldı. İşbiliyye (Sevilla) civarında hocasıyla birlikte incelemelerde bulundu. Birçok bitki çeşitle­ri topladı.</p>

    <p>Ortaçağın en büyük botanisti ve eczacısı olan İbni Baytar, eserlerinde 1400 kadar bitkiyi tek tek inceledi. Bunlardan hangi ilaçlar yapılabileceğini tetkik etti. Bu ilaçların kimyevî yapılarını ve hastalıkları önlemedeki tesir derecelerini bir bir anlattı.</p>

    <p>İbni Baytar'ın bir liste hâlinde sunduğu bitki ve ilaçla­rın 300 tanesi tamamen kendi keşfiydi. O zamana kadar bilinmiyorlardı. İbni Baytar bütün bunları uzun seyahat­leri sonucunda keşfetmiş, tedavide nasıl kullanılacağını anlatırken, bizzat kendi deneylerini de eklemiştir.</p>

    <p>İbni Baytar eserlerinde sadece bitkilerden yapılan ilaç­ları değil, hayvan ve minarellerden yapılan ilaçları da anlatır. Bunları, o zamana kadar yaşamış olan 150 botanistin anlattıktan ilaçlarla mukayese eder.</p>

    <p>Batılı bilginler İbni Baytar'ın eserlerinden, yüzyıllarca, kaynak kitaplar olarak faydalandılar, üniversitelerinde okuttular.</p>

    <p>Hayatı boyunca üst üste yaptığı deneyler ve dikkatli bir ilmî çalışma sonucunda edinilen bilgilerin mahsulü olan bu ilaçları ilim dünyasına sunan İbni Baytar, hak­kıyla, "Ortaçağın en büyük botanisti" ünvanını aldı.</p>

    <p>Müslüman İlim Öncüleri Ansiklopedisi, S.139</p>

    

---

15 Ağustos Perşembe

    <p class="StilbalkAriallksatr063cm">OSMANLILAR'DA SAYGI VE SEVGİ</p>

    <p>Osmanlı İmparatorluğu'nda büyüklük unsuru üç'tür: yaş, makam ve servet genç yaşlıya, ast üst makamdakine, yoksul zengine saygı gösterir ve gene bu sır bozulmaksızın şefkat görür. "Türk top­lumunda baştan çıkmış, yüz kızartıcı işler yapan çocuk, nâdirdir. Ana ve baba saygısı çok büyük­tür. Aile büyüklerinin sözleri dinlenir." "Erkekler­de de, kadınlarda da evlâd sevgisi çok barizdir." "İhtiyarlık, Türkiye'de olduğu gibi hiç bir yerde hürmete mazhar değildir. Çocuklarını daha fazla şefkat ve alâka içinde yaşatan bir memleket de bilmiyorum. Sokaklarda çocuğunu omuzuna, kuca­ğına alarak yürüyen, onu fazla yürütmekten, yor­maktan sakınan çok baba görülür. Ama büyüyen çocuk, babasına büyük saygı gösterir. Emretmedikçe oturamaz. Yalnız "baba" değil, babasının unvanı neyse "efendi baba", "ağa baba", "bey ba­ba", "paşa baba" diye hitâb eder. Küçük kardeş, büyüğüne saygı gösterir. Büyük kardeş asla ismiy­le çağnlamaz, "abla" ve "ağabey" denir ki bizim di­limizde bu kelimeler meçhuldür. Baba oğlunu, sadrâzam olsa bile, yalın ismiyle çağırır. Baba ölünce ailede otorite büyük oğula geçer."</p>

    <p>Osmanlı için sadâkat bir görevdir. Fakat vefa in­sanlığın en belirgin duygusudur. Sadakatsiz olan hâindir. Fakat vefasız olan, insan bile değildir. "Türkler vaadlerine ve yeminlerine mutlak sadâkat gösterirler."</p>

    <p>(Osmanlı Devleti Tarihi, Y. Öztuna C.2, Sh.: 210)</p>

    

---

16 Ağustos Cuma

    <p class="StilbalkAriallksatr063cm">FİL VAK'ASI</p>

    <p>Bildin mi ya Ekreme'r-Rasul! Rabbin ashâb-ı file ne yaptı? Rabbin Teâlâ onların hilelerini zayi kıl­madı mı? Rabbin Teâlâ ashab-ı fil üzerine fevc fevc kuşları gönderdi ki, o kuşların her biri onlara ça­murdan yapılmış ateşte pişmiş gibi sert çakıllar atarlardı. Kuşların taşları alması üzerine, Rabbin Teala onları yenmiş ekin çöpü gibi kıldı.</p>

    <p>Ashabı fil'i helak için Allah Teâlâ Hazretleri bir takım kuşları fevc fevc müteferrik surette asker tabur, bölük ve takımları gibi Ebrehe'nin üzerine gönderdi. Her kuşun ağzında ve iki ayağında da birer tane olmak üzere her kuşta üç tane ateşte piş­miş kiremit gibi sert kurşun taş vardı. Her taşın üzerinde kime isabet edeceği yazılı idi.</p>

    <p>Bu taşları kuşlar kâfirlerin üzerine attılar Her taş bir kâfire dokunur deler, öbür tarafından kur­şun gibi çıkar, derhal onu öldürürdü. Taşların mercimekten büyük nohuttan küçük olduğu tef­sirde rivayet edilmiştir. Taşlar, helak ettikleri kim­seleri ekinin sapı gibi veya kapçığı gibi içi yenmiş boş çöp gibi yapmıştır.</p>

    <p>Bu fil vak'asını müşrikler de aynen görmüş ol­duğundan bu süre-i celile nazil olduğunda müş­riklerden inkâr eden bir ferd bile olmamıştır.</p>

    <p>Musâhabe, Mahmud Sâmî (k.s.)</p>

    

---

17 Ağustos Cumartesi

    <p class="StilbalkAriallksatr063cm">MUSÂFAHÂ KİNİ GİDERİR</p>

    <p>Peygamber (s.a.v.) Efendimiz şöyle buyur­muşlardır:</p>

    <p>"Musâfâha ediniz ki, o kalplerinizden kini giderir."</p>

    <p>Bazı hadislere ve nakillere nazaran, din kardeşiyle musafaha ve elini bu suretle tahrik edenlerin günahları dökülür. Musâfâha sev­giyi artırır.</p>

    <p>Musâfâha ederken yüz yüze gelmeli, avucu avucun içine almalı, çünkü baş parmakta sev­gi damarları vardır. Kim bir müslümanla musafaha ederken salavat-i şerife getirirse günahlarından bir şey kalmaz.</p>

    <p>İbn Esir diyor ki: Sadece parmakları tut­mak rafîzilere mahsustur. İslamda ilk musafaha içlerinde Ebu Musa el Eş'ari'nin de bulunduğu Eşari kafilesinin Medine-i Münevvere'ye ayak basmasıyla başlamıştır. O kafile Medine'ye yaklaştıkları zaman recezini söylemişlerdi ki, mânâsı: "Yarın dostlarla Muhammed (s.a.v.)'e ve O (s.a.v.)'nun ashabı­na kavuşacağız."demişlerdir.</p>

    <p>Musâhabe, M. Sâmi Efendi (k.s.)</p>

    

---

18 Ağustos Pazar

    <p class="StilbalkAriallksatr063cm">TEYEMMÜM</p>

    <p>Abdest almağa veya gusletmeğe yeter derecede su bulunmadığı veya bulunup da kullanmağa güç yetmediği veyahut suyu kullanmak zararlı olduğu zamanlarda niyyet edilerek yeryüzünün temiz cin­siyle yüzü ve kolları meshetmek suretiyle teyem­müm edilip abdestsizlik veya cünüplük giderilir ki bu, yalnız Muhammed (s.a.v.) ümmetine mah­sus ilahî bir müsadedir.</p>

    <p>Teyemmüm de. abdest ve gusül gibi Kur'ân'la, sünnetle sabittir. İcabında abdest ve gusül yerini tutar. Abdestin farz ve vâcib olduğu yerlerde te­yemmüm de farz ve vâcib olur. Teyemmüm, kasit demektir. Bunun için, niyetsiz teyemmüm olmaz.</p>

    <p>İslamda maddî ve manevî temizliğin ehemmi­yeti büyüktür.</p>

    <p>Müslümanlar iç ve dış temizliğini elden bırak­mazlar.</p>

    <p>Kalbi pis olanlar, ne yapsalar temizlenemezler. Fakat yalnız kalb temizliği kâfi gelmez. Dışı da te­mizlemek icab eder.</p>

    <p>Su bulunmadığı zaman teyemmüm etmek, hem kalbe ait bir temizliktir, hem de temizliğin zahiri ve maddî şeklinin en güzel bir muhafazasıdır..</p>

    <p>Teyemmümün farzı üçtür.</p>

    <p>1-Niyet etmek.</p>

    <p>2-Elin içini temiz bir toprak cinsinden temiz bir şeye vurup yüzü kaplayacak surette meshetmek.</p>

    <p>3-Elleri tekrar vurarak dirseklere kadar iki eli (evvela sol elin içiyle sağ kolu, sağ elin içiyle de sol kolu) kaplayacak surette meshetmek.</p>

    <p>İslam İlmihali, S.78 (M. Asım Köksal)</p>

    

---

19 Ağustos Pazartesi

    <p class="StilbalkAriallksatr063cm">HÂCE MUHAMMED BAKÎ (K.S.)</p>

    <p>Boyu orta, levni kırmızı, sakalı az ve bazı yerleri beyaz idi. Her zaman uzlet ve riyazat ihtiyar ederdi. Az yer, az uyur, az konuşur, gece gündüz Kur'ân-ı Kerîm'le meşgul olurdu.</p>

    <p>Gençliğinde Kabil şehrinden Semerkand'a hicret etmişlerdir. İlme, takvaya rağbet eder­di. Zahir bâtın ilimlerini tatbik eyler, cezbe ve aşkullah ile dolu hüsn-i ahlak ile memlû idi. Hâce Emkenekî Hazretlerinden manevî ders almışlar, feyzlere gark olmuşlardır.</p>

    <p>Her gece akşam namazından teheccüd na­mazına kadar Kur'ân-ı Azimuşşan'ı hatmeyler sonra teheccüd namazını kılar, fecr-i sâdıktan sonra sabah namazını eda eder, gü­neş doğuncaya kadar da Yâsîn-i Şerif okurdu. Gün doğunca:</p>

    <p>- Ya Rabbi! geceler ne kadar sür'atle geçi­yor buyururlardı.</p>

    <p>İmam-ı Âzam Ebu Hanife (r.a.) mezhebindendir. Müceddid-i Elf-i Sânî İmam-ı Rabbani Hazretlerinin yetişmesinde âmil ol­muştur. Hayatında ve mematında feyz-i carî idi. İltica eden boş dönmezdi. Konuşmada alacağını alır giderdi.</p>

    <p>1013'de 40 yaşında iken Dehli'de irtihâl et­mişlerdir.</p>

    <p>                                        Adâb, S. 98</p>

    

---

20 Ağustos Salı

    <p class="StilbalkAriallksatr063cm">ÜBEYY BİN HALEF'İN HELÂKİ</p>

    <p>Kureyşin reislerinden ve İslamın büyük düşmanlarından idi. Mekke'de iken Resûlullah (s.a.v.)'a "Ya Muhammed! Bir at besliyorum. Onun üstünde iken seni vurup öldüreceğim" deyince Resul-i Ekrem (s.a.v.) de;"İnşaallahu Teâlâ sen onun üzerinde iken ben seni öldürürüm"buyurmuştu.</p>

    <p>Übeyy Ibn-i Halef Bedir'de esir olup bedel karşılığı kurtulduğunda yine öyle dermiş.</p>

    <p>Uhud gazasında bir fırsatını bulup nara atarak atını dolu dizgin Resul-i Ekrem (s.a.v.)'in üzerine sürüp hücum edince, Resûlullah (s.a.v.) eline bir harbe alıp attı ve onu atından düşürdü. Mel'unun bir eğe ke­miği kırıldı. Feryad ederek "Muhammed beni öldürdü" diye kavminin yanına vardı.</p>

    <p>Ebu Süfyan (r.a.) baktı ki beresi var fakat yarası yok. Kan akmıyor. Boşuna telaş etme dedi.</p>

    <p>Übeyy İbn-i Halef ise "önceden bana seni öldürürüm derdi. Filvaki ben bundan ölürüm" dedi. Vakıa dönüşte Mekke'ye giderken öküz gibi bağırarak yolda helak oldu. (aleyhillane).</p>

    <p>R. Mahmud Sâmî (k.s.), Uhud Gazvesi</p>

    

---

21 Ağustos Çarşamba

    <p class="StilbalkAriallksatr063cm">HUD ALEYHİSSELÂM</p>

    <p>Hazret-i Hud (a.s.), Yemen'de Hadremut civarında "Ahkâf"denilen yerde yaşayan "Ad" kavmine peygamber olarak gönderil­miştir. Şöyle ki: İnsanlar tufan felâketinden sonra yine azıtmışlar, yollarını sapıtmışlar, Allah (c.c.)'ın dinine aykırı işlere sarılmışlar­dı. Bunlardan bir kısmı da "Ad" kavmi idi. Bunlar, birçok nimetlere ve kuvvetlere kavuş­muş muhteşem binalar yapmış; fakat yüce Allah (c.c.)'ın birliğini inkâr ederek putlara tapınmakta bulunmuşlardı. Kendilerine Hud aleyhisselâm gönderildi. Bu muhterem pey­gamber birçok mucizeler gösterdi. Fakat inanmadılar. Nihayet yedi gün sekiz gün de­vam eden şiddetli bir rüzgâr ile helak oldu­lar. Hazret-i Hud (a.s.) da, kendisine iman edenlerle beraber çıkıp başka tarafa gitti. Yüz elli sene yaşadığı ve Mekke-i Mükerreme'de veya Hadremut'da gömüldüğü rivayet edilir.</p>

    <p>B. İslâm ilmihali, S. 517, Ö. Nasuhi Bilmen</p>

    

---

22 Ağustos Perşembe

    <p class="StilbalkAriallksatr063cm">OSMANLI'DA İLMİYYE SINIFI</p>

    <p>İlmiyye sınıfı mensuplarına "Ulemây-i rüsum" denirdi.</p>

    <p>Osmanlı düzeninde devlet görevlisine "askeri" denirdi. "Askerî" denen devlet me'mûru, üç sınıftı.</p>

    <p>1- İlmiyye sınıfına adım atabilmek için, medre­senin yüksek kısmından rüûs (diploma) almak şart olup hiç bir istisna yapılmamıştır.</p>

    <p>2- Seyfiyye sınıfı, muhârib sınıftı. Orta dereceli saray okulları ve yüksek dereceli Enderûn-i Hümâyûn denen askerî akademiden mezun olan­lar çabuk yükseliyordu ama, şart değildi.</p>

    <p>3- Kalemiyye sınıfı, bir devlet dâiresine kâtib yardımcısı olarak girilerek oluşurdu. Gencin daha önce ilk tahsilini yapmış, husûsî suretle bir şeyler öğrenmiş, yâhud medresenin yâhud cami dersleri­nin herhangi bir sınıfını bitirmiş olması gerekirdi. Geri kalan tahsilini, intisâb ettiği devlet kaleminde hizmet ederek tamamlardı.</p>

    <p>İlmiyye sınıfı için Arapça bilmek şarttı, meraklı­lar Farsça da öğrenirlerdi. Kalemiyye sınıfı için, bu iki dili birden bilmeyen yükselemezdi.</p>

    <p>Ulemâ, bir müderrisler ve hâkimler heyeti idi. Ne idam edilebilir, ne bahsedilebilirdi. Sâdece azledilebilir ve sürülebilirdi. İlmiyye'nin ilk basama­ğına bile hapis ve idam cezası verilemezdi.</p>

    <p>(Osmanlı Devleti Tarihi, Y. Öztuna, sh.147)</p>

    

---

23 Ağustos Cuma

    <p class="StilbalkAriallksatr063cm">ARKADAŞLIK ADABI</p>

    <p>1-Arkadaşlarına karşı daima güleryüzlü olmak ve tebessümle karşılamak.</p>

    <p>2-Söze selamla başlamak.</p>

    <p>3-Onunla sohbet ederken sohbetinde samimi olmak.</p>

    <p>4-Mecliste halince yer vermek.</p>

    <p>5-Ayıbını görmemek.</p>

    <p>6-Sevmeyeceği şeyi yapmamak.</p>

    <p>7-Kırıcı ve rencide edici latifelerden sakınmak.</p>

    <p>8-Yerli yersiz, lüzumsuz şaka ve münakaşaları terketmek.</p>

    <p>9-Herhangi bir menfaat için değil, Allah (c.c.) rızası için dostluk etmek.</p>

    <p>10-Kendisini ondan yüksek görüp, kibirli tavırlarla kardeşlik bağını kırmamak. Kötülüğü varsa zamanla hayırlı yola teşvik etmek.</p>

    <p>11-Mübtela olduğu bir düşkünlük anında bil­hassa elinden tutmak. Olur ya dünya imtihanla­rından birisi başına gelmişse o zamanda elinde tutmak.</p>

    <p>12-Gıyabında Hüdaya ilticada bulunmak.</p>

    <p>(Kulluk)</p>

    <p>***</p>

    <p>Peygamber (s.a.v.) Efendimiz buyurmuşlardır:</p>

    <p><b>"Nâs (hesab için) âlemlerin Rabbi divanında durdukları gün o kadar bekleyecekler ve (terleye­cek ki) hatta onlardan biri iki kulağının yarı yeni­ne kadar kendi teri içinde kaybolacaktır."</b> (S. Buhari, C.II, S.215)</p>

    

---

24 Ağustos Cumartesi

    <p class="StilbalkAriallksatr063cm">EYYÛB ALEYHİSSELÂM</p>

    <p>Hazret-i Eyyûb (a.s.), İshak Aleyhisselâm'ın "Iys"adındaki oğlunun soyundan olup Hazret-i Yusuf (a.s.)'la aynı asırda yaşamış büyük bir pey­gamberdir. Çok sayıda çocukları ve Şam çevresin­de birçok malları vardı. Yüce Allah (c.c.) tarafın­dan bir imtihan olarak bütün malları elinden çık­mış ve çocukları da ölmüştü. Kendisi de ağır bir hastalığa tutulmuştu. Zevcesi Rahme veya Liyya ona bakıyordu. Rivayete göre Rahme, Yakûb Aleyhisselâm'ın kızıdır. Liyya da Yusuf Aleyhisselâm'ın oğlu Efrayim'in kızıdır.</p>

    <p>Eyyûb Aleyhisselâm, bütün musibetlere sabret­ti. Sonunda Yüce Allah (c.c.) ona şifa verdi. Yeni­den birçok mala ve evlâda kavuştu.</p>

    <p>Hazret-i Eyyûb'un doksan üç yaşında vefat etti­ği ve kendisinden sonra "Bişr" adındaki oğlunun da Şam'da peygamber olduğu rivayet edilir. Bu peygambere "Zülkife" denilmişti.</p>

    <p>Eyyûb Aleyhiselâm'ın hastalığı insanların ken­disinden kaçınacağı şekilde değildi. Bazı tarihçile­rin bu konudaki sözleri gerçeğe aykındır. Bütün peygamberler, insanların kendilerinden kaçınma­larını gerektirecek hallerden korunmuşlardır. Taşı­dıkları peygamberlik görevi bunu gerekli kılar.</p>

    <p>(Ö. Nasuhi Bilmen, B. İsl. İlmihali, Sh.522)</p>

    

---

25 Ağustos Pazar

    <p class="StilbalkAriallksatr063cm">PEYGAMBER (S.A.V.) EFENDİMİZİN MECLİSLERİ</p>

    <p>Resûlullah (s.a.v.)'ın meclisleri, bir saray gibi hizmetçiler ve maiyyet halkı ile çevrili değildi. Hattâ evinin kapısı bile yoktu. Fakat O (s.a.v.)'nun peygamberlik vakarı herkesin kalbine haşyet ve­rirdi. O (s.a.v.)'nu gören herkes kalbinde bir heye­can hissederdi. Huzurlarında Ashab (r.a.), o kadar sessiz ve sakin otururlardı ki, onları gören, cemaatten her birinin, başına konan bir kuşu ür­kütmemek için böyle davrandıklarını zannederdi. Rasûl-i Ekrem (s.a.v.)'in huzurunda söz söyle­mek isteyenlerin haseb ve neseb, servet ve nüfuz­larına değil, ilim ve faziletlerine itibâr olunurdu. Peygamberimiz (s.a.v.), önce muhtaç ve fakirleri dinler onların ihtiyacını te'min ederdi. Huzurların­da oturanlar başlarını eğerek otururlardı. Kendileri de son derece mütevazi bir şekilde otururlardı. Söze başladıklarında herkes kulak kesilirdi. Mecliste bulunanlardan birisi söz söylerken Peygam­berimiz (s.a.v.) onun sözünü kesmezlerdi. Eğer kendileri konuşulan sözlerden memnun olmazlar­sa, onları duymazdan gelirlerdi. Bir mesele bahis mevzuu olduğu zaman kendileri de fikirlerini ileri sürerler, müzakere esnasında bir nükte söylenirse neşelenirler, nüktelere mukabele ederlerdi.</p>

    <p>Peygamberimizin (s.a.v.) Yüce Ahlâkı</p>

    

---

26 Ağustos Pazartesi

    <p class="StilbalkAriallksatr063cm">MALAZGiRT MEYDAN MUHAREBESİ</p>

    <p>Romanos Diogenes, bütün Bizans ülkelerinden muh­telif milletlere mensup 200.000 civarında ordu hazırlaya­rak, Doğu Anadolu'ya doğru ilerlemeye başladı. Sultan Alparslan savaşı kabule mecbur kaldı. Sultanın ordusu 50.000 civarında idi. Sultan Alparslan elçiler göndererek sulh teklifinde bulundu.</p>

    <p>24 Ağustos 1071'de, red cevabım alan Sultan Alpars­lan, ordusunu çok güzel bir şekilde yerleştirdi. Bu ara­da, Abbasi Halifesi, Cum'a günü İslam dünyasındaki bütün camilerde, Sultan Alparslan'ın zafer kazanması için, dua edilmesini istemişti. Sultan Alparslan, 26 Ağustos 1071 Cum'a, günü askere hitaben te'sirli bir ko­nuşma, manidar bir dua yapmıştı.</p>

    <p>Savaş başladı. Taktik icabı Türkler geri çekildi. Hilal şeklini alıp her taraftan düşmana saldırıldı. Bizanslılar feci şekilde mağlup oldular. Romanos Diogones esir düştü. Sultan Alparslan, İmparatora iyi muamele yap­mış, sonra da bir antlaşma yapmıştır. Bizanslılar anlaşmayı bozmuş bunun üzerine:"Bu günden itibaren mev­cut sulh sona ermiştir. Artık haç'a tapanlar öldürülecek, memleketleri fetholunacaktır. Kartallar gibi uçunuz, Bi­zanslılara merhamet etmeyiniz." diyerek Anadolu'nun fethinin tamamlanması lâzım geldiğini ilân etmiştir.</p>

    <p>Bu zafer Türklerin, Anadolu'yu fethederek yerleşmesi­ne sebep olmuştur. Malazgirt aynı zamanda İslâmlıkla Hıristiyanlığın hesaplaşması idi ki İslam'ın lehine so­nuçlanmıştır.</p>

    <p>(Anahatlarıyla İslam Tarihi, Sh.: 167)</p>

    

---

27Ağustos Salı

    <p class="StilbalkAriallksatr063cm">İNSANIN NİYYETİ</p>

    <p>İnsanın niyyeti dört vasıftan hâlî olmaz:</p>

    <p>1- Dilinden ve gönlünden düşmeyen şey dünyâ ise bu kimse niyyeti ve ameli kötü kimsedir.</p>

    <p>2- Dilinden düşmeyen şey ahiret, gönlünden çıkmayan şey dünyâ ise bu kimse de niyyeti ve ameli kötü kimsedir.</p>

    <p>3- Dilinden ve gönlünden eksik olmayan şey ahiret ise o kimse niyyeti ve ameli güzel kimsedir.</p>

    <p>4- Dilinden ve gönlünden düşmeyen şey Allah Teâlâ'nın rızası ise bu kimse de niyyeti ve ameli en güzel olan kimsedir.</p>

    <p>Bunlardan birincisi kâfirlerin hali, ikincisi mü­nafıkların üçüncüsü ebrârın, dördüncüsü de mukarrebinin halidir.</p>

    <p>Hak Sübhanehu ve Teâlâ mukarrebinin ahvali­ne ibâreten, diğerlerinin hallerine de işareten bu­yuruyor ki:</p>

    <p>"Biz yeryüzünde olan mevcudatı yeryüzü için ziynet kıldık, onların hangisinin amelinin güzel, en güzel olacağını imtihan edelim diye.</p>

    <p>Bundan sonra biz onun üzerinde olan şeyleri el­bette kupkuru bir toz-toprak haline getireceğiz. (Kehf Sûresi: 7-3, Ruhu'l-Beyân, 2/67) (Yunus-Hud Sûresi, S.78)</p>

    

---

28 Ağustos Çarşamba

    <p class="StilbalkAriallksatr063cm">DÖRT ŞEYİN HİKMETİ DÖRT ŞEYDE GİZLİ</p>

    <p>Rasûlullah (s.a.v.) Efendimiz buyuruyorlar:</p>

    <p>"Hak Teâlâ Hazretleri dört şeyin hikmetini dört şeyde gizledi:</p>

    <p>1-İlmin bereketini üstada ta'zimde,</p>

    <p>2-İmânın bekâsını evamir-i ilâhiyyeye ta'zimde.</p>

    <p>3-Hayatın dirlik ve lezzetini vâlideyne ihsan ve itaatta.</p>

    <p>4- Nardan necâtıda halka ezayı terkde gizlemiştir."</p>

    <p>Rasûlullah (s.a.v.) Efendimiz buyuruyorlar:</p>

    <p>"Dünya'nın kıvamı dört şeyledir:</p>

    <p>1-Âlimlerin ilmi</p>

    <p>2-Sultanların adaleti</p>

    <p>3-Ağniyânın sehaveti (Zenginlerin Cömertliği)</p>

    <p>4-Fukâranın duası.</p>

    <p>Şunlar ubudiyetin (kulluğun) alâmetlerindendir:</p>

    <p>1-Mânâya sanlıp dâvayı terk etmek,</p>

    <p>2-Mevlâ'ya muhabbet,</p>

    <p>3-Hudutları muhafaza,</p>

    <p>4-Ahidlere vefâ,</p>

    <p>5-Mihnetten şikâyet etmemek,</p>

    <p>6-Nimete erdiğinde ma'siyete düşmemek,</p>

    <p>7-İbadetlerinde gafleti terketmek.</p>

    <p>(Musahabe C.4, R. Mahmud Sâmî (k.s.)</p>

    <p>***</p>

    <p>Peygamber (s.a.v.) Efendimiz şöyle buyurmuşlardır:</p>

    <p>"Allah zalime bir zaman mühlet verir (hemen azab et­mez). En son bir kere yakaladı mı, artık bir daha onu sa­lıvermez. " (S.Buharî C.II, S.215)</p>

    

---

29 Ağustos Perşembe

    <p class="StilbalkAriallksatr063cm">HİLAFET'İN OSMANOĞULLARI'NA GEÇMESİ</p>

    <p>Sultan Selim Han'ın Mısır seferi, onun İslâm Birliği (Osm. İttihâd-ı İslam) idealinin, en mühim safhası ola­rak, düşünülmüştü. Sultân Selim Han, İslâm Birliğini en iyi Osmanlı devlerinin, başaracağı kanâatinde idi.</p>

    <p>Sultân Selim Han'ın Haleb'deki ilk Cum'a nama­zında, kendini halîfe gibi gördüğü muhakkaktır. Halep Ulu Câmiî'ndeki ilk Cum'a namazında (29.8.1516), hutbe'yi Sultân Selim Han nâmına okuyan hatib, Yavuz'u "Hâkimü'l-Haremyni'ş-Şerifeyn" diye anınca pâdişâh müdahale ederek, "Hâkim" kelimesini "Hadim" olarak değiştirmiştir. Bilindiği gibi Osmânoğulları'ndan gelen halifeler, 1924'e kadar, resmen <b>"Hâdimü'l-Haremey-ni'ş-Şerîfeyn"</b> ünvanıyle anılmışlardır. Gözyaşlarını tu­tamayan Sultân Selim Han, Peygamber (s.a.v.)'in, meşrû halefi olmanın sevinciyle, oturduğu yerdeki seccadeyi kaldırarak, alnını câmiîn mermer zeminine değdirmek suretiyle, şükran secdesine kapanmıştır. Bu dindarlık ve tevazu, cemâati heyecanlandırmış ve elektriklemiştir.</p>

    <p>Üçüncü Mütevekkil'in, Ayasofya'daki merasimden sonra, Eyüp Sultan Ebâ-Eyyubi'l-Ensari (r.a.) Camiî'nde Sultan Selim Han'a kılıç kuşatıp, hıl'at giydirdiği, bu merasime, İstanbul'a getirilen Ezher Üniversitesi ulemâsı ile, Osmanlı ulemâsının da katıldığı, bu ulemâ meclisinin kararıyle hilâfetin Osmânoğulları'na geçtiği, târihi rivayetler cümlesindendir.</p>

    <p>(Osmanlı Devleti Tarihi, Y. Öztuna, Sh.: 158)</p>

    

---

30 Ağustos Cuma

    <p class="StilbalkAriallksatr063cm">ZİNAYA YAKLAŞTIRACAK, SEBEBİYET VERECEK FİİL VE HAREKETLER</p>

    <p>1- Mahremi olmayan kadın ve erkek arasında şehveti kamçılayarak zinaya yaklaştıran sebepler­den biri gözle nazar (bakmaktır). Kadın erkek ilgileri umumiyetle bakmakla başlar. Hadîs-i Şerifte de: "Gözlerin zinası harama nazardır buyrulmuştur.</p>

    <p>2- Mahremi olmayan kadın ve erkeğin birbirine dokunması, temas etmesidir ki bu da el sıkmak, el öpmek, kucaklaşmak v.s. ile başlar.</p>

    <p>3- Cinsî duyguları tahrik eden ve zinaya yaklaş­tıran sebeplerden biri de sestir (dinlemek). Şerifte de: "Kulağın zinası dinlenmesi haram olan sözleri dinlemektir" diye buyrulmuştur.</p>

    <p>4- Cinsî duyguları tahrik eden şeylerden biri de ayak sesidir (yürümek). Kur'ân-ı Kerîm'de kadınların (gizleyecekleri zinetleri bilinsin diye ayaklarını vurmamaları) yani ayak seslerini cinsî cazibe­ye dâvet için kullanmamaları emrolunmaktadır.</p>

    <p>Hadîs-i Şerifte de: "Ayak zinası gidilmesi haram olan yere adımlarını atmaktır" diye buyrulmuştur.</p>

    <p>5-Cinsî duyguları tahrik eden şeylerden biri de nâmahrem kadınların sesini dinlemek veya kadınlı erkekli karışık meclisler akdetmek, yahut içki ve kumar gibi dinen haram olan hususlara vesile olan ve vaktimizi fazla alıp gerekli vazifelerimiz, yapmaya mâni olan kısacası bir kötülüğe ahlaksızlığa sebep teşkil eden şarkı, türkü ve çalgıları dinle­mektir.  </p>

    <p>İslamda Evlilik ve Mahremiyetler, s.108</p>

    

---

31 Ağustos Cumartesi

    <p class="StilbalkAriallksatr063cm">UYUŞTURUCU MADDELERİN ZARARLARI</p>

    <p>Esrarın hem dine, hem de bedene zararı vardır. Bedene yüzyirmi türlü zarar verdiğini söylerler. Bunlardan birkaçı şunlardır.</p>

    <p>1-Gözleri zayıflatır.</p>

    <p>2-İnsanı kıskanç ve cimri yapar.</p>

    <p>3-İnsanda mürüvvet bırakmaz.</p>

    <p>4-Merhametsiz yapar.</p>

    <p>5-Haram işlemeğe sürükler.</p>

    <p>6-Soyunu keser.</p>

    <p>7- Organları titredir.</p>

    <p>8- Ağzı pis kokutur.</p>

    <p>9- Kirpikleri düşürür.</p>

    <p>10-Dişleri çürütür.</p>

    <p>11-Benzi sarartır.</p>

    <p>12-Çalışmayı engeller.</p>

    <p>13-Kötü lâflar söyletir.</p>

    <p>14-Fesatlık yaptırır.</p>

    <p>15-İnancı yok eder.</p>

    <p>16-Abras ve cüzzâm hastalığına davet eder.</p>

    <p>(İmâm-ı Kastalani Mevahibü Ledûnniye C.1, S.152)</p>

    <p>***</p>

    <p>Peygamber (s.a.v.) Efendimiz buyurmuşlardır:</p>

    <p>"Halk arasını düzelten ve bunun için hayır kasdıyla söz ulaştıran veya hayır kasdıyla yalan söyleyen, yalancı değildir." (S. Buharî, C.8, S.111)</p>

    

---

1 Eylül Pazar

    <p class="StilbalkAriallksatr063cm">HASAN-I BASRÎ (R.A.)</p>

    <p>Ebû Said Hasan b. Ebi'l-Hasan Yesar el-Ensârî, Tabiin'in büyüklerindendi. Kendisi Yezîd b. Sabit'in âzadlısıdır. Validesi "Hayre" de Ümmühâtü'l-Mü'minîn'den Ümme Seleme Radıyallâhu anhâ'nın âzadlısı idi. (21) tarihinde doğmuş, Medîne-i Münevvere'de neşv ü nema bulmuş, (110) tarihinde Basra'da vefat etmiştir.</p>

    <p>Hasan-ı Basrî (r.a.), âlim, fakîh, emîn, mevsûku'l-kelim, melîhü'l-vecih bir zât idi. Hayâtını ilim ile cihâda hasretmişti. Meşhur şüc'andan sayılırdı. Hanedân-ı Nübüvvet'den aldığı bir feyz ile kendisinde bir çok kemâlât tecellî etmişti. Pekçok Ashâb-ı Kirâm'a yetişmiştir. Hattâ kendisi derdi ki: "Biz gaza için Horasan'a gittiğimiz za­man ordumuzda Ashâb-ı Kirâm'dan üçyüz zat bulunu­yordu."</p>

    <p>Ebû Mûsa'l-Eş'arî'den Kur'an teallüm etmiş, İbn-i Ömer, Enes, Semüre, Kays b. Asım gibi Sahâbe-i Güzin'den rivayette bulunmuştur. Ebü'l-Aliye, Fadl b. Iyaz gibi Tâbiîn'den de istifâde etmiş, rivayette bulun­muştur.</p>

    <p>Hasan-ı Basrî, gayet beliğâne, hakîmane bir tarzda va'z u nasihatte bulunurdu. Medine-i Münevvere'de ye­tişmiş olduğundan Hz. Osman (r.a.)'ın hutbelerini defaatle dinlemişti. Hz. Ali (r.a.)'ye biat edildiği zaman he­nüz onbeş yaşında bulunuyordu. Hz. Ali (r.a.)'yi yalnız Medine-i Münevvere'de görmüş, bilâhare Kûfe'ye, Bas­ra'ya gitmiş olan Aliyyü'l-Murtazâ'ya mülakî olamamıştır.</p>

    <p>Hasan-ı Basrî (r.a.) bir aralık Mekke-i Mükerreme'ye gitmişti. Ahâlî başına toplamış, rivayet ettiği ahâdîs-i şerife'yi dinliyorlardı. Bu cemâat arasında Tavus Atâ', Mücahid gibi eâzım da vardı. Herkes bu kudretli âlimin liyâkat ve talâkatine hayret etmiş, "Bunun bir misli gö­rülmemiştir."demeğe mecbur olmuştur.</p>

    <p>Ö. N. Bilmen, Tabakatü'l-Müfessirîn, s.105</p>

    

---

3 Eylül Salı

    <p class="StilbalkAriallksatr063cm">OSMANLI'DA MERHAMET VE MÛSÂMAHA</p>

    <p>Osmanlı ahlâkının temel unsurlarındandır. Merhametsiz ve müsâmahasız adam sevilmez. Zîrâ böyle bir kişinin zâten hemcinslerini sevdiği­ne inanılmaz. "Türkiye'de taassub Türkler'de de­ğil, Osmanlı tebeası Hıristiyanlar'da görülür" (Gérad de Nerval) "Türkler sâde, açıkyürekli, iyi niyetli insanlardır. Muhteris ve cimri olanlarını araştırırsanız, eski Türk olmadıkları, devşirme ol­dukları ortaya çıkar. Rumlar ise hîlekâr, hâin, üste­lik mağrur bir ırktır." (Du Loir). "Yardımdan hoş­lanırlar, sıkıntıda kalana aarlar, kibarlıkları da inkâr edilemez." (Delamarre, Voyage). "Sabırlı, ce­sur, kaabiliyetli misafir sever, âlîcenâbdırlar" (Amédée Jaubert). "Türkler'in merhamet hisleri çok gelişmiştir. Bu hissin temelinde Allah (c.c.) korkusu yatar. Zekât, fıtra, sadaka ve hayrâtlarını hiç ihmal etmezler. Kölelerine ve hizmetkârlarına en iyi davranan millet Türkler'dir. Onlara aile efradı gibi muamele ederler. İftiradan korkarlar, îtikatlarınca büyük günahlardan biridir. Mecbur olmadıkça ağaç kesmeyi barbarlık sayarlar ve böy­le bir adama barbar muamelesi yaparlar."(Brayer, 1836, I.).</p>

    <p>(Osmanlı Devleti Tarihi, C.2, S. 211)</p>

    <p>***</p>

    <p>FİL SÛRESİ</p>

    <p><b>"Ey Muhammed! Kabe'yi (yıkmağa gelen) fil sa­hiplerine Rabbinin ne ettiğini görmedin mi? On­ların düzenlerini boşa çıkarmadı mı? Onların üzerine sert taşlar atan sürülerle kuşlar gönderdi. Sonunda onları, yenilmiş ekin gibi yaptı."</b> (1-5. Âyet)</p>

    

---

4 Eylül Çarşamba

    <p class="StilbalkAriallksatr063cm">Newton'dan çok önce diferansiyel hesabını keşfeden bilgin:</p>

    <p class="StilbalkAriallksatr063cm">SÂBİT BİN KURRA (?-901)</p>

    <p>Sâbit b. Kurra dünyanın çapını doğru olarak hesapla­yan ilk İslâm bilginlerindendir. O aynı zamanda 2 me­ridyen arasını da doğru olarak bulmuştur.</p>

    <p>9. yy. büyük astronomi bilginlerindendir. Çağında yaptığı keşif ve buluşlarla ün salan bilgin, Halife Me'mun tarafından dünyanın yarı çapını ölçmekle gö­revlendirilmiştir.</p>

    <p>Dünyanın çevresini 360 meridyene bölerek ekvatorun uzunluğunu hesaplamıştır. Buna dayanarak da dünya­nın yarıçapını bulmuştur. Bu ölçmeyi İskenderiye Eko­lünden olan Eratoshenes'ten sonra ilmi hesaplara daya­narak ilk defa yapan Sâbit b. Kurra'dır.</p>

    <p>Onun ve diğer Müslüman bilginlerin ortaya koyduğu ölçümler sonraki senelerde Endülüs yoluyla Avrupa'ya geçmiştir. Kristof Kolomb gibi kâşifler bunlardan fayda­lanarak yollarını bulmuşlardır. Dünyanın küre biçimin­de olduğunu, belli boyutları bulunduğunu anlamışlar­dır. Böylece aynı yönde gidildiği takdirde dünyanın öbür ucunda yine aynı yere varılacağı sonucunu çıkar­mışlardır.</p>

    <p>Sabit b. Kurrâ bir ara Bağdat'ta bilginlerden kurulu bir hey'ete başkanlık etti. Burada iki engel arasındaki mesafeyi hesapladı. Bunu hesaplarken kutup yıldızından faydalandı.</p>

    <p>Sabit b. Kurrâ, Bağdat'taki ilmî çalışmalarını son de­rece geniş bir fikir hürriyeti içerisinde yürütüyordu. Sa­dece astronomide değil, tıpta ve felsefede de ilerlemeler kaydetti. Halife Mutasım, bu başarılarından dolayı ona "Ebû-l Hasan" lâkabını verdi. Üstelik çok güzel arazi de bağışlayarak, onu yakınları arasına aldı.</p>

    <p>Müslüman İlim Öncüleri Ansiklopedisi, S.281</p>

    

---

5 Eylül Perşembe

    <p class="StilbalkAriallksatr063cm">İMAM-I ÂZAM EBÛ HANÎFE (R.A.)'NİN CÖMERTLİĞİ</p>

    <p>Ebû Hânîfe (r.a.)'nin yaşadığı devirde insanların en cömerdi olduğunda herkes ittifak etmektedir. O (r.a.) ke­reminde dostlarını ve öğrencilerini eşit tutardı. Evlenme­si gerekenleri evlendirir, ihtiyaç sahiplerinin ihtiyaçlarını temin ederek evlerine bizzat gönderirdi.</p>

    <p>Yanında oturan adamlardan birinin üzerindeki eski elbiseyi görmüştü. Diğer oturanlar oradan kalkana kadar beklemesini rica etti, sonra elbisesi eski olan şahsa:</p>

    <p>- Şu seccadeyi kaldır, altında olanları al, kıyafetini bununla güzelleştir, demiştir. Orada tam bin dirhem var­dı.</p>

    <p>Ebû Yusuf (r.aleyh) diyor ki: Ebû Hânîfe'den herhan­gi bir şey istendiğinde mutlaka yerine getirirdi.</p>

    <p>Oğlu Hammad, Fatiha Sûresi'ni ezberlemişti. Oğlu­nun öğretmenine beşyüz -diğer rivayete göre bin- dir­hem verdi. Öğretmen:</p>

    <p>- Ben ne yaptım ki bu kadar parayı bana veriyor­sun?</p>

    <p>Ebû Hânîfe (r.a.):</p>

    <p>- Sen oğluma öğrettiğin Kur'an'ın kadrini küçük görme! Eğer yanımda ondan daha fazla olsaydı, hepsini gönderirdim, demişlerdir.</p>

    <p>Ebû Hânîfe (r.a.) seneden seneye kazancını toplar, bununla fakîh ve muhaddislerin ihtiyaçlarını karşılar, yi­yecek ve giyeceklerini satın alır, kârdan geri kalan parayı da yine onlara dağıtırdı. Parayı verdikten sonra da şöyle der: Bunu ihtiyaçlarınıza harcayın. Yalnız Allah (c.c.)'a hamdedin. Benim verdiklerim gerçekte benim değildir. Sizin nasibiniz olarak Allah (c.c.)'ın fazl-u kereminden, benim elimden size gönderdiğidir.</p>

    <p>Menâkıb-ı İmam-ı Azam ve Fıkhı Ekber Şerhi</p>

    

---

6 Eylül Cuma

    <p class="StilbalkAriallksatr063cm">ABDESTİN EDEPLERİ</p>

    <p>1-Abdesti alırken, yıkanılmış sulardan sakın­mak için yüksekçe bir yerde bulunmak.</p>

    <p>2-Kıbleye karşı durmak.</p>

    <p>3-Kimseden yardım istememek.</p>

    <p>4-Mecburiyet olmadıkça konuşmamak.</p>

    <p>5-Kalple yapılan niyeti, dil ile yapılan niyetle birleştirmek.</p>

    <p>6- Salih (doğru) seleften naklolunan duaları okumak.</p>

    <p>7- Abdest uzuvlarını yıkama veya meshetme dualarını söylerken niyetle beraber "Bismillah" de­mek.</p>

    <p>8- Kulağı meshederken serçe parmaklarının ucunu, meshde mübalâğa olsun diye kulağın deli­ğine sokmak.</p>

    <p>9-  Dar olmayan yüzüğü elleri yıkarken mübalâğalı bir şekilde oynatmaktır.</p>

    <p>10-Ağza ve burna su vermeyi sağ elle yapmak.</p>

    <p>11-Burnu sümkürmeyi sol elle yapmak.</p>

    <p>12-Özürlü olmayan kimsenin, hemen ibadete koşması için vakit girmeden abdest alması.</p>

    <p>13-Abdest bitiminde kıbleye karşı ayakta kelime-i şahadet okumak.</p>

    <p>14-Oruçlu olmayanın geriye kalan kullanılma­mış abdest suyundan içip Allah'ım Beni çok tevbe eden ve tertemiz olanlardan kıl." duasını okumak."</p>

    <p>(Nîmet-i İslâm, s.62)</p>

    <p>***</p>

    <p>"Siz imân etmedikçe Cennet'e giremezsiniz. Bir­birinizi sevmedikçe de tam imân etmiş olmazsınız. Ben size bir şey göstereyim mi; onu yaparsanız se­vişirsiniz. Aranızda selamı ifşâ ediniz." (H. Şerif, S. Müslim)</p>

    

---

7 Eylül Cumartesi

    <p class="StilbalkAriallksatr063cm">İMÂNIN ÇEŞİTLERİ</p>

    <p>Beş türlü imân vardır.</p>

    <p>1-Matbu' imân: Meleklerin imânıdır.</p>

    <p>2-Mâsum imân: Peygamberlerin imânıdır.</p>

    <p>3-Makbul imân: Mü'minlerin imânıdır.</p>

    <p>4-Merdud imân: Münafıkların imânıdır.</p>

    <p>İslam: Yüce Allah (c.c.)'ın emirlerine teslim ol­mak, boyun eğmektir. İman ile İslam arasında lü­gat cihetinden bir fark bulunmakla beraber, İslâmsız imân, imansız İslâm da olmaz. Bunlar, birbirlerinin içi, dışı gibidirler. Aslında imân ile İslâm birdir.</p>

    <p class="c8">İmân ve İslimin Bedendeki Yeri</p>

    <p>İmân: Öyle bir nurdur ki, nuru, insanın bütün azasına yayılmıştır. Fakat azasından birisi kesilin­ce iman parçalanmaz olduğu için oradan kalbe gi­der.</p>

    <p>İslam: Allah (c.c.)'ı keyfiyetsiz olarak bilmektir. Bunun yeri, göğüstür.</p>

    <p>İmân: Allah (c.c.)'ı, Allâhlığı ile bilmektir. Bu­nun yeri yürektir.</p>

    <p>Yürekte, göğsün içindedir.</p>

    <p>Marifet: Allah (c.c.)'ı sıfatlarıyla bilmektir. Bu­nun yeri gönüldür. Gönül de kalbin içindedir.</p>

    <p>Tevhid: Allah (c.c.)'ı birliği ile bilmektir. Bunun yeri Sırr'dır. Sırr da gönülün içindedir.</p>

    <p>Bunlar; Yüce Allah (c.c.)'ın, Nur Sûresi'nin 35. âyetindeki Nur temsilini andırır. Bunlar dört ger­danlıktır ki, dördü de birbirinden ayrı gayrı değil­dirler. Hepsi birleşince, Din olur.</p>

    <p>(M. Asım Köksal, İslâm Tarihi, C.3, S.56-57)</p>

    

---

8 Eylül Pazar

    <p class="StilbalkAriallksatr063cm">MEKRUH VAKİTLER</p>

    <p>Hiçbir namazın kılınması caiz olmayan vakitler:</p>

    <p>1)Güneş doğarken,</p>

    <p>2)Güneş gökte tam dikilip her şeyin gölgesi doğuya veya batıya eğilmediği ve titreyip kaldığı zaman,</p>

    <p>3)Güneş batarken,</p>

    <p>Bu üç vakitte farz ve vacip namazlardan hiç birisi kı­lınmaz.</p>

    <p>Yalnız, o günün geçmek üzere bulunan ikindi namazı ile hazırlanmış cenazenin namazı mekruh olarak kılınabilir.</p>

    <p>Nafile namaz kılınırken ve okunan âyetin secdesi ya­pılırken bu vakitler girerse namazı, secdeyi kesip bunla­rı, mekruh olmayan vakte bırakmak vaciptir.</p>

    <p class="c8">Nafile Namaz Kılmak Mekruh Olan Vakitler</p>

    <p>1)Sabah namazının vakti girdikten sonra sabah na­mazının sünnetinden başka.</p>

    <p>2)Sabah namazının farzı kılındıktan sonra,</p>

    <p>3)İkindi namazının farzından sonra,</p>

    <p>4)Akşam namazının farzından evvel,</p>

    <p>5)Bayram namazlarından evvel (gerek evde, gerek camide),</p>

    <p>6)Bayram namazlarından sonra (camide)</p>

    <p>7)Cuma günü hatip minbere çıkmağa başladıktan sonra cuma kılınıncaya kadar,</p>

    <p>8)Farz ikamet olunurken (sakalın sünneti müstesna)</p>

    <p>9)Hacda Arafat'la Müzdelifede birlikte kılınan na­mazlar arasında (birinde öğlenin son sünneti, ötekinde akşamın sünneti kılınmaz).</p>

    <p>10)Vakit daralıp farza az vakit kaldığı zaman,</p>

    <p>11)Abdest sıkışık iken,</p>

    <p>12)Ortaya yemek konulduğu zaman... Nafile namaz kılmak mekruhtur.</p>

    <p>(M. Asım Köksal, İslâm İlmihali, S.87)</p>

    

---

11 Eylül Çarşamba

    <p class="StilbalkAriallksatr063cm">EVLADINA KARŞI EDEB</p>

    <p>1-Güzel isim vermek.</p>

    <p>2-Helal süt emzirmek.</p>

    <p>3-Terbiyesine ehemmiyet vermek.</p>

    <p>4-İlk fırsatta kelime-i tevhidi öğretmek.</p>

    <p>5-Allah (c.c.)'ı ve Rasûlullah (s.a.v.)'ı tanıtmak.</p>

    <p>6-Onlara itaat hissini aşılamak.</p>

    <p>7-İlmihallerini talim etmek.</p>

    <p>8-Her halinde ona iyi numune olmak.</p>

    <p>9-Çocuklarının yanlarında gayrı meşru hare­ketlerden sakınmak.</p>

    <p>10-Şefkatle muamele etmek.</p>

    <p>11-Ufak kusurların bağışlayıp vara yoğa tekdir etmemek.</p>

    <p>12-Takatlarının fevkinde şeyleri teklif etme­mek.</p>

    <p>13-Zamanı gelince terbiyeli, asil, dindar kimse­lerle evlendirmek.</p>

    <p>14-Tahsillerini yaptırmak, öğrenmesi gerekli olan şeyleri öğretmek, onlara anlatmak da evlada olan edeblerdendir.</p>

    <p>"Hiç bir baba evlâdına güzel terbiyeden daha hayırlı bir miras bırakmamıştır."</p>

    <p>(Hadîs-i Şerif) (Kulluk)</p>

    <p>***</p>

    <p>Peygamber (s.a.v.) Efendimiz buyurmuşlardı:</p>

    <p>"Ya Ali, tek bir kişinin senin irşadınla müslüman olması, iyi bil ki, sana kızıl develer bahşedilmesinden (seninde onları yoksullara tasadduk et­menden) hayırlıdır."    </p>

    <p>(S. Buharî, C.8, S.346)</p>

    

---

12Eylül Perşembe

    <p class="StilbalkAriallksatr063cm">HZ. EBUBEKİR (R.A.)'İN YEZİD B. SÜFYAN'A TAVSİYESİ</p>

    <p>Ordu'yu Yezid b. Süfyan'm kumandasında sevk et­mişti. Hz. Ebu Bekir, Yezid b. Süfyan'ın teşyi ederken şu sözleri söyledi:</p>

    <p>"Sana tecrübe ve imtihan için bu vazifeyi veriyorum. İyi hareket ettiğini görürsem seni memuriyette ibka ve terfi ederim. Yoksa seni azl ederim. Allah (c.c.)'dan sa­kın, Allah (c.c), senin içini de dışını da görüyor. Allah (c.c.)'a en yakın insanlar, ona işledikleri işle yaklaşanlar­dır. Sana, Halid'i tayin edeceğim bir iş vermiş bulunuyo­rum. Cahiliyet gururundan kaçın. Cenab-ı Hakk (c.c.) onu ve onunla gururlananları sevmez. Askerlerle arka­daşlığın iyi olmasına dikkat et. Onlara hayırdan bahs ve hayrı vaad eyle. Askerlere nasihat ettin mi, nasihatlerin veciz olsun. Kendini ıslah et ki, insanlar sana karşı salâh bulsun. Düşman elçileri nezdine gelir ise onları izaz et ve onları fazla tutma ki, askerlerin halini anlamadan gitsin­ler. Onlara askerlerini gösterecek olursan zaif noktalarını gösterme; bilakis onları en güzide, en muhteşem askerle­rin arasında kabul et. Senden başka kimsenin onlarla ko­nuşmasına mani ol. Bizzat kendin onların maksatlarını anla..."</p>

    <p>Yezid b. Süfyan'ı Şam'a gönderirken ayrıca şu sözleri de söylemişti:</p>

    <p>"Ey Yezid!.. Senin akrabaların vardır. Lâkin başkalarına tercih ederek onlara iş vermek isteyeceksen, senin namına en ziyade endişeye düştüğüm nokta budur. Rasulü Ekrem (s.a.v) "Müslümanların işinden bir işi deruhte edip iltimas eseri olarak o işe birini tayin eden Allah (c.c)'ın lanetine düçar olur. Cenab-ı Hakk (c.c) ondan bir mazeret veya fidye kabul etmez, onu cehenneme atar." buyurmuştur.</p>

    <p>R. Mahmud Sâmi (k.s), Hz. Ebu Bekir (r.a), s.138</p>

    

---

13 Eylül Cuma

    <p class="StilbalkAriallksatr063cm">CUMA GÜNÜNÜN FAZİLETİ</p>

    <p>Peygamberimizin (s.a.v.) bildirdiğine göre: Cuma günü; Yahudiler ve Nasrânilerin topluca ibadet etmeleri gereken bir gün olduğu halde, on­lar bu hususta ihtilâfa düştüler de, Yahudiler, Cu­martesi gününü, Nasrâniler de Pazar gününü top­luca ibadet günü olmak üzere seçtiler.</p>

    <p>Cuma gününü seçmek şerefini ise, Allah Müs­lümanlara nasib ve müyesser kıldı.</p>

    <p>"Üzerine güneş doğan günlerin en hayırlısı Cu­ma günüdür. Hz. Âdem (a.s.) o gün yaratıldı ve o gün Cennete konuldu. Yine o gün Cennetten çıka­rılıp yer yüzüne indirildi. Tevbesi o gün kabul, ru­hu da o gün kabz olundu. Kıyâmet'de o gün kopa­caktır.</p>

    <p>İnsanlardan ve cinlerden başka hiç bir mahluk yoktur ki, Cuma günü, tanyeri ağırdıktan güneş doğuncaya kadar (Kıyamet, belki bugün kopar) korkusuyla kulak kabartmasın.</p>

    <p>Bir de, o günün içinde öyle bir saat vardır ki, Müslüman bir kul namaz kılar ve Allah'dan bir di­lekte bulunurken o saate rastlarsa, Allah, istediğini ona muhakkak verir."</p>

    <p>Cahiliyet devrinde Cuma gününe Arûbe denir­di.</p>

    <p>Cuma günü günlerin ulusudur. Müslümanların en faziletli günlerindendir.</p>

    <p>M. Asım Köksal, İslam Tarihi, C.8, S.100</p>

    

---

14 Eylül Cumartesi

    <p class="StilbalkAriallksatr063cm">MİSVAK'IN FAYDALARI</p>

    <p>1- Misvak diş etlerini tahriş etmez aksine kuv­vetlendirir.</p>

    <p>2- Fiziki temizlikle beraber antiseptik etki ile kimyasal temizleme yaparak zararlı mikropla­rın üremesine mâni olur.</p>

    <p>3- Mikropların yuvalanma ve saklanma yerleri olan diş taşlarının teşekkülüne mâni olur.</p>

    <p>4- Ağız suyunun salgılanmasını artırır.</p>

    <p>5- Ağız kokusunu giderir.</p>

    <p>6- Diş minelerini parlatır.</p>

    <p>7- Mide ifrazını artırarak hazmı kolaylaştırır.</p>

    <p>8- Şekerli madde ihtiva etmediğinden mikrop üremesine müsait zemin meydana getirmez.</p>

    <p>9- Tükrük kıvamını incelterek balgamı yok eder ve konuşmayı kolaylaştırır.</p>

    <p>10-Misvak parçalarının midede hazmı mümkün­dür.</p>

    <p>11-Bedeni çöküntüyü önler.</p>

    <p>12-Zekâyı artırır.</p>

    <p>13-Görmeyi keskinleştirir.</p>

    <p>14-Sesi güzelleştirir.</p>

    <p>15-Şeytanı daraltır, melekleri memnun eder.</p>

    <p>16-Can çekişmeyi kolaylaştırır, Kelime-i Şehadeti hatırlatır.</p>

    

---

15 Eylül Pazar

    <p class="StilbalkAriallksatr063cm">HADÎS-İ ŞERİF</p>

    <p>"Altun, gümüş, libas kulu olan kimseler sürünsün, kahrolsun! Böyle (menfaat düşkünü) kişiye (işlediği hayrın bedeli Allah tara­fından) verilirse memnun olur, verilmezse (Allah'ın takdirini) de kınar; böyle (menfaat düşkünü) sürünsün, hüsrana yuvarlansın! Vücûduna diken batsın da cımbızla çıkaran bulunmasın!..</p>

    <p>Bunun için Cennet, her hayır ve saadet, şol kula lâyıktır ki, o, Allah yolunda cihâd için atının dizginine sarılmıştır. O mücâhidin başı (saçı) perişandır, iki ayağı toz içindedir. Eğer bu gazi (pişdâr olarak) ileri karakolda düş­man beklemekte ise, o dâima orada tam manâsıyla düşman bekler. Askerin gerisinde (dümdâr olarak) vazifede ise, orada en metin nöbetçilik eder. (Bu vazifelerini Allah için sa­mimiyetle gören) o kahraman, bir meclise girmek için izin isterse (küçük görülüp) izin verilmez. Bir hususta şefaat edecek olursa, şefaati kabul edilmez. (Fakat onun mevkii Al­lah yanında büyüktür, onun her dilediğini Allah kabul eder.)"       </p>

    <p>(S. Buharî C.8, S.324)</p>

    

---

16 Eylül Pazartesi

    <p class="StilbalkAriallksatr063cm">CAMİ VE MESCİD ADABI</p>

    <p>1-Sağ ayağıyla, huzurla, Cenab-ı Hakk'ı zikre­derek girmek.</p>

    <p>2-Cami içinde bağırıp çağırmak, yarmak, ayak uzatmak, bir zaruret olmadıkça, dünya kelamı et­mek gibi mabede yakışmayan hareketlerden sa­kınmak.</p>

    <p>3-Öne geçeceğim diye cemaati çiğnememek.</p>

    <p>4-Sükuneti ihlal etmek.</p>

    <p>5-Safları düz ve sık tutup kıbleye karşı otur­mak.</p>

    <p>6-Ön safları ihtiyarlar, hususiyle ilim adamları­na terketmek.</p>

    <p>7-Camide bulunduğu müddetçe gönlünden dünyevî alakaları, nefsâni vesveseleri atıp, Zülcelal Hazretlerini tefekkür etmek.</p>

    <p>8-Yüksek sesle konuşmamak.</p>

    <p>9-İbadetini yaparken her türlü gösterişten kaçı­nıp gayet mütevazı bir şekilde ihlasla eda etmek.</p>

    <p>10-Sol ayağıyla Allah (c.c.)'dan fazlı ihsanını, lûtfunu isteyerek ayrılmak.</p>

    <p>11-Gönlünde cami rabıtasının kesilmemesini sağlamak. Kulluk, s.40</p>

    <p>Peygamber (s.a.v.) Efendimiz buyurmuşlardır</p>

    <p>"Namaz vakti girdikten sonra namaz sana nere­de yetişirse, namazı orada (vakti içinde) kıl!.. Çün­kü faziletli namaz vakti içinde kılınandır!"</p>

    <p>(S. Buharî C.9, S.127)</p>

    

---

17 Eylül Salı

    <p class="StilbalkAriallksatr063cm">İSLÂM'IN ŞARTI</p>

    <p>İslâm'ın şartı beştir.</p>

    <p>Peygamber Efendimiz (s.a.v.)'in bir hadîs-i şe­rifleri şu mealdedir: <b>"Din, İslâm beş şey üzerine kurulmuştur, biri kelime-i şehâdettir, diğerleri de namaz kılmak, zekât vermek, hac etmek ve ra­mazanı şerif orucunu tutmaktır."</b></p>

    <p>İşte bu beş şey İslâm'ın şartıdır. Bu şartlara ria­yet eden bir insan, İslâm şerefine ermiş, müslüman ünvanını kazanmış olur.</p>

    <p>(Ö. N. Bilmen, Büyük İslâm İlmihali)</p>

    <p>***</p>

    <p class="StilbalkAriallksatr063cm">EZD TEMSİLCİLERİNE PEYGAMBER (S.A.V.) EFENDİMİZİN ÖĞÜTLERİ</p>

    <p>1-Siz, yemeyeceğiniz şeyleri, toplayıp biriktir­meyiniz!</p>

    <p>2-Oturmayacağınız binayı yapmayınız.</p>

    <p>3-Kendisinden yarın ayrılacağınız şeyler üzeri­ne üşüşüp, birbirinizle uğraşmağa kalkışmayınız.</p>

    <p>4-Amellerinize göre mükâfatlandırılmak veya cezalandırılmak üzere kendisine döndürüleceğiniz ve huzuruna çıkarılacağınız Allah'ın emirlerine aykırı davranmaktan sakınınız!</p>

    <p>5-Siz, Âhirete sunacağınız hayırlı amelleri ço­ğaltıp, mâsiyetleri bırakmak ve içinde temelli kala­cağınız Cenneti elde etmek hususunda yarışmağa rağbet gösteriniz!" buyurdu.</p>

    <p>Ezd Temsilcileri, Peygamber (s.a.v.)'imizin öğütlerini ezberleyip uyarılarınca hareket ettiler.</p>

    <p>(İslâm Tarihi, C.17, S: 116)</p>

    

---

l8 Eylül Çarşamba

    <p class="StilbalkAriallksatr063cm">SALİH ÂLİMLERLE SOHBET</p>

    <p>Hadîs-i Şerifte:</p>

    <p><b>- "Âlim-i amilin yüzüne bakmak ibâdet ma­kamına kâim olur. Haram olan şeylerden sakın ki, halkın en âbidi olasın."</b> buyrulmuştur.</p>

    <p>Bir âlim-i âmil ve mürşid huzurunda üç cihet­ten ibadet vardır:</p>

    <p>1-Âlimin yüzüne bakmak ibadettir.</p>

    <p>2-Orada kalmakla, masiyet etmemeğe sebat ve haramdan el çekmek vardır. Bu da bir ibadettir.</p>

    <p>3-Rızaullah maksadıyla gelip zikir ve fikir hiz­metinde bulunmak da bir nevî ibadettir.</p>

    <p>Şah-ı Nakşibend Hazretleri:</p>

    <p>"Bizim tarîkimiz sohbetledir" buyurmuştur ki, Ebu Bekr Sıddîk (r.a.) tarîkidir.</p>

    <p>Unutulmamalıdır ki bil cümle ashab-ı kiram (r.a.) sohbet ile istifâza eylemişlerdir.</p>

    <p>(Hz. R. M. Sâmi (k.s.), Musâhabe: C.6)</p>

    <p>***</p>

    <p class="c8">HZ. ÖMER (R.A.) DİYOR Kİ:</p>

    <p>"Ezkiyânın en zekisi, kaçanı te'lif ve uzak kalanı taltif eden ve herkesi iz'ânla tartan ve haberi ayana karıştırmayan, ya'nî her işittiğine inanmayan ye karışının yerine sürresini komayan adamdır. Mübhem ile karışık marifetde, vech ile ma'rûf olan ilimde hayır yoktur!"</p>

    <p>"İnsanların en akıllısı, insanların harekâtını en iyi takdir edendir."</p>

    <p>"İş bir kerre geri kalırsa hiçbir vakit ilerlemez."</p>

    

---

19 Eylül Perşembe

    <p class="StilbalkAriallksatr063cm">SADAKA CEHENNEMDEN KORUYAN BİR PERDEDİR</p>

    <p>Müslüman, helâl mal kazanarak, helâlinden yemeli ve helâlinden yedirmeli; haram maldan infaktan sakınmalıdır.</p>

    <p>Duâ etmek isteyen kimse helâl ve harama baş­kalarından daha ziyâde dikkat etmelidir. Yediği haram, içtiği haram, giydiği haram, hâsılı haramla beslenmiş kişinin duası kabul edilir mi?</p>

    <p>Resûlullah (s.a.v.): "Sizden her kim cehennem­den velev yarım hurma tanesiyle korunabilecekse hemen bunu yapsın." buyurmuştur. Adiy (r.a.) şöyle nakletmiştir:</p>

    <p>Resûlullah (s.a.v.) cehennemi zikrederek yüzü­nü çevirdi ve korundu. Sonra: "Cehennemden ko­runun" buyurdular. Sonra yine yüzünü çevirdi ve korundu. Hatta biz onu görüyor galiba zannına kapıldık. Sonra (tekrar):</p>

    <p>"Yarım hurma ile de olsa cehennemden koru­nun. Onu da bulanuyan (hiç olmazsa güzel) bir sözle cehennemden korunsun." buyurdular.</p>

    <p>Güzel sözden murâd: Nasihat ve tâlim gibi şer'an tâat sayılan sözlerdir.</p>

    <p>Bu hadisten çıkarılan hükümler:</p>

    <p>1- Müslüman az da olsa sadaka vermeye gayret etmelidir. Zîrâ sadakanın azı dahî cehennemden kurtulmaya sebep olur.</p>

    <p>2- Güzel söz, cehennemden kurtulma sebeple­rinden biridir. (S Müslim Şerhi, C.5/388)</p>

    

---

20 Eylül Cuma

    <p class="StilbalkAriallksatr063cm">ANA, BABAYA İYİLİK ETMEK</p>

    <p><b>"Yalnız O Allah'a ibadet</b> <b>edeceksiniz, anaları­nıza, babalarınıza iyilik yapacaksınız. Şayet bunlardan biri veya her ikisi, senin yanında ih­tiyarlarsa sakın onlara öf deme, yüzlerine bağır­ma, onlara saygı ile hitab et. Acıdığında onlara tevazu kanadını aç da, "Yârab! Küçüklüğümde bana şefkat gösterdikleri gibi Sen de onlara merhamet et"</b> de" (İsra:23-24)</p>

    <p class="StilbalkAriallksatr063cm">MÜ'MİN İLE MÜSLÜMAN ARASINDAKİ FARK</p>

    <p>Her mü'min Müslümandır.</p>

    <p>Fakat, her Müslüman, mü'min değildir.</p>

    <p>Çünkü, bir kimse, mü'min olmadığı halde, Şehâdet getirmek suretiyle, kendisini, Müslüman gösterebilir.</p>

    <p>Ashab-ı Kiram'dan Sa'd b. Ebî Vakkas (r.a.):</p>

    <p class="c8">"Yâ Resûlallah (s.a.v.)! (Mü'minlere verilecek mallardan) filana verdin, filan kimseye ise ver­medin.</p>

    <p><b>Halbuki o da, mü'mindi?"</b> <b>dediği zaman, Pey­gamberimiz (s.a.v.):</b></p>

    <p><b>"Ona, mü'min deme! Müslüman de!"</b> buyur­muştur.</p>

    <p>Kur'ân-ı Kerîm'de de, bu hususta şöyle buyrulur:</p>

    <p class="c8">"Bedeviler, (Biz, iman ettik!) dediler.</p>

    <p><b>Onlara,</b> <b>de ki: (Siz, iman etmediniz amma, bari (Müslüman olduk!) deyiniz. İman, henüz, sizin kalblerinize girip yerleşmemiştir."</b></p>

    <p>(M. Asım Köksal, Peygamberler Tarihi)</p>

    

---

21 Eylül Cumartesi

    <p class="StilbalkAriallksatr063cm">İMÂNIN TADINA VARMANIN ÖLÇÜLERİ</p>

    <p>Resûlullah (s.a.v.):</p>

    <p class="c8">"Üç şey vardır ki bunlar kimde bulunursa o kimse imanın tadını bulur.</p>

    <p class="c8">1- Bir kimseye Allah ve Resulü, başkaların­dan daha sevgili olmak.</p>

    <p class="c8">2- Bir kimse sevdiğini yalnız Allah için sevmek.</p>

    <p><b>3- Bir kimseyi Allah küfürden kurtardıktan sonra, tekrar küfre dönmekten, ateşe atılmaktan tiksindiği gibi tiksinmek"</b> buyurmuşlardır.</p>

    <p><b>"Bu hadîs-i şerif İslâm'ın esas kaidelerinden büyük bir kaidedir."</b> Nasıl büyük bir kaide olma­sın ki bu hadiste îmânın aslını, hatta aynini teşkil eden Allah (c.c.) ve Resûlullah (s.a.v.) sevgisi var­dır. Hakikatte Allah (c.c.) ve Resûlullah (s.a.v ) sevgisi, Allah (c.c.)'dan başkasını sevmemek ve küfre dönmekten tiksinmek; îmânı haddizatında kuvvetli, kalbi imâna yatkın ve îmânı eti ile kanına karışmış olan kimselere müyesserdir. İşte îmanın tadını bulacak olan ancak bunlardır.</p>

    <p class="c8">Îmanın Tadı</p>

    <p>Ulemâ (Rahime humûllah): "Îmânın tadından murâd, ibâdet ve tâatları lezzetli görmek, Allah (c.c.) ile Resulü (s.a.v.)'nün rızâlarını kazanmak için meşakkatlara tahammül göstermek ve bun­ları dünya menfaatine tercih etmektir." diyorlar. (S. Müslim, C. 1, Sh.: 261)</p>

    <p>Kulun Allah (c.c.)'ını sevmesi, onun emirlerine uyarak ibâdet ve tâatta bulunması, muhalefet göstermemesidir.</p>

    

---

22 Eylül Pazar

    <p class="StilbalkAriallksatr063cm">RİBA (FAİZ)</p>

    <p>Peygamber (s.a.v.)'den şöyle rivayet olundu ki O (s.a.v.):</p>

    <p class="c8">"Kan satışını ve tecavüzle mal elde etmeyi ya­sakladı ve faiz yiyene, yedirene, faiz sözleşmesi­ni yazana, sözleşmeye şahitlik yapanlara, ciltleri­ne dövme yapanlara ve yaptıranlara, tasvir ya­panlara lanet etti."</p>

    <p>Ve yine buyurmuştur:</p>

    <p class="c8">"Faiz, yetmiş şu kadar çeşittir. En aşağı dere­cesi kişinin validesiyle zina etmesi gibidir."</p>

    <p class="c8">"Ey mü'minler! Haram olan şeylerden sakına­rak Allah (c.c.)'a ibadetle nefsinizi azab-ı ilahîden koruyun. Eğer Allah (c.c.)'a ve Resulü (s.a.v.)'ne îmân ettiyseniz halk üzerinde ribadan geri kalan kısmını bırakın. Eğer böyle yapmazsa­nız Allah (c.c.) ve Resulü (s.a.v.)'den bir harbi bekleyiniz. Bilin ki, isyanınızdan dolayı sizin üzerinize gadab-ı ilahi nazil olacaktır. Malınız­dan ziyadesini alamayınca bir kimseye zulmet­mezsiniz ve re's-i malınızı tamamen aldığınız için de zulme uğramış olmazsınız."</p>

    <p>(Hz. R. M. Sâmi (k.s.), Musâhabe: 6, Sh: 56)</p>

    <p>***</p>

    <p class="c8">ALLAH'I ZİKR EDENLE ETMEYENİN HALİ:</p>

    <p>Peygamberimiz (s.a.v.) buyurdular ki "Rabb'ını zikr edenle, zikr etmeyenin misali, diri ile ölüye benzer!"</p>

    <p>"İçerisinde Allah zikr edilen evle, içinde Al­lah zikr edilmeyen evin misali, ölü ile diri gibi­dir!" (M. A. Köksal, İ. T., C.11, S. 356)</p>

    

---

23 Eylül Pazartesi

    <p class="StilbalkAriallksatr063cm">NÜBÜVVET, NEBİ VE RESÛL</p>

    <p><b>NÜBÜVVET</b>: Akıl sahibi kulların, üzerlerinde­ki dünya ve Âhiret işleri hakkında, Allah (c.c.) ile kulları arasında, yapılan elçilik demektir.</p>

    <p><b>NEBİ</b>: Kendisine, melek tarafından vahy veya kalbine ilham olunan, ya da, sâlih rü'yâ ile uyarı­lan zât demektir.</p>

    <p><b>RESÛL</b> ise, RESÛL olması haysiyetile, Nübüv­vet Vahy'inin fevkında özel bir Vahy ile üstün kı­lınmış olan ve kendisine Cebrail (a.s.)'in, Allah (c.c.) tarafından özel olarak indirdiği Kitab ile vahy etmiş olduğu, yüce Allah (c.c.)'ın hükümleri­ni, halka, tebliğ etmek üzere gönderdiği kâmil in­san, demektir.</p>

    <p>Bunun için "Her Resul, nebî'dir; fakat, her nebî, resul değildir." denilmiştir.</p>

    <p class="StilbalkAriallksatr063cm">ÂDEM (A.S.)'İN İLK NEBÎ (PEYGAMBER) OLUŞU</p>

    <p>İnsanlara gönderilen peygamberlerin ilki, Âdem (a.s.)'dir. Eshab-ı Kiramdan Ebu Zerr'il Gıfâri (r.a.) der ki: "Nebî (a.s.)'a (Yâ Resûlullah (s.a.v.)! Nebilerin evveli, ilki hangisidir? diye sor­dum. "<b>Âdem'dir</b>!"diye buyurdu. "O, Nebî mi idi?" diye sordum. <b>"Evet! Mükellem (Allah (c.c.)'la ko­nuşan) bir Nebî idi."</b> buyurdu."</p>

    <p>Âdem (a.s.), çocuklarına, peygamber olarak gönderildi ve kendisine, yirmi bir sahife indirildi. Cebrail (a.s.), Âdem (a.s.)'a yazı yazmayı öğrettiği için, Âdem (a.s.), inen sahifeleri kendi el yazısı ile yazdı. Yüce Allah (c.c.)'ın, Adem (a.s.)'a indirdiği hükümler arasında ölü hayvan eti, kan ve domuz eti de, haram kılınmıştı.</p>

    <p>(M. A. Köksal, Peygamberler Tarihi, S. 55-57)</p>

    

---

24 Eylül Salı

    <p class="StilbalkAriallksatr063cm">İBÂDET VE PEYGAMBERİMİZ (S.A.V.)'İN NAFİLE İBÂDETLERİ</p>

    <p class="c8">İbâdet ve Hikmetleri</p>

    <p><b>İbâdet</b>: Mükelleflerin (Erginlik çağına eren akıl sahibi insanların) nefislerinin arzu ve temayülleri­ne muhalefetle Rab'larına tizim için yapmış ol­dukları, yapılması sevap olan ve Allah (c.c.)'a ya­kınlık ifâde eden husûsî tâatlarıdır.</p>

    <p><b>Tâat'ın aslı:</b> Verâ'dır. (Haramdan kaçınma)</p>

    <p><b>Verâ'nın aslı:</b> Takva'dır.</p>

    <p><b>Takvâ'nın aslı:</b> Nefs muhasebesidir.</p>

    <p><b>Nefs muhasebesinin aslı:</b> Allah (c.c.)'ın azabından sakınmak, nimetini ummaktır.</p>

    <p class="c8">On şey nefse gerekli görülmeyince, Verâ' ta­mamlanmaz:</p>

    <p>1- Dil, gıybetten korunmak, 2- Kötü zandan sa­kınmak, 3- Halkla alay etmekten geri durmak, 4- Haramlara bakmamak, 5- Doğru sözlü olmak, 6- İmân nimetinden dolayı yüce Allah (c.c.)'a min­nettar olmak ve kendi kendini beğenmemek, 7- Malı, hak yolunda harcamak ve bâtıl yollarda harcamamak, 8- Yükseklik ve büyüklük dileğinde bulunmamak, 9- Beş vakit namazı -vekitlerine,rükû ve secdelerine dikkat ve riâyet ederek- korumak, 10- Sünnet ve cemâat üzere istikamet etmek.</p>

    <p>(M. A. Köksal, İ. Tarihi, C.18, S. 328)</p>

    

---

25 Eylül Çarşamba

    <p class="StilbalkAriallksatr063cm">PEYGAMBERLERİN ÜSTÜNLERİ VE EN ÜSTÜNÜ</p>

    <p><b>Peygamberlerin hepsi aynı derecede ve mezi­yette olmayıp Yüce Allah (c.c.), Onlardan kimine, kiminden üstün meziyetler vermiş, birisi ile söy­leşmiş, birisini de, derecelerle yükseltmiştir.</b> (Ba­kara: 253)</p>

    <p>Peygamberlerin Ulül'azmleri, rivayete göre:</p>

    <p>1) Nuh, 2) İbrahim, 3) Musa, 4) İsa, 5) Muhammed (a.s.) olduğu gibi.</p>

    <p>Sahih bir Hadîs-i şerife göre de: "Peygamberle­rin Seyyidleri de, Nuh (a.s.), İbrahim (a.s.), Musa (a.s.). İsa (a.s.) ve Muhammed (a.s.) olmak üzere beştir."</p>

    <p>Muhammed (a.s.) ise, bu beşin Seyyididir. Kıyamet gününde de, Âdem oğullarının Seyyidi O (s.a.v.)'dur.</p>

    <p>Öncekilerin ve sonrakilerin en değerlisi O (s.a.v.) olduğu için Kıyamet gününde Hamd san­cağı, O (s.a.v.)'na verilecek.</p>

    <p>O gün, Peygamberlerin İmamı, Hatibi ve Şefaat Sahibi O (s.a.v:) olacak.</p>

    <p>Bütün Peygamberler, O (s.a.v.)'nün sancağı al­tında toplanacaktır.</p>

    <p>(M. A. Köksal, Peygamberler Tarihi, S. 12)</p>

    <p>***</p>

    <p>Allah-ü Teâlâ buyuruyor:</p>

    <p><b>"Nusret ve zafer ancak Allah (c.c.)'tandır. Şüp­hesiz ki Allah (c.c.) emrinde mutlak galip ve efâlinde hüküm ve hikmet sahibidir."</b> (Enfâl Sûresi, Âyet: 10)</p>

    

---

26 Eylül Perşembe

    <p class="StilbalkAriallksatr063cm">ZALİMLERE MEYLETMEMEK</p>

    <p>Allah-ü Teâlâ Kur'ân-ı Kerîm'inde: <b>"Siz zalim­lere meyletmeyin ki vücudunuza ateş yapışma­sın. Halbuki Allah (c.c.)'dan gayri sizin dostunuz yoktur. Binâenaleyh zâlimlere meylettikten son­ra hiç kimse tarafından yardım olunmazsınız"</b> buyurmuştur. (Hûd Sûresi: 113)</p>

    <p>Bu âyet-i kerîme ile anlatılmak istenen şudur: <b>"Zâlimlere kalbinizle muhabbet eder ve zâlimâne işlerine rıza gösterirseniz cehennem ateşi sizi yakar. Şu halde, onlara muhabbet etme­yin ki ateş sizi yakmasın. Eğer yakarsa sizi kurta­racak Allah (c.c.)'dan gayri dostunuz olmadığı gi­bi bir kimseden de yardım görmezsiniz"</b> demek­tir. Veyahut onlara müdâhane edip zalimane emir­lerine itaat etmeyin demektir. Zulüm bütün din­lerde haramdır. Cenâb-ı Hakk zulmetmek şöyle dursun, zulmedenlere meyil etmekten dahi men etmiştir.</p>

    <p>Yüce Allah (c.c.) bir başka âyet-i kerîmede ise: <b>"Ey mü'minler! Babalarınızı ve kardeşlerinizi eğer onlar küfrü, îmân üzerine tercih ve ihtiyar ederlerse dost ittihaz etmeyin. Eğer sizden bir kimse onları dost ittihaz ederse işte o dost ittihaz eden kimseler zâlimlerdir."</b></p>

    <p>Bu âyet-i celîleden maksad mü'minleri kâfir­lerden ve münafıklardan hiçbir ferdle dostluk et­mekten nahiydir. Yani: Hiçbir mü'min hiçbir kâfiri ciddiyetle dost ittihaz etmesin. O, kâfir mü'minin anası, babası ve biraderleri gibi yakın akrabasından olsa bile.</p>

    <p>(Hz. R. M.Sâmi (k.s.), Musâhabe, C.4, S. 84)</p>

    

---

27 Eylül Cuma

    <p class="StilbalkAriallksatr063cm">ŞİS (A.S.)'IN BAZI FAZİLETLERİ VE PEYGAMBERLİĞİ</p>

    <p>Şis (a.s.); Âdem (a.s.)'in oğullarının en ulusu, en üstünü, Âdem (a.s.)'e, en sevgilisi ve ona, en çok benzeyeni idi.</p>

    <p>Âdem (a.s.); Onu, bir vasiyetname ile yerine ve­kil bıraktı.</p>

    <p>"Ey oğulcuğum! Sen, benden sonra, Halîfem'sın!" diyerek vazifesini takva üzere yürütme­sini tavsiye etti.</p>

    <p>Bunu, Kabil'den ve Kabil oğullarından gizli tut­masını, ona emretti.</p>

    <p>Gece ve gündüz saatlerini ve her mahlukun, Allah (c.c.)'a, hangi saatlerde, ne gibi ibadetler yaptıklarını bildirdi.</p>

    <p>Vuku bulacak Tufan hakkında da, bilgi verdi. Âdem (a.s.); Kabil oğullarının zina ve içkiye düştüklerini, bozulduklarını görünce de, Şis (a.s.)'in oğullarına da, Kabil oğulları ile evlilik bağlantısı kurmamalarını tavsiye etti.</p>

    <p>Yüce Allah (c.c.); Âdem (a.s.)'e, yirmibir Şis (a.s.)'e de, yirmidokuz sahife indirip Şis (a.s.)'i, bu elliyi bulan sahifelere göre hareket ve amel etmekle mükellef kıldı.</p>

    <p>Yüce Allah (c.c.)'ın Âlâ sûresinin onsekizinci âyetinde andığı Suhufu Ûlâ, Hibetullâh Şis b. Adem (a.s.) ile İdris (a.s.)'e indirilmiş olan sahifelerdi.</p>

    <p>Peygamberlik, Din, ibâdet ve Yüce Allah (c.c.)'ın Hak ve Şeriatlarına göre hareket Şis (a.s.)'da oğullarında bulundu.</p>

    <p>(M. A. Köksal, Peygamberler Tarihi, S. 68)</p>

    

---

28 Eylül Cumartesi

    <p class="StilbalkAriallksatr063cm">MESCİD VE NAMAZ</p>

    <p>Bütün mescidler Allah Teâlâ'ya mahsustur ve orada O (c.c.)'ndan bir başkasına ibadet edilmez. Zira Kur'ân-ı Kerîm'de Cenâb-ı Allah (c.c.) bir âyet-i celîlede şöyle buyurmaktadır:</p>

    <p><b>"Cümle mescidler Allah Teâlâ'ya mahsustur. Hal böyle olunca siz mescidlerde Allah Teâlâ ile beraber (Allah Teâlâ'dan başka) hiç bir kimseye ibadet etmeyin"</b> buyrulmaktadır. (Cin Sûresi: 18)</p>

    <p>Bu aynı zamanda Allah Teâlâ'ya şirk koşmayın anlamına gelmektedir.</p>

    <p>Camiye girerken sağ ayakla, çıkarken de sol ayakla çıkmak sünnettir. İmam-ı Süfyan-ı Sevri birgün mescide girerken sol ayağını basıp girdi. Hafiften bir ses işitti ki: <b>"Ya Sevr-i Yani; ey öküz- Niçin evvel sağ ayağını basıp girmedin!"</b> Süfyân o avazı işitince aklı başından gitti. Sonra kendine gelince eliyle sakalını tutup yüzüne bir tokat vur­du. Bir sünneti terkedip edepsizlik etmekle adını sığır koydular dedi. Adı Sevr kaldı.</p>

    <p>Peygamberimiz (s.a.v.) bir hadîs-i şeriflerinde şöyle buyurmuştur:<b>"Mescidde oturup namaza muntazar olan kimse bilfiil namazda bulunmuş gibidir. Namazı eda için gözeten kimse namaza durmuş gibidir. Namaza başlayıp kılıncaya ka­dar sevabı işler, devam eder."</b></p>

    <p>Camide Kur'an okumakla veya tesbih veyahut dua okumakla meşgul olan bir kimse ile konuş­mak veya musâfaha eylemek doğru değildir.</p>

    <p>(Hz. R. M. Sâmi (k.s.) Musâhabe, C.4, S. 27)</p>

    

---

29 Eylül Pazar

    <p class="StilbalkAriallksatr063cm">SELÂM</p>

    <p>Es-Selâm ism-i şerîfi her belâ ve afetden ve her türlü eksiklikten fena ve zevalden salim ve mü­nezzeh olan Allah Zü'l-celâlin esmâû hüsnâsındandır. Âfetlerden, ayıblardan salim ve berî ol­mak manasınadır.</p>

    <p>(Es-Selâmü aleykûm) demek müslümanlar üze­rine: Her kaza ve belâdan selâmet üzerinize olsun diye selâmetle dua ve temennidir. Bu ise bir mü'min kardeşi için ne güzel bir duadır. Âdab-ı İslâmiyyedendir. Resûlullah (s.a.v.): <b>"Selâm Allah (c.c.)'ın isimlerinden bir isimdir. Aranızda yayı­nız."</b> buyurmuştur.</p>

    <p class="c8">"Üç hasleti nefsinde cem eden îmânını da top­lamış olur. 1- Nefsine karşı bir menfaat hakkın­da da olsa insaf ve adaleti bırakmamak, 2-Selâmı yaymak, 3- Kendi muhtaç olduğu halde infak."</p>

    <p>Bir başka yerde de şöyle demektedir: "<b>Tanıdı­ğın ve tanımadığına selâm vermekliğin ahlâk-ı İslâmiyedendir."</b></p>

    <p>Bir Hadîs-i Şerifte:</p>

    <p><b>"Mü'min mü'mine mülâki olup da selâm vere­rek elini sıktığı zaman her ikisinin günahları ağaç yapraklarının döküldüğü gibi dökülür."</b> bu­yurmuştur.</p>

    <p>Hadîs-i şeriflerden de anlaşılacağı üzere bir mü'minin diğer bir mü'mine selâm vermesi boy­nunun borcudur. Ayrıca selâmı vermek sünnet, ia­de etmek yani ve aleykümüs-selâm demek vâcibdir.</p>

    <p>(Hz. R. M. Sâmi (k.s.), Musahabe, C.4, Sh.: 68)</p>

    

---

30 Eylül Pazartesi

    <p class="StilbalkAriallksatr063cm">TESETTÜR</p>

    <p>Cenâb-ı Hak Kur'ân-ı Kerim'de şöyle buyur­muştur: <b>"Ey Peygamber! sen zevcelerine ve kerimelerine vesâır mü'minlerin zevcelerine de­ki:Onlar bürgülerini üzerlerine bürüsünler, zirâ: onların bürgülerini üzerlerine bürünmeleri onla­rın bilinip de eza olunmamalarına ziyâde yakın­dır. Halbuki Allah Teâlâ onlardan evvelce vâki olan kusurlarını af edici ve hallerine münasip mesâlihi temşiyetle merhamet buyurucudur."</b></p>

    <p>(Ahzâb, Sh.: 59)</p>

    <p>Şu halde tesettürün farzındaki hikmet: Fitne kapısını kapamak, nesebi zayi etmekten muhafaza etmek, zevceyi zevcine rabt ile başkasının taarruundan kurtarmak, aile teşkilâtına intizam vermek, evlâdın terbiyesine ve dünyanın imârına erkek dı­şarıdan kadın içeriden çalışmaktır.</p>

    <p>Hakk Teâlâ Hazretleri bu âyet-i celîle ile afîye olan kadınların setr sebebiyle insanların kötü za­manından ve taarruzlarından muhafaza olmakla kalplerinin rahat olacağını buyurmuştur.</p>

    <p>Hakk Teâlâ Hazretleri'nin tesettür emri bütün insanların kalplerinin rahatı ve aile arasında imti­zacın esasını ve biçâre çocukların terbiyesini temin etmiştir. Ayrıca insanların bir diğerine husumet­ten alıkoymakla alemin intizam üzere olmasını sağlamış bir kanûn-i dâimdir.</p>

    <p>(Hz. R. M. Sâmi (k.s.), Musâhabe, C.4, Sh.: 61)</p>

    <p>***</p>

    <p><b>"Allah size âyetleri açıkça bildirdi. Allah bi­lendir, Hakîm'dir."</b>         (Nûr Sûresi: 18)</p>

    

---

1 Ekim Salı

    <p class="StilbalkAriallksatr063cm">DİN VE MÂHİYETİ</p>

    <p>Din; dil teriminde: Cezâ, İslâm, Âdet, İbâdat, Tâat, İnkıyad, Hükm, Ferman, Tevhîd, Millet, Şerîat, Vera ve Takva, Hisab... gibi türlü mânâlara gelir.</p>

    <p>Şerîat Teriminde Din: Peygamber (s.a.v.)'in, Al­lah (c.c.) tarafından getirip tebliğ ettiği şeyleri ka­bule, akü sahiplerini davet eden ilâhî kanundur. Bu İlâhî kanuna, uyulduğu için, Din denir. Allah (c.c.)'ın, açık ve geniş yolu olduğu, Kullar, bağlansınlar diye konulan hükümlerden ibaret bulunduğu için de, Şerîat denir.</p>

    <p>Şerîat'a, Şerîat denilmesi, sıdk ve sadâkatla bağlananın hem susuzluğunu gidereceği, hem de, günah kirlerinden arıtıp temizleyeceği içindir.</p>

    <p>Din'e, Millet denilmesi de; üzerinde toplanıldığı, yüründüğü içindir.</p>

    <p>Din ve Millet, aslında bir olup aralarındaki fark, itibârîdir ve Din'in, Yüce Allah (c.c.)'a, Millet'in de, Peygamber (s.a.v.)'e nisbet edilmiş olmasından ibarettir.</p>

    <p>Din; İmân, İslâm ve bütün şeriatları kapsayan umûmî bir isimdir.         </p>

    <p>(Peygamberler Tarihi)</p>

    <p>***</p>

    <p>Tevbe eden kimsenin üç alâmeti vardır: 1- Haramlardan sakınır, 2- İlim öğrenmeğe hırs­lı olur, 3- Göğüsten çıkan sütün tekrar girme ihti­mali olmadığı gibi, tevbe ettiği günâha bir daha dönmez. (Dört Büyük Halife, S. 297)</p>

    

---

2 Ekim Çarşamba

    <p class="StilbalkAriallksatr063cm">ZEKÂTI ALANIN DİKKAT EDECEĞİ HUSUSLAR</p>

    <p>1-Fakirin vazifesi, yoksulluğun kadrini bilmek ve Allah-ü Teâlâ'nın kendisine verdiği faziletlerin, kendisinden uzaklaştırdığı nimetlerden daha üs­tün olduğunu anlamaktır. Zengin vasıtasıyla Al­lah-ü Teâlâ'dan aldığını, kendisine rızık ve ibâdetine yardıma olarak alsın. Aldıklarını hiç ol­mazsa mubah yerlerde harcasın. Eğer aldığını is­yanda harcarsa küfrân-ı ni'met ederek Allah-ü Teâlâ'nın gazabına uğramayı ve rahmetinden uzak olmayı hak eder.</p>

    <p>2-Zekât yerene teşekkür etmek, dua etmek ve onu övmektir. "İnsanlara teşekkür etmeyen, Al­lah'a şükretmemiş sayılır." buyrulmaktadır. Veri­lenin kusuru varsa onu gizlemek, hakir görme­mek, yermemek, vermediği takdirde de vermedi diye aleyhinde bulunmamak ve aldığını büyükgörmek.</p>

    <p>3-Aldığına dikkat etmelidir. Eğer aldığı helâl değilse ondan sakınmalıdır. Haramdan kaçınan kimseye Allah-ü Teâlâ, helâlden kapı açar. Zâlimlerden, haraç toplayan kimselerden, malla­rında haram bulunma ihtimali olduğundan zekât, sadaka alınmamalıdır,</p>

    <p>4-Aldığı miktarda şüpheli kısımdan kaçınmalı, kendisine mubah olan miktarı almak. Yolcu ise ye­rine varıncaya kadar kendisine lâzım olan yiyecek, giyecek ve vasıta parasından fazlasını yine alma­malıdır.</p>

    <p>5-Muhtaç olduğu tahakkuk edince azamî bir senelik ihtiyacından fazlasını almamalıdır.</p>

    <p>(İhyâu Ulûmi'd-din, C.1, Sh.: 618-621)</p>

    

---

3 Ekim Perşembe

    <p class="StilbalkAriallksatr063cm">TİCARET MALLARININ ZEKÂTLARI</p>

    <p>Her nev'i ticaret malları zekâta tâbidir. Ticaret malları, uruz denilen meta, kumaş gibi her çeşit eşyadan olabileceği gibi buğday, arpa, pirinç gibi hububattan, demir, bakır, kalay gibi mevzunattan, koyun, deve, at gibi hayvanattan, hane, han, dükkân gibi akarattan da olabilir.</p>

    <p>Sene başlangıcında nisab'a (80.14 gr. altın değe­ri) ulaşan ticaret mallarının zekâtı için sene nihayetindeki kıymetlerine itibar olunur. Sene sonu değerine göre zekât verilir. Sene sonu değeri bu­lunduğu yerdeki piyasaya göre takdir edilir.</p>

    <p>Başlangıçta ticaret niyetiyle satın alınmamış olan bir mal, ileride satılmak üzere saklanırsa bu bir ticaret malı sayılmaz.</p>

    <p>Ticaret için; yani alıp satmak için olan akarların kira bedelleri de ticaret malı sayılır.</p>

    <p>Ölçülür, tartılır veya sayılır şeylerden olan bir ticaret malının kıymeti sene nihayetinden sonra artacak veya eksilecek olsa buna bakılmaz. Sene sonundaki kıymetine göre zekât verilir.</p>

    <p>(Ö. N. Bilmen, B. İslam İlmihali, S. 344)</p>

    <p class="StilbalkAriallksatr063cm">ZEKÂTI NE ZAMAN VERMELİYİZ?</p>

    <p>Her müslüman, malının nisap miktarını ne za­man geçtiğini bilemeyebilir. Bu münasebetle Hicrî senenin belirli bir zamanını zekât için tayin ermeli­dir. Bu davranış sünnettir. Resûl-i Ekrem (s.a.v.) Şaban ayını tayin etmiştir. Böylece müslümanların Ramazana daha kuvvetli ve huzur içerisinde girmesi sağlanmıştır.</p>

    

---

4 Ekim Cuma

    <p class="StilbalkAriallksatr063cm">HZ. EBÛ BEKİR (R.A.)'İN DELÂLETİYLE MÜSLÜMAN OLANLAR</p>

    <p>Hz. Ebû Bekir (r.a.), Kureyş kavmi arasında se­vilir ve sözüne inanılır ve sözü dinlenir, hatırı sa­yılır, itibarlı, muhterem bir şahıs idi. Dostlarına müslümanlıktan bahsetmiş ve onun bu gayretiyle İslâm tarihinde fevkalâde mühim ve kıymet ihraz eden şahıslar müslümanlığı kabul etmişlerdir.</p>

    <p>Aşere-i Mübeşşere'den Hz. Osman bin Affan (r.a.), Zübeyr bin Avvam (r.a.), Abdurrahman bin Avf (r.a.), Sa'd bin Ebi Vakkas (r.a.), Talha bin Ubeydullah (r.a.), Ebu Ubeyde bin Cerrah (r.a.), Hazeratı' ile Osman bin Maz'un (r.a.), Abdullah bin Mesud (r.a.), Habbâb bin Eret (r.a.), Suheyb-i Rumî (r.a.) gibi zatlar İslâm nuruna kavuşarak sâbikun-u evvelûn'dan olmuşlardır.</p>

    <p>Hz. Ebû Bekir (r.a.) İslâmiyet semasında parlak yıldızlar gibi parlayan bu şahsiyetler için bir mer­kez teşkil ediyordu. Bu muhterem zevatı, İslâmiyet'e sokmağa muvaffak olduktan sonra evi­nin içinde mescid edindiği bir odasında ibadet ederek son derece rakîk ve müessir sesiyle Kur'ân-ı Hâkim'i okur ve fartu muhabbetinden kendisi ağlar ve dinleyenleri ağlatır, herkesin dini zevkini, ruhanî şevkini coştururdu.</p>

    <p>(Hz. R. M. Sâmi (k.s.), Hz. Ebû Bekir (r.a.)</p>

    <p>***</p>

    <p class="c8">Günâhkarın üç alâmeti olur:</p>

    <p>1-İşlerinde yanılır, hatâ eder. 2- Oyun ve çalgı ile meşgul olur. 3- Unutkan olur.</p>

    <p>(Dört Büyük Halife, S. 293)</p>

    

---

5 Ekim Cumartesi

    <p class="StilbalkAriallksatr063cm">MUHAMMED BEHÂÜDDİN NAKŞİBEND (K.S.)</p>

    <p>Buhara'ya bir fersah mesafede Kasrı Arifan'da sülâleyi tahireden ecdadı İmâm-ı Cafer-i Sadık (r.a.)'a ve oradan Hz. Ali (r.a.) ve Hz. Fatımâ (r.a.)'ya varan sâlih bir babadan ve sâliha bir ana­dan doğmuşlardır (718). Henüz ana rahminde iken bir er kokusu duyulmuş ve manevî pederleri Muhammed Baba Simasî tarafından açığa vurul­muştu. Küçüklük çağlarında büyüklüğü görül­mekte idi. Yaşı ile mütenasip olmayan, idrâk, dirayet, sünnete tebeiyyet, kerâmet ve nurî hidâyet kendisinde müşahade ediliyordu.</p>

    <p>Doğduğundan beri himmet üzerinden eksik de­ğildi. Çocukluğunda Muhammed Baba Simasî Hazretleri'nin, gençliğinde kemâl çağında Seyyid Emir Külâl Hazretlerinin devamlı teveccühleri al­tında ve kendisi de onlara ve cemiyete devamlı hizmette idi. Ona, mânâ âleminde Abdülhâlık Gûcdüvani Hazretlerinin talimatı şöyle olmuş:</p>

    <p>- <b>"Oğlum Bahaeddin, büyük bir istidada sa­hipsin. Âleme mânevî ışık yakacak olan bu isti­dat fitilini tahrik lâzımdır. Zikrullahtan bir an fariğ olma! Mahlûkata halisane hizmet et. Onun­la Hakk'a giden yol buluna ve erişile...</b></p>

    <p>- <b>Bahaeddin! Her zaman ve mekânda ayağını şeriat esasları üzerine basasın! Emir ve nehiyde istikâmet üzre olasın! Daima azimetle amel eyleyesin. Sünnetlere tâbi olasın! Cem'î sünnetleri mümkün oldukça işliyesin! Ruhsatları terk edip bi'datlardan kaçınasın! İnsanlar, hayvanlar, ne­batlar senden hizmet bekliyorlar oğlum!"...</b></p>

    <p>(M. Hâni, Âdâb, S. 90)</p>

    

---

6 Ekim Pazar

    <p class="StilbalkAriallksatr063cm">HADÎS-İ ŞERİF MEALİ</p>

    <p>Sizden sonra öyle insanlar gelecek ki; türlü, zevkli yemekler yiyecekler, renkli ve rahat binek­lere binecek, rengârenk ve güzel kadınlar ile evle­necek, güzel ve kıymetli kumaşlardan elbiseler gi­yecekler; onların mideleri az ile doymaz, onlar ço­ğa da kanaat etmez, dünyaya bağlanmışlardır; akşam-sabah, düşündükleri ve taptıkları dünyalıktır; yâni Allah (c.c.)'tan başka ilâh ve rabb kabul eder­ler, bütün gayretleri dünya içindir. Yalnız hevâ ü heveslerinin peşinde koşarlar. Abdullah'ın oğlu Muhammed (s.a.v.)'in kafi sözü şudur ki: Sizden sonra gelenler, o güne yetişenler, onlara selâm vermesin, hastalarını ziyaret etmesin, cenâzelerine gitmesin, ve büyüklerine hürmet etmesinler. Zira bunları yapanlar İslâmiyetin yıkılma­sına yardım etmiş olurlar.</p>

    <p>***</p>

    <p class="StilbalkAriallksatr063cm">İNSANLIK ARASINDA İLK SELÂMLAŞMA</p>

    <p>Yüce Allah (c.c.), Âdem (a.s.)'e:</p>

    <p>"Haydi, şu melekler cemaatının yanına git de, onlara (esselâmü aleyküm!) diyerek selâm ver. Senin selâmını, onların, nasıl karşılayacaklarına bak! Söylediklerine iyice kulak ver! Çünkü, o, hem senin, hem de, senin zürriyetinin selâmlaşmasıdır!" buyurdu.</p>

    <p>Âdem (a.s.), gidip meleklere:</p>

    <p>"Esselâmü aleyküm!" dedi. Melekler de:</p>

    <p>"Esselâmü aleyküm ve rahmetullâh."</p>

    <p>Yahut:</p>

    <p>"Ve aleykesselâmü ve rahmetullâh!" dediler. Selâmlarına, "Rahmetullâh" sözlerini eklediler.</p>

    <p>(M. Asım Köksal, Peygamberler Tarihi, S. 33)</p>

    

---

7 Ekim Pazartesi

    <p class="StilbalkAriallksatr063cm">FIRKA-I NACİYE</p>

    <p>Nebî (s.a.v.): "Benim ümmetim 73 fırkaya ayrılacak, bunların hepsi cehenneme, ancak bir tane­si Cennete girecektir." buyurmaktadır.</p>

    <p>Yetmişiki fırkanın cehenneme girmesinden maksat azaba duçar olmalarıdır. Yoksa îmâna münafî ve kafirlere mahsus olan ebedî olarak ce­henneme giriş değildir. Tek fırka ise onların aksine cehennem azabından kurtulmuş bahtiyarlardır.</p>

    <p>Ulemâ buyurmuşlardır ki: "Bir zattan 99 veçhi­le küfür zahir olsa ve bir veçhile İslâm bulun­muş olsa o adam hakkında uygun olan küfr ile hükmetmemektir. Şüphesiz en doğrusunu Allah (c.c.) bilir."</p>

    <p>Bu ümmetin fakirleri zenginlerinden yarım gün önce Cennete gireceklerdir. O yarım gün dünya ölçüleriyle beşyüzyıldır. Zira birgün Allah (c.c.) in­dinde bin senedir. Nitekim:</p>

    <p>"Allah (c.c.) nezdinde birgün sizin sayageldiğiniz günlerden bin yıl gibidir." buyurmaktadır.</p>

    <p>(Hz. R. M. Sâmi (k.s.), Musahabe 6, S. 19)</p>

    <p>***</p>

    <p>"İlimsiz ibâdet edenin zararı fâidesinden çok olur. Bu, sahrada kendisine bir yol gösterici ol­mayan a'mayâ benzer. Döner dolaşır. Sonunda kendisini bir dikenli yerde bulur." (Dört Büyük Halife, S. 299)</p>

    

---

8 Ekim Salı

    <p class="StilbalkAriallksatr063cm">HAKK'A HİZMET EDEN AYAK</p>

    <p>İmâm Ali (r.a.) rivayet eder ki:</p>

    <p>Bir gün Resülullah (s.a.v.) bana buyurdu:</p>

    <p class="c8">- "Yâ Ali, benimle gel!"</p>

    <p class="c8">Kâbe-i Şerife vardık. Girdiler, "Otur!" diye Duyurdular. Oturdum. Mübarek iki ayaklarını omuzuma (çiğnime) koydular ki Kâ'be'nin damı­na çıkalar. Meğer orada müşriklerin bakırdan ve­ya sarıdan sanemleri (putları) varmış. Omuzuma çıktılar. Nübüvvet ağırlığına takatim yetmediği­ne vâkıf olup yere indiler. Bu defa kendileri otu­rup:</p>

    <p class="c8">- "Yâ Ali, çiğnime sen çık ve o asnâmı parça­la." diye buyurdular.</p>

    <p><b>Edeb</b> <b>edip ben dedim ki:</b></p>

    <p class="c8">- "Yâ Resûlullah! Kimin haddi ola ki senin mübarek çiğnine ayak koya?</p>

    <p class="c8">Buyurdular ki:</p>

    <p class="c8">- "Yâ Ali! Hakk hizmetinde olan ayağı enbiyâ omuzuna basa aceb olmaz!"</p>

    <p><b>Emre imtisâl edip çiğnine basdım. Beni kal­dırdılar. Şöyle zannetim ki, eğer ufk-ı semâya erişmek murâd etsem ererdim. Sonra ol asnâmı yüzleri üzre bırakıp pare pare ettim ve geri inip sür'atle gittik, kimse bizi görmedi."</b> (Mevâhib, 312)</p>

    <p>(Hz. R. M. Sâmi (k.s.), Hz. Osman ve Ali (r.a.) S. 114)</p>

    <p>***</p>

    <p class="c8">Bedbaht olanın üç belirtisi vardır:</p>

    <p>1-Yediği haramdır.</p>

    <p>2-İlimden uzak olur.</p>

    <p>3-Namazı özürsüz yalnız kılar.</p>

    <p>(Dört Büyük Halife, S. 293)</p>

    

---

9 Ekim Çarşamba

    <p class="StilbalkAriallksatr063cm">TAKVÂ</p>

    <p>Cenâb-ı Hakk (c.c.), Kur'ân-ı Kerîm'de:</p>

    <p class="c8">"Allah indinde en kerîminiz yasaklardan en ziyade çekinen kimsenizdir."</p>

    <p><b>"Azıkların en iyisi günahlardan çekinmektir,"</b> buyurmuştur.</p>

    <p>Kuşeyrî diyor ki:</p>

    <p>Takvanın aslı evvela şirkten sakınmak sonra is­yan ve günahlardan daha sonra da şüpheli şeyler­den sakınmaktır.</p>

    <p>Hz. Enes (r.a.)'in rivayet ettiği şu hadîs-i şerifin mânâsı da budur:</p>

    <p>- "Yâ Nebiyallah! Muhammed (s.a.v.)'in en ya­kını kimdir?" dediler. O (s.a.v.) da:</p>

    <p><b>"Her muttakîdir. Ben her muttakînin ceddi­yim,"</b> buyurdu.</p>

    <p>Bu güzel huyun ortadan kalkması hâlinde in­sanlara savlet edecek fecaatin derecesini öğrenmek isteyenler gitsinler de fuhuşlar, sefâhatlar, şenaâtler arkasında koşan sefihlerin, sefillerin irtikâb ettikleri rezaletlere baksınlar! Görecekler ki manzaraların dehşeti bu hususta bir fikir edinme­leri için kâfidir.</p>

    <p>Kanun bu fenalıkların sadece görünen, bilinen suçlarını cezalandırır. Bizzat iyiliğe teşvik, tergib etmez.</p>

    <p>Halbuki İslâm fazileti, bizzat görünen, görün­meyen, bilinen, bilinmeyen fenalıklardan, suçlar­dan men'eder, vukuundan evvel onlara tehdîd ve tebşir yapar. İyiliğe teşvik eder, doğru yolu göste­rir.</p>

    <p>(Hz. R. M. Sâmi (k.s.), Musâhabe, C.2, S. 127)</p>

    

---

10 Ekim Perşembe

    <p class="StilbalkAriallksatr063cm">HAZRET-Î HÂLİD BİN ZEYD (R.A.) (Ebû Eyyûb El Ensârî)</p>

    <p>Hazret-î Hâlid bin Zeyd Ebî Eyyûb el-Ensârî (r.a.), babası cihetinden onuncu dedesinde ve ana­sı cihetinden sekizinci dedesinde Resülullah (s.a.v.) Efendimiz hazretleriyle birleşmektedir. Buhâri ve Müslim rivayetlerine göre: "Hâlid bin Zeyd, Neccâr oğullarından "Ebû Eyyûb"künyesiyle maruf bir sanabî-celîl'dir. Aka­be Bey'atında bulundu. Bedir, Uhud, Hendek harplerine katıldı. Bey'at'ur-Rıdvân ve bir çok mü­him vak'alara iştirak etmişti. Kendisi gayet şecî, sabırlı, takva sahibi, cihâdı seven bir zât idi. Emeviler devrine kadar yaşadı. Medine'de sakin iken Şam'a nakletti. Muâviye'nin hilâfeti zamanında, oğlu Yezid'in Konstantiniyye seferine mücâhid olarak katıldı. Düşman ile karşılaşmalarda hâzır oldu. Nihayet hastalığının neticesinde vefat ettiğinde konstantiniyye Kal'asının dibine defnolundu.</p>

    <p>(Buhâri, Müslim)</p>

    <p>Ebû Eyyûb (r.a.), Ensâr-ı Kirâm'ın içinde ilk müslüman olanlardadır.</p>

    <p>Hakk Sübhânehû ve Teâlâ Hazretlerinin kudret ve Hikmet-i Sübhâniyyesine bakınız ki, bu Mücâhid-i A'zam Hazret-i Hâlid Ebû Eyyûb'el-Ensârî Radıyallahu anh'ın muharebelerde kullan­dığı kılınç bugün İstanbul'da Topkapı Sarayı'nda Emânetler arasında bulunmaktadır.</p>

    <p>(Hz. R. M. Sâmi (k.s.), Ashâb-ı Kiram, S. 13)</p>

    <p>***</p>

    <p>"Ümmetimin en edepsizi Ashab-ı Kiram'ımın aleyhinde kötü söze cüret eden şerir kimseler­dir." Hadis-i Şerif (Menâvi)</p>

    

---

11 Ekim Cuma

    <p class="StilbalkAriallksatr063cm">NEBİLİK VE RESÛLLÜĞÜN ALLAH (C.C) VERGİSİ OLUŞU</p>

    <p>Nebîlik ve Resûlluk, Allah (c.c.) vergiyi olup bunu, Yüce Allah (c.c.)'ın, kullarından, dilediğine ve lâyık olanına verdiği de, Kur'ân-ı Kerim'de şöyle açıklanır:</p>

    <p>"Bir Vahy ile veya bir perde arkasından, yahud bir Elçi (Melek) gönderip de -Kendi izniyle- dile­yeceğini, Vahy etmesi olmaksızın, Allah'ın, hiç bir beşere kelam söylemesi vâki olmamıştır.</p>

    <p>Şüphesiz ki, O, çok yücedir. Mutlak hüküm ve hikmet sahibidir.</p>

    <p>İşte, biz, Sana da, böylece, emrimizden bir Ruh (Kur'an)'u Vahy etlik.</p>

    <p>Halbuki (bundan önce), Son, Kitap, nedir? İmân, nedir? bilmezdin.</p>

    <p>Fakat, Biz onu, bir Nur yaptık. Bununla, kullarımızdan, kimi dilersek, Ona, Hidâyet veririz.</p>

    <p>Şüphesiz ki, Sen muhakkak, doğru bir yolun Rehberliğini yapıyorsundur."</p>

    <p>"O (Allah), Ummîler (Araplar) içinde, kendile­rinden (onlara) bir Resul gönderendir ki, (O Resul), onlara (Allah'ın) âyetlerini okur, onları temizler, onlara, Kitabı, Hikmeti öğretir.</p>

    <p>Halbuki, onlar, daha önce, apaçık bir sapıklık içinde idiler."</p>

    <p>"Bu (Peygamberlik), Allah'ın, kimi dilerse, ona vereceği bir fadl'dır.</p>

    <p>Allah, büyük fadl (kerem) sahibidir."</p>

    <p>"Allah, Risâletini (Elçiliğini) nereye vereceğini, çok iyi bilendir."</p>

    <p>(M.Asım Köksal, Peygamberler Tarihi, S. 7)</p>

    

---

12 Ekim Cumartesi

    <p class="StilbalkAriallksatr063cm">RAĞBET VE KORKU NAMAZI</p>

    <p>Habbab b. Eret (r.a.), bir gece sabaha kadar Pey­gamberimiz (s.a.v.)'i gözetledi.</p>

    <p>Fecir doğarken, namazdan selâm verince, Pey­gamberimiz (s.a.v.)'in yanına vararak "Yâ Kesûlallah! Babam, anam, Sana feda olsun! Vallahi bu gece, öyle bir namaz kıldınız ki, ben, Sizin böyle namaz kıldığınızı hiç görmemiş­tim!?" dedi.</p>

    <p>Peygamberimiz (s.a.v.): "Evet! Bu namaz, Rağ­bet ve Korku namazıdır (Duanın kabulü umulan ve red olunmasından korkulan bir namazdır.)</p>

    <p>- Ben, Azîz ve Celîl olan Rabb'ımdan, üç şey diledim. Rabb'ım, dileğimden ikisini bana ihsan buyurdu, birini ise ihsan buyurmadı.</p>

    <p>1) Azîz ve Celîl olan Rabb'ımdan, bizden önceki milletlerin helak edildikleri şeyle bizim de, helak edilmemekliğimizi dilemiştim.</p>

    <p>Rabb'ım, bu dileğimi bana ihsan buyurdu.</p>

    <p>2) Azîz ve Celîl olan Rabb'ımdan, yabancımız bulunan bir düşmanın bize galebe çalmamasını dilemiştim.</p>

    <p>Rabb'ım, bu dileğimi de, bana ihsan buyurdu.</p>

    <p>3) Rabb'ımızdan, tefrikaya düşürülmemekliğimizi dilemiştim.</p>

    <p>Rabb'ım, bu dileğimi ihsan buyurmadı." bu­yurdu.</p>

    <p>Abdullah b. Amr (r.a.) der ki "Resûlullâh (s.a.v.), bana (Ey Abdullah! Sakın, sen filan gibi olma! O, geceleyin kalkıp namaz kılardı da, şim­di gece namazını bıraktı!) buyurdu."</p>

    <p>(M. A. Köksal, İslâm Tarihi, C. 18, S. 348)</p>

    

---

13 Ekim Pazar

    <p class="StilbalkAriallksatr063cm">                     BELÂ AĞIZDAN ÇIKAN SÖZE BAĞLIDIR</p>

    <p>Hadîs-i Şerifte: <b>"Belâ ağızdan çıkan söze bağlıdır."</b> buyurulmuştur. (Keşfu'l-Hafa, C. 1, Sh. 291)</p>

    <p>Hikâye olunur ki: Lügat imamlarından İbnü's-Sekit, Halife Mütevekkil ile otururken halifenin iki oğlu Mu'tez ile Müeyyed gelince Mütevekkil O'na dedi ki:</p>

    <p>- Benim iki oğlumu mu seviyorsun, yoksa Ha­san ile Hüseyin'i mi? Bunu işidince İmam dedi ki:</p>

    <p>- Vallahi, muhakkak Ali (r.a.)'nin hizmetçisi Kanber benim nazarımda senden de, iki oğlundan da daha hayırlıdır. Bunun üzerine Mütevekkil adamlarına:</p>

    <p>- Dilini kafasından kesip ayırın dedi. İbnü's-Sekît'in dilini kestiler ve o gece öldü.</p>

    <p>Şaşılacak olan hâl şu ki: Hoca İbnü''s-Sekit'in bu hal başına gelmezden evvel Mütevekkil'in oğlu Mu'tez ile Müeyyed'e şu beyiti ta'lim edip öğret­mek istemiş: <b>"İnsan dilinin sürçmesinden dolayı uğrayabileceği musibete ayağının sürçmesi ile uğramaz. Zira insanın sözü başını götürebilir. Halbuki ayağının sürçmesinden hasıl olan</b> <b>yarası zamanla iyi olur."</b></p>

    <p>(Hz. R. M. Sâmi (k.s.), Hazret- i Yûsuf a.s.)</p>

    <p class="c8">Mü'minin üç alâmeti vardır:</p>

    <p>1-Namaz kılmak;</p>

    <p>2-Oruç tutmak,</p>

    <p>3-Sadaka vermektir.</p>

    <p>(Dört Büyük Halife, S. 292)</p>

    

---

 

    

---

14 Ekim Pazartesi

    <p class="StilbalkAriallksatr063cm">HESAP KORKUSU</p>

    <p>Yezid er-Rakkaşi (r.a.) nefsini azarlayarak kendi kendine <b>"Ey nefs, vay haline! Ölümünden sonra senin namazını kim kılacak? Ölümünden sonra senin namına orucu kim tutacak?" derdi. Sonra yine "Ey insanlar, ağlasanıza! Nefsinizin geri ka­lan ömrü üzerine bağıra bağıra ağlasanıza. Her kim, ölüm ona vaadli, kabir onun evi, toprak dö­şeği, kurt-böcek arkadaşı, büyük korku ve müdhiş korku kendisini yerinden koparıp alıyor, bi­naenaleyh o kimse uykudan nasıl zevk alır?"</b> der. Sonra yere serilip bayılıncaya kadar ağlardı.</p>

    <p>(Emevî halifelerinden) Ömer bin Abdi'l-Aziz (r.a.) fakih ve âlimleri toplar onlarla ölümü, Kıya­met Günü'nün korkularını, (çetin ve) kötü hesaba çekilmeyi, Sırat Köprüsü'nden geçilmeyi müzake­re eder ve onlardan birinin önünde sanki (yatmak­ta olan) bir cenaze varmış gibi ağlardı.</p>

    <p>(Hadîsçilerin ve Tâbiin'in büyüklerinden) Süfyan-ı Sevrî (r.a.)'nin yanında ölüm zikrolununca kendisinden günlerce kimse istifade edemezdi. Kendisi de yemez, içmez ve bir şey sorulduğunda (sadece) bilmiyorum, diye cevap verirdi.</p>

    <p>Ali bin Fudayl bin Iyaz (r.a.) da (yanında) ölüm zikredilince (korkusundan) titreyerek mafsalları kopacak gibi olurdu.</p>

    <p>Yusuf b. Esbât ise bir cenazeyi teşyi ettiği za­man ölecek gibi oluyordu da kendisini evine sed­ye ile getiriyorlardı.</p>

    <p>(İmam-ı Şa'rânî, Ölüm-Kıyâmet-Ahiret, S. 22)</p>

    

---

15 Ekim Salı

    <p class="StilbalkAriallksatr063cm">GECE YAPILAN NAFİLE İBADETLER</p>

    <p>Peygamberimiz (s.a.v.): <b>"Farz namazlardan son­ra, namazların efdal ve üstünü, gece namazıdır."</b></p>

    <p><b>"Kim, geceleyin uyanır ve zevcesini de uyan­dırarak iki rek'at namaz kılarlarsa, kendileri, yü­ce Allah (c.c.)'ı çok zikr eden erkekler ve kadın­lar zümresinden yazılır ve sayılırlar!"</b> buyurmuş­tur.</p>

    <p>Kur'ân-ı Kerîm'de açıklandığına göre: "...Allah (c.c.)'ı, çok zikr eden erkeklerle, Allah (c.c.)'ı, çok zikr eden kadınlar için de, Allah (c.c.), bir mağfi­ret ve pek büyük bir ecr ve mükâfat hazırlamış­tır."(Ahzâb:35)</p>

    <p>(M. Asım Köksal, İslâm Tarihi, C. 18, S. 347)</p>

    <p>***</p>

    <p class="StilbalkAriallksatr063cm">ÂDEM (A.S.)'İN BİLGİ VE KERAMETÇE MELEKLERE ÜSTÜNLÜĞÜNÜN GÖSTERİLMESİ</p>

    <p>Yüce Allah (c.c.); Mekikleri, Âdem (a.s.)'a secde ettirdikten sonra, O'na, her şeyin, hattâ, zürriyetinden geleceklerin isimlerine varıncaya kadar, bütün yaratıkların -Meleklerin bile- isimlerini birer birer öğretti.</p>

    <p>Onları, Meleklere sorup bu husustaki aczlerini, kendilerine itiraf ettirdikten sonra, Âdem (a.s.)'e emr etti, onları Meleklere, birer birer haber verdir­di.</p>

    <p>Âdem (a.s.)'in, bilgice ve kerametçe, Meleklere üstünlüğü, böylece gösterilmiş ve anlatılmış, ken­dileri de bu hususta açıkladıkları, gizledikleri söz­lerinden dolayı tevbeye sevk edilmiş oldu.</p>

    <p>(M. Asım Köksal, Peygamberler Tarihi, S. 33)</p>

    

---

16 Ekim Çarşamba

    <p class="StilbalkAriallksatr063cm">PEYGAMBERLERİN SIFAT VE FAZİLETLERİNDEN BAZILARI</p>

    <p>Bütün Peygamberler (Salâtü selâm onların üze­rine olsun, ancak erkekler arasından seçilip gönde­rilmişlerdir. Küçük ve büyük günahlardan, küfür­den uzaktırlar.</p>

    <p>Ancak, onların bâzısından -makamlarına göre- kusur sayılabilecek bazı davranış ve sürçmeler vu­ku bulabilir.</p>

    <p>Peygamberler, en emîn, Allah (c.c.)'ın emir ve nehiylerini, insanlara, hiç eksiltmeden, artırma­dan, ulaştıran, elçilik vazifesini yaparken, Allah (c.c.)'tan başka hiç kimseden korkmayan, en doğru sözlü, en doğru özlü, kısa akıllılıktan, yanılgıdan uzak, insanların bilmedikleri, bilemeyecekleri şey­leri Allah (c.c.)'tan telakki eyledikleri Vahy ile bi­len, bildiren, insanlara, Allah (c.c.)'ın âyetlerini okuyan, Kitap ve Hikmeti öğreten, onları maddî ve manevî kirlerden temizleyen, insanları, doğru yola öğütleyen ve onların esirgenmelerini dileyen, mükâfatlarını, dünyada insanlardan değil, Âhirette Rabbül'âlemîn'den alacaklarını açıklayan Allah (c.c.) elçileridir.</p>

    <p>Peygamberlerin, Yüce Allah (c.c.)'ın izniyle, Mucizeler göstermeleri, gerçektir ve göstermişler­dir.</p>

    <p>Muhammed (s.a.v.)'e ise, devamlı Mucize ola­rak Kur'ân-ı Kerîm -Vahy edilmek suretiyle- veril­miş olduğundan, kendisi, Kıyâmet günü, peygam­berlerin en çok ümmetlisi olacaktır.</p>

    <p>(M. Asım Köksal, Peygamberler Tarihi, S. 50)</p>

    

---

17 Ekim Perşembe

    <p class="StilbalkAriallksatr063cm">BİR ÂİLE İÇİN GÜNLÜK RİÂYET EDİLECEK EDEBLER</p>

    <p>-İslâmî esaslara uygun hareket etmek.</p>

    <p>-Nezâket ve iltifatla konuşmak.</p>

    <p>-Meziyetlerini bazan kendine, çokça gıyabın­da söylemek.</p>

    <p>-Münakaşa etmemek.</p>

    <p>-Dokunacak, üzülecek söz sarfetmemek.</p>

    <p>-Eşinin akrabasının aleyhinde bulunmamak.</p>

    <p>-Yeri geldikçe müsaade almak.</p>

    <p>-İşlerini, yemeklerini, konuşmalarını takdir et­mek.</p>

    <p>-Bilhassa geceleri vakitlice eşinin yanında bu­lunmak.</p>

    <p>-Evin ve çocukların işlerini yolunca idare et­mek.</p>

    <p>-Komşularla iyi geçinmek. </p>

    <p>-Her işi müşavere ederek yapmak.</p>

    <p>-Seyr-i sülûke giren erkek veya kadın eşinin de girmesini sağlamak.</p>

    <p>-Birbirlerine yolun huzur ve feyzini ve fayda­larını anlatmak.</p>

    <p>-Erkek hanımına dersi bizzat kendi vermek, mürşidden veya halifesinden alıp getirip ona tel­kin etmek.</p>

    <p>-Çocukların İslâmî terbiyesi ile her gün meş­gul olmak. DİN DERSLERİ kitabını beraber oku­mak, anlatmak.</p>

    <p>-Sohbet yaranına halisane hizmet etmek.</p>

    <p>-Sohbette edinilen bilgiyi eve de aktarmak.</p>

    <p>-Çocukları sohbette bulundurmak ve hizmet ettirmek.</p>

    <p>-Evde dinî ve ahlâkî bir kitaplık tesis etmek.</p>

    <p>(M. Abdullah Hani, Âdâb, S. 395)</p>

    

---

18 Ekim Cuma

    <p class="StilbalkAriallksatr063cm">PEYGAMBER (S.A.V) EFENDİMİZİN ZİKİRLERİ</p>

    <p>Cenâb-ı Hakk (c.c.) Kur'ân'da:</p>

    <p>"Onlar (mü'minler) ayakta iken, otururken ve yatarken (dâima) Allah'ı zikrederler." (Al-i İmran, 191).</p>

    <p>"Nice adamlar vardır ki, hiç bir ticaret, hiçbir alışveriş onlan zikrullahtan alıkoymaz." (En-Nûr 37) buyurmaktadır.</p>

    <p>Kur ân tebliğcisi o büyük Önder, bu emir ve sı­fatların en canlı timsâli idiler. Hz. Aişe (r.a.) validemiz, bize Resûlullah (s.a.v.)'ın, hayâttan bo­yunca hiç bir an Hakk (c.c.)'ı tenzih ve takdisten geri kalmadıklarını haber veriyorlar. Her lâhza zikrullah ile meşgul bulunuyorlardı. Otururken, yatarken, yürürken, uyurken, abdest alırken, seyahat ederken, evinden çıkarken, mescide gider­ken, düşmanla mücâdele ederken dâima Allah (c.c.)'ı zikreder, dâima O (c.c.)'nun adını takdis ederlerdi.</p>

    <p>(Peygamber (s.a.v.) Efendimiz'in Yüce Ahlâkı, S. 28)</p>

    <p class="c8">İLÂHÎ İKAZLAR</p>

    <p>"De ki "Allah katında bir ceza olmak bakımın­dan bundan daha kötüsünü size haber vereyim mi? Allah'ın lanet ve aleyhinde gazab ettiği, iç­lerinden maymunlar, domuzlar yaptığı kimselerle Tağuta tapanlardır ki, işte bunların mevkii daha kötü ve dümdüz yoldan daha sapıktır. Size geldikleri zaman "iman ettik" derler. Halbuki onlar muhakkak küfr ile girmişler, yine muhakkak onunla çıkmışlardır. Allah onların nelr gizlemekte olduklarını çok iyi bilendir." (Mâide: 60-61)</p>

    

---

19 Ekim Cumartesi

    <p class="StilbalkAriallksatr063cm">HACC'IN FARZ KILINIŞI</p>

    <p>Hac, Hicretin beşinci yılında farz kılınmıştır.</p>

    <p>"Hacc"ın farz kılınışı Kitap ve Sünnetledir. Kur'ân-ı Kerîm'de şöyle buyurulur:"Doğrusu, vaz'olunan ilk Beyt (Mâbed), elbette Mekke'deki o çok mübarek ve bütün ölenlere hidâyet olan Beyt'tir. O'nda açık âyetler var, Hz. İbrahim'in Makam'ı var. O'na giren emân bulur. Yoluna gü­cü yeten herkesin, O Beyt'i hacc etmesi de, insan­lar üzerinde Allah'ın bir hakkıdır. Kim, bu hakkı tanımazsa, her halde Allah 'in ihtiyacı yoktur. O, bütün âlemlerden müstağnidir." (Âl-i İmran 96-97)</p>

    <p>Bu âyetler indiği zaman, Peygamberimiz (s.a.v.), Müslümanlara bir hutbe irad ederek "- Ey insanlar! Hac, sizin üzerinize farz kılındı. O halde, Hacc ediniz." buyurdular.</p>

    <p>- Yâ Kesûiallah! Her yıl mı? diye sordular. Peygamberimiz (s.a.v.) de: "Hacc farz olarak bir kerredir! Hacc'ı birden fazla yapan, nâfile olarak yapmış olur." buyurdular.</p>

    <p>"Yoluna gücü yeten herkesin, O Beyt'i Hacc git­mesi insanlar üzerinde Allah (c.c.)'ın hakkıdır." buyruğu hakkında:</p>

    <p>"Yâ Resûlallah (s.a.v.)! Beyt'in yoluna güç yetme ne demektir?" diye soruldu. Peygamberimiz (s.a.v.): "Azık ve binit bulabilmelidir." diye bu­yurdular.</p>

    <p>"Hacc, ne ile gerçekleşir?" diye soruldu. Peygamberimiz (s.a.v.): "Azık ve binekle!", bu­yurdu.</p>

    <p>(M. A. Köksal, İ. Tarihi, C.6. S. 90)</p>

    

---

20 Ekim Pazar

    <p class="StilbalkAriallksatr063cm">HASTA ZİYARETİ</p>

    <p>Resûlullah (s.a.v.) Efendimiz bize, hastaları zi­yaret edip, kendilerinden bizlere dua ermelerini is­tememizi tavsiye etmişlerdir. Zira Efendimiz (s.a.v.), kesin olarak, "Hastaları ziyaret ediniz", bu­yurmuşlardır. Bu hadise göre, hastayı ziyaretle ha­tır sormak, Allah (c.c.)'dan ona şifa dilemek sünne­te uygun olarak yapılması gerekenlerdendir.</p>

    <p>Bir kimse bir hastayı ziyaret ettimi, ecir ve se­vap kazanmak için bu ziyareti yapmamalıdır. Çünkü kul bilir ki, Allah Teâlâ, hiç bir vakit kulu­nun işlemiş olduğu güzel amellerinin ecrini zayi etmez, veya kul, görünürde vazifesini yaptığını düşünerek böyle bir ecir bekleyebilir. Yalnız Allah Teâlâ o amelin güzel olmasını şart koşmuştur.</p>

    <p>Bir hastayı ziyaret ermekten uzak kalmak, hasta kalbinin kırılmasına yol açar. Bir hastayı ziyaret edince, Resûlullah (s.a.v.) Efendimizin sünnetine uygun olarak onunla konuşmalı, iyi olduğunu söylemelidir. Resûlullah (s.a.v.) Efendimiz, hasta ziyaretinin şartsız olarak yapılmasını ve ona ümit aşılayıcı sözler söylemesini istemişlerdir. Mesela "Maşallah seni iyi ve afiyette gördüm, hayırlı ol­sun; sende bir şey yok, korkma, yalnız tevbe ve istiğfarda bulun. Madem ki şimdilik zayıf düştün Allah (c.c.) tevbeni kabul eder." gibi yumuşak ve gönül alıcı öğütlerde bulunarak hastanın yaşama gücü arttırılmalıdır.</p>

    <p>(İmam Şâ'rani-El'Uhûdül Kübra, S. 681)</p>

    <p>***</p>

    <p><b>"Ümmetimden en evvel Cennet'e giren Ebû Bekir'dir."</b>        </p>

    <p>Hadis-i Şerif (Camiu's-Sağîr)</p>

    

---

21 Ekim Pazartesi

    <p class="StilbalkAriallksatr063cm">SÂDIK DOST</p>

    <p>Hz. Ömer (r.a.) buyururlar ki: <b>"Sizden biriniz candan bir arkadaşından sevgi ve samimiyet gö­rünce ona sımsıkı sarılsın. Çünkü bu her zaman ele geçmeyen bir devlettir."</b></p>

    <p>Âyet-i Kerimede buyurulur: <b>"Kıyamet gününde mücrimler (bizi ancak bizden önceki mücrimler sapıttı. Artık bizim için ne şefaatçiler ne de can­dan bir dost yoktur) diyecekler."</b> (Şuâra Sûresi: 99-101). Dünyada mücrimlerle ülfet edip, candan dost kazanmayanlar şefaatçi de ümit etmiyorlar.</p>

    <p>Hakiki mü'minlerin esaslı vasıflarından, güzel ahlâkından bazılarını şu hadîs-i şerîf meali bildirmektedir: <b>"Mü'min gayet sıcakkanlı, ince ruhlu ve yüksek seciyye sahibidir. Pek çabuk sevilir ve kendisiyle anlaşmak kolay olur. Bu sıfatları haiz olmayanda hayır yoktur."</b> denmiştir.</p>

    <p>Bazı hikmet ehilleri oğullarına verdikleri öğüdde şöyle demişler:Oğlum istediğin kimselerle ar­kadaş ol, fakat şu dört kimseden sakın:</p>

    <p>1- Ahmakla arkadaş olmaktan sakın, çünkü ahmak sana fay­da vereceğim niyetiyle zarar verir. 2- Hırslı, tâmâhkar kimse ile arkadaş olma. Çünkü o seni bir lokma ekmeğe, bir yudum suya, bir çekirdeğe satmakda tereddüt etmez. 3- Cimri ile arkadaş ol­ma. Çünkü cimri kendisine muhtaç olduğun vakit de seni perişan eder. 4- Korkakla da arkadaş olma. Çünkü o seni de, ana babanı da rüsvay eder, so­nunda aldırmaz bile.</p>

    <p>(Hz. R. M. Sâmi (k.s.), Musâhabe, C.4, S. 64)</p>

    

---

22 Ekim Salı

    <p class="StilbalkAriallksatr063cm">GUSL ETMELERİ FARZ OLANLARA HARAM VEYA MEHRUH OLAN ŞEYLER</p>

    <p>1-Namaz kılmak, Kur'ân kasdıyla velev bir âyet miktarı olsun Kur'ân okumak, fakat dua ve senaya dair âyetleri dua ve sena kasdiyle okumak caizdir.</p>

    <p>2-Kur'ân-ı Kerîm'e, velev bir âyet veya yarım âyet olsun el sürmek. Mushafı Şerifi el ile tutmak haramdır. Fakat bitişik olmayan bir gılâf, bir mah­faza, bir torba veya sandık içinde bulunan bir Mushafı Şerifi tutmak caizdir.</p>

    <p>3-Kâbe-i Muazzamayı tavaf etmek ve bir zaru­ret olmadığı halde bir mescide, bir camii şerife gir­mek ve içinden geçmek.</p>

    <p>4- Zaruret hali bunda müstesnadır. Üzerinde Âyet-i Kerime yazılı bir levhayı, bir akçeyi el ile tutmak.</p>

    <p>Gusl etmeleri icap eden kimselere yıkanmadan evvel yapmaları mekruh olan şeyler de şunlardır:</p>

    <p>1-Dinî kitaplardan herhangi birini el ile tutup okumak.</p>

    <p>2-Elini, ağzını yıkamadan yiyip içmek.</p>

    <p>3-Elde tutulmayıp yer üzerinde bulunan bir sahifeye, bir levhaya Kur'ân-ı Kerîm'i yazmak. Bu da İmam Muhammed'e göre mekruhtur.</p>

    <p>Cünüp ile hâyız ve nüfesanın Kur'ân-ı Kerîm'e bakması mekruh değildir. Bu el ile tutmak kabilin­den sayılmaz. (Büyük İslâm İlmihali, S.96)</p>

    <p>Cenab-ı Hakk (c.c.) Kur'ân-ı Kerîm'de şöyle bu­yuruyor: "Ey imân edenler! Eğer cünüp olduysa­nız boy abdesti alın." (Maide Sûresi: 6)</p>

    

---

23 Ekim Çarşamba

    <p class="StilbalkAriallksatr063cm">ÖLÜMÜ İSTEMEK</p>

    <p>İmam Mâlik şöyle rivayet etmiştir:</p>

    <p>"Ömer bin Hattab (r,a.) "Allah'ım yaşım yüksel­di, kuvvetim azaldı, devletimin idaresindeki bir­likler etrafa yayıldı. Artık benim canımı zayi edici, kusur işleyici olmayarak al da yüce makamlarına yükselt" diye dua ederdi. Hz. Ömer (r.a.)'in bu du­asından çok geçmedi nihayet Allah Teâlâ ruhunu alıverdi."</p>

    <p>Ebû Abdullah el-Gıfârî, tânn -yani veba- dan kaç­makta olan bir topluluk görünce, "Ey taun! Beni al da sen(i yaratan)a götür , der ve bu sözü üç defa tekrar ederdi. Bundan dolayı kendisini azarlayan­lara karşı da şöyle mukabele ederdi:</p>

    <p>- Resûl-i Ekrem (s.a.v.) şöyle buyururlardı:</p>

    <p>- "Altı şeyden dolayı ölüme doğru koşunuz:</p>

    <p>1-Beyinsiz olanların, devlet idaresini ellerine geçirmeleri.</p>

    <p>2-Devlet kapısında polis ve jurnalcilerin çoğalması.</p>

    <p>3-(Rüşvetle) hükm'ün (hâkimler tarafından) sa­tılması.</p>

    <p>4-Dînî hükümlerin, yahud da insan öldürülme­sinin hafif görül(üp kısas hükmünün terk edil)mesi.</p>

    <p>5-(Ekleyip durulması vacib olan) akrabalık bağ­larının koparılması.</p>

    <p>6-Her ne kadar din ilmi bakımından kendilerin­den az bilse bile, Kur'ân ile kendilerine teganni et­mesi için Kur'ân-ı Kerîm'i musiki âleti edinen bir kimseyi önlerine geçiren bir kavmin (topluluğun) türemesidir."</p>

    <p>(İmam Şa'râni, Ölüm-Ahiret-Kıyâmet, S. 20)</p>

    

---

24 Ekim Perşembe

    <p class="StilbalkAriallksatr063cm">CENNETE SOKACAK AMEL NEDİR?</p>

    <p>Muaz Bin Cebel (r.a.) demiştir ki: "Resûlullah (s.a.v.) ile Tebük Gazası'na çıkmıştık. Sıcak bastı. Herkes, birer tarafa dağıldı. Bir de baktım ki, Resûlullah (s.a.v.) yanı başımdadır. Hemen ona yaklaşıp: <b>"- Yâ Resûlallah, beni Cennete soka­cak. Cehennemden de uzaklaştıracak bir ameli bana haber ver!" demiştim. Buyurdu ki: "Sen çok büyük bir şey sordun. Bununla beraber Allah-ü Teâlâ'nın müyesser kıldığı kimseye göre her hal­de kolaydır. Allah'a -hiç bir şeyi ortak etmemek üzere- ibâdet edersin, namazı kılar, zekâtı verir. Ramazan'ı tutar, Beytullah'ı hacc edersin."</b> On­dan sonra buyurdu ki: <b>"Sana hayır kapılarına de­lalet edeyim mi? Oruç siperdir. Sadaka suyun ateşi söndürdüğü gibi söndürür. Gece ortasında adamın namaz kılması da böyledir."</b> <b>Sonra: "On­lar (mü'minler) öyle kimselerdir ki yanları yatak­larından uzak durup ibadete kalkarlar. Rablerine kah korkarak, kah umarak dua ederler ve rızık olarak kendilerine verdiğimizden de infak eder­ler. İşte bunlar için -amellerinin mükâfatı olarak- ne sevinçler sakladığımı hiç bir kimse bilmez."</b> (Secde: 16, 17) Âyeti Kerîmelerinden sonra: <b>"İşin (dinin) başı, direği, en yüce tarafı nedir sana ha­ber vereyim mi?"</b> dedi. <b>"Evet ya Resûlallah!"</b> de­dim. Dedi ki: <b>"İşin başı İslâm'dır. Direği namaz­dır. En yüce tarafı da cihaddır. Bu dediklerimin hepsini tutan, sebeb-i baka ve kemali olan nedir sana söyleyeyim mi?"</b> diye sordu. <b>"Evet ya Resûlallah!"</b> deyince mübarek dilini eliyle tutup:  <b>"İşte şunu tut."</b> diye buyurdu. (Tirmîzî)</p>

    

---

25 Ekim Cuma

    <p class="StilbalkAriallksatr063cm">SADAKANIN EHEMMİYETİ</p>

    <p>"Kul, kendi yanındakilerinin en güzelini Allah (c.c.)'a verdiği gibi, Allah (c.c.) da ona kendi nezdindekilerinin en güzelini verecektir. Nitekim Cenâb-ı Allah (c.c.) şöyle buyurmuşlardır: <b>"İyiliğin mükâfatı iyilikten başka değildir."</b> (Rahman: 60)</p>

    <p>Efendimiz (s.a.v.) de bir hadîs-i şeriflerinde şöy­le buyurdular: <b>-"Herhangi bir müslüman bir ağaç diker veya bir ekin eker de ondan insanlar, kuş­lar ve hayvanlar yerse onun için sadaka olur."</b></p>

    <p>Rivayet edildiğine göre, Efendimiz (s.a.v.) ashabını sadakaya teşvik etmişler, onlar da sadaka vermede devam etmişlerdir.</p>

    <p>Ayrıca Efendimiz (s.a.v.)'in <b>"Sadaka belâyı de­feder, ömrü de uzatır"</b> şeklindeki hadîs-i şerifi de sadakanın ehemmiyetini beyân etmektedir.</p>

    <p>İskender, bir gün cemâatle beraber oturuyor­muş. O gün hiçbir kimse ondan bir şey istememiş. Bunun üzerine İskender:</p>

    <p>- Bugünü ben kendi mülkümden (günümden) saymıyorum demiş.</p>

    <p>- Niçin ey melik, denildiğinde.</p>

    <p>- Bu mülkün lezzeti, ancak isteyenlere vermek, zor durumda kalmışlara yardım etmek ve iyi iş yapanları mükâfatlandırmakla, tadılır demiştir.</p>

    <p>(Hz. R. M.Sâmi (k.s.), Bakara Sûresi Tefsiri, s. 331)</p>

    

---

           26 Ekim Cumartesi

    <p class="StilbalkAriallksatr063cm">HZ. EBÛ BEKİR (R.A.)'İN İRTİHALİ</p>

    <p>Hz. Ebû Bekir (r.a.) müslümanların risayetinde pek kısa bir müddet geçirdiği halde pek büyük iş­ler görmeğe muvaffak olmuştur. Resûl-i Ekrem (s.a.v.)'in irtihali ile en vahim buhranla karşılaş­mıştı. Riyaseti-İslâmiye'yi deruhte edince büyük bir metanet, kafi bir azim ve irade ile her gaileyi bertaraf etti. Müslümanlığı o müthiş tehlikeden kurtardıktan sonra müslümanlık nurunun hârice sirayetine mani olan İran ve Bizans ile ehli İslâm arasındaki Hıristiyan arapları teshir ettikten sonra doğrudan doğruya İran ve Bizans ile karşılaştı.</p>

    <p>İslâm fütuhatının temellerini kurdu. Ve bu su­retle Resûl-i Ekrem (s.a.v.)'in hayatında olduğu gi­bi irtihalinden sonra da vazifesini derin bir aşk ile ve tam bir iman ile ifa ederek muvaffak oldu. Hu­zur ve itminan ile dünyadan ukba'ya irtihal etti.</p>

    <p>Hicretin on üçüncü yılının Cemaziyelâhir ayın­da hastalandı. Hz. Ebû Bekir (r.a.)'in sıhhatini en çok sarsan şey Peygamber (s.a.v.) Efendimiz'in iftirakı. Esasen nahif olmakla, irtihali Nebeviden son­ra adeta erimeğe başlamıştı. Hastalığı tezayüd edince "İmamet" vazifesini Hz. Ömer (r.a.)'e bırak­mış idi. Bununla da Hz. Ömer (r.a.)'in risayete geç­mesine taraftar olduğunu gösteriyordu.</p>

    <p>İrtihalinden evvel riyaset mes'elesinin hallini is­temiş ve bunun için Ashab ile istişare etmişti.</p>

    <p>(Hz. R. M. Sâmi (k.s.). Hz. Ebûbekir (r.a.), S. 139)</p>

    

---

27 Ekim Pazar

    <p class="StilbalkAriallksatr063cm">ASHÂB-I KİRAM</p>

    <p>Kur'ân-ı Kerîm'de öğülen sahabe-i kiramın yüce vasıflarına bak ki, onlar hep gecesi, gündüzü ka­dar aydınlık olan dinin emirleriyle yetişmiş, Pey­gamber (s.a.v.) Efendimize uyan, onu izleyen erler ve bahtiyarlar olmuşlardır.</p>

    <p>Ashâb-ı Kiram'ı bir kaç cümleyle anlatacak olur­sak:Sabırlıdırlar, din ve dünya işlerinde sebatlıdır­lar, doğrudurlar, vefakardırlar, mallarını Allah (c.c.)'ın yolunda harcarlar, sabahlan istiğfarda bu­lunurlardı.</p>

    <p>Onlar tevbe ederler, ibadette bulunurlar, oruç tutarlar, rükû ve secde suretiyle namaz kılarlar, iyiliği emredip, fenalıktan men ederler. İlahi sınır­ları (helâl-haram hududunu) korurlar; şeriatın belirttiği daireden dışarı çıkmazlar. Sadaka verirler, Hakk'a boyun ederler. Allah (c.c.)'ı çok zikreder­lerdi.</p>

    <p>Mallarında muhtaçlar için bir hak tanıyıp, gerel kendilerinden bir şey isteyenlere, gerekse duru­munu anlatmayan muhtaçlara yardımda bulunur, gerekeni verirlerdi.</p>

    <p>Kafirlere ve dinsizlere karşı şiddetlidirler. Ken­di aralarında ise o nisbette şefkatli ve merhametlidirler. ibadetin tesir ve eseriyle yüzleri nurludur. Ticaretleri, alım-satımları kendilerini Allah (c.c.)'ı anmaktan, namaz kılmaktan, zekat vermekten, sa­daka dağıtmaktan alıkoymaz. Ahiret gününden sakınır ve korkarlardı. (Nimet-i islâm)</p>

    <p>***</p>

    <p>"Cenab-ı Hakk'ın verdiğine kanaat, tükenmez bir maldır."</p>

    <p>Hadis-i Şerif (Câmiu's-Sağîr)</p>

    

---

28 Ekim Pazartesi

    <p class="StilbalkAriallksatr063cm">MUHABBETULLAH SEVGİDE ORTAKLIK KABUL ETMEZ</p>

    <p>Ya'kub (a.s.), oğlu Yusuf (a.s.)'un rüyasında on-bir yıldız ile ay ve güneşin kendisine secde ettiğini söylemesi üzerine O'nun baba ve dedesine vâris olacağını unlamıştı. Artık oğlu Yusuf (a.s.)'u her saatte bağrına basıyordu. Böylece sabır da ede­miyordu. Bu hareket bunu gören kardeşlerinin ha­sedini uyandırdı. Diğer taraftan gayret-i İlahiyeye taalluk eylediğinden, muhabbetullah (Allah sevgi­si), muhabbetlerin sultanı ise başkasıyla ortaklık kabul buyurmayacağından bu hal gayretullaha dokundu. Zira çocuğuma muhabbet tuzağı, tuzak­ların en şiddetlisi idi.</p>

    <p>Nitekim Hazret-i Nuh (a. s.): <b>"Ey Rabbim yeryü­zünde kâfirlerden yurt tutan hiçbir kimse bırak­ma. Çünkü sen onları bırakırsan kulları yoldan çıkarırlar, kötüden, öz kâfirden başka da evlâd doğurmazlar."</b> (Nuh Süresi: 26-27) diye kavminin helakine dua etmiş, kalben müteessir olmamıştı. Ta ki oğlu boğulacağında sabredemeyerek sayha ile dedi ki: <b>"Ya Rabbi, elbet oğlum benim âilemdendir."</b> (Hûd Süresi: 45) Bunun üzerine Al­lah (c.c.) buhurdu: <b>"Ey Nuh! Senin oğlun Ken'an senin ehlinden değildir. Zira o amel-i gayri sâlihtir. Ya'ni kötü amel sahibidir."</b> (Hûd S. 46)</p>

    <p>Hz. R. M. Sâmi (k.s.), Hz. Yusuf (a.s.)</p>

    <p>***</p>

    <p><b>"Bir kimse gülerek günah işlerse, ağlıyarak ce­henneme dahil olur."</b> (Menâvî)</p>

    

---

29 Ekim Salı

    <p class="StilbalkAriallksatr063cm">ABDULLAH İBN-İ ABBAS (R.A.)'DAN BİR HADÎS-İ ŞERİF</p>

    <p>Abdullah İbn-i Abbas (r.a.) demiştir ki:</p>

    <p>-Bir gün Nebiyyi-i Ekrem (s.a.v.) Hazretleri­nin terkisindeydim. Buyurdu ki:</p>

    <p>-Evlad, sana bir kaç söz belleteyim! Allah'ı yani emr u nehyini gözet ki, Allah da seni gözet­sin. Allah'ı gözet ki, onu karşısında bulasın. Bir şey istediğin vakit Allah (c.c.)'dan iste, yardım dilediğin vakit Allah (c.c.)'dan dile. Şunu bil ki cemî mahlûkat elbirliğiyle sana bir faide ve menfaat bahşetmek isteseler, Allah (c.c.)'ın sana yazdığından fazla bir şey bahsedemezler. Keza cemî mahlûkat elbirliğiyle sana bir zarar vermek istese, Allah (c.c.)'ın sana takdir ettiği ziyandan fazlasını yapamazlar. Kalemler, işleri hitama erip kaldırılmış, sahifeler de, "üzerlerinde yazı­lar tamam olup" kurulmuştur.</p>

    <p>İşte bu hadîs-i şerifi, her mü'min kalbinde bir ayna gibi saklamalıdır. İşini gücünü buna göre ayarlamalıdır. Böylece çalışmalı, son nefesine ka­dar böyle gitmelidir. Cenab-ı Allah (cc.)'ın rahmet ve inayeti sayesinde dünya ve ahirette de güçlük­lerden salim ola.</p>

    <p>(Ashâb-ı Kirâm Menâkıbı, S. 122-123)</p>

    <p>***</p>

    <p class="StilbalkAriallksatr063cm">FELAK SÛRESİ</p>

    <p class="c8">Bismillahirrahmanirrahim</p>

    <p>(Rahman ve Rahim olan Allah'ın adıyla)</p>

    <p>De ki: Yarattığın şeylerin şerrinden, karanlığı çöktüğü zaman gecenin şerrinden, düğümlere üfürüp büyü yapan üfürükçülerin şerrinden ve kıskandığı vakit kıskanç kişinin şerrinden sabahın Rabbine sığınırım." (1-5)</p>

    

---

30 Ekim Çarşamba

    <p class="StilbalkAriallksatr063cm">SADECE ALLAH (C.C.)'DAN YARDIM TALEP EDİLİR</p>

    <p>Cebrail (a.s.), Yûsuf (a.s.)'un yanına, zindana dahil olup dedi ki:</p>

    <p>- Ey temizlerin temizi, muhakkak Cenâb-ı Hakk senin ile beni mükerrem kıldı. Ve babaların ve Rabbin sana selâm ediyor ve sana buyuruyor ki:</p>

    <p>- Benden haya etmedi de benden başkasından istiâne ile yardım talep etti. Ve izzettim hakkı için elbette zindan içinde senelerce onu bekleteceğim. Yûsuf (a.s.)'da dedi ki:</p>

    <p>- Ey Cebrail! O, benden razı değil mi?</p>

    <p>Cebrail (a.s.) da:</p>

    <p>- Ceddi İbrahim (a.s.)'e uyması vâcib idi ki başkasından yardım islemeyi terk etmesi lâzımdı. O, ateşe atılacağı vakit Cebrail: "Bana ihtiyacın var mı? demişti de, O: "-Sana ihtiyacım yok. Rabbimden istediğimde de benim hâlimi Rabbim bilir, istemeden benim vekilimdir." cevabını vermişti.</p>

    <p>Mâlik bin Dinar'dan: "Yûsuf (a.s.) şarâbdara (beni efendinin yanında an) dediğinde, Allah Teâlâ buyurdu ki:</p>

    <p>- Ey Yûsuf benden gayri vekil edindin, elbet­te sunin hapsini uzatacağım. Bunun üzerine Yûsuf (a.s.) ağladı ve dedi ki:</p>

    <p>- "Ya Rabbi hüzün ve belâların çokluğundan kalbim kasvetlendiydi. Bir daha benden böyle bir kelime sudur etmez:"</p>

    <p>(Hz. R. M. Sâmi (k.s.), Hz. Yûsuf a.s.)</p>

    <p>***</p>

    <p><b>"Yeryüzünde haşmetli dağlar yarattık, sizlere tatlı sular içirdik."</b> (Murselât:27)</p>

    

---

31 Ekim Perşembe

    <p class="StilbalkAriallksatr063cm">AFV VE MÜSÂMAHA</p>

    <p>Kur'ân-ı Kerîm'de;</p>

    <p>- Habibim, halkın kusurlarını affet! Maruf ile emret! Kendini bilmez cahillerden yüz çevir, buyrulur.</p>

    <p>Ma'ruf, Allah-u Teâlâ'nın vahyi ile iyiliğini ha­ber verip beyan buyurduğu şeylerdir. Bu âyet-i celilede Cenâb-ı Hakk kullarına üç şeyi emrediyor:</p>

    <p>1- Hak ile münasebet ve muamelede afva sarılıp insanların kusurlarını bağışlamayı âdet ve huy edinmek.</p>

    <p>2- Allah'ın emirlerini halka nasihatla duyurmak, münker ve fena şeylerden sakındırmakla hayırhah olmak.</p>

    <p>3- Söz dinlemez, delile kanaat ermez muannid ve küfründe ısrarlı olan kimselerden uzak dur­mak, yüz çevirmek, Ebu Cehil ve tebası gibi.</p>

    <p>Bu âyet-i celilede her ne kadar Resûlullah (s.a.v.)'a hitap buyrulmuşsa da hakikatte hitabın bütün müslümanlara olduğunu bilmek lâzımdır.</p>

    <p>(Hz. R. M. Sâmi (k.s.), Muhasebe, C.6, S. 99)</p>

    <p>***</p>

    <p class="c8">"Sahipsiz olan memleketin batması haktır;</p>

    <p class="c8">Sen sahip olursan bu vatan batmayacaktır."</p>

    <p class="c8"> </p>

    <p class="c8">"Ey cemaat, yeter Allah için olsun uyanın</p>

    <p class="c8">Sesi pek müthiş öter sonra kulaklarda çanın."</p>

    <p class="c8"> </p>

    <p class="c8">"Ey Millet-i merhume, sabah oldu uyan!"</p>

    <p class="c8">"Sana az geldi ezanlar, ötsün mü bu çan?"</p>

    <p>(M. Akif Ersoy)</p>

    

---

1 Kasım Cuma

    <p class="StilbalkAriallksatr063cm">DÜNYA HAYATINI SEVENLER</p>

    <p>Allah-û Teâlâ buyuruyor ki:</p>

    <p class="c8">"Kafirlerin, müslümanları irtidada icbar etme­lerinin sebebi, onların dünya hayatını ahiret üze­rine tercih etmeleridir. Allah Teâlâ kâfir olan kavmi hidayete erdirmez."</p>

    <p>Hz. Peygamberimiz (s.a.v.) de buyuruyor ki:</p>

    <p class="c8">"Sana insanların en kötüsünün kim olduğunu haber vereyim mi? Yalnız başına yiyen, arkadaş­larından kıskanıp yedirmeyen, yalnız başına se­fer eden ve kölesini dövendir. Sana bundan da kötüsünü haber vereyim mi? İnsanları sevmeyen ve insanların da sevmediği kimsedir. Sana bun­dan da kötüsünü haber vereyim mi? Şerrinden korkulan, kendisinden hayır umulmayan kimse­dir. Sana bundan da kötüsünü haber vereyim mi? Başkasının dünyası uğruna ahiretini satan­dır. Sana bundan da kötüsünü haber vereyim mi?</p>

    <p class="c8">Dini kendisine siper edinerek dünyayı yiyen­dir."</p>

    <p>Ve bir âyette de:</p>

    <p><b>"Ve lâkin kalbi küfür ile dolu olan için dünya­da ilahi gadap ve ahirette de büyük azap vardır."</b> buyurulmaktadır.</p>

    <p>(Hz. R. M. Sâmi (k.s.), Musahabe, C.6, Sh.: 40)</p>

    <p>***</p>

    <p>"Kimin hicreti Allah'a ve Resulüne ise varaca­ğı yer Allah ve Resulüdür. Kimin nail olmak is­tediği bir dünyalık yahut nikahlamak istediği bir kadın ise, varacağı yer o hicret ettiği şeydir. (Hadîs-i Şerif)</p>

    

---

2 Kasım Cumartesi

    <p class="StilbalkAriallksatr063cm">NEFS HAKKINDA</p>

    <p>Hadis-i Kudsî de:</p>

    <p><b>"Nefsine adâvet et, zira o nefs bana düşmanlık için dikilmiştir."</b> buyurulur.</p>

    <p>Hadîs-i Şerifte de:</p>

    <p><b>"Nefsin bineğindir. Ona rıfk ile muamele et."</b> buyurulur.</p>

    <p>Bu iki hadis zahiren mütenakız görünse de lâfızlara bakıldığında öyle olmadığı anlaşılır. Birincisindeki "adavet" emri, nefsin Allah (c.c.)'a adavetinden dolayıdır. İkincisindeki "nefsin senin bineğindir" lafzı ise nefs ne zaman itaatkar olursa o zaman ona rıfk ile muamele etmek lâzım geldiği­ne işarettir. Nefs, mutmainne derecesine ulaşınca mutî olur ve o zaman nefsi beslemek lâzımdır.</p>

    <p>Nefsin yedi kötü sıfatı vardır:</p>

    <p>Kendini beğenme, kibir, riya, gadab, hased, mal sevgisi, makam sevgisi. Cehennemin de yedi kapı­sı vardır. Kim nefsini bu yedi kötü sıfattan temiz­lerse Cehennemin bu yedi kapısı ona kapanır ve Cennete girer.</p>

    <p>Nitekim:</p>

    <p><b>"Hesaba çekilmeden evvel kendinizi hesaba çekiniz."</b> buyurulmaktadır.</p>

    <p>(Hz. R. M.Sâmi (k.s.), Musâhabe, C.6)</p>

    <p>***</p>

    <p><b>Mubah</b>: Yapılması da, yapılmaması da şer'an caiz bulunan şeydir ki, yapılmasında sevap, terkedilmesinde de günah yoktur.</p>

    <p>Herhangi helal bir taamı veya meyvayı yeyip yememek gibi.</p>

    <p>(Ö.N. Bilmen, B. İ. İlmihali S.: 43)</p>

    

---

3 Kasım Pazar

    <p class="StilbalkAriallksatr063cm">SELMÂN-I FÂRİSİ (R.A.)'İN KELÂM-I ŞERİFLERİNDEN</p>

    <p>"- Teaccüb olunur. Dünyâ emelinde olana ki, mevt ona tâlibdir. Ve ol gafile ki, mağfûlün anh gâfil değildir, ve ol dâhike ki Rabbi'nin kendisin­den hoşnud olub olmadığına agâh değildir."</p>

    <p>Selrnân-ı Fârisi (r.a.)'ye misafir gelip de it'am edecek bir şey bulunmadığında, sahrada gezen ge­yikleri ve kuşları çağırıp kerâıneten minallah ye­mek yaparlar ve taaccüben bu hâli suâl edenlere:</p>

    <p>"- Hiç bir kul Hakk Teâlâ'ya itaat etsin de Hakk Celle ve Âlâ ona matlûbunda muhalefet et­sin. Bu olur mu?" diye cevap verir imiş. Hadîs-i Şerif:</p>

    <p>Cenâb-ı Allah dünyâya <b>"Bana hizmet edenlere hizmet et.! Sana hizmet edenleri de hizmetinde kullan."</b> diye ferman buyurur.</p>

    <p>"Cum'a günü guslederek camiye gidip kelâm et­meyerek cum'a namazını kılanlara keffâret-i zünûb olacağı" hakkındaki Hadîs-i Şerîfi de Selmân (r.a.) rivayet etmiştir. Keza Merâk-ul Felâh'daki:</p>

    <p>"Ey Selmân! Herhangi bir yiyeceğe veya içeceğe (suya) kanı olmayan (tahta kurusu gibi) bir hay­van düşüp de, içinde ölecek olursa onun yenmesi, içilmesi, (su idiyse) abdest alınması helâldir." hadîsini Selmân (r.a.) rivayet etmiştir.</p>

    <p>(Hz. R. M. Sâmi (k.s.), Ashab-ı Kiram (r.a.), S.: 114)</p>

    

---

4 Kasım Pazartesi

    <p class="StilbalkAriallksatr063cm">MEVLÂMIZ NE EYLERSE GÜZEL EYLER</p>

    <p>Allah-û Teâlâ (c.c.) Hazretleri Yakûp ve Yûsuf (a.s.)'a şiddetli bir gam, büyük bir keder takdir bu­yurdu ki mâsivâya taalluktan alâkayı keserek Al­lah-û Teâlâ'ya dönüp sabır ve tahammül ile âlî derecelere vâsıl olsunlar. Yûsuf (a.s.)'un on iki sene zindandan hapis ile riyâzat ve meşakkatli mücâhedelere tahammül etmesi bu hikmet üzeri­nedir. Ve bu makamda ebrâra göre iyi olan rnukarrebûna göre kötüdür.</p>

    <p>Yûsuf (a.s.) doğduğunda, Ya'kûb (a.s.) emzikli bir kadını köle olarak aldı. Fakat çocuğunu anasın­dan ayırdı ki Yûsuf (a.s.)'un sütü çoğalsın. Bunun üzerine kadın ağladı ve Cenâb-ı Hakk'a tazarru ve niyaz eyledi ki:"Ya Rab! Ya'kûp (a.s.) beni çocu­ğundan ayırdı. Yûsuf (a.s.)'u da babası Ya'kûp (a.s.)'dan ayır." Allah Teâlâ duasını müstecap kıl­dı. Kadın oğluna kavuşuncaya kadar Yusuf (a.s.) da babasından ayrı kaldı.</p>

    <p>Şeyhü'l-Ekber (k.s.) buyurdu ki: "Allah dilediği zaman, O'nun "Allah'ın emri gerçekleşmiş bir hü­küm bulunuyor." (Ahzâb: 38) sözü yerine gelir."</p>

    <p>Ekseriyetle kulun umûm fiilleri ve ondan zelle sâdır olması Takdir-i İlâhî ile olmaktadır.</p>

    <p>(Hz. R. M. Sâmi (k.s.), Hz, Yûsuf (a.s.))</p>

    <p>***</p>

    <p>"Ama, cimrilik eden, kendisi Allah'tan müstağni sayan, en güzel sözü yalanlayan kimsenin güçlüğe uğramasını kolaylaştırırız." (Leyl Sûresi: 8-10)</p>

    

---

5 Kasım Salı

    <p class="StilbalkAriallksatr063cm">MÜ'MİNE GEREKEN ALLAH (C.C)'A TEVEKKÜL ETMEKTİR</p>

    <p>Mü'mine gereken Allah (c.c.)'a tevekkül etmek, O (c.c.)'ndan başkasına değil, O (c.c.)'nun muhafazasına güvenmektir. Allah-û Teâlâ her iş ve bütün hallerde vasıtalardan müstağni, bizzat ganiyyi mutlaktır. Bunun için Yûsuf (a.s.)'u kuyuda muhafaza etti.</p>

    <p>Aynı şekilde Danyal (a.s.)'ı Buhtinnasr kuyuda bıraktı. Üzerine de iki aslan bıraktı. İkisi de asla zarar vermediği gibi tabasbus ederek yaladı. Bir melek geldi: <b>"-Yâ Danyal, ben Rabb Teâlâ'nın meleğiyim sana taam için beni gönderdi."</b> Dan­yal (a.s.): <b>"-Kendisine zikredeni unutmayan ve onu muhafaza eden Allah (c.c.)'a hamd olsun."</b> de­di.</p>

    <p>İbn-i Abbas (r.a.), Nebî (s.a.v.)'den rivayet edi­yor ki: <b>"Resûlullah (s.a.v.) defi hacet için uzakça bir ağaç altına gitti. Ayakkabısının birini çıkardı ve birini giydi. Bir kuş geldi öbür ayakkabıyı alıp semâya uçtu. İçinden gayet siyah bir yılan düştü. Nebî (s.a.v.) buyurdular ki: Bu Cenâb-ı Hakk'ın bana ikram ettiği bir keramettir. Ve şu duayı okudular; Allahım iki ayak yürüyenin şer­rinden, dört ayak yürüyenin şerrinden, karnı üzere yürüyenin şerrinden sana sığınırım."</b> (Feyzü'l Kadir, C.5, Sh.: 397)</p>

    <p>Hz. Hâlid-i Bağdadî (k.s.) de buyurdu ki: <b>"Hergün 40 kere samed ismi-i şerifine devam et­melidir."</b></p>

    <p>(Hz. R. M. Sâmi (k.s.), Hz. Yûsuf (a.s.), S. 87-88)</p>

    

---

6 Kasım Çarşamba

    <p class="StilbalkAriallksatr063cm">KALB</p>

    <p>Allah-û Teâlâ şöyle buyurdu:</p>

    <p class="c8">- "Onlar ki, iman sahibidirler; kalbleri Al­lah'ın zikri ile mutmain olur. Dikkat ediniz; kalbler, ancak Allah'ın zikri ile mutmain olur."</p>

    <p>Şu bir hakikattir: Gaybleri bilen Yüce Sultan (c.c.)'a karşı kalbin gafleti ancak zikirle gider. Resûlullah (s.a.v.) bize beyan buyurdu:</p>

    <p class="c8">- "Onun İslahı ile, bütün cesed ıslâh olur."</p>

    <p>Nasıl böyle olmasın ki: İbadetin ve itikadın sağ­lamlığı, ilmin medarı onunladır.</p>

    <p>İbadetin âdetten ayırd edilmesi kalble olur. Bu mânada, şu âyet-i kerimeleri sıralayabiliriz:</p>

    <p>-  "...Allah-û Teâlâ, imam size sevdirdi; onu kalb'inizde süsledi."</p>

    <p>-  Bunda bir öğüt vardır;ama kalb sahibi kim­seler için." (Kaf Sûresi)</p>

    <p>-  "...Onlar, Allah-û Teâlâ'nın kalb'lerine takva için deneyip seçtiği kimselerdir."</p>

    <p>-  "O gün, ne malın faydası olur; ne de oğulla­rın... Ancak, küfürden, nifaktan temizlenmiş bir kalb'le gelenler müstesna."</p>

    <p>- "...Zikrimizden yana kalb'ini gaflete ittiğimi­ze uyma."</p>

    <p>Geçmişte yaşayan büyük zatlar, kalb'lerden; Oyalayan, meşgul eden, bağlayan yabancı şeyleri söküp atmak için çok ciddi çalışırlardı. Sebebi şuydu. Kalp ne zaman oyalayıcı işlerden temizle­nirse, ancak o zaman, yaratılış sebebi olan Halik(c.c.)'ının sevgisine geçer.</p>

    <p>(M.Hâni, Âdâb, S. 224)</p>

    

---

7 Kasım Perşembe

    <p class="StilbalkAriallksatr063cm">EYYÛB (A.S.)'ÜN PEYGAMBERLİĞİ VE BAZI FAZİLETLERİ</p>

    <p>Eyyû.b (a.s.); İbrahim, İsmail, İshak, Yâkub, Esbat ve İsa (a.s.)'lar gibi, İlâhi Vahy'e mazhar ol­muş, Yüce Allâh(c.c.) tarafından seçilip ona da, Peygamberlik verilmişti.</p>

    <p>Kendisine Peygamberlik verilişi, Yâkub (a.s.) zamanında idi.</p>

    <p>Eyyûb (a.s.)'ün Şeriatı: Yüce Allah (c.c.)'ın Birliği­ne iman ve insanlar arasını düzeltmekti.</p>

    <p>Dâvud (a.s.)'a göre: Eyyûb (a.s.): İnsanların en halîm ve uslusu, insanların en sabırlısı ve öfkeleri­ni en çok yeneni idi.</p>

    <p>Eyyûb (a.s.); yoksullar, züğürtler için çok mer­hametli idi.</p>

    <p>Yetimlere, dullara bakar, konuklan ağırlar, bun­ları da, Allah (c.c.)'ın, kendisine vermiş olduğu ni­metlerin şükrânesi olarak yapardı.</p>

    <p>Eyyûb (a.s.), konuksuz gecelemez, yoksul bu­lundurmadıkça, yemek yemez, açların karınlarını doyurmadıkça, kendi karnını doyurmaz, çıplakları giydirmedikçe, kendisi, giyinmezdi. Dulları, giydi­rir, kuşatırdı.</p>

    <p>(M. Asım Köksal, Peygamberler Tarihi)</p>

    <p>***</p>

    <p class="c8">ESMÂ'ÜL-HÜSNÂ'DAN</p>

    <p><b>Allah</b>: Ulûhiyete mahsus sıfatların hepsini kendinde toplamış bulunan Zâtı Vâcibül Vücûda delâlet eden âlemdir ve sayılan isimlerin içinde ism-i âzamdır.</p>

    <p><b>Er</b>-<b>Rahmân</b>: Ezelde bütün yaradılmışlar hakkında hayır ve rahmet irâde buyuran, sevdiğini, sevmediğini ayırt etmeyen, bütün mahluklarını sayısız nimetlere müstağrak kılan.</p>

    

---

8 Kasım Cuma

    <p class="StilbalkAriallksatr063cm">           KUR'ÂN ÖĞRENMEK VE ÖĞRETMEK</p>

    <p>Osman (r.a.)'dan bir rivayette Nebî (s.a.v.):</p>

    <p><b>"Sizin en faziletliniz Kur'ân-ı öğrenen ve öğreten­dir,"</b> buyurdu, demiştir.</p>

    <p>İbn-i Ömer (r.a.)'den rivayete göre Resûlullah (s.a.v.) şöyle buyurmuştur:</p>

    <p><b>"Kur'ân sahibi (yani hafızın benzeri) bağlı devenin sahibinin misâli gibidir.</b> <b>Deve sahibi devesini gözetler­se tutabilir, mukayyed olmayıp bırakırsa kaçar gider."</b></p>

    <p>Keza Abdullah bin Mes'ud (r.a.)'dan Nebî (s.a.v.):</p>

    <p class="c8">"Kur'ân sahibinin birisi için (yani hafız için) şu âyetleri unuttum demek ne fena şeydir. Belki unutuldu demek gerektir."</p>

    <p>(Çünkü unuttum demek Kur'ân'm hıfzına ehemmiyet vermediğine delâlet ettiğinden mekruhtur. Unutuldu de­meli.)</p>

    <p><b>"Ey Kur'ân sahibi hâfızlar! Kur'ân'ı dâima okuyup müzâkere ediniz. Çünkü Kur'ân'ın hafız kişilerin gö­nüllerinden ayrılıp kaçması devenin boşanıp kaçma­sından daha zorludur!"</b> buyurmuştur.</p>

    <p>Ebû Musa el-Es'arî'den diğer bir rivayette ise, Nebî (s.a.v.):</p>

    <p><b>"Kur'ân'ı muhafazaya ehemmiyet veriniz.</b> <b>Hayatım yed-i kudretinde olan Cenâb-ı Allah'a yemin ederim ki; Kur'ân'ın hafızadan çıkıp kaçması, bağlı devenin ihtimamsızlık eseri boşanıp kaçmasından daha zorlu­dur!"</b> buyurmuştur.</p>

    <p>(Hz. R. M. Sâmi (k.s.), Musahabe, C.2, S. 34)</p>

    

---

9 Kasım Cumartesi

    <p class="StilbalkAriallksatr063cm"> BİLE BİLE HAKKI BATILLA ÖRTMEYİNİZ!</p>

    <p><b>"Hakk'ı bâtıla karıştırmayın ve hakkı bildiği­niz halde saklamayın!"</b> (Bakara Sûresi: 42)</p>

    <p>Yahudiler hasedlerinden nâşi hakkı tebdil ile bâtılı terviç ederek halkın zihinlerini iğfale çalış­tıklarından Cenâb-ı Hakk bu âyeti ile onları telbîsden nehyetmiştir. Her ne kadar bu âyet-i celîle yahûdiler hakkında nazil olmuşsa da hükmü umûmî olduğundan her mü'min de hakkı bâtıla karıştırmaktan nehyolunmuştur.</p>

    <p><b>"Helâk-i azîm o kimseler içindir ki, onlar kitabın tahrif ve tağyir olunan âyetlerini kendi elleriyle yazarlar ve azıcık bir para almak için yazdıklarına "işte bu bizim yazdığımız taraf-ı ilâhîden nazil olan âyetlerdir" derler. Onların el­leriyle yazdıkları şeyler sebebiyle helâk-i ebedî onlar içindir ve kesbettikleri cinayetten ebedi azab onlara mahsus hazırlanmıştır..."</b> (Bakara Sûresi: 79)</p>

    <p><b>"O</b> <b>kimseler ki, onlar Allah'ın kitabından inzal ettiği ahkâmı saklarlar ve sakladıkları ahkâm mukabilinde az para alır ve onunla intifa' eder­ler. İşte şu ahkâmı saklayan kimseler ancak ka­rınlarında ateş yerler ve kıyamet gününde Allah Teâlâ onlara nazar-ı inayetle söz söylemez ve on­ları tezkiye etmez. Onlar için azâb-ı elîm vardır."</b> (Bakara Sûresi: 174)</p>

    <p>(Hz. R. M. Sâmi (k.s.), Musâhabe, C.2, S. 83)</p>

    <p>***</p>

    <p><b>"Bu dünyâ hayatı sâdece bir eğlence ve oyun­dan ibarettir. Asıl hayat âhiret yurdundaki ha­yattır."</b> (Rûm Sûresi: 64)</p>

    

---

10 Kasım Pazar

    <p class="StilbalkAriallksatr063cm">EY EHL-İ İMÂN!</p>

    <p>"Kafirler ile muharebede muhtaç olduğunuz esbâb ve harb âletlerini ve bilhassa zamanın icâbına göre muktedir olduğunuz kadar kuvvet ve silâhlarınızı hazırlayın, çünkü onunla Allah'ın düşmanını, sizin düşmanınızı ve onlardan başka sizin bilmediğiniz, Allah'ın bildiği düşman kimse­leri korkutursunuz. Allah yolunda ne harcasanız size eksiksiz ödenir, siz asla haksızlığa uğratılmazsınız. (Enfâl Sûresi, Âyet: 60)</p>

    <p>***</p>

    <p class="StilbalkAriallksatr063cm">PEYGAMBER (S.A.V.)'İN VEDA HUTBESİNDEN</p>

    <p>Ey insanlar!...</p>

    <p>Rabbiniz birdir. Babanız birdir. Hepiniz Âdem'in çocuklarısınız. Adem ise topraktandır. Allah (c.c.) yanında en kıymetli olanınız ona en çok savgı göstereninizdir. Arab'ın arab olmayana, -Allah (c.c) saygısı ölçüsünden başka- bir üstünlü­ğü yoktur.</p>

    <p>İnsanlar!... Yarın beni sizden soracaklar. Ne di­yeceksiniz? Yüz bin kadar Ashab cevaben:</p>

    <p>- Allah (c.c.)'ın elciliğini ifa ettin, vazifeni yeri­ne getirdin. Bize vasıyyet ve öğütte bulundun diye şehadet ederiz... Bunun üzerine Resul-i Ekrem (s a.v.) mübarek şehadet parmağını göğe doğru kaldırarak, sonra da cemaat üzerine çevirip indirerek şöyle buyurdu:</p>

    <p>- Şahid ol yarâb... Şahid ol yarâb... Şahid ol yarâb...</p>

    <p>(Hz. R. M. Sâmi (k.s.), Hz. Ebûbekir (r. a.), S. 106)</p>

    

---

11 Kasım Pazartesi

    <p class="StilbalkAriallksatr063cm">PEYGAMBER (S.A.V.) EFENDİMİZ'İN AF VE BAĞIŞLAYICILIKLARI</p>

    <p>Af ve bağışlama O (s.a.v.)'nun öyle bir huyudur ki, bu hususta kendilerini Kur'ân te'dib etmiştir. Cenab-ı Hakk (azze ve celle):</p>

    <p><b>"Affı öne al, iyilikle emret, câhillerden yüz çe­vir!"</b> (A'raf, 199) buyurmaktadır.</p>

    <p>İntikâm almağa kudreti varken affetmek, O (s.a.v.)'nda öyle bir aynadır ki; orada temiz ruhla­rın en güzel şekilleri, ulvi maksat, yüce gaye, nef­sin arzularının üstüne yükselme gibi üstün vasıf­lar parıldar.</p>

    <p>(Peygamber (s.a.v.) Efendimizin Yüce Ahlakı, S. 54)</p>

    <p>***</p>

    <p class="StilbalkAriallksatr063cm">ŞEYTANIN KİBRİ</p>

    <p>Allah (c.c.) İblis'e:</p>

    <p>"Ben sana secde emretmiş iken, seni secde et­mekten alıkoyan neydi?" buyurdu. İblis şöyle de­di: Ben Adem'den hayırlıyım. Çünkü beni ateş­ten, Onu ise çamurdan yarattın." Allah-ü Teâlâ:</p>

    <p>"Hemen in oradan (Cennetten). Sana Cennette kibirlenmek gerekmez. Haydi çık. Çünkü sen hor ve bayağı kimselerdensin." buyurdu. İblis: Bana, kıyamete kadar ömür ve müddet ver" dedi. Allah-ü Teâlâ da:</p>

    <p>"Sen mühlet verilenlerdensin." buyurdu. İblis: Öyleyse, beni azdırmana karşılık, yemin ederim ki, insan oğullarım saptırmak için muhakkak senin doğru yoluna oturacağım, vesvese verip pusu kuracağım. Sonra onlara önlerinden ve arkaların­dan, sağlarından ve sollarından sokulacağım  " dedi. (A'raf: 12-17)</p>

    

---

16 Kasım Cumartesi

    <p class="StilbalkAriallksatr063cm">KADININ KOCASIYLA SOHBET VE ÜLFETİNİN EDEPLERİ</p>

    <p>1- Kocası içeri girince ayağa kalkmalıdır.</p>

    <p>2- Kocasını güler yüzle karşılamahdır.</p>

    <p>3- Paltosunu almalıdır.</p>

    <p>4- Her emrinde ve işinde itaat etmelidir.</p>

    <p>5- Yatağından kaçmamalıdır.</p>

    <p>6- Kocasından izinsiz evinden bir yere gitmemeli­dir.</p>

    <p>7- Kocasının elbisesini temizlemelidir.</p>

    <p>8- Yemeğini ve ekmeğini pişirmelidir.</p>

    <p>9- Lambasını yakıp, yatağını yapmalıdır.</p>

    <p>10-Gusl ve abdest için kocasına hizmet etmelidir.</p>

    <p>11-Kocasından izinsiz nafile oruç tutmamalıdır.</p>

    <p>12-Güzelliği ve malı ile kocasına övünmemelidir.</p>

    <p>13-Giyim ve yeme işlerinde kocasına eza verme­melidir.</p>

    <p>14-Sesini kocasının sesinden yüksek çıkarmamalıdır.</p>

    <p>15-Kocasına eziyet edip canından, hayatından usandırmamalıdır.</p>

    <p>16-Yanında ve arkasından dua etmelidir.</p>

    <p>17-Kocası için gözlerine sürme çekmeli, kına yakmalı ve diğer mubah olan şeylerle süslenmelidir. Kocasının ırz ve malını gece gündüz koru­malıdır. Yani kendi namahreme görünmeyip, ondan izinsiz hiç kimseye bir şeyini vermemelidir.</p>

    <p>(İ. Hakkı Erzurumlu, Marifetname, S. 834)</p>

    

---

17 Kasım Pazar

    <p class="StilbalkAriallksatr063cm">FİR'AVN</p>

    <p>Abdullah bin Ömer (r.a.)'den rivayet olunduğu­na göre Fir'avn zamanında Nil taşmıştı. Memleket halta ona gelip:</p>

    <p>- Ey melik! Bize Nil'i akıt dediler. Fir'avn:</p>

    <p>- Ben sizden razı değilim, dedi.</p>

    <p>Halk üç defa gelip gittiler. Üçüncü defa geldik­lerinde:</p>

    <p>- Ey melik! Hayvanlarımız öldü, çocuklar ve bakireler helak oldu. Eğer Nil'i akıtmazsan senden gayri ilâh tutarız" dediler.</p>

    <p>Fir'avn onlara çöle çıkmalarını söyledi. Kendisi de çıkıp onların göremeyeceği ve sesini işitemeyecekleri bir yere ayrılıp yanağını yere koydu ve şehâdet parmağını kaldırarak:</p>

    <p>- <b>"Allah'ım! Huzuruna zelîl bir kölenin efen­disinin huzuruna çıktığı gibi çıkıyorum. Senden başka onu akıtmaya kadir bir kimsenin bulun­madığını biliyorum, onu akıt!"</b> dedi, kalktı. Nil akmağa başladığı vakit onlara gelip:</p>

    <p>- "Sizin için Nil'i akıttım, haydi bana secde edin." dedi.</p>

    <p>(Yûnus ve Hûd Sûreleri Tefsiri, S. 53)</p>

    <p>***</p>

    <p>Haberde vârid olmuştur ki:</p>

    <p>Mûsa (a.s.) bir münâcâtında şöyle demiştir:</p>

    <p>- "Ya Rabb, Sen semâdasın, bir arzdayız. Senin gazabını, hoşnudluğundan ayıran alâmet nedir?" Hak Sübhânehû ve Teâlâ vahy etdi ki:</p>

    <p>"- İnsanların başına hayırlılarını getirdiğim za­man bu hoşnudluğumun alâmetidir. Şerlilerini ge­tirdiğim zaman bu da gazabımın alâmetidir."</p>

    <p>(Rûh'ul-Beyân, 1/316) (Ashab-ı Kirâm (r.a.), S. 113)</p>

    

---

18 Kasım Pazartesi

    <p class="StilbalkAriallksatr063cm">KALBLERİN CİLASI</p>

    <p>Akıl sahihlerine gerekdir ki kendini acıklı bir azaba götürecek şeylerden kaçınsın. İnsanı azaba götüren şeylerin başında günahlarda ısrar, insan­ların küçük hata ve ayıblarıyle uğraşmak gelir. Kul, Allah (c.c.)'ın âyetlerine kulak tutup her bir emr-i ilâhinin kalbinde yer etmesine çalışmalı, kal­binin ve kulağının mühürlenip gözüne perde çe­kilmesinden Allah (c.c.)'a sığınmalıdır.</p>

    <p>Efendimiz (s.a.v.) buyurmuşlardır ki:</p>

    <p class="c8">"Kalbler de demirlerin paslandığı gibi pasla­nır."</p>

    <p>Denildi ki:</p>

    <p>- Ya Resûlallah o'nun cilâsı nedir?</p>

    <p>- <b>Kalblerin cilâsı Kur'ân tilâveti, çokça zikrullah'a devam ve ölümü de hatırlamaktır.</b></p>

    <p class="c8">Bütün hataların anası üçdür: Hırs, hased ve ki­bir. Bu üçünden altı sıfat daha hâsıl olup dokuz kadar olmuşlardır: Tokluk, çok uyku, rahat, mal sevgisi, can sevgisi sahibini küfür ve helake çe­kip götüren illetlerin başında gelir.</p>

    <p>(Hz. R. M. Sâmi (k.s.), B. Sûresi Tefsiri, S. 41-42)</p>

    <p>***</p>

    <p><b>"Kim, Beytullahı helâl kazançla haccederse Al­lah (c.c.) atmış olduğu her adıma mukabil kendi­sine yetmiş hasene (sevap) yazar, yetmiş günâhını siler ve yetmiş derece yükseltir."</b> (Hadîs-i Şerif)</p>

    

---

19 Kasım Salı

    <p class="StilbalkAriallksatr063cm">EMR BİLMA'RUF</p>

    <p>Emri bilma'rufu, bir kimseye olan sadakati, sev­gisi, müdâhanesi, bir kimseden itibar beklediği ve­ya onun yanında itibarının devam etmesini istedi­ği için elden bırakmamalıdır. Çünkü; ona olan sadâkat ve sevgisi kendisine bir hürmet ve hak icâbeder. Onun haklarından biri de kendisine nasi­hat etmek ve ona âhireti için yararlı işleri göster­mek, zararlılardan korumaktır. İnsanın dostu ve ahbabı, âhiretini ma'mur etmeye çalışan kimsedir. Velev ki bu hâl onun dünyası hakkında bir nok­sanlığa bâdi olsun. Düşmanı ise âhiretinin zayi ol­masına veya noksanlığına çalışandır; isterse bu sebeple ona dünyası için bir nevi menfaat hâsıl olsun. İblisin bize düşmanlığı böyledir. Peygambe.v (a.s.) mü'minlerin dostlarıdır.</p>

    <p>Emri bilma'rufu yapan kimsenin nezaket, rifk u mülâyemetle muamelede bulunması icâbeder. Zi­ra maksada bu daha elverişlidir. İmam Şafiî:"Bir kimse din kardeşine gizlice va'z ederse ona ger­çekten nasihat etmiş ve onu zinetlemiş olur. Aşikâre va'zeden ise onu muhakkak surette rezil etmiş ve batırmıştır." demiştir.</p>

    <p>(S. Müslim, C/1, S. 281-2)</p>

    <p>***</p>

    <p class="c8">HZ. ÖMER (R.A.)'İN DEĞER ÖLÇÜLERİ</p>

    <p>Adamın biri Hz... Ömer (r.a.)'in huzurunda birini medhedince Hz. Ömer (r.a.) sormuş: "Bu adamla bir muameleniz oldu mu?.""Hayır!" demiş. "Beraber yolculuk ettiniz mi?". "Hayır!" demiş.</p>

    <p><b>- "O halde siz hiç bilmediğiniz bir şeyden bahsediyorsunuz"</b> demiştir.</p>

    

---

20 Kasım Çarşamba

    <p class="StilbalkAriallksatr063cm">SERVET VE ZENGİNLİK İBTİLASI</p>

    <p>Resûlullah (s.a.v.) harp etmeksizin Bahreyn ahalisiyle sulh akdetmiş ve onlar da cizye vermeyi kabul etmişlerdi. Ebu Ubeyde b. Cerrah (r.a.)'ı da cizyeyi almakla görevlendirmişti. Ebu Ubeyde (r.a.) de cizye mallarını Medine'ye getirdi. Ensar sabah namazını kılar kılmaz hemen Ebu Ubeyde (r.a.)'yi karşıladılar.</p>

    <p>Resûlullah (s.a.v) ashabı bu halde görünce gü­lümseyerek onlara:</p>

    <p>"Öyle sanıyorum ki, Ebu Ubeyde'nin hayli dünyalıkla geldiğini duydunuz da onu sevinçle karşılıyorsunuz" buyurdu.</p>

    <p>Evet, ya Resûlallah diye tasdik ettiler. Bunun üzerine:</p>

    <p><b>"Şâd olunuz ve sizi sevindirecek nimetleri bundan böyle her zaman umunuz! Vallahi bun­dan sonra size fakru ihtiyaç geleceğinden kork­mam. Fakat sizin için korktuğum bir şey varsa o da sizden önce gelip geçen ümmetlerin önüne dünya nimetlerinin yayıldığı gibi sizin önünüze de yayılarak onların birbirlerine hased ettikleri ve nefsaniyyet güttükleri gibi sizin de birbirini­ze düşmeniz ve onların helak olmaları gibi sizin de mahvolup gitmenizdir"</b> diye ümmetini intiba­ha davet buyurmuştur.</p>

    <p>(R. M. Sâmi (k.s.), Musahabe: 6)</p>

    <p>***</p>

    <p>"Eğer şöyle olsa idi, eğer böyle olsa idi şöyle olurdu gibi söylemeyin. Çünkü böyle şeyler münafıkların sözlerindendir." (Hadîs-i Şerif)</p>

    

---

21 Kasım Perşembe

    <p class="StilbalkAriallksatr063cm">PEYGAMBER (S.A.V.) EFENDİMİZİN ÇOCUKLARA ŞEFKÂT VE SEVGİLERİ</p>

    <p>Çocuklara olan sevgisinden dolayı onlara tesadüf ettikçe dâima selamlardı. (Ebû Dâvud)</p>

    <p>Resûl-i Ekrem (s.a.v.) anne ve baba ile çocuklara dâir hâdiselerden son derece mütehassıs olurlar ve bunlan dinlemek isterlerdi. Bir gün fakir bir kadın, iki kızı ile Hz. Âişe (r.a.)'yi ziyaret etmiş ve Hz. Âişe (r.a.) evde onlara ikram için bir hurmadan başka bir şey bulamayınca hurmayı anneye ver­miş; anne de hurmayı ikiye bölerek çocuklarına yedirmişti. Hz. Âişe (r.a.) bu hâdiseyi Allah (c.c.)'ın Resulü (s.a.v.)'ne anlatınca Efendimiz (s.a.v.) şu sözleri söylediler:</p>

    <p>-<b>"Çocukları hakkıyla sevmek ve onları koru­mak Cehennemden kurtuluştur."</b></p>

    <p>(Buhârî)</p>

    <p>Ashâb'dan Câbir b. Semûre (r.a.) anlatıyor:</p>

    <p>- "Bir gün Resûl-i Ekrem (s.a.v.)'le namazımı kıldım. Namazdan sonra Resûl-i Ekrem (s.a.v.) ev­lerine gidiyorlardı. Ben de kendilerini ta'kib ettim. Rsûl-ı Ekrem (s.a.v.) yolda ba'zı çocuklara rast eldiler;hepsini okşadılar, beni de onlarla beraber okşadılar..."</p>

    <p>Bir gün Resûl-i Ekrem (s.a.v.), bir çocuğu sever­lerken bir bedevi gelmiş ve Allah (c.c.)'ın Resulü (s.a.v.)'ne:</p>

    <p>- "Siz çocukları bu kadar seviyorsunuz, benim on torunum olduğu halde bir defa bile kucağıma alıp sevmedim!" demişti de Allah (c.c.)'ın Elçisi (s.a.v.) de:</p>

    <p>- <b>"O halde Cenâb-ı Hakk seni şefkat hissin­den mahrum etmiş."</b> cevabını vermişlerdi.</p>

    <p>(Peygamber (s.a.v.) Efendimizin Yüce Ahlâkı)</p>

    

---

22 Kasım Cuma

    <p class="StilbalkAriallksatr063cm">HZ. ÖMER (R.A.)'İN HESAP KORKUSU</p>

    <p>Hz. Ömer (r.a.) her sene farîza-i hâccı edâ ve merasimine riyaset ederdi.</p>

    <p>Hz. Ömer (r.a.), Kıyamet hesabından pek kor­kardı. Bir gün Ebû Mûsa'el-Eş'arî (r.a.)'ye sordu:</p>

    <p class="c8">- "Ey Ebû Musa! Biz ki Müslümanlığı kabul ettik. Yerimizi, yurdumuzu bırakarak hicret et­tik. Her yerde Peygamber (s.a.v.)'le beraber bu­lunduk. Acaba kıyamet gününde bir ecr ü mü­kâfat'a nail olacak mıyız?"</p>

    <p>Ebû Mûsâ (r.a.) da şu cevâbı verdi:</p>

    <p class="c8">- "Nasıl olmıyacağız? Bil'akis biz çok iyilik­ler ettik ve Cenâb-ı Hakk'tan büyük ihsanlar bekliyoruz."</p>

    <p>Hz. Ömer (r.a.) da şu cevâbda bulundu:</p>

    <p class="c8">- "Nefsimi yed-i kudretinde tutan Zât-ı Kibriya nâmına kasem ederim ki, hesâbtan kur­tulmaktan başka bir şey istemiyorum."</p>

    <p>(Hz. R. M. Sâmi (k.s.), Hz. Ömer (r.a.), S. 93)</p>

    <p>***</p>

    <p class="StilbalkAriallksatr063cm">KADINLARIN HAYIRLILARI</p>

    <p>Peygamberimiz (s.a.v.) şöyle bulunmuşlardır:</p>

    <p class="c8">"Kendi zamındaki kadınların hayırlısı: İmran'ın kızı Meryem idi. Bu ümmetin kadınları­nın hayırlısı da, Hatice'dir."</p>

    <p class="c8">"Cennet kadınlarının üstünü: Hatice bint-i Huveylid, Fatıma bint-i Muhammed, Meryem bint-i İmran, Firavunun Zevcesi Âsiye bint-i Müzâhım'dır."</p>

    <p>(Peygamberler Tarihi, S. 306)</p>

    

---

23 Kasım Cumartesi

    <p class="StilbalkAriallksatr063cm">VESİLE VE MAKSAD</p>

    <p>Hadîs-i Şerifte şöyle buyrulmuştur:</p>

    <p class="c8">"İyne ile alış veriş yaptığınızda, öküzlerin kuyruklarını yakalayıp, ziraata razı olduğunuz­da ve cihâdı terkettiğinizde Allah size öyle bir zilleti musallat kılar ki, dininize dönünceye ka­dar sizi ondan kurtarmaz."</p>

    <p>İyne (alış-verişle ilgili bir tâbir olarak) birinin, diğerine bir eşyayı belli bir zamana kadar belli bir ücretle satması, sonra da satmış olduğu paradan daha azı ile onu satın almasıdır. Hadîs-i Şerifte bu­na iyne denmesi, sahibine parası peşin geldiği içindir. Zira hâzır hal demektir. Müşteri onu, peşin para ile satmak için satın alır.</p>

    <p>Bu Hadîs-i Şerîfte, cihâdı terkeden ziraatçileri kötüleme vardır.</p>

    <p>Böylece ziraatle uğraşıp, cihâdden yüz çeviren kişi zilleti hak etmiş olur. Dünyayı imar, kâfirler için esas, mü'minler için arızîdir. Çünkü müslümanlar dünyâyı âhirete bir vesile kılarlar, kâfirler ise bu basit (âdi) hayatın maddî yönünü bilirler, âhiretten ise gafildirler.</p>

    <p>Efendimiz (s.a.v.) bir Hadîs-i Şeriflerinde: "Dünya Mü'minin hapishanesi, kâfirin Cenne­tidir." buyurmaktadırlar.</p>

    <p>(Hz. R. M. Sâmi (k.s.), Bakara Sûresi Tefsiri, S. 168)</p>

    <p>***</p>

    <p><b>"İnkâr edenler, göklerle yer bitişik bir halde iken bizim, birbirimizden kopardığımızı ve her canlı şeyi sudan yarattığımızı görüp düşünmedi­ler mi? Yine de inanmazlar mı?"</b> (Enbiya Sûresi: 30)</p>

    

---

24 Kasım Pazar

    <p class="StilbalkAriallksatr063cm">BEŞ VAKİT NAMAZIN HİKMET VE FAZİLETİ</p>

    <p>Efendimiz (s.a.v.) buyurmuşlardır ki:</p>

    <p class="c8">"Bana haber veriniz ki sizden birinizin kapısı önünde bir nehir olsa da her gün günde beş defa o nehirde yıkanınca hiç kiri kalır mı?"</p>

    <p>Ashab da "kalmaz" dediklerinde:</p>

    <p class="c8">"İşte beş vakit namazla Allah hatâyı, günahları afv û mağfiret eder."</p>

    <p>***</p>

    <p>Hz. Ali (r.a.)'den rivayetle Efendimiz (s.a.v.) şöyle buyurmuşlardır:</p>

    <p>Bir kimse tekâsül ile namazını istihkar eylese Allah Teâlâ ve Takaddes hazretleri o kimseyi onbeş ukûbâta duçar eder!</p>

    <p>1-Salihin defterinden silinir.</p>

    <p>2-Hayat bereketi kaldırılır.</p>

    <p>3-Rızkının bereketi kaldırılır.</p>

    <p>4-Salâtını ikmal etmeyince ondan a'mal-ı hayır­dan bir şey kabul olunmaz.</p>

    <p>5-Duası kabul olunmaz.</p>

    <p>6-Salihin duasından hazz u nasibi olmaz.</p>

    <p>7-Ölürken şiddetli susuzluğa duçar olur.</p>

    <p>8-Vefatı ansızın olur.</p>

    <p>9-Ölürken üzerine büyük ağırlık arız olur.</p>

    <p>10-Kabir onu sıkar.</p>

    <p>11-Kabirde zulmette kalır.</p>

    <p>12-Münker ve Nekir suâline cevâbda kusurlu olur.</p>

    <p>13-Kabirden kalktığında Hakk Teâlâ hazretleri o kulundan razı olmadığı halde Cenâb-ı Hakk'a mûlaki olur.</p>

    <p>14-Hesabı şiddetli olur.</p>

    <p>15-Mazhar-ı afv u gufrân olmadığı takdirde Nâr'a sevk olunur.  </p>

    <p>(Musahabe, C.3) .</p>

    

---

25 Kasım Pazartesi

    <p class="StilbalkAriallksatr063cm">EMÂRET VE HÂKİMLİK TALEBİ MEKRUHTUR</p>

    <p>Ulemâ dediler ki: Evkaf mütevelliliği istemek mekruhtur. Emaret ve hâkimlik talebi de mek­ruhtur.</p>

    <p>Rivayete göre bir kavim geldiler ve Nebî (s.a.v.)'den valilik istediler. Resûlullah (s.a.v.) bu­yurdular ki: <b>"Bizden valilik vazifesi arzu edeni elbette o vazifede kullanmayız. İstediği vazifeyi ona vermeyiz."</b></p>

    <p>Valilik yükü ağır bir vazifedir. O vazifenin hu­kukuna riayet etmeye bir insan muktedir olamaz. Fakat hakimlik ve emaret vazifesine ve emsali bir vazifeye ta'yin olunduğunda kabul etmek lâzım olur. Zira farz-ı kifâyedendir. İhmali caiz olmaz.</p>

    <p>Yûsuf (a.s.) da bulunduğu vakitte talep ettiği (Yûsuf: Beni memleket hâzinelerine me'mûr et; çünkü ben onları iyice korumaya muktedir ve (bü­tün tasarruf şekillerine) vâkıfım dedi. Yûsuf: 55) Vazifeyi ikâme ve ifâya muktedir ve ehil, hem de hal de bunu icap ettiriyordu.</p>

    <p>(Hz. R. M. Sâmî (k.s.), Hz. Yûsuf (a.s.), S. 75-76)</p>

    <p>***</p>

    <p><b>"Âdem oğlunun iki vadi altunu olsa üçüncü­sünü de ister. Onun karnını ancak toprak doldu­rur. Allah, tevbe edenlerin tevbesini kabul eder."</b> (Hadis-i Şerif)</p>

    

---

26 Kasım Salı

    <p class="StilbalkAriallksatr063cm">EBÛ EYYÛB EL-ENSÂRİ (R.A.)'NİN PEYGAMBERİMİZ (S.A.V.)'E OLAN MUHABBETİ</p>

    <p>Ebû Eyyûb el-Ensâri (r.a.) bir defa Mekke-î Mükerreme de Safa ile Merve arasında Peygamber (s.a.v.) Efendimizin Mübarek Sakal-ı Şeriflerine bir kuş tüyünün konmuş olduğunu görmüş. Âşık u sâdık olan Hazret-i Mihmandar bu hayatda canı kadar hattâ canından ziyâde sevdiği Resûl-i Ek­rem (s.a.v.) Efendimizin mübarek lıhye-i seâdetlerinde bir kuş tüyünün bile bulunmasına gönlü razı olmadığı için, derhal müsaâde-i Muhammediyye'ye tevessül ederek o kuş tüyünü kendi eliyle alıp bir tarafa attı.</p>

    <p>Rauf ve Rahim olan rahmetten lil-alemin. Sultanu'l-Enbiyâ (s.a.v.) Efendimiz Ebû Eyyûb (r.a.)'ün bu muamelesinden ziyade memnun ve mahzuz ol­duğundan:</p>

    <p><b>- "Yâ Ebâ Eyyûb, artık sana şimdiden sonra inşaallah hiç bir zaman bir kötülük isabet etme­sin"</b> diye dua buyurmuşlardır. Diğer bir rivayete göre:</p>

    <p><b>"- Allah Celle ve âlâ seni hoşlanmadığın şey­lerden muhafaza buyursun"</b> buyurmuşlardır.</p>

    <p>(Eshâb-ı Kirâm Menâkıbı, S. 70-71)</p>

    <p>***</p>

    <p class="c8">ZİKİR VE ÇEŞİTLERİ</p>

    <p>Zikir iki türlüdür: 1- Dil ile zikir, 2- Kalb ile zi­kir. Dil ile zikre devam edile edile kalp zikrine eri­şilir. Kul; zikri, dili ve kalbi ile birilkte yapabildiği zaman, kâmil ve olgun olur.</p>

    <p>(M. A. Köksal, İ. Tarihi, C.II, S. 353)</p>

    

---

27 Kasım Çarşamba

    <p class="StilbalkAriallksatr063cm">HZ. ALİ (R.A.)'Yİ AĞLATAN HÂDİSE</p>

    <p>İbn-i Asâkir (r.a.)'in rivayetine göre Süveyd bin Ukle (r.a.) demiş ki:</p>

    <p>- "Bir gün "şîa"dan bir kaç kişinin meclisine gittim. Hz. Ebû Bekir (r.a.) ve Hz. Ömer (r.a.) aley­hinde söz söylüyorlardı. Hemen Hz. Ali (r.a.)'nin yanına varıp:</p>

    <p><b>- "Ya Emir'el-Mü'minîn!... Senin ashabından birkaç kişinin yanına gittim, Hz. Ebû Bekir (r.a.) ve Hz. Ömer (r.a.) hakkında lâyık olmayan sözler söylüyorlardı. Onların alenen söyledikleri şeyler senin kalbinde muzmer olmasa onlar da buna cür'et eylemez!"</b> dedikde Hz. Ali (r.a.) müteessir oldu, gözleri doldu, ağlayarak:</p>

    <p><b>- "O iki büyük zât hakkında izhâr-ı kin eder­lere Allah-û Teâlâ la'net etsin!"</b> dedi.</p>

    <p>(Hz. R. M. Sâmi (k.s.), Hz. Ömer (r.a.), S. 43)</p>

    <p>***</p>

    <p class="StilbalkAriallksatr063cm">İSÂ (A.S.)'NIN HACCA GİDİŞİ VE HAC TELBİYESİ</p>

    <p>Revhâ vadisindeki Hacc yolundan, üzerlerine, yün aba giyinmiş, develerin Lif'den yularını tutmuş oldukları halde, yetmiş peygamberin Hacc için, telbiye ederek Mekke'ye gelip Hayf Mescidinde namaz kıldıkları rivâyet edilir.</p>

    <p>İsâ (a.s)'nın Hacc Telbiyesi:</p>

    <p>"Lebbeyk...=Buyur Allâhım, buyur! Emrine, amadeyim! Ben, Senin kulun'um. Senin, iki ku­lunun kızı olan câriye kulunun oğluyum!" tarzın­da idi.</p>

    <p>(M. Asım Köksal, Peygamberler Tarihi)</p>

    

---

28 Kasım Perşembe

    <p class="StilbalkAriallksatr063cm">FÂCİRİN İSTEDİĞİ DÜNYADA ÂCİLEN VERİLİR</p>

    <p>Sufyan bin Uyeyne (r.a.)'dan: <b>"Mü'min, hasenatından hem dünyada hem de âhirette sevaba nail olur. Fakat fâcirin hayrı ta'cilen dün­yada verilir, ama âhirette ona nasip yoktur."</b></p>

    <p>Hakiki ihsân ehli ve mü'minin kemâli odur ki, Allah (c.c.)'dan gayri şeylerin hepsinden yüz çevi­rip teveccüh-ü tam ile Allah Tealâ Azze ve Celle Hazretleri'ne yönelerek kalbinde ve lisanında Hakk'tan gayri bir şey bulunmaz.</p>

    <p>Bazı ârifler dediler ki: Fâni dünya hep altın olsa âhiret de topraktan çanak çömlek olsa elbette âhiret, dünyadan daha hayırlı olur. Şu halde dün­ya fâni toprak, âhiret de baki altın olunca dünya­nın hâli, değeri ne halde kalır.</p>

    <p>Ebû Hureyre (r.a.): <b>"-Yâ Resûlallah (s.a.v.) Cen­net neden halkolundu?" Buyurdular ki: "-Sudan". "-Bize onun binasından haber verir misiniz?" Bu­yurdular ki: "-Bir kerpici gümüşten, toprağı za'ferandan, çakıl taşları da lü'lü ve yakuttan."</b></p>

    <p>(Hz. R. M. Sâmi (k.s.), Hz. Yûsuf (a.s.), S. 83)</p>

    <p>***</p>

    <p class="StilbalkAriallksatr063cm">KEŞKE HENNÂD OLAYDIM</p>

    <p>Hadîs-i Şerifte buyurulduğu üzere cehennem­den en sonra çıkacak "Hennâd" isminde biriymiş. Hasan-ı Basrî (r.a.) ağlayarak "Keşke ben de onun gibi olaydım" demiş. Bunun sebebini sormuşlar, cevaben demiş ki:</p>

    <p>- Ona cehennemden çıkacağı tebşir olunmuş, sened almış, demektir. Bizim elimizde böyle bir hücce! yok, demiştir. (Musâhabe 6, S.150)</p>

    

---

29 Kasım Cuma

    <p class="StilbalkAriallksatr063cm">ECEL EMROLUNDUĞU YERDE ALINIR</p>

    <p>Ölüm Meleği, bir gün, Süleyman (a.s.)'ın yanına girip yanında oturanlardan, bir adama, uzun uzun bakmış durmuştu.</p>

    <p>Ölüm Meleği çıkıp gittiği zaman, adam, Süley­man (a.s.)'a:</p>

    <p><b>"Kim bu?"</b> diye sordu.</p>

    <p>Süleyman (a.s.):</p>

    <p><b>"Ölüm Meleğidir!"</b> dedi.</p>

    <p>Adam:</p>

    <p><b>"Onun, bana, bakışı, sanki, beni öldürmek is­tiyor gibiydi!"</b> dedi.</p>

    <p>Süleyman (a.s.) ona:</p>

    <p><b>"Peki, şimdi, benim, sana ne yapmamı istiyor­sun?"</b> diye sordu.</p>

    <p>Adam:</p>

    <p><b>"Beni, rüzgâra bindirmeni ve Hindistan'a bı­raktırmanı, istiyorum!"</b> dedi.</p>

    <p>Süleyman (a.s.), rüzgârı çağırdı. Adamı, onun üzerine bindirip Hindistan'a bıraktırdı.</p>

    <p>Bundan sonra, Ölüm Meleği, Süleyman (a.s.)'ın yanına geldi.</p>

    <p>Süleyman (a.s.), ona:</p>

    <p>"Sen, yanımda oturanlardan, bir adama, niçin uzun uzun bakmıştın?" diye sordu. Ölüm Meleği:</p>

    <p><b>"Ben, onun ruhunu, Hindistan'da almakla emrolunduğum halde, kendisinin, senin yanında bulunuşuna hayret etmiştim"</b> dedi.</p>

    <p>(Peygamberler Tarihi, S. 217)</p>

    <p>***</p>

    <p><b>"Faydalı olacaksa insanlara öğüt ver. Allah'tan korkan öğüt alacaktır. Bedbaht olan ondan kaçı­nacaktır."</b> (A'lâ Sûresi: 9-10-11)</p>

    

---

30 Kasım Cumartesi

    <p class="StilbalkAriallksatr063cm">İNSAN UCÛBDAN KAÇINMALIDIR</p>

    <p>Yûsuf (a.s.) bir gün aynaya bakıp yüzünün gü­zelliğine taaccüb ile demiş İçi: "Eğer köle diye sa­tılmış olsam, bana paha yetmez, çok para ede­rim."Lihikmetin de kıymetsiz bir bedel ile satıl­mış. "Onu ucuz bir pahaya, birkaç dirheme sattı­lar." (Sûre-i Yûsuf: 20)</p>

    <p>Resûlullah (s.a.v.) Efendimiz: "Muhakkak ücub yani bir insanın kendini beğenip başkasını be­ğenmemesi yetmiş senelik ibadeti giderir ve mahveder." buyurmaktadırlar.</p>

    <p>(Câmiu 's-Sağîr)</p>

    <p>Cemâl ve kemâlin hepsi Allah Teâlâ Hazretleri­ne mahsustur. Herbir kul için Hak rıza ve muhab­betinden gayri kayıt vesair sıfatlardan kurtulmaya cehd ve gayret etmek elzemdir. Bilcümle tasfiye yolları pek meşekkatli olduğundan esbabına teves­sülde edeb ile mihnet ve ezaya tahammül iledir. Bu hikmete binaen buyrulmuştur ki: "Bana edilen eza hiçbir nebiye edilmedi." (Câmiu 's-Sağir)</p>

    <p>(Hz. R. M. Sâmî (k.s.), Hz. Yûsuf (a.s.), S. 39-40)</p>

    <p>***</p>

    <p class="StilbalkAriallksatr063cm">İHLÂS SÛRESİ</p>

    <p class="c8">Bismillahirrahmanirrahim</p>

    <p>(Rahman ve Rahim olan Allah'ın adıyla)</p>

    <p>Ey Muhammed! De ki: O Allah bir tektir. Allah her şeyden müstağni ve her şey O'na muhtaçtır. O doğurmamış ve doğmamıştır. Hiç bir şey O'na denk değildir. (1-4)</p>

    

---

1 Aralık Pazar

    <p class="StilbalkAriallksatr063cm">OSMANLI'DA YEMEKLER</p>

    <p>Osmanlı'nın içkisi su'dur. Şıra, şerbet gibi alkol­süz içkiler içilir. Osmanlılar, Doğu Türkleri gibi kı­mız içmezler. Süt içilir. Su zevki bilhassa İstan­bul'da çok gelişmiştir. Kibar bir İstabullu, bir yu­dum alarak, hangi kaynağın suyu olduğunu he­men söyler.</p>

    <p>Mutlaka ekmek ve pide yenir. Koyun eti mutla­ka yenir. Yaş ve kuru meyve, sebze, diğer yiyecek­leri teşkil eder.</p>

    <p>İstanbul mutfağı saray ve konaklardan kaynak­lanarak gittikçe dünyanın en nefis ve itinalı ye­meklerinin yapıldığı mutfak hâline gelmiştir.</p>

    <p>(Y. Öztuna, Osmanlı Devleti Tarihi)</p>

    <p>***</p>

    <p class="StilbalkAriallksatr063cm">FİR'AVUN'UN KENDİ İÇİN VERDİĞİ HÜKÜM</p>

    <p>Rivayet olunduğuna nazaran birgün Cibril (a.s.), Fir'avn'a gidip:</p>

    <p>- Ey melik! Kullarıma melik kıldığım ve hazinelerimin anahtarlarını verdiğim bir kul, benim sevdiklerime düşmanlık ediyor, düşmanlarımı da dost ediniyor.</p>

    <p>Fir'avn ona dedi ki:</p>

    <p>- Eğer böyle bir kul benim olsa ben onu Kızıldeniz'de boğarım.</p>

    <p>- Ey melik bunu bana yazıp verir misin? Fir'avn, hokka, kalem ve kâğıt istedi ve bunu yazdı. Fir'avn boğulacağı esnada Cibril (a.s.) yeti­şip kendi yazdığını gösterdi, Fir'avn tanıdı. Cibril (a.s.) dedi ki:</p>

    <p>- Bu kendin hakkında kendi verdiğin hüküm­dür. </p>

    <p>(Yûnus ve Hûd Sûreleri Tefsiri, S. 54)</p>

    

---

2 Aralık Pazartesi

    <p class="StilbalkAriallksatr063cm">KALBİN SALÂHI</p>

    <p>Kalblerinizi ıslâh etmeye çalışın; çünkü onun salâh bulması bütün varlığın salâha ermesi sayılır. Bu mevzu da. Peygamber (s.a.v.) Efendimiz'in şu hadîs-i şerifini anlatmak yerinde olur:</p>

    <p class="c8">"Ayık olun, insanda bir et parçası vardır: O iyi olunca bütün duygular güzelleşir. O fesada uğ­rarsa bütün duygular iyiliğini kaybeder... İşte o et parçası kalptır."</p>

    <p>Kalbin salâhı, takva, tevekkül ve bütün işlerde ihlâs sahibi olmakla mümkündür. Fesadı ise bun­ların yokluğu ile olur.</p>

    <p>Kalp, şu bünye kafesinde bir kuş gibidir. Ve bir şişe içinde saklı inciye benzer; hazinede gizli, mu­teber bir meta gibidir. Bakılacak şey, kafes değil içindeki kuştur. İçindeki inciye bakılmalıdır, şişe­ye değil. Hazinedeki muteber nesne dururken, du­varına, kerpicine bakmak neye yarar.</p>

    <p>Allah(c.c.)'ım, duygularımızı tâatında kullan. Kalplerimizi marifet nurunla doldur. Hayatımız boyunca yolunda kalmak için bizlere başarı ihsan eyle... Bizleri geçmişteki iyilere kat. Onlara verdiğini bize de nasip et. Onlara zâtını vermiştin, bize de ver. Âmin!...</p>

    <p>Ey cemaat!.. Allah (c.c.) yolunda olun. Sâlihler, böyle yaptı da erdi. Siz Allah yolunda olursanız, O (c.c.) da size yardımcı olur. Salih kişiler, hak yol­da böylece erdiler; bir an bile ilâhî yardım onlar­dan kesilmedi. Hak(c.c) katında çıkacak kararların lehinize olmasını arzu ediyorsanız O (c.c.)'nun tâatına koşunuz. O (c.c.)'nun yolunda sabırla de­vam edin. Yaptığı işlere boyun eğin. Hakk (c.c)'ın hükmü ne olursa olsun, razı olun.</p>

    <p>(Hz. Abdülkâdir Geylânî (k.s.), İlâhî Armağan)</p>

    

---

3 Aralık Salı

    <p class="StilbalkAriallksatr063cm">RABBİMİZ (CC)'E KARŞI HÜSN-Ü ZAN</p>

    <p>Hasan-ı Basri (r.a.) şöyle derdi:</p>

    <p>"Sakın ha sizler birtakım boş kuruntuların yok ettiği kimselerden olmayınız. Çünkü onlar dünya­dan kendileri için hiçbir sevap almayarak çıktığın­da onlardan herhangi biri:</p>

    <p>- Muhakkak ben Rabbıma karşı hüsn ü zanda bulunmaktayım, diye iddia eder. Halbuki o yalan söylemiştir. Çünkü yüce Allah (c.c.) şu sözü ile işa­ret etmiştir:</p>

    <p class="c8">"Rabbinize karşı beslediğiniz şu zannınız (yok mu) işte sizi zannınız helak etti ve bu yüz­den hüsrana düşenlerden oldunuz."</p>

    <p>O kimse Rabbına karşı eğer hüsn ü zan besle-seydi muhakkak kendisi dosdoğru yol üzere olur ve ibadetini güzel yapardı.</p>

    <p>Bakıyyet İbni Velîd de kardeşlerine mektup ya­zarak onlara şöyle hitap ederdi:</p>

    <p>"Sizleri aldanmaktan sakındırıyorum. Çünkü sizler ebedî olarak yaşamayı, çok uzun ömürlü ol­mayı umuyorsunuz da günahları işleyip duruyor­sunuz.</p>

    <p>Her kim bunun gibisini islerse işte o (örsün üzerinde) soğuk demire (çekiçle) vurup duran kimse gibidir.</p>

    <p>Ey kardeşler(im)! İşte bu hususu iyi biliniz de yegâne dinin sahibi ve tek olan Allah (c.c.)(ın rıza­sı) için ayaklarınız şişinceye kadar (olsa bile) na­maz kılınız. Çünkü O (c.c.) muhakkak ihsana en yakın olandır."</p>

    <p>Âlemlerin Rabbi olan Allah (c.c.)'a hamd olsun.</p>

    <p>(İmam Şa'rânî, Ölüm-Kıyâmet-Ahiret, S. 24)</p>

    

---

4 Aralık Çarşamba

    <p class="StilbalkAriallksatr063cm">HER ŞEY ALLAH (C.C.)'DAN GELİR</p>

    <p>İnsan dünya hayatını devam ettirirken bazı musibetlerle karşılaşabilir. Böyle durumlarda insa­nın sabretmesi gerekir. O bela ve musibetin Allah (c.c.) tarafından bir imtihan olabileceğini düşün­mesi gerekir. Mü'min böyle davranmalı ki Allah (c.c.)'ın lütfuna mazhar olabilsin.</p>

    <p>Hadîs-i Şerîf de vârid olmuştur ki: Bir kulun ço­cuğu öldüğü zaman Allah Teâlâ meleklerine:</p>

    <p>- <b>Kulumun çocuğunu mu aldınız? diye suâl eder.</b></p>

    <p>- Evet yâ Rabbi, derler. Allah (c.c.):</p>

    <p>- <b>Kulumun yüreğinin bir parçasını aldınız?</b> der. Melekler: Evet ya Rabbi derler.</p>

    <p>Allah Teâlâ:</p>

    <p>-<b>Pek iyi bu kulum bu esnada ne söyledi?</b> Onlar:</p>

    <p>- Sana hamd etti ve kendisinin ve her şeyin sana âid olup, sonunda cümlesinin sana döneceği­ni söyledi, derler.</p>

    <p>Allah Teâlâ buyurur ki:</p>

    <p class="c8">- Öyle ise hemen Cennette kulum için bir ev yapın ve "Hamd Evi" diye isim verin.</p>

    <p>(Bakara Sûresi Tefsiri, S. 212-213)</p>

    <p>***</p>

    <p class="c8">ÂDAB</p>

    <p>Selâm vermenin bazı âdabı vardır. Bir meclise girilirken konuşulmadan evvel (Esselâmû aleykûm) diye selâm verilir. Gençler, ihtiyarlara, arka­dan gelenler önden gidenlere selâm verirler.</p>

    <p>Bir meclisten ayrılırken de selâm ile ayrılmak efdaldir.    </p>

    <p>(Büyük İslâm İlmihali, S. 470)</p>

    

---

5 Aralık Perşembe

    <p class="StilbalkAriallksatr063cm">SÜNNETE İTTİBA</p>

    <p>Hz. Üftâde (k.s.) demiştir ki: "Tâlib-i Hak ve Hakîkat, ancak Sünnet-i Seniye'ye riâyet etmekle terakki edebilir." Mezkûrdur ki:</p>

    <p>Haccâc zamanında insanlar defalarca yağmur duasına çıktılar. Bir damla bile yağmur düşmedi. Onlara birisi dedi ki:</p>

    <p>"- Eğer ikindi namazının sünnetini ve yatsı namazının ilk dört rek'atini terk etmeyen bir kimse çıkıp duâ ederse Allah yağmur verecektir. Yoksa kırk kerre daha dua etseniz bile yağmur yağmayacaktır."</p>

    <p>Epeyce böyle bir adam aradılar. Bulamadılar. Sonra Haccâc kendini yokladı.</p>

    <p>"- Ben bu namazları hiç kaçırmadım" dedi ve dua etti. Eder etmez şakır şakır yağmur yağdı ve maksud hâsıl oldu.</p>

    <p>Bu Haccac'ın sünnet-i seniyyeye sarılmasının bereketiyle olmuştur.</p>

    <p>(Hz. R. M. Sâmi (k.s.), Ashab-ı Kiram r.a.)</p>

    

---

8 Aralık Pazar

    <p class="StilbalkAriallksatr063cm">PEYGAMBER (S.A.V) EFENDİMİZİN SADÂKATLERİ</p>

    <p>Sıdk, ya'ni doğru sözlü olmak, peygamberliğin bir lâzimesidir. Peygamberler doğru sözlü olurlar. Veya başka bir ifâde ile zaten doğru sözlü olma­yan peygamber olamaz.,</p>

    <p>Hz. Peygamber (s.a.v.) Efendimiz, peygamberli­ğini i'lân ettiği zaman, O (s.a.v.)'na karşı çıkanlar sihirbaz, kâhin, şâir demişler ve fakat hiçbir za­man yalancı diyememişlerdir. Çünkü O (s.a.v.)'nun doğruluğu, müşrik, kâfir, mü'min her­kesçe müselleme bir gerçekti. Bu yüzden el-Emîn lâkabına lâyık görülmüştür. Hattâ İslâmın ve Resûlulah (s.a.v.) Efendimizin başdüşmanı Ebû Cehîl bile:</p>

    <p>"- Muhammed (s.a.v.) ben sana yalancısın!" de­miyorum demişti.</p>

    <p>Allah (c.c.)'ın Resulü (s.a.v.) Efendimiz kavmini müslümanlığa çağırmakla vazifelendirildiği za­man:</p>

    <p>- "Ey Kureyş! Size bu dağın ardında düşman atlılarının gelmekte olduğunu söylersem bana inanır mısınız?" demişler.</p>

    <p>Orada bulunanların hepsi:</p>

    <p>"Hepimiz inanırız. Çünkü sen ömründe yalan söylemedin"cevabını vermişlerdir.</p>

    <p>Peygamber (s.a.v.) Efendimizin Yüce Ahlâkı, S. 9</p>

    

---

9 Aralık Pazartesi

    <p class="StilbalkAriallksatr063cm">HALİFE ÖMER BİN ABDÜLAZİZ (R.A.) HAZRETLERİ</p>

    <p>Annesi, Ömer bin Hattab (r.a.)'ın oğlu Âsım (r.a.)'ın kızıdır. Halife olmadan önce de, halifeliği sırasında da kulluk yolunda ve istikametteydi. Her yönüyle Hülefâ-yı Râşidîn'e benzetilir. İmam-ı Şafii ve İmam-ı Süfyân-ı Sevrî (r.a.) Ömer bin Abdülaziz (r.a.)'i Hülefâyı Râşidîn'in beşincisi kabul ederler.</p>

    <p>Kendinden geçerek namaz kılarlardı. Mâlik bin Enes (r.a.):"Ömer bin Abdülaziz (r.a.) kıldırdığı namaz Hz. Peygamber (s.a.v.)'in kıldırdığı nama­za benziyordu, derler.</p>

    <p>Halife olduktan sonra, öteki halifelerin bindikle­ri atlara binmeyip, kendi katırı ile yetindi. Saraya geldiğinde halı, kilim ve makatları kaldırttı. Hep­sini sattırarak bedellerini devlet hazinesine ekledi. Halife ailesinden olanların mülkiyetinde bulunan geniş toprakları da aynı gayeyle sattırmıştır. Şeria­ta uymayan ne varsa hepsini kaldırttı.</p>

    <p>Bir gün himetçilerden birini, saray mutfağında su ısıtırken gördü:"- Devletin parası boş yere ve kişi faydasına harcanmış, ödemen gerekir." diye­rek iki akçelik odun aldırtıp mutfak anbarına koy­durtmuştur.</p>

    <p>Günün birinde bir kurdun koyun kaptığı duyul­du. Arif bir kişi:"-Herhalde halife vefat etmiş ol­malı." dedi. Çok geçmedi halifenin vefat haberi duyuldu.</p>

    <p>Allah-ü Teâlâ hepsinin makamlarını Cennet kıl­sın ve bizleri de onların nurlu yollarından ayırma­sın. Âmin.</p>

    <p>(Bostanzâde Yahya Efendi, Tarih-i Sâf)</p>

    

---

10 Aralık Salı

    <p class="StilbalkAriallksatr063cm">EZAN</p>

    <p>Ezan namaz dışında, minarede, yüksek sesle ve ağır ağır okunur.</p>

    <p>Ezan, minarede okunurken etrafa işittirtilmek için dolaşılır.</p>

    <p>Minareden başka yerlerde (Hayye alessalah!) derken müezzin, yüzünü sağ tarafa ve (Hayye alelfelâh) derken de sol tarafa çevirir.</p>

    <p>Müezzinin şehadet parmaklarının uçlarıyla ku­laklarını tıkaması veya ellerini kulaklarına koyma­sı müstehabdır.</p>

    <p>Ezan okuma sırasında müezzinin konuşması ve hattâ selâm alması mekruhtur.</p>

    <p>Ezanı işitenler, Kur'an bile okuyor olsalar durup dinleyecekler ve ezanı müezzinle tekrar edecekler. Yalnız (Hayya alesselâh) ve (Hayya alelfelâh) larda (Lâ havle velâ kuvvete illâ billâh) denir.</p>

    <p>Sabah ezanında (Esselâtü hayrün minennevm) denilirken (sadakte ve bererte) diye mukabele edi­lir.</p>

    <p>Ezan bitince, hem müezzin, hem de ezanı işiten­ler salâvatı şerife ile:</p>

    <p>(Allahım! Ey bu tam davetin, bu kılınmak üzere olan namazın büyük Rabbi! Muhammed aleyhisselâma Vesileyi, Faziyleti, ihsan et, kendisine vaid buyurduğun Makamı Mahmudu ver, kendi­sini oraya eriştir. Şüphe yok ki Sen sözünden caymazsın!) diye Vesile duasını okularlar.</p>

    <p>M. Asım Köksal (İslâm İhmihali)</p>

    

---

11 Aralık Çarşamba

    <p class="StilbalkAriallksatr063cm">OSMANLI'DA TEMİZLİK</p>

    <p>Temizlik, Osmanlı'ya göre, îmandan gelir. 1655'de İstanbul ve Batı Anadolu'yu gezen Jean de Thévenot, şöyle der:  "Türkler normal boylu, mütenâsib vücudlu bir ırktır. Avrupa'da görülen beden kusurları, meselâ topallık, hele kanburluk fevkalâde azdır. Dilimizdeki "Türk gibi kuvvetli" meseli boş yere söylenmemiştir. Sıhhatli, kuvvetli, uzun ömürlü insanlardır. Az hasta olurlar. Hasta­larına evlerinde çok ihtimam ile bakarlar. Oburluk etmez, ölçülü yer, bir öğünde çok çeşitli şeyler ye­mezler, sık yıkanırlar. Sanıyorum bu yüzden hasta olmazlar. Avrupa'daki bir çok hastalık, meselâ böbrek taşı, meçhuldür." "Türkler'in tuvaletleri çok temizdir.""Dünyanın en temiz insanlarıdır." "Ye­mekten önce ve sonra mutlaka ellerini ve ağızları­nı yıkarlar." 'Türk mutfağı çok temizdir. En küçük bir kire tahammülleri yoktur. Sofra takımları te­mizlikten parıldar." "En yoksul bir Türk köylüsü­nün evinin temizliği hayrete şayandır. Türk hastahâneleri, Avrupa hastahânelerinden çok da­ha temizdir. Türkler bu hayâtı asırlardan beri yaşı­yorlar. Bizde ise temizlik yarım asır önce başlaya­bilmiştir." Yere tükürmek bir Frenk âdetidir ve Türkler'ce hayret mevzuudur. Zira Türk, mendili­ni çıkarıp tükürür.</p>

    <p>(Osmanlı Devleti Tarihi, Yılmaz Öztuna, C.2)</p>

    <p>***</p>

    <p><b>"İnsanların yaptıkları her şey kitâblarda kayıtlıdır."</b> (Rahman Sûresi: 52)</p>

    

---

12 Aralık Perşembe

    <p class="StilbalkAriallksatr063cm">SULTAN ABDÜZAZİZ HÂN'IN HAL'İ</p>

    <p>Sultan Abdülaziz'in hal'i birkaç ahlâksız ve saf­dil devlet adamının şahsî ihtirasları uğruna birleş­mesiyle gerçekleşmiş bir olaydır. Bunlardan Hüse­yin Avni Paşa, <b>"Ahd-i saltanatında onbir sene mâ'zül bulundum"</b> diye açıkça padişah aleyhinde konuşuyordu. Hatta bir keresinde Sultan Abdüla­ziz'in zevcelerinden birisine sözle sarkıntılık et­mişti. Hatta padişahı zehirlemeye çalışmış fakat başaramamıştı. Sonunda padişahı tahtan indirme­ğe ve öldürmeğe karar verdi. Diğerleri ise Mithat Paşa, Mütercim Rüştü Faşa, Şeyhülislâm Hasan Hayrullah Efendi ve Bahriye Nazın Kayserili Ah­med Paşa'dır. Bilâhare Askerî Şûra Reisi Müşir Redif Paşa ve Harbiye Nazırı Mirliva Süleyman Paşa da hal erkanına katılırken Hal' işini Süley­man Paşa gerçekleştirir.</p>

    <p>Sultan Abdülaziz, çocukları ve zevceleriyle Topkapı Sarayı'nın terkedilmiş bir odasına hapsedildi ve kendisine yemek bile verilmedi. Hal'i gerçekleş­tirenler Dolmabahçe Sarayı'nı ve Sultan Aziz'in servetini yağmalamışlardır. Sadece Rum sarrafı Hristaki'ye teslim edilen altın 800 bindir, o da bu­nunla Avrupa'ya kaçmıştır. Sultan Aziz, 3 gün sonra Fer'iye Sarayı'na getirildi. Burada bahçeye çıkması bile yasak edildi ve Kur'ân-ı Kerîm okuya­rak 48 saat yaşayabildi.</p>

    <p>(Y. Öztuna, Türkiye Tarihi)</p>

    <p>***</p>

    <p><b>"Yeryüzünde haşmetli dağlar yarattık, sizlere tatlı sular içirdik."</b> (Murselât/27)</p>

    

---

13 Aralık Cuma

    <p class="StilbalkAriallksatr063cm">KIYAMET GÜNÜNÜN DEHŞETİ</p>

    <p>İkrime (r .a.) anlatıyor.</p>

    <p>-  Kıyamet günü baba oğlunu yakalar şöy­le der:</p>

    <p>-  Yavrucuğum! Ben, senin dünyada ba­bandım. Daha birçok övgüler yaptıktan son­ra, der ki:</p>

    <p>-  Yavrucuğum benim senin iyiliğine az ih­tiyacım yar. Belki, bu gördüğün perişan hal­den kurtulurum! Bunun üzerine oğlu babası­na şöyle der.</p>

    <p>- Babacığım, sen nasıl kendinden korkuyorsan, ben de kendimden korkuyorum. Sa­na bir şey veremem.</p>

    <p>Bundan sonra hanımına giderek der:</p>

    <p>-  Ey hanım, ben senin dünyada kocan idim! Dedikten sonra hayli över. Sonra şöyle yalvarır:</p>

    <p>-  Ben senden bir iyilik hediye etmeni isti­yorum. Belki o iyiliğin, beni bu gördüğün<br />
    halden kurtarır.</p>

    <p>Hanımı şöyle der:</p>

    <p>-  Buna imkan yok. Sana bir iyilik vere­mem. Buna gücüm yetmez. Senin korktuğun şeyden bende korkuyorum. Bu manayı anla­tan bir âyet-i kerime şöyledir:</p>

    <p>-  "Günahkâr biri, ağırlığından bir parça alınması için birini çağırsa, ondan hiçbir şey alınmaz."(35/18)</p>

    <p>Ebul-Leys Semerkandî, Tenbîhu'l Gâfilîn, S. 50</p>

    

---

14 Aralık Cumartesi

    <p class="StilbalkAriallksatr063cm">NİKÂHLARI HARAM OLAN KADINLAR ONBİR KISIMDIR</p>

    <p>1- Yakınlık cihetiyle haram olanlar yedi kısımdır.</p>

    <p>- Analar</p>

    <p>- Kızlar</p>

    <p>- Kız kardeşler</p>

    <p>- Halalar</p>

    <p>- Teyzeler</p>

    <p>- Erkek kardeşlerin kızları</p>

    <p>2- Sıhriyyet cihetiyle haram olanlar.</p>

    <p>- Karısının anası</p>

    <p>- Karısının kızı</p>

    <p>- Babasının karısı</p>

    <p>- Oğlunun karısı</p>

    <p>3- Rez'a (süt emme) cihetiyle haram olanlar.</p>

    <p>4- İki kız kardeşi gerek nikâh, gerekse cinsî yakınlıkla bir arada bulundurmak haramdır.</p>

    <p>5- Müsahare cihetiyle haram olanlar, karısının kızı ko­casına haramdır. Kocasının oğlu ve babası da kadına ha­ramdır.</p>

    <p>6- Mülk ile nikâhın bir arada toplanması haramdır. Efendinin cariyesini hani efendinin kölesini nikâhla al­ması gibi.</p>

    <p>7- Kâfir olan bir kadınla, bir mecusiyi yahut putperestibir arada bulundurmak haramdır. Zaten mecusi ve put­perest olan kadınların nikâhları haramdır.</p>

    <p>8- Hürre üzerine cariyeyi almak haramdır. Boşanmış hürre zevcesinin henüz iddeti bitmemişken, cariyenin nikâhı caiz değildir.</p>

    <p>9- Şer-î şerifin takdir ettiği adetten ziyadesini almak haramdır. Mesela kölenin iki kadından fazla, hür olan kimsenin dört kadından fazla kadını nikâh altında bu­lundurması haramdır.</p>

    <p>10- Başkasının nikâhlısı olan ve iddet bekleyen kadı­nın nikâhı haramdır.</p>

    <p>11- Nesebî belli hâmile olan bir kadınla doğurmadıkça evlenmek caiz değildir.</p>

    

---

15 Aralık Pazar

    <p class="StilbalkAriallksatr063cm">EYYÛB ALEYHİSSELÂM</p>

    <p>Eyyûb b. Mûs, b. Ra'vil veya Razıh veya Rizah veya Zirah, b. Ays, b. İshak, b. İbrahim aleyhisselâmlardır.</p>

    <p>Eyyûb (a.s.)'un annesi, Lut (a.s.) kızı idi. Eyyûb (a.s.)'un babası Mûs; Nemrud'un İbrahim (a.s.)'i, ateşe atıp yakmak istediği gün, İbrahim (a.s.)'e iman edenlerdendi. Eyyûb (a.s.), Yakub (a.s.)'un zamanında idi ve onun Leyla adındaki kızı ile de evlenmişti.</p>

    <p>Eyyûb (a.s.); uzun boylu, kıvırcık saçlı, güzel büyük gözlü, büyük başlı, geniş göğüslü, kalın kollu, kalın bacaklı, kısa boyunlu idi.</p>

    <p>Eyyûb (a.s.)'un yurdu Şam'ın Dımaşk ile Gabiye arasındaki Ürdün beldelerinden olan Beseniye nahiyesi idi.</p>

    <p>Eyyûb (a.s.)'un dini, İbrahim (a.s.)'in tevhîd dini idi. Eyyûb (a.s.)'un şeriatı: Yüce Allah (c.c.)'ın birli­ğine iman ve insanlar arasını düzeltmekti.</p>

    <p>Dâvud (a.s.)'a göre: Eyyûb (a.s.), insanların en halım ve uslusu, insanların en sabırlısı ve öfkeleri­ni en çok yeneni idi. Eyyûb (a.s.), yoksullar, zü­ğürtler için çok merhametli idi. Yetimlere, dullara bakar, konuklan ağırlar, bunları da Allah (c.c.)'ın, kendisine vermiş olduğu nimetlerin şükrânesi ola­rak yapardı.</p>

    <p>Eyyûb (a.s.), konuksuz gecelemez, yoksul bu­lundurmadıkça yemek yemez, açların karınlarını doyurmadıkça kendi karnını doyurmaz, çıplakları giydirmedikçe kendisi giyinmezdi.</p>

    <p>M. A. Köksal, Peygamberler Tarihi, S. 305</p>

    

---

16 Aralık Pazartesi

    <p class="StilbalkAriallksatr063cm">CEHENNEM EHLİNİN YİYECEKLERİ, İÇECEKLERİ VE GİYECEKLERİ</p>

    <p>Allah Teâlâ (c.c): "İşte o küfredenler (yok mu) onlar için ateşten elbiseler biçilmiştir" buyurdu. (Hacc S.19)</p>

    <p>Yine yüce Allah Teâlâ: "Muhakkak ki o zakkum ağacı günahkârların yemeğidir" buyurmuştur. (Duhan S. 43-44)</p>

    <p>Allah Teâlâ (c.c.): "Azgınlar orada ne bir serin­lik, ne de içilecek bir şey tatmayacaklar, ancak amellerine uygun bir ceza olarak sadece bir kay­nar su, bir de irin içeceklerdir" buyurmuştur. (Nebe S. 24,25,26)</p>

    <p>Yüce Allah (c.c.): "Kâfirler susuzluktan feryad edip yardım istedikçe kaynamış ve kalın bir mayie benzeyen, yüzleri (haşlayıp) kavuran bir su ile im­dat olunacaklardır. O ne fena içecektir. (O ateş) ne kötü bir dayanaktır" buyurmuştur. (Kehf S.29)</p>

    <p>Allah Teâlâ (c.c.)'nın: "Şüphesiz o zakkum ağacı günahkârların yemeğidir" sözü hakkında tefsirciler "O cehennemde bir ağaçtır ki, onun kökü ye­dinci kapıdadır. Muhakkak dünyada ağaçlar so­ğuk su ile yetiştiği gibi o ağaç da ateşin çılgın alevi ile yetişir. Şüphesiz cehennem halkının ondan ye­meleri için yukarıda olanların oraya inmeleri la­zımdır"dediler.</p>

    <p>İmam Şa'rânî (r.a), Ölüm-Kıyâmet-Ahiret, S. 279</p>

    

---

17 Aralık Salı

    <p class="StilbalkAriallksatr063cm">HAYVANLARA MERHAMET ETMEK</p>

    <p>İslâm Dini sadece insanlara karşı şefkat ve merhamet duygularıyla bağlı olmayı emir ve tavsiye etmez, hayvanlara karşı bile merha­metli olunmasını öngörür. Bu konuda Sahihi Buharî'de mevcut bir hadis şöyledir:</p>

    <p>"...Adamın biri bir gün yolda yürüyordu. Sadece susamış, susuzluk canına tak etmişti. Derken bir su kuyusu buldu. Kuyuya indi, kana kana su içti. Sonra yukarı çıktı. Bir de baktı ki bir köpek susuzluktan dili sarkmış, nemli toprağı yalıyor. Kendi kendine, "susuz­luktan benim başıma gelen anlaşılan bu kö­peğin başına da gelmiş" diye mırıldandı. Son­ra tekrar kuyuya indi. Su getirerek bir kabı olmadığı için mestini doldurdu. Sonra su do­lu mesti ağzına aldı. Dişleriyle tutarak çıktı. Köpeği suladı. Allah da bu iyiliğinden dolayı onu bağışladı. Bunun üzerine sahabiler: "Ya Resûlallah! Dediler; bizim için hayvanlara iyi davranmaktan da sevap var mıdır?" tiz. Pey­gamber (s.a.v.) Efendimiz bu soruya: "Evet, her bir ciğeri yaş (can taşıyan) hayvana iyilik etmekte elbette sevap vardır" buyurdu.</p>

    <p>İmam-ı Buharî</p>

    

---

18 Aralık Çarşamba

    <p class="StilbalkAriallksatr063cm">KELİME-İ TEVHİD</p>

    <p>İbni Abbas (r.a.)'dan rivayete göre Nebî (s.a.v.) şöyle demiştir:</p>

    <p>"Allah mahlûkatın en azîmi olarak arşı halk etti­ği vakit arş yirmidört bin yıl titredi. Allah da onun üzerine yirmidört harf izhâr etti. bu da: Lâilâheillallâh Muhammedün Rasülullah keli­mesidir. Arş bundan sonra sükûn buldu. Bu sükûneti yirmidörtbin yıl devam etti. Allah Teâlâ ilk mahlhukunu halk edip ona tevhidi, Lâilâheillallâh Muhammedün Resülüllah keli­mesini emredince arş tekrar titremeğe başladı. Rabb Teâlâ:</p>

    <p>- Sakin ol ya arş! buyurdu. Bunun üzerine arş:</p>

    <p>- Ya ilâhi! Bu kelimeyi söyleyeni mağfiret et­medikçe sakin olmam! deyince, Rabb Teâlâ:</p>

    <p>- Ben seni halk etmeden ikibin sene evvel ken­di nefsime kasem ettim ki, hangi kulumun diline bu kelimeyi verirsem onu muhakkak mağfiret ederim."</p>

    <p>Enes (r.a.)'den rivayete göre Nebî (s.a.v.): "Kalbinde bir arpa ağırlığı kadar dahi îmân ola­rak Lâilâheillallâh deyen kimse ateşten kurtulur. Kalbinde zerre miktar îmân olarak Lâilâheillallâh diyen cehennemden necat bulur." buyurmuşlardır.</p>

    <p>(Hz. R. M. Sâmi (k.s.), Musahabe, C.2, S. 12)</p>

    <p>***</p>

    <p>Sabırlı olanın üç alâmeti vardır:</p>

    <p>1-Tâat etmeğe sabreder.</p>

    <p>2-Günâhları terketmeğe sabreder.</p>

    <p>3-Allah-ü Teâlâ'nın hükümlerine sabreder.</p>

    <p>(Dört Büyük Halife, S. 295)</p>

    

---

19 Aralık Perşembe

    <p class="StilbalkAriallksatr063cm">İMÂN VE MÜ'MİN</p>

    <p><b>İmân</b>; Dil teriminde: Bir kimseyi, söylediği söz­de tasdik edip doğrulamak, kendisine inanmak demektir. Başka bir deyişle: İmân, kalb ile tasdik etmektir. Şeriat teriminde: imân, Yüce Allah katın­dan getirdiği şeylerde, Peygamberi, kalb ile tasdik ve dil ile ikrar etmek, beden ile de, gereğini, yerine getirmektir.</p>

    <p>Mü'min: Allah'ı, Allah'ın Resulünü ve O (s.a.v.)'nun, Allah'dan getirdiği şeyleri tasdik eden kimse demektir. Gök ve yer halkının imânı, inanı­lacak şeyler cihetinden, ne artar, ne de, eksilir. Fa­kat, imân, vakin ve tasdik cihetinden, artar da, ek­silir de, mü'minler; imânda ve Allah'ı tevhid (bir tanıma) hususunda, birbirlerine eşid, amellerde ise, birbirlerinden farklıdırlar.</p>

    <p>***</p>

    <p class="StilbalkAriallksatr063cm">ALINLARDAN ALINLARA GEÇEN PEYGAMBER NURU</p>

    <p>Hz. Havva, Şis'e hâmile olunca, alnında parılda­mağa başlayan Nur, Şis'i doğurduğu zaman, onun alnına geçmişti. Âdem (a.s.), bundan, Şis'in kendi­sinden sonra, yerini tutacağını anlamıştı. Şis (a.s.)'ın alnında parlayan Peygamberlik Nûr'u, zevcesine, oğlu Enuş doğduğu zaman da, Enuş'un alnına, ondan da, oğlu Kaynan'ın alnına geçmiş, asırlar boyunca, alından alına geçmiş durmuş ve nihayet, Abdulmuttalib'den Abdullah'a, ondan da, Muhammed (s.a.v.)'e geçip son temelli sahibinde karar kılmıştır.</p>

    <p>(Peygamberler Tarihi, M. A. Köksal, S. 19-68)</p>

    

---

20 Aralık Cuma

    <p class="StilbalkAriallksatr063cm">DÜNYA NEDİR</p>

    <p>Bir gün Resıilullah (s.a.v.)'ın meclisine beyaz yüzlü, güzel saçlı, güzel ve beyaz elbiseli bir adam gelip:</p>

    <p>- Es'selâmü aleyke ya Resûlullah! dedi. Resûlullah (s.a.v.):</p>

    <p>- Ve aleyke's-selâm! diye icabet etti. Adam:</p>

    <p>- Ya Resûlullah, dünyâ nedir? dedi.</p>

    <p>- Bir uykunun rüyasıdır. Ehli, mükâfat ve mücâzata tabi'dirler.</p>

    <p>- Ya Resulullah, âhiret nedir?</p>

    <p>- Ebedî hayatdır. Bir fırka Cennetde, bir fırka Cehennemdedir.</p>

    <p>- Ya Resûlallah. Cennet nedir?</p>

    <p>- Dünyayı taliplerine bezletmektir. Bu şekilde kazanılan Cennetin ni'metleri ebedîdir.</p>

    <p>- Bu ümmetin hayırlısı kimdir?</p>

    <p>-Ömrünü Allah'a ibâdete vakfedendir.</p>

    <p>-Bu durumda o kimse nasıl olur?</p>

    <p>-Bir kafilenin kazancını isteyen kimse gibidir.</p>

    <p>-Dünyâda karar ne kadardır?</p>

    <p>-  Kafileden geri kalan kimsenin aldığı kadar­dır.</p>

    <p>-  Dünyâ ve âhiret arasında ne kadar mesafe vardır?</p>

    <p>- Sâde bir göz yumacak kadar.</p>

    <p>Bu muhavereden sonra adam gitti, görünmedi. Resûlullah (s.a.v.):</p>

    <p>- Bu gelen Cibril idi, size dünyâya kıymet vermemeniz, ve âhireti arzulamanız için geldi, buyur­du._</p>

    <p>(Yûnus ve Hûd Sûreleri Tefsiri, S. 134)</p>

    

---

21 Aralık Cumartesi

    <p class="StilbalkAriallksatr063cm">ÂDEM (A.S.)'İN ÜÇ ŞEYDEN SEÇTİĞİ BİRİSİ İLE ÜÇÜNE BİRDEN SAHİP OLUŞU</p>

    <p>Cebrail (a.s.); Âdem (a.s.)'in yanına gelip:</p>

    <p>- "Ben, sana üç şey getirdim. Birisini seç al!" dedi.</p>

    <p>Âdem (a.s.).</p>

    <p>- "Ey Cebrail! Nedir onlar?" diye sordu. Cebrail (a.s.):</p>

    <p>- "Akıl Haya, Din!" dedi. Âdem (as.):</p>

    <p>- "Âkl'ı seçtim!" dedi.</p>

    <p>     Cebrail (a.s.); Hayâ ile Din'e:</p>

    <p>- "Akıl'ı size tercih edip seçti. Siz, dönüp gidi­niz!"dedi.</p>

    <p>Onlar:</p>

    <p>- "Biz, her nerede olursa olsun, akıl ile birlik­te bulunmakla emr olunduk!" dediler, akl'ın ya­nından ayrılmadılar.</p>

    <p>(M. A.Köksal, Peygamberler Tarihi, S. 38)</p>

    <p>***</p>

    <p class="StilbalkAriallksatr063cm">KİŞİ DÜŞMANINA İPUCU VERMEMELİDİR</p>

    <p>İbn-i Ömer (r.a.)'in rivayetine göre Resûlullah (s.a.v.) şöyle buyurmuştur: "İnsanlara hüccet tel­kin etmeyiniz. (İpucu vermeyiniz) sonra yalan söylerler."   (Dârimî, Sünen)</p>

    <p>Ya'kub (a.s.)'un oğulları kurdun insanı yediğini bilmezlerken o, oğullarına: "O'nu götürmeniz mu­hakkak beni tasaya düşürür. Sız kendisinden gafil bulunur iken O'nu kurt yemesinden korka­rım." (Sûre-i Yusuf: 13) diye telkinde bulunduğu için onlar da Yusuf (a.s.)'u kurt yedi dediler.</p>

    <p>(Hz. R. M. Sâmi (k.s.), Hz. Yusuf (a.s.), S. 34)</p>

    

---

22 Aralık Pazar

    <p class="StilbalkAriallksatr063cm">HZ. EBÛ BEKİR (R.A.) HAKKINDA BAZI HADÎS-İ ŞERİFLER</p>

    <p class="c8">"Enbiyâ ve mürselin müstesna oldukları halde Ebû Bekir ve Ömer Cennet'de bulunan bilcümle kâmillerin seyyididirler."</p>

    <p class="c8">"Ebu Bekir ve Ömer benim için başa nisbetle semi-basar (göz-kulak) gibi azîz ve mühimdir­ler."</p>

    <p class="c8">"İmâm-ı Ali, Fâtıma, Hasan ve Hüseyin benim ehlimdir. Ve Ebû Bekir ve Ömer ehlullah'tır. Ehlullah ise benim ehlimden efdaldır."</p>

    <p class="c8">"Benden sonra gelen hulefâm'a iktida ediniz; Onlar Ebû Bekir ve Ömer'dir."</p>

    <p class="c8">"Cenab-ı Allah (c.c.) beni vüzerâi erbaa ile müeyyed buyurdu. İkisi ehli semadan yani Cebrail ve Mikâil ve ikisi de ehli arzdandır. Yani Ebû Bekir ve Ömer Hazretleridir."</p>

    <p class="c8">"Ebû Bekir es-Sıddık ve Ömer el-Faruk R. Teâlâ anhüma efendilerimiz hazretlerine muhab­bet îmândan olup buğzları ise küfürdür."</p>

    <p class="c8">"Ehli cennetin kâmillerinin seyyidi Ebû Bekir ve Ömer hazerâtıdır. Tahkik Ebû Bekir Cennet ehli meyanında, semada Süreyya yıldızı gibi par­laktır."</p>

    <p><b>"Benden sonra makamı hilâfetin, Ebû Bekir ve ondan sonra Ömer hazerâtına intikali için vuku bulan işaretlerim kendiliğimden olmadı, belki Cenab-ı Allah (c.c.) bu iki zatı sairlerine takdim buyurdu."</b> Bunun hikmeti ise bâr-ı nübüvveti Muhammediye'yi münhasıran müşarünileyhim efen­dilerimizin hamil ve haiz olması ve bâr-ı nübüvvet bâr-ı velâyetin fevkında bulunmasıdır.</p>

    <p>(Hz. R. M. Sâmi (k.s.), Hz. Ebûbekir (r.a.), S. 84)</p>

    

---

23 Aralık Pazartesi

    <p class="StilbalkAriallksatr063cm">RESİM VE HEYKEL</p>

    <p>Hadis-i sahîhde Hareti Âîşe (r.a.) der ki:</p>

    <p class="c8">- Ben bir yastık satın almıştım. Üzerinde hay­van ve kuş resimleri vardı. Resûlullah (s.a.v.) odamın kapısından içeri bakınca bunları gördü, odama girmekten tevakkuf buyurdular. Mü­barek vech-i saadetinden anladım ki mutlaka bir şeyi kerih gördü. Kabahat ettiğimi anladım. Yâ Resûllallah! Ne günah işledimse tevbe eyledim. Acaba ne kusur eyledim, dedim. Sonra Resûlullah (s.a.v.): "Bu yastıklar nedir?" buyur­du. Ben de: "Yâ Rasûllah! Mahza Efendimizin üzerine oturup dayanması için satın aldım" de­dim. Sonra Resûlullah (s.a.v.):</p>

    <p><b>"Muhakkak bu resimlerin, suretlerin ashabı muazzeb olacaklardır. Hem de onlara tasvir etti­ğiniz hayvana can verin denir. Bir de suretler ve resimler olan haneye rahmet melâikesi girmez­ler,"</b> buyurdu. (Buhâri)</p>

    <p>"Eğer alçı veya bakırdan veyahut herhangi bir madenden müstakil olarak heykel yapılmış ise bu­nun caiz olmayacağı daha sarihtir. Mahlukata ha­yat vermek ve yaratmak ve şeklen suret vermek. Hâkk Teâlâ Hazretlerinin (Hâkk, Muhyî, Musavvir) ism-i celiline ve sıfât-ı uluhiyyete tealluk etti­ğinden dinimizin ahkamı bu fiil ve hareketi nehiy buyurmuştur."</p>

    <p>(Ramazanoğlu M. Sâmi (k.s.), Musahabe: 4)</p>

    

---

25 Aralık Çarşamba

    <p class="StilbalkAriallksatr063cm">OSMANLI KERVANSARAY VE HANLARI (1)</p>

    <p>Daha XV. asrın ilk yarısında Osmanlı Türkiye'sine ge­len Berzrandon de la Brouguiere, İstanbul'un fethinden önce kervansaray sistemi karşısında şaşırmış ve hayran­lık duymuştur. Kim olursa olsun bedava misafir eden, kendisini ve hayvanlarını üç gün müddetle yedirip içiren, yatıran, bütün ticaret mallarını emniyet ve devlet garantisi altına alan kervansaray sistemi, Fransız elçisini hayretler içinde bırakmıştır. Fakirlerin nasıl iyi muamele ile kabul edildiği, fazla ikram olmadığı için özür dilendi­ği, yollar üzerine serptirilmiş bu müesseseler, onun için, yepyeni bir şeydi. Zira Avrupa'da asiller, fakirleri aşağı görür ve kötü muamele ederlerdi. Türkiye'de ise fakir, bilakis hususî şefkat ve itinaya layık görülen kişi idi. Fransız şövalyesi; XV. asır Fransızcası ile şöyle diyor: ("Iln'y a vait gue ung varleton gui le gardoit Iln'y eust oncgues si hardyd'en prendre une poignre sans payer") Ve içinde milyonlar değerinde ticarî eşya yatan koca ker­vansarayın bir muhafız kapıcı tarafından korunduğunu hayretler içinde yazıyor. Fazlasına lüzum yoktu. Zira bir kervansaraya sataşmak, en gözü kararmış eşkiyânın haddi değildi. Devlet otoritesi öylesine güçlü idi. Osmanlılar'ın İstanbul, Mekke, Hac yolunda, bilhassa Suri­ye'de yaptıkları kervansaraylar, her yerde mahallî şartla­ra uygun ve aynı zamanda sanat gayesi gözetilerek inşa edilmiş mükemmel mimarî eserlerdir. Eyyübî ve Mem­lûk Türk kervansarayları gibi sadece pratik gaye güdülmemiştir. İstanbul Budin (Budapeşte) Höyük yolları üze­rinde yapılan hatta Tunus gibi uzak ülkelerde inşa edi­len kervansaraylar için de ba mütaba, aynen varittir. (J. Savvaget, Las Caravan Seroils Syriens du Hadjdj de Conston Tipople, Ars Islamica, IV, 1937, 98-121)</p>

    <p>(Yılmaz Öztuna a.g.e. C.II, S. 201)</p>

    

---

26 Aralık Perşembe

    <p class="StilbalkAriallksatr063cm">ŞÜPHELİLERDEN KAÇMAK</p>

    <p>Numan b. Beşir (r.a.)'den rivayet edilmiştir. De­miştir ki Resûlullah (s.a.v.):</p>

    <p>"Şüphesiz helâl de haram da bellidir. Fakat iki­sinin arasında insanlardan bir çoğunun bilmeyece­ği şüpheliler de vardır. Kim o şüphelilerden sakı­nırsa, dininin şerefini kurtarmış olur. Kim de o şüphelilere düşerse haramın içine düşmüş olur. O kimse tıpkı hayvanlarını korunun etrafında otla­tan çoban gibidir ki, o çok sürmeden hayvanlarını o çayırın içinde otlatmış olabilir. Haberiniz olsun ki, her hükümdarın bir korusu vardır. Allah'ın ko­rusu da haram kıldığı şeylerdir. Gözünüzü açın, cesedin içinde öyle bir et parçası vardır ki, o iyi olduğu zaman bütün cesed iyi olur. Bozulduğu zaman bütün cesed bozulur. Gözünüzü açın ki o (et parçası) kalptir." buyururken işittim.</p>

    <p>(Buharî-Müslim-Ahmed b. Hanbel)</p>

    <p>***</p>

    <p>"Allah öyle bir varlıktır ki göklerde ve yerde nevarsa hepsi onundur. Şiddetli azaptan dolayı vay kafirlerin haline! Dünya hayatını âhirete tercih edenler, Allah yolundan alıkoyanlar ve onun eğri­liğini isteyenler var ya, işte onlar ancak bir sapık­lık içindedirler."         </p>

    <p>(İbrahim S. 2-3)</p>

    

---

27 Aralık Cuma

    <p class="StilbalkAriallksatr063cm">İLMİHAL</p>

    <p>Altın ile, gümüş ile vesair mücevherat ile kadın­ların bezenmeleri caizdir. Erkekler ise ziynet mak­sadıyla olmaksızın gümüşten halkalı mühür kulla­nabilirler. Ve ziynet için de olsa gümüşü kemer, altın yaldızlı, işlemeli kılıç kuşanabilirler. Fakat al­tından, demirden, tunçtan, şişeden, taştan halkalı mühür kullanamazlar. Bu haramdır. Mühürde iti­bar kaşa değil, halkayadır. Kaşı taştan, akikten vesaireden olabilir. Şu kadar var ki bir hacet görül­medikçe mühür kullanılmaması efdaldir.</p>

    <p>(Ö. N. Bilmen, Büyük İslâm İlmihali)</p>

    <p class="StilbalkAriallksatr063cm">ŞEFKAT</p>

    <p>Allah'ın Resulü (s.a.v.) buyurdular.</p>

    <p><b>"- Yetimin işlerini üzerine alan kimse ile ben, Cennette bu iki parmak gibiyiz."</b> Efendimiz (s.a.v.) bu sözleri söylerken;orta parmağıyla şehadet parmağına işaret etmiştir.</p>

    <p class="c8">NUŞİREVÂN-I ÂDİL'İN ÖĞÜTLERİNDEN</p>

    <p>• Herkes ile küstahlık eyleme,</p>

    <p>• Borçlu adamları yâr tutma,</p>

    <p>• İyi dostlardan göz ve gönlü döndürme,</p>

    <p>• Lâf vurucu kimse ile ihtilâf etme,</p>

    <p>• Hiç kimse ile alay etme.</p>

    <p class="c8">ATASÖZÜ</p>

    <p>"Keskin bıçak olmak için, çok çekiç yemek ge­rek."</p>

    

---

28 Aralık Cumartesi

    <p class="StilbalkAriallksatr063cm">YEMEĞE TUZLA BAŞLAMAK</p>

    <p>Yemeğe tuzla başlamak, bitirmekle sağ el­le yemek Peygamberimiz (s.a.v.)'in bizlere ör­nek teşkil edecek sünnetidir. Onun bütün amelleri elbette bizim için daha hayırlı ve Al­lah (c.c.)'a yaklaşmaya vesiledir. Kaldı ki, in­san bu dünyada kendi sağlığı ve saadeti açı­sından da mutlaka gerekli ve faydalıdır.</p>

    <p>Tuz, vücut için en az su kadar zaruri olan gıda maddesidir. Dokular ve hücrelerin hayatiyeti su ve tuzla kaimdir. Vücut tuzsuz kaldığı vakit takatsiz ve mecalsiz kalır. Tansi­yon düşer. Böbrekler yeteri kadar idrar yapa­maz, idrar miktarı azalır. Tuzsuz yemek yen­mez. Yemeğin lezzetini tuz verir. Mide sıkın­tısı tuzla düzelir. Vücudun kuvveti tuzla mümkündür. Tuz mikrop öldürücü bir kuv­vettir. Tuz bulunduğu vasatta su toplar, orayı sulandırır, suyu kendine çeker. Ağıza par­makla bir miktar tuz alınınca derhal tükrük bezleri salya salgılamaya başlar. Aynı zaman­da ağızdaki mikropların öldürülmesine sebep olur.</p>

    <p>Netice olarak tuzla başlamak ve bitirmek:</p>

    <p>- Gastrit, ülser, hazımsızlık gibi mide has­talıklarında, diş çürümelerini önlemede, gıdanın hazmedilişini kolaylaştırmada, ağızı temizlemede, ağız kokusunu gidermede, ağızdaki mikropların öldürülmesinde fayda­lıdır.</p>

    

---

29 Aralık Pazar

    <p class="StilbalkAriallksatr063cm">EVVABÎN NAMAZI</p>

    <p>Kulu, Allah (c.c.)'a yaklaştıran ameller şüp­hesiz farzlardan sonra sünnetlerle, nafile ola­rak yapılan amellerdir. Peygamberimiz (s.a.v.) buyurdular ki:</p>

    <p><b>"Allah kafanda sen sevimli amel, az da ol­sa devam üzre yapılandır."</b> (Müslim, Buhâri)</p>

    <p>Farz ibadetler zaten borcumuzdur. Nafile olanlar ise bizim arzumuza bağlıdır ve daha makbul, hayırlı bir kul olmamıza, Cenab-ı Hakk (c.c.)'a yaklaşmamıza sebeptir.</p>

    <p>Akşam ile yatsı namazının arasını ihya et­mek müekked sünnettir. Efendimizin bu vakitte devamlı altı rek'ât namaz kıldığı rivayet olunmaktadır. Akşam ile yatsı arasında kılınan namaz "Evvabin" namazıdır. Peygambe­rimiz (s.a.v.) buyuruyor: "Kim ki akşam ile yatsı arasında namaz kılarsa, işte o Evvabin (Allah'a dönenlerin) namazıdır."</p>

    <p>(İbn 'ül-Mübarek, İhya)</p>

    <p><b>- "Akşam namazından sonra (dünya kelâmı konuşmaksızın) altı rekât sünnet kılmaya devam edenlerin elli senelik küçük günahları affedilir."</b> (Camiu's-Sağîr) buyurmuşlardır.</p>

    

---

30 Aralık Pazartesi

    <p class="StilbalkAriallksatr063cm">DÜNYA HEP ALTIN OLSA</p>

    <p>Sufyân bin Uyeyne'den: Mü'min güzel amel ve iyiliklerinden hem dünyâda, hem de âhirette sevaba nail olur. Fakat fâcirin hayrı hemen dünyâda verilir, ama âhirette ona nasîb yoktur. Hakikî ihsan ehli ve mü'minin kemâli odur ki:</p>

    <p>Allah'tan gayri şeylerin hepsinden yüz çevirip teveccüh-i tam ile Allah Teâlâ Azze ve Celle Haz­retlerine yönelerek kalbinde ve lisânında Hakk'dan gayri bir şey bulunmaz.</p>

    <p>Fâni dünyâ hep altın olsa, âhiret de topraktan çanak çömlek olsa, âhiret dünyâdan daha hayırlı olur. Şu dünya fâni toprak, âhiret te baki altın olunca dünyanın hâli değeri ne halde kalır?</p>

    <p>Allah Teâlâ kulunun ağlamasını, inlemesini, Cenâb-ı İzzetine yalvarmasını arzu ettiği vakit onu sevdiklerinden ayırmakla yahud açlıkla ve benzeri şeylerle mübtelâ kılar. Bunlar kalb ehline ma'lumdur. Bunlarda acaib terakkiler, garib tecelliler var­dır. Ehl-i kemâlin hallerinde bunlar açıkça görü­lür.</p>

    <p>(Ramazanoğlu M. Sâmi (k.s.), Hz. Yusuf (a.s.)</p>

    <p class="StilbalkAriallksatr063cm">HZ. HÜSEYİN (R.A.)'E DÜNYÂDA SEVDİRİLEN ÜÇ ŞEY</p>

    <p>1)Allah (c.c.)'a muhabbet,</p>

    <p>2)Allah (c.c.) için fukaraya şefkat,</p>

    <p>3)Allah (c.c.) yolunda şehâdet.</p>

    

---

31 Aralık Salı

    <p class="StilbalkAriallksatr063cm">MELEKLER ZİKİR MECLİSLERİNDE</p>

    <p>Yûsuf (a.s.) kuyuya atıldığında 12 yaşında idi. Bu esnada Hz. Melik-i A'lâ'dan Cebrail (a.s.)'e Sidre-i Müntehâ'dan bir hitap erişdi ki:"Kuluma yetiş". Ve Cebrail yetişti, Yûsuf'u kuyuda bir taş üzerine oturttu. Kuyuda yılan, böcek, haşerât da vardı. Böceklere dedi ki:"Meskenlerinize çekilin, zira enbiyâdan bir nebî geldi, delikden çıkma­yın". Fakat yılan Yûsuf'a kasdetti, fışladı. Derhal Cibril "sus" diye sayha eyledi, yılanın bir daha sesi çıkmaz olduğu gibi, neslinden gelenlerin de sesleri çıkmaz oldu."</p>

    <p>Yûsuf (a.s.) kuyuya atılınca Allah'ın esma-i hüsnasını (güzel isimlerini) zikre başladı. Bunu Me­lekler işitti ve dediler ki: "Yâ Rab, kuyuda güzel bir şada işitiyoruz, bize bir saat mühlet ver de ona katılalım." Allah'ü Azze ve Celle buyurdu ki:</p>

    <p><b>- "Siz dememişmiydiniz "Yâ Râbbi! Orada fesad çıkaracak ve kanlar dökecek bir kimse yara­tacaksın?"</b> (Bakara, âyet: 30)</p>

    <p>Melâike Yûsuf'un zikri ile me'nûs oldular ve de­diler ki:</p>

    <p class="c8">- Yâ Rabbi Size mühlet ver, O'na katılalım.</p>

    <p>Melâike de zikrullah şerefine binâen tenezzül edip ehl-i zikirle me'nûs olurlar.</p>

    <p>(El-Hacr, M. Sâmi (k.s.), Hz. Yûsuf (a.s.)</p>
  </div>
</body>
</html>
