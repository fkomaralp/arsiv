<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml">
<head>
  <meta name="generator" content="HTML Tidy for Linux (vers 25 March 2009), see www.w3.org" />
  <meta http-equiv="Content-Type" content="text/html; charset=utf-8" />
  <meta name="Generator" content="Microsoft Word 12 (filtered)" />

  <title>2001 MEVLANA TAKVİMİ</title>
  <style type="text/css">
/*<![CDATA[*/
  <!--
  /* Font Definitions */
  @font-face
        {font-family:Helvetica; panose-1:2 11 6 4 2 2 2 2 2 4;}
  @font-face
        {font-family:Courier;   panose-1:2 7 4 9 2 2 5 2 4 4;}
  @font-face
        {font-family:"Tms Rmn"; panose-1:2 2 6 3 4 5 5 2 3 4;}
  @font-face
        {font-family:Helv;      panose-1:2 11 6 4 2 2 2 3 2 4;}
  @font-face
        {font-family:"New York";        panose-1:2 4 5 3 6 5 6 2 3 4;}
  @font-face
        {font-family:System;    panose-1:0 0 0 0 0 0 0 0 0 0;}
  @font-face
        {font-family:Wingdings; panose-1:5 0 0 0 0 0 0 0 0 0;}
  @font-face
        {font-family:"MS Mincho";       panose-1:2 2 6 9 4 2 5 8 3 4;}
  @font-face
        {font-family:Batang;    panose-1:2 3 6 0 0 1 1 1 1 1;}
  @font-face
        {font-family:SimSun;    panose-1:2 1 6 0 3 1 1 1 1 1;}
  @font-face
        {font-family:PMingLiU;  panose-1:2 2 5 0 0 0 0 0 0 0;}
  @font-face
        {font-family:"MS Gothic";       panose-1:2 11 6 9 7 2 5 8 2 4;}
  @font-face
        {font-family:Dotum;     panose-1:2 11 6 0 0 1 1 1 1 1;}
  @font-face
        {font-family:SimHei;    panose-1:2 1 6 9 6 1 1 1 1 1;}
  @font-face
        {font-family:MingLiU;   panose-1:2 2 5 9 0 0 0 0 0 0;}
  @font-face
        {font-family:Mincho;    panose-1:2 2 6 9 4 3 5 8 3 5;}
  @font-face
        {font-family:Gulim;     panose-1:2 11 6 0 0 1 1 1 1 1;}
  @font-face
        {font-family:Century;   panose-1:2 4 6 4 5 5 5 2 3 4;}
  @font-face
        {font-family:"Angsana New";     panose-1:2 2 6 3 5 4 5 2 3 4;}
  @font-face
        {font-family:"Cordia New";      panose-1:2 11 3 4 2 2 2 2 2 4;}
  @font-face
        {font-family:Mangal;    panose-1:2 4 5 3 5 2 3 3 2 2;}
  @font-face
        {font-family:Latha;     panose-1:2 11 6 4 2 2 2 2 2 4;}
  @font-face
        {font-family:Sylfaen;   panose-1:1 10 5 2 5 3 6 3 3 3;}
  @font-face
        {font-family:Vrinda;    panose-1:2 11 5 2 4 2 4 2 2 3;}
  @font-face
        {font-family:Raavi;     panose-1:2 11 5 2 4 2 4 2 2 3;}
  @font-face
        {font-family:Shruti;    panose-1:2 11 5 2 4 2 4 2 2 3;}
  @font-face
        {font-family:Sendnya;   panose-1:0 0 4 0 0 0 0 0 0 0;}
  @font-face
        {font-family:Gautami;   panose-1:2 11 5 2 4 2 4 2 2 3;}
  @font-face
        {font-family:Tunga;     panose-1:2 11 5 2 4 2 4 2 2 3;}
  @font-face
        {font-family:"Estrangelo Edessa";       panose-1:3 8 6 0 0 0 0 0 0 0;}
  @font-face
        {font-family:"Cambria Math";    panose-1:2 4 5 3 5 4 6 3 2 4;}
  @font-face
        {font-family:"Arial Unicode MS";        panose-1:2 11 6 4 2 2 2 2 2 4;}
  @font-face
        {font-family:Cambria;   panose-1:2 4 5 3 5 4 6 3 2 4;}
  @font-face
        {font-family:Calibri;   panose-1:2 15 5 2 2 2 4 3 2 4;}
  @font-face
        {font-family:Tahoma;    panose-1:2 11 6 4 3 5 4 4 2 4;}
  /* Style Definitions */
  p.MsoNormal, li.MsoNormal, div.MsoNormal
        {margin:0cm;    margin-bottom:.0001pt;  font-size:12.0pt;       font-family:"Times New Roman","serif";}
  span.msoIns
        {mso-style-name:"";     text-decoration:underline;      color:teal;}
  span.msoDel
        {mso-style-name:"";     text-decoration:line-through;   color:red;}
  .MsoChpDefault
        {font-size:10.0pt;}
  @page WordSection1
        {size:595.3pt 841.9pt;  margin:70.85pt 70.85pt 70.85pt 70.85pt;}
  div.WordSection1
        {page:WordSection1;}
  -->
  /*]]>*/
  </style>
</head>

<body lang="TR" xml:lang="TR">
  <div class="WordSection1">
    <p class="MsoNormal">2001 MEVLANA TAKVİMİ</p>

    <p class="MsoNormal">OCAK</p>

    <p class="MsoNormal">BESMELE-İ ŞERÎF</p>

    <p class="MsoNormal"> </p>

    <p class="MsoNormal">Cenâb-ı Hakk, her hayırlı işe Besmele ile başlanmasını emir buyurmuşlardır. Bu husus müteaddid Âyet-i Celîleler'de beyân olunmuştur.</p>

    <p class="MsoNormal">Resûlullah (S.A.V.) Efendimiz de: "Herhangi bir hayırlı işe eğer Besmele ile başlanmazsa o iş ebter olur." yani sonu "hayır ile tamamlanmaz ve bereketli olmaz." buyurmuşlardır.</p>

    <p class="MsoNormal">Rûhü'l-Beyân tefsîri'nde naklolunur ki: "Fir'avn henüz ulûhiyet dâ'vâsında bulunmazdan önce sarayının kapısına "Bismikallâhümme" yazdırmıştı.</p>

    <p class="MsoNormal">Mûsâ (A.S.)'a îmân etmediği için Mûsâ (A.S.), Cenâb-ı Hakk'a: "Yâ Rabbi ben onu da'vet ediyorum; ama onda bir hayır görmüyorum." diye ilticâ ettiğinde Cenâb-ı Hakk: "Her halde sen onun helâk edilmesini istiyorsun. Ve sâdece onun küfrünü görüyorsun, ben ise onun kapısına yazdırdığı yazıyı da görüyorum." buyurdu.</p>

    <p class="MsoNormal">Kim Besmele-yi Şerîf'i süveydâ-yı kalbine bir ömür boyu dilinden düşürmemek üzere nakşederse rahmete lâyık olur.</p>

    <p class="MsoNormal">Cenâb-ı Hakk, Fir'avn'a, Fir'avn olduğu halde sarayının kapısına bir Besmele yazdırdığı için bu kadar mühlet veriyor. Onu kalbine yazan bir mü'minin ne kadar âtıfet-i İlâhiye'ye mazhar olacağı bedîhidir. Duâsına da muhakkak sûretde icâbet olunur.</p>

    <p class="MsoNormal">Kulun duâsına icabet olunması için ilk şart; helâl lokma ile ıslâh-ı bâtın eylemek (kalbini günahlardan temizlemek), son şart ise ihlâs ve huzûr-ı kalbdir. Yani Cenâb-ı Hakk'a lâyıkıyle yönelmektir.</p>

    <p class="MsoNormal">Eğer ağıza konulan lokma helâl değilse o kimsenin ihlâslı ve huzurlu olması, masivâyı terk edip Hakk'a yönelmesi müşküldür. Evvelâ bunlara dikkat etmesi lâzımdır.</p>

    <p class="MsoNormal"> </p>

    <p class="MsoNormal"> (Hz. M. Sâmî  Ramazânoğlu (K.S.), Musâhabe/2)</p>

    <p class="MsoNormal">PEYGAMBER (S.A.V.) EFENDİMİZİN YÜKSEK AHLÂKI</p>

    <p class="MsoNormal">Hz. Peygamber (S.A.V.), güler yüzlü, güzel huylu, nâzik kalbli idi. Hiçbir vakit kaba ve sert huylu değildi. O (S.A.V.)'in ağzından hiçbir müstehcen kelime çıkmazdı.</p>

    <p class="MsoNormal">Başkalarının hareket tarzını tenkîd veyâ takbîh etmez, sevmediği bir hareket veyâ durum karşısında bir şey söylemez, böyle bir harekette bulunan adam kendi hareket tarzının tasvîbini isteyecek olursa, Resûl-i Ekrem  (S.A.V.) onu kınamadan, kalbini kırmadan bundan vazgeçirirler, yâhûd susarak muhâtablarına memnûn olmadığını hissettirirlerdi."</p>

    <p class="MsoNormal">Resûl-i Ekrem  (S.A.V.) kendi hesâbına üç şeyden sakınırlardı:</p>

    <p class="MsoNormal">1-Münâkaşa ve mücâdele etmekten,</p>

    <p class="MsoNormal">2-Kimseye lüzûmundan fazla söylemekten,</p>

    <p class="MsoNormal">3-Kendilerini alâkadar etmeyen işlerle meşgûl olmaktan,</p>

    <p class="MsoNormal">Başkaları hesâbına da üç şeyden sakınırlardı:</p>

    <p class="MsoNormal">1-Kimseyi tenkîd etmezlerdi,</p>

    <p class="MsoNormal">2-Kimseye hakârette bulunmazlardı,</p>

    <p class="MsoNormal">3-Başkalarının sırlarına muttali' olmak istemezlerdi.</p>

    <p class="MsoNormal">(Tirmizî, Şemâil)</p>

    <p class="MsoNormal">Resûl-i Ekrem  (S.A.V.), bütün işlerini, bütün vazîfelerini ta'yîn etmişler, "tesbîh" ve "tehlîl" zamanlarını ayırmışlar, uyku ve istirahât, misâfir ve ziyâretçilerin kabûl saatlerini tesbît etmişlerdi. Resûl-i Ekrem  (S.A.V.) kimseye karşı hareket tarzını değiştirmezlerdi.</p>

    <p class="MsoNormal">(Peygamber (S.A.V.) Efendimiz'in Yüce Ahlâkı) </p>

    <p class="MsoNormal">BEDİR GAZVESİ ŞÜKRÜ GEREKTİRİR</p>

    <p class="MsoNormal">Bismillâhirrahmânirrahîm</p>

    <p class="MsoNormal">"Zât-ı Ulûhiyyetime yemîn ederim ki; Muhakkak Bedir'de Allâh-ü Teâlâ ve Tekaddes Hazretleri size yardım etti. Hâlbuki siz Bedir'de zelîl ve fakîrdiniz. Binâenaleyh Bedir Vak'asında nâil olduğunuz ni'mete şükretmeniz için Allâh'a ittikânız vâcibtir."(Âl-i İmrân: 123)</p>

    <p class="MsoNormal">İşte Bedir Günü fakîr, zelîl ve zayıf bir hâlde bulunan mü'minlere Cenâb-ı Hakk nusretini ihsân etti. Ebû Cehil gibi sanâdid-i Kureyş hep o gün maktûl düştüler. O günden i'tibâren izzet-i îmân tezâhür etti. Yevm-i Bedir mebnâ-yı İslâm (İslâmiyetin başlangıcı) oldu. Bunu Cenâb-ı Allâh'tan başka hangi kuvvet yapabilir? Şimdi aklı olanlar, böyle bir nusreti ihsân eden Cenâb-ı Allâh'a tevekkül ve i'timâd etmez mi? Nasıl olur da sabır ve ittikâyı bırakır (feşile) ya'ni cebânet ve za'f-ı kalbe düşersiniz?!</p>

    <p class="MsoNormal">Binâenaleyh ey Mü'minler! Bundan böyle hep Cenâb-ı Allâh'a ittikâ ediniz ki, nusrete nâil olup şükredersiniz!!!</p>

    <p class="MsoNormal">Cenâb-ı Hakk bu Âyet-i Kerîme'de mü'minlere hitâben: «Siz fakîr ve zelîl idiniz» ma'nasında «ezilletün» diye buyurmuştur. «Zelâil» dememiştir. Çünkü mü'minlerin kâfirlere nisbetle eksiklikleri fakîr olmaları ve silâhlarıyla bineklerinin az olması idi. «Zelâil» ise; «tamâmen zayıf olan, hiçbir kudret ve kuvveti bulunmayanlar» demektir ki mü'minlerin durumu böyle değildi.</p>

    <p class="MsoNormal">Kuvvetlerinin azlığına gelince: 70 deve ve üç tane de atları var idi. Atlılar; Mıkdâd bin Esved, Zübeyr bin Avvâm ve Mersed Ganevî Radiyallâhü Anhüm idi. Allâh Azze ve Celle yolunda ilk def'a at üzerinde muhâbere edenler de bunlardır.</p>

    <p class="MsoNormal">Silâhları altı kalkan ve sekiz kılıçtan ibâret idi. Muhârebeye iştirâk edenlerin sayısı ise 313 kişi olup 70'i Muhâcirîn'den, gerisi Ensâr'dan idi.</p>

    <p class="MsoNormal">Düşmânların adedi 1000 civârında olup, 100 atlı ve 100 hecin süvârileri ve çoğunun arkasında zırh ve çeşitli silâhları bulunuyordu.</p>

    <p class="MsoNormal">(Hz. M. Sâmî Ramazânoğlu (K.S.), Bedir Gazvesi, S: 5-6)</p>

    <p class="MsoNormal">GUSLÜN SÜNNETLERİ</p>

    <p class="MsoNormal">*Gusle niyet, Besmele ve misvâk ile başlamak.</p>

    <p class="MsoNormal">*Evvelâ elleri, oyluk yerlerini yıkamak, bedende meni vesâire eseri varsa gidermek.</p>

    <p class="MsoNormal">*Sonra sünnet vechile abdest almak.</p>

    <p class="MsoNormal">*Abdest'ten sonra üç def'a başa, üç def'a sağ omuza, üç def'a da sol omuza su dökmek ve her su döktükçe bedeni, iyice ıslanması için oğuşturmak ve önce sağ, sonra sol ayağı yıkamak.</p>

    <p class="MsoNormal">*Gusül suyunda isrâftan ve takdîrden, ya'ni fazla veyâ eksik olmasından sakınmak.</p>

    <p class="MsoNormal">* Kimsenin göremeyeceği bir mahalde yıkanmak.</p>

    <p class="MsoNormal">*Tenhâ bir yerde yıkanıldığı halde de avret mahallini açık bırakmamak, şâyed açık bırakılmışsa Kıble tarafına yönelmemek.</p>

    <p class="MsoNormal">*Gusl ederken söz söylememek.</p>

    <p class="MsoNormal">*Guslden sonra elbiseyi giyerken çabukça tesettür edivermek, guslün sünnetlerindendir.</p>

    <p class="MsoNormal">*Guslden sonra bedeni bir havlu ile, bir mendil ile silmek.</p>

    <p class="MsoNormal">*Bir kimse, ağzına ve burnuna su almak sûretiyle akar bir suya veyâ büyük bir havuza dalsa veyâ yağmur altında durup bütün vücûdu ıslansa gusl fârizasını yerine getirmiş olur. Bu hâllerde uzuvlarını kımıldatırsa veyâ su içinde abdest ile gusle müsâid bir müddet durursa sünnete de riâyet etmiş olur.</p>

    <p class="MsoNormal">Abdestte âdâbdan sayılan şeyler guslde de âdâbdandır. Şu kadar var ki, guslde Kıble'ye teveccüh edilmez. Meğer ki avret mahalleri peştemâl ile kapalı bulunsun.</p>

    <p class="MsoNormal">Abdestte mekrûh olan şeyler, guslde de mekrûhtur. Bundan başka gusl esnâsında duâ okumak da mekrûhtur.</p>

    <p class="MsoNormal">(Ömer Nasûhî Bilmen, Büyük İslâm İlmihâli, S: 93)</p>

    <p class="MsoNormal">EHL-İ SÜNNET VE'L-CEMÂAT YOLU</p>

    <p class="MsoNormal"> </p>

    <p class="MsoNormal">Bin dört yüz yıllık târihi boyunca yüce İslâm Dîni, iki ana sınıfa ayırabileceğimiz büyük tehlikeler ile karşılaşmıştır: Dış tehdîdler ve iç tehdîdler...</p>

    <p class="MsoNormal">Vahşî Moğolların istilâsı, Cengiz ve Hülâgu mezâlimleri, Haçlı Seferleri, Avrupa Emperyalizmi, Sovyet ve Çin Neo-Kolonyalizmi ve Sionizm Emperyalizmi dıştan gelen tehlikelerin başlıcalarıdır.</p>

    <p class="MsoNormal">İç tehlikelere gelince: Bunların başında bozuk mezhebleri saymamız gerekir. Bundan sonra ihlâssızlıktan, nifâktan, dünya sevgisinden, post kavgasından, kavmiyetçilik da'vâsından ileri gelen kardeş kavgalarını zikretmeliyiz.</p>

    <p class="MsoNormal">Asırlardan beri İslâm dünyasında bir sürü bozuk mezheb ve akımlar türemiştir.</p>

    <p class="MsoNormal">Üçüncü Halîfe Hazret-i Osmân Radıyallâhü Anh Efendimiz'in hilâfeti sırasında açılan fitne kapıları tam bin üç yüz küsûr seneden beri kapatılamamıştır. Fakat, bütün bozuk mezheblere, bütün fitne ve fesâd akımlarına rağmen hakk apaçık ortada durmaktadır. Bu yol "Ehl-i Sünnet ve'l-Cemâat" yoludur.</p>

    <p class="MsoNormal">•••</p>

    <p class="MsoNormal">Rivâyet Edilir ki:</p>

    <p class="MsoNormal">Resûlullâh (S.A.V.) Efendimiz, bir gün Ashâbı'ndan bir topluluğa şöyle buyurmuşlardı:</p>

    <p class="MsoNormal">"Ümmetim yetmiş küsûr parçaya ayrılacaktır. Bunların, biri dışında, hepsi de cehennemliktir." Ashâb Radıyallâhü Anhüm sormuşlar:</p>

    <p class="MsoNormal">"Bu kurtuluş yolu (Fırka-yı Naciye) hangisidir?"</p>

    <p class="MsoNormal">"Benim ve Ashâbı'mın yolundan gidenler; öylece îmân ve amel edenler..." buyurmuşlardır.</p>

    <p class="MsoNormal">(Ahmed Dâvûdoğlu, Dîn Tahrîbcileri, S: 15)</p>

    <p class="MsoNormal">MEKKE VE MEDÎNE</p>

    <p class="MsoNormal"> </p>

    <p class="MsoNormal">İbrâhîm Aleyhisselâm Mekke'nin üstündeki Seniyye Mevkîi'nde yüzünü Ka'be'ye çevirdi, sonra ellerini kaldırarak şöyle duâ etti:</p>

    <p class="MsoNormal">"Allâh'ım! zürriyetimden bir kısmını senin mukaddes olan evinin yanında ekinsiz bir vâdide yerleştirdim. Sebebi şudur ki Rabbimiz, dosdoğru namaz kılsınlar. Artık sen insanlardan bir kısmının gönüllerini onlara meylettir. Onların şükretmeleri me'mûl olduğu için kendilerini bazı meyvelerle rızıklandır." (İbrâhîm Sûresi: 37)</p>

    <p class="MsoNormal">•••</p>

    <p class="MsoNormal">Resûlullâh (S.A.V.) Efendimiz de:</p>

    <p class="MsoNormal">"Yâ Allâh! Tahkîk, İbrâhîm senin kulun, dostun ve peygamberindir. Ben de tahkîk senin kulun ve peygamberinim. İbrâhîm sana Mekke için duâ etti. Ben de sana Medîne için  duâ ederim. İbrâhîm Aleyhisselâm'ın Mekke için duâ ettiğinin bir mislini de ihsân buyurmanı duâ ederim." buyurdular.</p>

    <p class="MsoNormal">Resûlullâh (S.A.V.) Efendimiz'in Medîne hakkında buyurduğu duânın semeresinin zuhûru  kendi "Zaman-ı Saâdetleri"nde ve Hulefâ-yı Râşîdîn'in zamanlarında şarktan ve garbtan Medîne-yi Münevvere'ye celb olunan zâhireler ile, Kayser ve Kisrâların mallarıyla hamden lillâh Medîne-yi Münevvere günümüze kadar ma'mûr ve muazzam olup, feyz ü bereketi devâm edegelmektedir.</p>

    <p class="MsoNormal">Bilcümle mü'minîn ve mü'minâtın kalblerinin o makâm-ı mukaddese müştâk olması da Resûl-ü Ekrem (S.A.V.) hürmetinedir.</p>

    <p class="MsoNormal">(Hz. M. Sâmî Ramazânoğlu (K.S.), Hz. İbrâhîm (A.S.), S: 150)</p>

    <p class="MsoNormal">ŞÂH ABDUllâh DEHLEVÎ (K.S.)</p>

    <p class="MsoNormal">Pederleri Seyyid Abdüllâtif Hazretleri bir gün rü'yâsında Hz. Alî Radıyallâhü Anh'ı gördü:</p>

    <p class="MsoNormal">"Ey Abdüllâtif! Hakk Teâlâ Hazretleri sana bir oğlan çocuğu ihsân edecektir. Ona bizim ismimizi koy!" buyurdular.</p>

    <p class="MsoNormal">Hakîkaten çocuk doğduğunda adı Alî Abdullâh kondu. (Pencap, Beytale: 1158)</p>

    <p class="MsoNormal">Alî Abdullâh zamanının büyük meşâyıhını ziyâret eder. Sohbetlerinde bulunur. Himmetlerini alır. Nihâyet 22 yaşına varır. Mazhar-ı Cân-ı Cânan Hazretleri'ni bulur ve bir beyitle arz-ı teslîmiyet gösterir.</p>

    <p class="MsoNormal">Hazret-i Şeyh:</p>

    <p class="MsoNormal">"- Oğlum burası tuzsuz taş yalamak gibidir. Başka zevkli şevkli yer ara!" buyururlar.</p>

    <p class="MsoNormal">Abdullâh:</p>

    <p class="MsoNormal">"- Benim aradığım da tuzsuz taş yalamaktır." der ve teslîm olur.</p>

    <p class="MsoNormal">15 sene Mazhar-ı Cân-ı Cânan Hazretleri'nin hizmet ve sohbetlerinde bulunur ve hılâfetlerini alır. Kalblere muzmar olanları keşfen bilmeleri, müşkülleri halletmeleri, hastalara şifâ vermeleri gâibleri bulmaları, Hazret'in sıyt-ı (güzel) şöhretini artırır. Muhîtin yegâne mürâcaat unsuru olarak tanınır. Usul ve terbiyesi mühimdi. Çok büyük zâtlar yetiştirmiştir. Yaşlandığında dilinden düşmeyen beyitlerin meâlleri şöyledir:</p>

    <p class="MsoNormal">"Ey sevgilim, ey sevgilim (Rabbim) kocadım bittim. Aşkının nûru üzerime düştükçe gençleşiyorum." Kezâ:</p>

    <p class="MsoNormal">"Tâlib-i sâdık, matlûb ve mahbûbunu mülâhaza ve tefekküründen bir lâhza gaflet etmemesi lâzımdır." ve:</p>

    <p class="MsoNormal">"Kendi mecalsizliğimden şu kadarcık haberdarım ki:</p>

    <p class="MsoNormal">Ey Ma'şûkî hakîkî Rabbim! Senin cemâlini görmek için gözlerimi her tarafa çeviriyorum."</p>

    <p class="MsoNormal">Cehennem azâbından korktuğu bir gecede rü'yâsında Hz. Peygamber (S.A.V.):</p>

    <p class="MsoNormal">"Sen bizim muhibbimizsin. Bize muhabbeti olan cehenneme girmez!" buyururlar.</p>

    <p class="MsoNormal">(Hz. M. Hânî (K.S.), Âdâb, S: 125-126)</p>

    <p class="MsoNormal">AKABE-Yİ KÜBRÂ</p>

    <p class="MsoNormal"> </p>

    <p class="MsoNormal">Nübüvvetin on üçüncü senesinde hacc mevsiminde Kur'ân-ı Kerîm muallimi Mus'ab bin Umeyr (R.A.) ile berâber yetmiş üç erkek ve iki kadın Medîne'ye geldiler.</p>

    <p class="MsoNormal">Benî Neccâr'dan Ebû Eyyüb el-Ensârî (R.A.) diye ma'rûf olan ezkiyâ-yı fuzalâdan, şeci', takîyy, âlim, sâbir, gâzî, mücâhid sıfatlarıyla mevsûf olan Hz. Hâlid bin Zeyd (R.A.) da onların içinde bulunuyordu.</p>

    <p class="MsoNormal">Bunların cümlesi Akabe'de:</p>

    <p class="MsoNormal">"Andolsun ki Allâh mü'minlerden, seninle o ağacın altında bey'at ederken râzı olmuştur." (Fetih: 18)</p>

    <p class="MsoNormal">Âyet-i Celîlesi ile iltifât-ı Sübhâniyye'ye mazhar olarak birinci def'a ağaç altında Resûl-i Ekrem (S.A.V.) Efendimiz Hazretleri'ne bey'at ettiler.</p>

    <p class="MsoNormal">Bu vesîle ile Ashâb-ı Rıdvân'dan olup rızâ-yı İlâhîye mazhar oldular Rıdvânullâhi Teâlâ Aleyhim Ecmaîn. İşte bu Akabeye Akabe-yi Kübrâ nâmı verilmiştir.</p>

    <p class="MsoNormal">Resûl-i Ekrem (S.A.V.) Efendimiz'in Medîne'ye hicret buyurmasını teklîf ettiler.</p>

    <p class="MsoNormal">Ensâr-ı Kirâm Hazerâtı, kendi canlarını ve evlâd ü ıyâllerini nasıl koruyorlarsa Peygamber (S.A.V.) Efendimiz'i de böylece muhâfaza edeceklerine ahd ü bey'at ettiler. Îcâbında bu uğurda harb edeceklerine söz verdiler. Ve Peygamber (S.A.V.) Efendimiz'in mübârek elini tuttular.</p>

    <p class="MsoNormal">Can verip cennet aldılar.</p>

    <p class="MsoNormal">(Hz. M. Sâmî Ramazânoğlu (K.S.), Ashâb-ı Kirâm (R.A.) 1, S:16-17)</p>

    <p class="MsoNormal">TEVBE</p>

    <p class="MsoNormal"> </p>

    <p class="MsoNormal">Resûl-i Ekrem (S.A.V.) şöyle buyurmuşlardır:</p>

    <p class="MsoNormal">"Sabahı doğan hiçbir gün ve şafakı kaybolan bir gece yok ki o gün ve gecede iki melek karşılıklı olarak şu dört sözü konuşmasınlar. Ya'ni her akşam ve sabah iki melek karşı karşıya gelerek şöyle konuşurlar:Meleklerden biri:</p>

    <p class="MsoNormal">"- N'olaydı şu mahlûkât hiç yaratılmasaydı." der. Diğeri:</p>

    <p class="MsoNormal">"- Mademki yaratıldı, keşke niçin yaratıldıklarını bilselerdi." der. Diğeri:</p>

    <p class="MsoNormal">"- Mademki niçin yaratıldıklarını bilemediler, hiç olmazsa bildikleri ile amel edeydiler." der. (Diğer bir rivâyette) Nolaydı biraraya gelip de bildiklerini aralarında müzâkere edeydiler, der. Diğeri:</p>

    <p class="MsoNormal">"- Mademki bildikleri ile amel etmediler, keşke yaptıklarına tevbe edeydiler." der".</p>

    <p class="MsoNormal">•••</p>

    <p class="MsoNormal">Hadîs-i Kudsî:</p>

    <p class="MsoNormal">"Benim sâdık kullarıma söyle ey Nebîm! Sakın ilim ve amellerine güvenmesinler. Eğer ben adâletimle hareket edecek olursam, onların hiç birisinin sadâkatı para etmez. Aynı zamanda azâb ederim, zâlim de olmam. Çünkü amellerinin eksikliğini kendilerine gösteririm. Günâh içine düşmüş kullarıma söyle, benden ümidlerini kesmesinler. Günâh ne kadar çok olursa olsun (tevbe etmek şartıyla) affederim, bu bana zor gelmez." (İhyâ-yı Ulûmi'd-dîn, C. 1)</p>

    <p class="MsoNormal">•••</p>

    <p class="MsoNormal">Resûl-i Ekrem (S.A.V.) Efendimiz:</p>

    <p class="MsoNormal">"Her peygamberin, Allâh-ü Teâlâ'dan bir dileği vardı, onu diledi ve Allâh indinde icâbet ve kabûl olundu. Fakat ben duâmı Kıyâmet Günü'nde ümmetime şefâate tahsîs ve te'hîr ettim." buyurdular. (Buhârî)</p>

    <p class="MsoNormal">ZEMZEM KUYUSUNUN BAZI ÖZELLİKLERİ:</p>

    <p class="MsoNormal">İbn-i Abbâs (R.A.)'den rivâyet edildiğine göre: "Zemzem suyu, içildiği şey içindir":</p>

    <p class="MsoNormal">Onu, şifâ bulmak için içersen, Allâh, sana şifâ verir.</p>

    <p class="MsoNormal">Onu, korunma isteklisi olarak içersen, Allâh, seni, korur.</p>

    <p class="MsoNormal">Onu, susuzluğunu kesmek için içersen, Allâh, senin susuz-luğunu keser.</p>

    <p class="MsoNormal">Eğer, O'nu karnını doyurmak için içersen, Allâh, seni doyurur. O, Cebrâil Aleyhisselâm'ın ökçesi ile vurup yerden çıkardığı ve İsmâîl Aleyhisselâm'ı suladığı sudur.</p>

    <p class="MsoNormal">Zemzem, yalnız suya kandırıcı değil, aynı zamanda, karnı  doyurucudur da.</p>

    <p class="MsoNormal">Bunun için, Câhiliyye Devri'nde Zemzem'e (Şubâ'a) denirdi.</p>

    <p class="MsoNormal">Zemzem'in ismi olan (Şubâ'a) doyduktan sonra arta kalan yemek demektir.</p>

    <p class="MsoNormal">Peygamberimiz (S.A.V.)'in, İslâmiyet'i yaymaya çalıştığı ilk sıralarda Peygamberimiz'le görüşmek için Mekke'ye gelip, geceli gündüzlü otuz gün, susadıkça ve acıktıkça Zemzem suyu içmekle iktifâ ettiğini ve hiç de, zayıflamadığını ve aksine, semizlendiğini söyleyen Ebû Zerrü'l Gıfârî (R.A.)'e, Peygamberimiz: "O, gerçekten mübârek, gerçekten doyurucu yemektir!" buyurmuşlardır.</p>

    <p class="MsoNormal">Hz. Abbâs (R.A.) de:</p>

    <p class="MsoNormal">"Câhiliyye Devri'nde insanlar, Zemzem Kuyusu'ndan su içmekte birbirleri ile yarışırlar, çoluk çocuklu iseler, birlikte Zemzem Kuyusu'na gidip ondan içerler, bu, kendileri için, sabah içkisi olurdu. Biz Zemzem suyunu, çoluğumuza çocuğumuza bir yardım sayardık" demiştir.</p>

    <p class="MsoNormal">Peygamberimiz (S.A.V.)'in, Mekke'de oturan Kureyş eşrâfından Süheyl b. Amr (R.A.)'e bir yazı yazarak "Bu yazım sana gece gelirse sabahlama! Gündüz gelirse, geceleme! Bana, Zemzem suyu göndermedikçe!" buyurup Medîne'ye Zemzem getirttiği rivâyet edilir.</p>

    <p class="MsoNormal">Peygamberimiz (S.A.V.), humma'nın, Zemzem suyu ile soğutulmasını tavsiye buyurduğu gibi, Zemzem suyundan kanasıya içmenin nifâktan kurtulmaya sebeb olacağını da, haber vermişlerdir.                                         .                                         </p>

    <p class="MsoNormal">(M. Âsım Köksal, İ. Târihi, C. 1, S: 126-7)</p>

    <p class="MsoNormal">FÂTİHA SÛRESİ</p>

    <p class="MsoNormal">Cenâb-ı Hakk Hadîs-i Kutsî'de buyurmuşlardır ki:</p>

    <p class="MsoNormal">"- Namazı kendimle kulum arasında ikiye taksîm ettim. Kuluma da istediğini vereceğim." Kul:</p>

    <p class="MsoNormal">"- Hamd  âlemlerin Rabbi olan Allâh'a mahsûstur." dediği zaman, Allâh:</p>

    <p class="MsoNormal">"- Kulum bana hamdetti." buyurur. Kul:</p>

    <p class="MsoNormal">"- O Allâh ki Rahmân'dır, Rahîm'dir." dediği zaman, Allâh:</p>

    <p class="MsoNormal">"- Kulum beni senâ etti." buyurur. Kul:</p>

    <p class="MsoNormal">"- O Dîn Günü'nün Mâliki'dir." dediği zaman, Allâh:</p>

    <p class="MsoNormal">"- Kulum beni temcîd etti." buyurur. Kul:</p>

    <p class="MsoNormal">"- Ancak sana ibâdet ederiz, ancak senden yardım dileriz." dediği zaman, Allâh:</p>

    <p class="MsoNormal">"- Kulum bana istiğfâr etti. Bu benimle kulum arasındadır ve kulum için istediği vardır." buyurur. Kul:</p>

    <p class="MsoNormal">"- Bizi sırât-ı müstakîm'e, kendilerine ni'met verdiklerinin yoluna ulaştır, gazâba uğrayanların ve dalâlete düşenlerin yollarına değil." dediği zaman, Allâh:</p>

    <p class="MsoNormal">"- Burası kulum içindir, kulum için de istediği vardır." buyurur.</p>

    <p class="MsoNormal">Amîn: "Ey Rabbimiz, duâmıza icâbet et, duâmızı kabûl et!" demektir. Ebû Hüreyre (R.A.)'den rivâyet olunduğu vechile Resûlullâh Sallallâhü Aleyhi Vesellem Efendimiz: "Amîn" dediği zaman "Âmîn" deyiniz. "Âmîn deyişi melâikenin amînine tevâfuk edenin geçmiş günâhları mağfiret olunur." buyurmuşlardı.</p>

    <p class="MsoNormal">Rivâyet olunur ki Şâm'dan Ebû Cehil'in yedi kervânı büyük bir mal ile yedi bölük halinde gelince Resûlullâh (S.A.V.) ve Ashâb'ı onu gördüler. Sahâbe'nin ekserisi aç ve çâresiz idiler. Nebî-yi Ekrem (S.A.V.) Ashâbı'nın hâline de bakmakla gönlü bir parça meşgûl oldu. Hemen:</p>

    <p class="MsoNormal">"Muhakkak ki sana Seb'al Mesânî'yi (tekrârlanan yedi Âyet'i, Fâtiha'yı) ve Kur'ãn-ı Azîm'i verdik." (Hicr: 87) Âyet-i Celîlesi nâzil oluverdi. Ya'ni Ebû Cehîl'in yedi kafilesinden çok daha hayırlı olan Seb'al Mesânî'yi ve Kur'ân-ı Azîm'i verdik, buyuruldu.</p>

    <p class="MsoNormal">Cenâb-ı Hakk Nebî-yi Ekrem (S.A.V.)'in bunu kendisi için istemediğini de bilmekle: "Sen onların içinde mahzûn olma!" (Nahl: 127) "Ve mü'minlere kanatlarını ger." (Hicr: 88) buyurdu.</p>

    <p class="MsoNormal">(Hz. M. Sâmî Ramazânoğlu (K.S.), Fâtiha Sûresi Tefsîri, S:50)</p>

    <p class="MsoNormal">HER MÜ'MİN İÇİN İLMİHÂL BİLGİLERİNİ,</p>

    <p class="MsoNormal">DÎNÎ BİLGİLERİ ÖĞRENMEK FARZ-I AYINDIR</p>

    <p class="MsoNormal">"Ey Ümmet! Sizden bir cemâat olsun ki o cemâat, nâsı hayra da'vet ma'rûflarla emir ve münkerâttan nehy etsin, işte şu hayra da'vet edip emr-i bi'l-ma'rûf ve nehy-i ani'l-münkerle meşgûl olanlar ancak, felâh bulup azâbdan kurtulanlardır."</p>

    <p class="MsoNormal">(Âl-i İmrân Sûresi: 104)</p>

    <p class="MsoNormal">Yani Millet-i İslâmiyye arasında, halka her husûsta öğüt verecek ve nazar-ı Şerîatte (Şerîata göre) câiz olan ile olmayanı bildirecek bir cemâat olmak lâzımdır. İşte öğüt verenler ve öğüt dinleyenler dünyada ve âhirette felâhyâb olanlardır. (Kurtuluşa erenlerdir.)</p>

    <p class="MsoNormal">Emr-i bi'l-ma'rûf, farz-ı kifâye olduğundan ümmetten bazılarının bu vazîfeyi îfâ etmesiyle diğerlerinde farz sâkıt olur. Eğer emr-i bi'l-ma'rûf, külliyen terk edilirse Ümmet-i Muhammed (S.A.V.)'in cümlesi günâhkâr olur.</p>

    <p class="MsoNormal">"Mü'minler için dînde fıkıh ilmi tahsîli ve cihâd husûsunda hepsinin gitmesi sahîh olmadı. Keşke mü'minlerin her kabîlesinden bir tâife ahkâm-ı dîniyye ve âdâb-ı İslâmiyyeden lâzım olanları öğrenip tahsîl-i ilimden sonra dönüp memleketlerine geldiklerinde kavim ve kabîlelerini inzâr etmiş olsalar, hem kendileri ve hem de kavim ve kabîleleri haklarında ni'met olur, ve me'mûl ki (umulur ki) onlar inzâr ile (korkutmayla) menhiyyâttan (dînin yasak ettiği şeylerden) korkarlar." (Tevbe Sûresi: 122)</p>

    <p class="MsoNormal">Fahr-ı Râzî ve Nisâburî'nin beyânları veçhile: Ulûm-i Şer'iyye'yi (Şerîat ilimlerini) tahsîl etmek, farz-ı kifâye olduğundan tâlib-i ilim olan (ilim taleb eden) kimsenin niyyeti de, halkın noksanını ikmâl ve a'mâlini ıslâh etmek için olmak lâzım geldiğine bu Âyet-i Celîle delâlet eder.</p>

    <p class="MsoNormal">Binâenaleyh, her belde ve her kabîlede mesâil-i dîniyyeyi (dînî meseleleri) ta'lîm edecek bir âlimin bulunması farz-ı kifâyedir. Eğer bulundurmazlarsa halkın cümlesi, günâhkâr olur. Fakat her mü'minin ilmihâlini, ferâiz-i dîniyyesini kendisi öğrenmesi de farz-ı ayn olduğundan, ilmihâlini öğrenmeyen kimse, günâhkâr olur. Çünkü İslâm diyârında cehâlet mazeret sayılmaz.</p>

    <p class="MsoNormal">Nitekim Hadîs-i Şerîf'te:</p>

    <p class="MsoNormal">"Her bir müslim ve müslime üzerine ulûm-i dîniyyesini öğrenmek farzdır." buyurulmuştur.</p>

    <p class="MsoNormal">(Hz. M. Sâmî Ramazânoğlu (K.S.), Musâhabe/1)</p>

    <p class="MsoNormal">İSTİBRÂ' VE İSTİNCÂ' YOLU İLE TEMİZLEME</p>

    <p class="MsoNormal">Erkeklerin bevl ettikten sonra sidik eserinin tamâmıyla kesilmesini beklemeleri lâzımdır ki, buna da "istibrâ" denir. Bu, nâsın âdetlerine, tabiatlerine göre biraz yürümek veyâ öksürmek veyâ ayakları biraz kımıldatmak gibi bir tarzda yapılır. Sidik tamâmıyla kesildiğine kanaât geldikten sonra istincâ yapılmalıdır. Çünkü sidik yaşlılığın bulunması, sidiğin damlaması gibi abdestin sıhhatine mâni'dir.</p>

    <p class="MsoNormal">Kan, menî, sidik, gâit (insan pisliği) gibi şeylerin çıktıkları mahalleri temizlemek lâzımdır ki buna "istincâ" denir. Bu temizleme, avret mahallerini nâmahrem kimselerin yanlarında açmaksızın, su ile yapılacağı gibi ufak taşlar ile de yapılabilir. Evvelâ taşlar ile sonra da su ile yapılması daha iyidir. Fakat kemik, kireç, kömür, tezek, bez, pamuk veyâ kâğıt gibi şeyler ile istincâ mekrûhtur.</p>

    <p class="MsoNormal">Su ile istincâ'nın sıhhî fâideleri pek çoktur. Buna dâir tıbb kitâblarında kıymetli ma'lûmât vardır.</p>

    <p class="MsoNormal">İstincâ mahallini geçip namazın sıhhatine mâni' olacak mikdârdaki bir necâseti yıkamak ise farzdır.</p>

    <p class="MsoNormal">İstincâ'da temizliğe fazla dikkat edip bevil vesâire eseri bırakmamaya "istinkâ" denilir. İstincâ'dan sonra ayağa kalkmadan temiz bir bez parçasıyla veyâ sol el ile kurulanıp bedendeki kullanılmış suyu mümkün mertebe azaltmalıdır. Bir Hadîs-i Şerîf'te "Sidikten pek korununuz, çünkü kabrin bütün azabı ondandır." diye buyurulmuştur.</p>

    <p class="MsoNormal">Binâenaleyh sidikten son derece sakınmalı, tahârete dikkat etmelidir. Kadınlara istibrâ îcâb etmez. Onların bir müddet durmaları kâfidir. Ondan sonra istincâ ederek abdest alabilirler.</p>

    <p class="MsoNormal">İstibrâ ve istincânın bazı âdâbı vardır. Ezcümle daha helâya girmeden hafifçe: (Bismillâh) deyip "Yarabbi! Ben sana pislikten, pis olmaktan sığınırım." diye duâ etmeli, ve helâya evvelâ sol ayağı atarak girmeli, sağ ayağı atarak çıkmalıdır. Helâda Kıble'ye doğru oturmamalı, Kıble tarafına arka da çevirmemelidir. Bunlar mekrûhtur. Rüzgâra karşı bevletmek ve bir özür bulunmadıkça ayakta bevletmek, karınca vesâir haşerât deliklerine, ve abdest alınacak veyâ gusledilecek mahallere bevletmek de kerîhtir.</p>

    <p class="MsoNormal">Yol üzerine, mescid civârına, kabristâna, durgun ve akar sulara, ırmak kenarlarına, ağaç altlarına abdest bozmak da kerîhtir. Halkın göreceği bir yerde istibrâ yapılması da âdâba, mürüvvete münâfidir.                              (Ö. N. Bilmen, Büyük İslâm İlmihâli, S:65-66)</p>

    <p class="MsoNormal">NAMAZ</p>

    <p class="MsoNormal">Bir Hadîs-i Şerîf'te:</p>

    <p class="MsoNormal">"Gerek erkek ve gerek kız yedi yaşındaki çocuklarınıza namaz ile emrediniz. On yaşındakiler için de kılmazlarsa darb ediniz ve yataklarını ayırınız." buyurulmuştur.</p>

    <p class="MsoNormal">On yaşındaki çocuklar namaz kılmazlarsa hafifçe el ile (avuçtan ziyâde olmamak üzere) darb edileceği kütüb-i fıkhiyye'de musarrahdır.</p>

    <p class="MsoNormal">İşte namazın derece-i ehemmiyeti ve devâmlı lüzûmu çocukluk çağında başlamaktadır. Bir müslümanın evlâdına çocukluk çağında namazını ve ferâiz-i dîniyyesini öğretmesi farzdır, aksi takdîrde ebeveyn mes'ûldür. Ve evlâdına dînî şefkatsizliğine binâen vicdânen de mua'zzebdir.</p>

    <p class="MsoNormal">Başka bir Hadîs-i Şerîf'te de:</p>

    <p class="MsoNormal">"Her doğan çocuk muhakkak İslâm fıtratı üzerine doğar sonra anasıyla babası onu yahûdî, nasrânî, mecûsî yaparlar." buyurulmuştur.</p>

    <p class="MsoNormal">Binâenaleyh evlâdın küçüklüğünde dînî terbiyesini ve ta'lîmini ihmâl eden kimsenin evlâdı fenâ ahlâk ve bozuk i'tikâd ve cereyâna kapılmak tehlikesine ma'rûz kalacağı bedîhidir.</p>

    <p class="MsoNormal">Bir belâya mübtelâ olan kimse beş vakit namazla berâber nâfileye devâm ile Hakk Celle Celâlühü'den istiâ'ne ederse o belâdan halâs olacağına işâret buyurulmuştur.</p>

    <p class="MsoNormal">Sûre-i Bakara'da:</p>

    <p class="MsoNormal">"Ey mü'minler! Sabır ve salât ile Allâh Celle Celâlühü'den yardım taleb edin, zîrâ Allâh-ü Teâlâ Celle Celâlühü sabreden kullar ile berâberdir."</p>

    <p class="MsoNormal"> (Hz. M. Sâmî Ramazânoğlu (K.S.), Musâhabe, C.3, S: 55)</p>

    <p class="MsoNormal">HAZRET-İ EBÛ BEKİR (R.A.)'IN NESEBİ</p>

    <p class="MsoNormal">Hz. Ebû Bekir (R.A.)'in adı "ABDULLÂH"dır. Künyesi Ebû Bekir'dir. Lâkabı, Sıddîk ve Atîk'dir. Babasının adı Osman, künyesi Ebû Kuhâfe'dir. Anasının adı Selmâ, künyesi Ümmül-Hayr'dır. Babası ve anası tarafından nesebi "Mürre"de Hazret-i Peygamber (S.A.V.) ile birleşir.</p>

    <p class="MsoNormal">Babası Ebû Kuhâfe, Mekke-yi Mükerreme'nin fethinden sonra Hazret-i Ebû Bekir (R.A.)'in delâletiyle müslüman olmuştur ve 92 yaşında Hazret-i Ebû Bekir (R.A.)'den sonra vefât etmiştir.</p>

    <p class="MsoNormal">Hazret-i Ebû Bekir (R.A.) Kureyş'tendir, Teymî'dir. Câhiliyette ismi Abdül-Kâbe idi. Müslüman olunca Hazret-i Peygamber (S.A.V.) O'na Abdullâh ismini vermiştir.</p>

    <p class="MsoNormal">Hazret-i Peygamber (S.A.V.)'i ilk tasdîk edenlerden olduğu gibi Mi'râc-ı Nebevî'yi dahi müşriklerin inkârına rağmen hiç tereddüt etmeden derhâl tasdîk ettiğinden Sıddîk nâmını hakk kazanmıştır.</p>

    <p class="MsoNormal">Hazret-i Peygamber (S.A.V.) şöyle buyurmuştur:</p>

    <p class="MsoNormal">"Kimi İslâm'a da'vet etti isem ilk lahzada tereddüt geçirmiştir. Yalnız Ebû Bekir müstesnâdır. O hemen tasdîk etmiştir."</p>

    <p class="MsoNormal">Cehennem ateşinden âzâd olunmuş bulunduğu Hazret-i Peygamber (S.A.V.) tarafından kendisine müjdelenmiştir. Bu i'tibârla «Atîk» lâkabını taşır.</p>

    <p class="MsoNormal">Hazret-i Peygamber (S.A.V.)'in doğumundan iki sene sonra dünyaya gelmiştir.</p>

    <p class="MsoNormal"> (Hz. M. Sâmî Ramazânoğlu (K.S.), Hz. Ebû Bekir (R.A.), S:17)</p>

    <p class="MsoNormal">•••</p>

    <p class="MsoNormal">Resûlullâh (S.A.V.) şu (meâldeki) kelimelerle duâ olunmasını emrederlerdi:</p>

    <p class="MsoNormal">"Allâhım! Cimrilikten sana sığınırım, korkaklıktan da sığınırım, erzel-i ömür (denilen ihtiyârlığın bunaklığın)dan da sığınırım, dünyâ fitnesinden yani deccâlin şerrinden de sana sığınırım, kabir azâbından da sana sığınırım!"</p>

    <p class="MsoNormal">(Hz. Sa'd İbn-i Ebî Vakkâs (R.A.), Buhârî)</p>

    <p class="MsoNormal">SABAH NAMAZI</p>

    <p class="MsoNormal"> </p>

    <p class="MsoNormal">Ebû Hüreyre (R.A.)'den rivâyet olunduğuna göre Nebî-yi Ekrem (S.A.V.) Efendimiz şöyle buyurmuşlardır:</p>

    <p class="MsoNormal">"Sizden herhangi biriniz uykuda iken şeytân ense köküne üç düğüm atar. Her bir düğümü bağladıkça: Sen  yat yat, gece daha uzundur." diyerek attığı düğümün üzerine eliyle vurur. Eğer bir kimse uykudan uyanır da Allâh'ı zikrederse, hatırlarsa bu düğümlerden biri çözülür, abdest alırsa biri daha çözülür, namaz kılarsa birisi daha çözülür, zinde, neş'eli  ve tertemiz olarak, sıklet ve tenbellik gibi şeylerden uzak olarak sabaha çıkmış olur. Böyle yapmayıp da güneş doğuncaya kadar gaflet üzere yatarsa vücûdu habîs ve tembel olarak sabaha çıkmış olur.</p>

    <p class="MsoNormal">Abdullâh İbn-i Mes'ûd (R.A.)'den gelen rivâyette Nebî-yi Ekrem (S.A.V.) Efendimiz'in huzûrunda geceden uykuya dalarak tâ güneş doğuncaya kadar uyuyup sabah namazına kalkmayan kimse zikredilirse:</p>

    <p class="MsoNormal">"O kimsenin kulağına Şeytân işemiştir." buyururlardı.</p>

    <p class="MsoNormal">Nebî-yi Ekrem (S.A.V.) Efendimiz:</p>

    <p class="MsoNormal">"Muhakkak sabah namazı ile güneş doğması arasında bulunan rızık taksîmi zamanını uykuda geçirmek rızkın bir kısmına mâni' olur," buyurmuşlardır.</p>

    <p class="MsoNormal">(Hz. M. Sâmî Ramazânoğlu (K.S.), Duâlar ve Zikirler, S: 97)</p>

    <p class="MsoNormal">•••</p>

    <p class="MsoNormal">"Kişi sabah namazını kılar, güneş bir mızrak boyu çıkıncaya kadar yerinde oturursa, bu namazının ecir ve sevâbı kabûl edilmiş hacc ve umre (sevâbı) gibi olur."  (Teberânî)</p>

    <p class="MsoNormal">MEKKE'YE GİRERKEN</p>

    <p class="MsoNormal"> </p>

    <p class="MsoNormal">Kâbe-i Muazzama göründüğü zaman Hâtemü'l-Enbiyâ (S.A.V.) Efendimiz Hazretleri tekbîr almaya başlayınca bilumûm Ashâb-ı Kirâm Rıdvânullâhi Teâlâ Aleyhim Ecmaîn de tekbîr aldılar.</p>

    <p class="MsoNormal">O gün Cuma idi. "ıydü'l-fıtr"a on gün kalmıştı. Ehl-i İslâm sanki bir saâdet bayramına kavuşmuş idi. Resûl-i Ekrem (S.A.V.) Efendimiz ammeye emân verdikten sonra yedi kere Beytullâh'ı tavaf eyledi. Ashâb-ı Kirâm'da ta'kîb ediyorlardı.</p>

    <p class="MsoNormal">Peygamber Efendimiz (S.A.V.) Hazretleri'nin Mekke'ye girerken karşılaştığı çok sevimli bir manzara da şu idi:</p>

    <p class="MsoNormal">Abdullâh ibn-i Abbâs (R.A.), Abdullâh ibn-i Ca'fer-i Tayyâr (R.A.), Abdullâh ibn-i Zübeyr Radıyallâhü Anhümâ'nın da içlerinde bulunduğu Hâşimî çocukları Resûlullâh (S.A.V.) Efendimiz'i istikbâl etmişlerdi. Efendimiz bunları severek İbn-i Abbâs (R.A.) ile İbn-i Ca'fer (R.A.)'ı terkilerine almışlardır.</p>

    <p class="MsoNormal">Resûl-i Ekrem (S.A.V.), bir müddet Hacûn Mevkii'nde çadır içinde tevakkuf buyurduktan sonra geniş bir kab içinde yıkan-mış olan yeni bir elbise giymişti. Devesine binerek sağında, solunda, önünde ve arkasında Ashâb'ı saff bağlayarak Ka'be'ye geldi, yolda Sûre-yi Fethi okudu, Harem-i Şerîf'e girdiler.</p>

    <p class="MsoNormal">Hâlbuki Ka'be'nin etrâfında kurşunla tahkîm edilmiş üç yüz altmış put vardı. Resûlullâh (S.A.V.) Efendimiz elindeki değneği putlara dürterek:</p>

    <p class="MsoNormal">"Hakk geldi. Bâtıl gitti, helâk oldu. Hakk geldi. Hâlbuki ölen bâtıl, ne îcâd ne de öleni diriltmeye muktedir değildir." buyurdular. Putlara değnekle dokundukça onlar bir bir yere düşüp seriliyordu. Putlar kâmilen kırıldı.</p>

    <p class="MsoNormal">(Hz. M. Sâmî Ramazânoğlu (K.S.), Hz. Hâlid bin Velid (R.A.), S: 66)</p>

    <p class="MsoNormal">HASED VE SÛRE-İ YÛSUF'UN NÜZÛL SEBEBİ</p>

    <p class="MsoNormal"> </p>

    <p class="MsoNormal">Resûlullâh (S.A.V.) Efendimiz buyuruyor ki: "Hasedden hazer edip sakınınız. Zîrâ muhakkak hased ateşin odunu yakıp erittiği gibi hasenâtı yer"</p>

    <p class="MsoNormal">(Keşfü'l-Hafa Cild: 1, S: 271. El Câmiü's Sağîr</p>

    <p class="MsoNormal">Bazı hukemâ demişlerdir ki: "Hased eden kimse beş veche ile Rabbi'ne i'tirâz etmiş olur.</p>

    <p class="MsoNormal">1- Cenâb-ı Hakk'ın ni'metini başkasında izhâr etmesine buğzeylemiş olur.</p>

    <p class="MsoNormal">2- Rabb Teâlâ'nın taksîmine i'tirâz edip, böyle yapmasaydı da taksîmini böyle yapsaydı diye i'tirâz etmiş olur.</p>

    <p class="MsoNormal">3- "Allâh Teâlâ fazlını dilediğine verir." (Maide: 54) Fazl-ı İlâhî'ye buhl (cimrilik) izhâr eylemiş olur.                                            </p>

    <p class="MsoNormal">4- Allâh Teâlâ'nın; velî, dost ittihâz buyurduğu bir kulunun hizlânını (yardımdan mahrûmiyetini) ve ni'metin ondan gitmesini murâd etmiş olur.</p>

    <p class="MsoNormal">5- İblîsin hased sıfatına iştirâk etmiş olur.</p>

    <p class="MsoNormal">Bir kimse Sûre-yi Yûsuf'u okumaya devâm edip ma'nâsını da düşünürse Yûsuf Aleyhisselâm'ın vâsıl olduğu sürûra nâil olur.</p>

    <p class="MsoNormal">Yahûdî âlimleri müşriklerin reislerine dediler ki: "Sorun Muhammed (S.A.V.)'e Ya'kûb Aleyhisselâm'ın âile efrâdı niçin Mısır'a göçtüler?" Bunun üzerine Sûre-i Yûsuf indi.</p>

    <p class="MsoNormal">Übeyy bin Ka'b (R.A.), Resûlullâh (S.A.V.) Efendimiz'in şöyle buyurduğunu rivâyet ediyor:</p>

    <p class="MsoNormal">"Kölelerinize Sûre-i Yûsuf'u ta'lîm edip öğretiniz. Zîrâ herhangi bir müslüman (bunu) yazıp ehline ve kendi kölesine öğretirse Allâh-u Teâlâ Celle Celâlühü onun sekerât-ı mevtini kolaylaştırır. Hiç bir müslime hased etmemeye de kuvvet verir." (Rûhü'l-Beyân Tefsîri)</p>

    <p class="MsoNormal"> (Hz. M. Sâmî Ramazânoğlu (K.S.), Hz. Yûsuf (A.S.), S: 10)</p>

    <p class="MsoNormal">EBÛ EYYÛB EL-ENSÂRÎ (R.A.)</p>

    <p class="MsoNormal">HAYBER GAZASINDA</p>

    <p class="MsoNormal">Hayber Kal'ası Medîne-yi Münevvere'ye dokuz konaklık (175 km) mesâfede bir yerdir. Burası gerek Medîne'de, gerekse civârında bulunan yahûdîlerin merkeziydi. İslâmiyet'e ve Resûl-i Zîşân (S.A.V.) Efendimiz'e bütün sû-i kasdlar hep buradan geliyordu. Artık bu fitne ve fesâd yuvasını kaldırmak zamanı gelmişti. Peygamber (S.A.V.) Efendimiz 1600 kişilik bir ordu ile yahûdîlerin Hayber   kal'ası'nı muhâsara eyledi.</p>

    <p class="MsoNormal">Hayber Fâtihi ünvânını alan Alî (R.A.)'in bu muhârebede pek büyük kahramanlığı görüldü. Kal'alar sükût etdi. Pek çok ganîmet alındı. Ve birçok esir alındı. Fakat yine, yahûdîler sû-i kasddan geri durmadılar. Hayber Muhârebesi'nde Peygamber (S.A.V.) Efendimiz'i zehirlediler. İrtihâl-i Nebeviyye'de:</p>

    <p class="MsoNormal">"Hayber'de yediğim zehirli etin taht-ı te'sîrinde bulunuyorum, çünkü bu sebeble Mevlâm şehâdet mertebesi ihsân buyuracak, Uhud Muharebesi'nde gâzîlik mertebesini a'tıfet buyurduğu gibi!" diye buyurmuşlardır.</p>

    <p class="MsoNormal">Bu muhârebede Peygamber (S.A.V.) Efendimiz'e daha başka sû-i kasdlar ve taarruzlar yapmaları pek muhtemel olduğundan, Mücâhid-i A'zam Ebû Eyyûb el-Ensârî (R.A.) geceleri sabaha kadar Resûl-ü Ekrem'in çadırının etrafında pür-silâh nöbet beklemiştir.</p>

    <p class="MsoNormal">Bir sabah Fahr-i Âlem (S.A.V.) Efendimiz çadırından çıktığı vakit Ebû Eyyûb (R.A.)'ın nöbet beklediğini görünce mahzûziyetinden (sevincinden):</p>

    <p class="MsoNormal">"-Allâh'ım, sabahlara kadar uykusuz kalıp nöbet beklemek sûretiyle beni muhâfaza etmeye çalışan Ebû Eyyûb'u sen de dünyada ve âhirette muhâfaza buyur." diye duâ buyurmuşlardır.</p>

    <p class="MsoNormal">(Hz. M. Sâmî Ramazânoğlu (K.S.), Ashâb-ı Kirâm (R.A.), S:66)</p>

    <p class="MsoNormal">BENLİKTEN GEÇMEK</p>

    <p class="MsoNormal">Bağdad'da Seyyid Mûsâ el-Cebbûrî isminde bir zât on beş sene müddetle uzlet ve riyâzat ederek yirmi dört sâatte bir parça arpa ekmeği yiyerek vakit geçirmiş.</p>

    <p class="MsoNormal">O sırada Hâlid-i Bağdâdî (K.S.) irşâd ile şöhret bulmuştu. Seyyid Mûsâ, sohbetinde bulunmak üzere Hazret-i Hâlid (K.S.)'un huzûruna gitmiş. Ahvâlinde hiçbir istifâde-i ma'neviyyeye nâil olmadığını arzetmiş.</p>

    <p class="MsoNormal">Hazret-i Hâlid (K.S.), bu işin gâyet kolay olduğunu ve on gün teslîm olarak emirlerinin harfiyyen icrâsını emretmişler.</p>

    <p class="MsoNormal">Seyyid Mûsâ kendisine daha ziyâde riyâzât emrolunacağını zannetmişse de on gün için her müşkilâta katlanmayı göze alarak teslîm olmuş.</p>

    <p class="MsoNormal">Hazret-i Hâlid emir buyurmuşlar ki: "Daha önceki evrâd ve ezkârını kâmilen terk et. Güzel yemekler ye. Gece güzel uyku uyu. Gündüz akşama kadar çarşıda gez." Bu emir karşısında Seyyid Mûsâ, fukarâlıktan bahsederek dert yanmıştı.</p>

    <p class="MsoNormal">Hazret-i Hâlid (K.S.) para vereceğini söyleyerek, burada otur, yemek ye, buyurmuşlar. Adam âilesinin zarûreti karşısında yalnız kendisinin nefis yemek yemesini tecvîz etmeyerek müdâfada bulunmuş. Daha sonra erzâk vesâiresinin evine gönderilerek ailesiyle yemesini emretmişler.</p>

    <p class="MsoNormal">On gün bu sûretle hareket ederek kendisindeki varlığının gittiğini hissetmiş. Hazret-i Hâlid (K.S.)'un huzûruna gelerek hâlini arzetmiş.</p>

    <p class="MsoNormal">Hazret-i Hâlid (K.S.) de:</p>

    <p class="MsoNormal">"- Sizi on beş senelik seyyidliğinizden, ibâdetinizden ve riyâzâtınızdan dolayı bir varlık, isti'lâ etmişti. Şimdi bu hâl geçti." demiş. Ve teveccüh buyurarak keşf açılmış. İşte insan kendisinde bir şey olmadığını düşünmelidir.</p>

    <p class="MsoNormal">(Hz. M. Sâmî Ramazânoğlu (K.S.), Musâhabe 6)</p>

    <p class="MsoNormal">DIRÂR MESCİDİ</p>

    <p class="MsoNormal">"Şu münâfıklar ki, mü'minlere zarar ve küfre kuvvet vermek, mü'minlerin arasını açmak bir de (daha evvel) Allâh ve Resûlullâh'a karşı muhârebe eden (Ebû Âmir' Râhib)'e gözcülük yapmak üzere bir mescid edindiler. Bunlar bir de bu mescidi yapmakla hayır ve ibâdetten başka bir maksatları olmadığına kat'î yemîn ederler. Allâh da şehâdet eder ki bunlar yemînlerinde kat'iyyen yalancıdırlar. Sakın Habîbim bunların mescidine gidip namaz kılma!" (Tevbe:107)</p>

    <p class="MsoNormal">Kubâ münâfıkları tarafından Dırâr Mescidi Kubâ'da Mescid-i Mübâreke'nin yanında küfür ve nifâk maksadıyla yapılmış bir binâ idi.</p>

    <p class="MsoNormal">Resûlullâh (S.A.V.) Tebük Seferi'ne hareket edip Medîne'ye bir sâat mesâfede Zi-yevân Köyü'ne geldiğinde bunlar bir hey'et ile Huzûr-ı Saâdet-i Nebevî'ye gelerek:</p>

    <p class="MsoNormal">"Yâ Resûlallâh! Hastalar için ve Kubâ Mescidi'ne gelemiyen Ashâb-ı Hâcet için husûsiyle yağmurlu gecelerde namaz kılmak için bir mescid binâ ettirdik. Teşrîf buyursanız da namaz kıldırsanız, hayır ve bereketle duâ buyursanız." diye ricâ etmişlerdir.</p>

    <p class="MsoNormal">Resûlullâh (S.A.V.) Efendimiz Hazretleri de seferden avdet buyurduğunda arzularını is'af edeceğini va'd eylemişti.</p>

    <p class="MsoNormal">Tebük Seferi'nden dönüşünde münâfıklar yine geldiler.</p>

    <p class="MsoNormal">Tekrâr da'vet edip va'd-i Nebevî'yi hatırlattılar. Resûlullâh (S.A.V.) Efendimiz gitmeğe hazırlanır iken Tevbe Sûresi: 107. Âyet-i Kerîme nâzil oldu.</p>

    <p class="MsoNormal">Bu Âyet-i Celîle'nin şeref-i nuzûlü üzerine Resûlullâh (S.A.V.) Efendimiz, Mâlik İbn-i Duhşûm ile Ma'n İbn-i Adiyy'i çağırdı ve:"Haydi hiç durmadan gidiniz. Şu zâlim cemâatin mescidlerini yıkınız, yakınız." diye emir buyurdu.</p>

    <p class="MsoNormal">Bu iki İslâm bahâdırı müsâreatla mescidin bulunduğu Benî Sâlim İbn-i Avf yurduna vardılar. Ve bu mehâbetli emri hiç tereddüt etmeden îfâ edip yaktılar, yıktılar.</p>

    <p class="MsoNormal">(Hz. M. Sâmî Ramazânoğlu (K.S.), Tebük Seferi, S: 55)</p>

    <p class="MsoNormal">ÂYET'EL KÜRSÎ</p>

    <p class="MsoNormal">O (Cenâb-ı Hakk'ı) fehimler kavrayamaz. O'nun zâtı ve sıfatları hakkında söylenebilecek en büyük söz Cenâb-ı Ahmed (S.A.V.)'in söylediğidir:</p>

    <p class="MsoNormal">"Seni, lâyık olduğun şekilde senâ edemem, sen kendini nasıl senâ ettiysen öylesin."</p>

    <p class="MsoNormal">İşte bu sebeble, Allâh'ın kendini tavsîf ve senâ ettiği Âyet'el-Kürsî'ye Peygamberimiz (S.A.V.) "Kur'ân Âyetleri'nin a'zamıdır." diye buyurmuşlardır.</p>

    <p class="MsoNormal">Hadîs-i Şerîf'te:</p>

    <p class="MsoNormal">Kur'ân'daki Âyetler'in en büyüğü Âyet'el-Kürsî'dir. Kim onu okursa, okuduğu andan ertesi güne kadar hasenâtını yazmak, seyyiâtını silmek üzere, Cenâb-ı Hakk, bir melek gönderir buyurmuşlardır.</p>

    <p class="MsoNormal">Hazret-i Alî Kerremallâhu Vecheh'den rivâyet olunduğuna göre Nebî-yi Ekrem (S.A.V.):</p>

    <p class="MsoNormal">"Bu Âyet-i Celîle'yi hangi evde okumuşsam muhakkak sûrette şeytânlar otuz gün o evden uzaklaşmışlar, sihirbâz erkek yâhûd kadın kırk gün oraya girememişdir. Yâ Alî bunu çocuklarına, âilene ve komşularına öğret. Bundan büyük âyet nâzil olmamışdır." buyurmuşlardır.</p>

    <p class="MsoNormal">Efendimiz (S.A.V.) şöyle buyurmuşlardır:</p>

    <p class="MsoNormal">"Yâ Alî! Beşerin seyyidi (efendisi) Âdem'dir. Arâblar'ın efendisi Muhammed'dir. Öğünmek yoktur. İranlılar'ın efendisi Selmân, Rumlar'ın efendisi Suheyb, Habeşliler'in efendisi Bilâl, dağların efendisi Tûr (Tûr-i Sîna), günlerin efendisi  Cum'a, Kelâmın (sözlerin) efendisi Kur'ân, Kur'ân'ın efendisi Bakara Sûresi, Bakara'nın efendisi ise Âyet'el-Kürsî'dir."</p>

    <p class="MsoNormal">Bu Âyet-i Celîle'ye ancak sıddîklar ve âbidler devâm ederler. Kim yatarken bu Âyet-i Celîle'yi okursa Allâh onu nefsinin, komşusunun ve  komşusunu da, onun şerrlerinden emîn kılar.</p>

    <p class="MsoNormal">(Hz. M. Sâmî Ramazânoğlu (K.S.), Bakara Sûresi, S: 330)</p>

    <p class="MsoNormal">İSTİNCÂ' (TEMİZLİK)</p>

    <p class="MsoNormal">Büyük abdest bozduktan sonra su veyâ taşla temizlenmeye "istincâ" denir. İstincâ'da asıl olan su ile temizlenmektir. Sağlık yönünden uygun olan da budur. Nitekim Kur'ân-ı Kerîm'de temizliklerini su ile yapan Medîne'nin Kubâ Mahallesi'ndeki müslümanlar hakkında:</p>

    <p class="MsoNormal">"Orada temizlenmeyi seven insanlar vardır. Allâh da temiz olanları sever." (Tevbe 108)</p>

    <p class="MsoNormal">Âyet'i nâzil olunca Peygamber Aleyhi's-Salâtü ve's-Selâm:</p>

    <p class="MsoNormal">"Ey Kubâ halkı! Yüce Allâh'ın sizleri bu kadar öngörmesinin sebebi nedir?" diye sorduğunda onlar:</p>

    <p class="MsoNormal">"Bizden herkes istincâ'yı su ile yapar," diye cevâb vermişlerdir.</p>

    <p class="MsoNormal">Su ile istincâ' etmek, bütün peygamberlerin müşterek sünnetlerindendir. Nitekim bir Hadîs-i Şerîf'te:</p>

    <p class="MsoNormal">"On şey peygamberlerin müşterek sünnetlerindendir. Bıyıkları kısaltmak, sakalı uzatmak, misvâk kullanmak, buruna su çekmek, tırnakları kesmek, parmak aralarını yıkamak, koltukaltı kıllarını yolmak, kasık kıllarını tıraş etmek, su ile istincâ' etmek ve abdest sırasında ağıza su çekmek" buyrulmuştur.</p>

    <p class="MsoNormal">Müşriklerden biri Selmân-ı Fârisî (R.A.)'e: "Peygamberiniz (S.A.V.) size her şeyi, hatta abdest bozmayı ve istincâ' etmeyi bile öğretiyor, değil mi?" diye alaylı bir soru sormuş, Selmân (R.A.) de: "Evet gerçekten Peygamber Aleyhis-Salât ü ve's-Selâm, Kıble'ye karşı büyük ve küçük abdest bozmayı, sağ el ile istincâ' etmeyi... bizlere yasakladı." demiştir.</p>

    <p class="MsoNormal">Su ile istincâ' etmek, bâsur hastalığına karşı koruyucudur.</p>

    <p class="MsoNormal">Hz. Âişe Radiyallâhü Anha da, kendisini ziyârete gelen kadınlara hitâben: "Ben bu konuyu onlara söylemekten hayâ ederim. Kocalarınıza söyleyin su ile istincâ' yapsınlar. Zîrâ Peygamber Aleyhis-Salât ü ve's-Selâm su ile istincâ' ederdi." demiştir.</p>

    <p class="MsoNormal">(Tıbb-ı Nebevî, S: 362)</p>

    <p class="MsoNormal">KÜÇÜK VE BÜYÜK CİHÂD</p>

    <p class="MsoNormal">Kâşânî der ki:</p>

    <p class="MsoNormal">Allâh yolunda öldürülenler iki sınıfdır.</p>

    <p class="MsoNormal">Birincisi: Cihâd-ı asgar (küçük cihâd) da öldürülen ki canını Allâh'ın rızâsını kazanmak uğrunda fedâ eder.</p>

    <p class="MsoNormal">İkincisi: Cihâd-ı ekber (büyük cihâd) da öldürülen ki nefsini kırar, onu muhabbetullâh kılıncıyla tepeler ve hevâyı terkeder. Resûlullâh (S.A.V.) bazı gazvelerden dönerken;</p>

    <p class="MsoNormal">- "Cihâd-ı asgardan cihâd-ı ekbere dönüyoruz." buyurmuşlardır.</p>

    <p class="MsoNormal">Her iki cihâdda da maktûl düşenler Rabbleri katında ölü değil, diridirler, hem de hayat-ı hakikî ile!</p>

    <p class="MsoNormal">Mü'minler ölmezler, bir yerden bir yere intikâl ederler.</p>

    <p class="MsoNormal">Muhyiddîn Arabî Hazretleri'nin vasiyetinden:</p>

    <p class="MsoNormal">"Hayatında Rabbini devâmlı olarak zikreden ve ancak öldükden sonra bu zikrinden kesilen kimse ölse bile diridir. Daha hayırlı bir hayata intikâl etmişdir.</p>

    <p class="MsoNormal">Allâh yolunda öldürülen bir kimse, daha üstün bir hayat içindedir. Bir şartla ki, eğer Allâh yolunda öldürülen bir kimse zâkirlerden ise bu takdîrde o evvelkinden üstün durumdadır.</p>

    <p class="MsoNormal">Zâkir ölse bile diridir, Allâh'ı zikretmeyen ise dünyada dirilerden addolunsa bile hakîkatte ölüdür, hayatı, hayvanî bir hayatdan ibârettir. Bütün âlem zikir hayatıyla diridir. Zîrâ zikir edenle zikir etmeyenin durumları ölü ile dirinin durumları gibidir."</p>

    <p class="MsoNormal">Yine rivâyette: "Zâkir diridir" buyurulmuştur.</p>

    <p class="MsoNormal">Bir Hadîs-i Şerîf'te de:</p>

    <p class="MsoNormal">"Her şeyin bir cilâsı vardır. Kalblerin cilâsı da zikrullâhdır. Kulu Allâh'ın azâbından kurtaran şeyler arasında hiç bir şey zikrullâh ile mukâyese edilemez. Hatta Allâh yolunda cihâd edip de ölünceye kadar kılınc kullansan bile." buyurulmuştur.</p>

    <p class="MsoNormal">(Hz. M. Sâmî Ramazânoğlu (K.S.), Uhud Gazvesi, S: 104-5)</p>

    <p class="MsoNormal">NİL NEHRİNİN AKMASI</p>

    <p class="MsoNormal"> </p>

    <p class="MsoNormal">Abdullâh İbn-i Ömer (R.A.)'den rivâyet olunduğuna göre:</p>

    <p class="MsoNormal">Fir'avn zamanında Nil taşmıştı. Memleket halkı ona gelip:</p>

    <p class="MsoNormal">"- Ey Melik! Bize Nil'i akıt." dediler. Fir'avn:</p>

    <p class="MsoNormal">"- Ben sizden râzı değilim." dedi.</p>

    <p class="MsoNormal">Halk üç def'a gelip gittiler. Üçüncü def'a geldiklerinde:</p>

    <p class="MsoNormal">"- Ey Melik! Hayvanlarımız öldü, çocuklar ve bâkireler helâk oldu, eğer Nil'i akıtmazsan senden gayri ilâh tutarız." dediler.</p>

    <p class="MsoNormal">Fir'avn onlara çöle çıkmalarını söyledi. Kendisi de çıkıp onların göremeyeceği ve sesini işitemeyecekleri bir yere ayrılıp yanağını yere koydu ve şehâdet parmağını kaldırarak:</p>

    <p class="MsoNormal">"- Allâh'ım! Huzûruna zelîl bir kölenin efendisinin huzûruna çıktığı gibi çıkıyorum, senden başka onu akıtmaya kâdir bir kimsenin bulunmadığını biliyorum; onu akıt!" dedi, kalktı. Nil akmağa başladığı vakit onlara gelip:</p>

    <p class="MsoNormal">- Sizin için Nil 'i akıttım, haydi bana secde edin." dedi.</p>

    <p class="MsoNormal">•••</p>

    <p class="MsoNormal">Rivâyet olunduğuna nazaran bir gün Cebrâil Fir'avn'e gidip:</p>

    <p class="MsoNormal">"- Ey melik! Kullarıma melik kıldığım ve hazinelerimin anahtarlarını verdiğim bir kul, benim sevdiklerime düşmanlık ediyor, düşmanlarımı da dost ediniyor." Fir'avn ona dedi ki:</p>

    <p class="MsoNormal">"- Eğer böyle bir kul benim olsa ben onu Kızıldeniz'de boğarım.</p>

    <p class="MsoNormal">"- Ey melik! Bunu bana yazıp verir misin?</p>

    <p class="MsoNormal">Fir'avn, hokka, kalem ve kâğıt istedi ve bunu yazdı. Fir'avn boğulacağı esnâda Cebrâil yetişip kendi yazdığını gösterdi,     Fir'avn tanıdı. Cibrîl dedi ki:</p>

    <p class="MsoNormal">"- Bu kendin hakkında kendi verdiğin hükümdür."</p>

    <p class="MsoNormal">(Hz.  M. Sâmî Ramazânoğlu (K.S.), Yûnus ve Hûd Sûreleri Tefsîri, S: 53)</p>

    <p class="MsoNormal">CUM'A GÜNÜ</p>

    <p class="MsoNormal">Hazret-i Enes (R.A.)'in Peygamberimiz (S.A.V.)'den rivâyet ettiği bir Hadîs'te:</p>

    <p class="MsoNormal">"Cebrâil Aleyhisselâm elinde beyaz bir ayna olduğu hâlde bana geldi ve işte bu, cum'a'dır. Sana ve senden sonra ümmetine bayram olması için, Rabbin bunu sana takdîm ediyor, dedi. Bunun bize kârı nedir? diye sordum." Dedi ki:</p>

    <p class="MsoNormal">Bu günde hayırlı bir sâat vardır ki, kim o sâate tesâdüf eder, Allâh'tan hayırlı bir şey diler ve o şey taksîmâtında var ise, Allâh onu ona verir, yok ise ondan daha hayırlısını kıyâmette verir. Kim ki bir mikdâr belânın kaldırılması için duâ ederse Allâh duâsını kabûl eder ve daha büyüğünü üzerinden kaldırır. Bu gün, bize günlerin en ulusudur. Âhirette bugüne "mezid günü" deriz. Âhirette "mezid günü" denmesinin sebebini sorduğumda:</p>

    <p class="MsoNormal">Cebrâil:</p>

    <p class="MsoNormal">Allâh-ü Teâlâ Cennet'te miskten daha kokulu beyaz bir vâdi yaratmıştır. Cum'a günü olduğu vakit kullarını buraya da'vet eder, Hakk Teâlâ A'lâ-yı I'lliyyîn'den Kürsî'sine inerek Cennet ehline tecellî eder. Onlar da zât-ı Cemâli'ni müşâhede ederler."</p>

    <p class="MsoNormal">(İhyâ-yı Ulûmi'd-dîn, C. 1, S: 485)</p>

    <p class="MsoNormal">•••</p>

    <p class="MsoNormal">YÂSÎN SÛRESİ'Nİ OKUYUNUZ</p>

    <p class="MsoNormal">Çünkü onda on türlü bereket vardır:</p>

    <p class="MsoNormal">1- Aç kimse okursa doyar.</p>

    <p class="MsoNormal">2- Çıplak bir kimse okursa giyinir.</p>

    <p class="MsoNormal">3- Bekâr okursa evlenir.</p>

    <p class="MsoNormal">4- Korku içindeki okursa emniyete kavuşur.</p>

    <p class="MsoNormal">5- Mahzûn okursa ferâhlar.</p>

    <p class="MsoNormal">6- Yolcu okursa yolculuğunda Allâh'ın yardımına mazhar olur.</p>

    <p class="MsoNormal">7- Bir şeyi kaybolan kimse okursa, kaybettiğini bulur.</p>

    <p class="MsoNormal">8- Ölüye okunursa azâbı hafifler.</p>

    <p class="MsoNormal">9- Susuz kalan okursa susuzluğu gider.</p>

    <p class="MsoNormal">10- Hasta okursa şifâ bulur.</p>

    <p class="MsoNormal">(Hz. M. Sâmî Ramazânoğlu (K.S.), Duâlar ve Zikirler, S. 195)</p>

    <p class="MsoNormal">HZ. ÖMER (R.A.)'İN NESEBİ</p>

    <p class="MsoNormal">Ömer bin el-Hattâb bin Nüfeyl bin Abdü'l-Uzza bin Rabah bin Abdullâh bin Kurt bin Zürah bin Adiy bin Kâ'b bin Lüey bin Fiba bin Mâlik (R.A.).</p>

    <p class="MsoNormal">Sekizinci ced'de Peygamberimiz (S.A.V.) Efendimiz'le nesebi birleşir.</p>

    <p class="MsoNormal">Hz. Ömer (R.A.)'in ceddi Nüfeyl, kabîleler arasında ihtilâf zuhûrunda hakem olarak kabûl edilmişti.</p>

    <p class="MsoNormal">•••</p>

    <p class="MsoNormal">Nüfeyl'in Ömer ve Hattâb isminde iki oğlu vardı. Ömer'in  oğlu Hazret-i Fâruk (R.A.)'ın yeğeni Zeyd (R.A.), öyle yüksek bir zekâyı ve mümtâz bir seciyyeyi hâiz idi ki; Bi'set-i Nebeviyye (S.A.V.)'den mukaddem putperestliği terk ederek Tevhîd-i İlâhî'yi kabûl etmişti. Arabları, Dîn-i İbrâhîm'e da'vet ederdi. Bu yüzden halk kendisine düşman olmuştu.</p>

    <p class="MsoNormal">Hz. Ömer (R.A.) Hicret-i Nebevviyye'den kırk sene evvel doğmuştur. Amr İbn'ül-As (R.A.), bazı arkadaşları ile birlikte otururken yüksek bir âvâz duyduklarını, tahkîkten sonra Hattâb'ın dünyaya bir oğlu geldiğini anladıklarını söylüyor.</p>

    <p class="MsoNormal">Hz. Ömer (R.A.)'e, çocukluğu zamanında babası tarafından deve çobanlığı yaptırılmakta idi. O zaman bu meslek Arablar arasında müstahkâr değildi. Hz. Ömer (R.A.) bütün gün develerin arkasında dolaşır, yorulduğu zaman biraz istirâhat etmek isterse, babası tarafından dövülürdü.</p>

    <p class="MsoNormal">Hz. Ömer (R.A.), Riyâset-i İslâmiyye'yi deruhte ettikten sonra bir gün bu havâliden geçmiş, orada gözleri yaşararak şu sözleri söylemiştir.</p>

    <p class="MsoNormal">"Yâ Rabb ne büyüksün! Hayatımda öyle bir zaman geçti ki buralarda deve güder, bîtâb kalarak biraz dinlenmek istediğim zaman babam beni döverdi. Bugün ise en yüksek makâmı işgâl ediyorum. Müslümanların riyâsetini deruhte etmiş bulunuyorum. Ve Allâh (c.c)'den gayrisine baş eğmiyorum.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ömer (R.A.), S: 9)</p>

    <p class="MsoNormal">O (S.A.V.)'İN HÜRMETİNE</p>

    <p class="MsoNormal">Hz. Ömer (R.A.)'den mervîdir ki; Resûlullâh  (S.A.V.) şöyle buyurdular:</p>

    <p class="MsoNormal">"Âdem (A.S.) hatâyı işleyip (Cennet'teki incir ağacından yemesiyle) günâhkâr olduğu zamanda:</p>

    <p class="MsoNormal">"- Yâ Rabb! Muhammed (S.A.V.) hakkı için beni mağfiret eyle dedi."</p>

    <p class="MsoNormal">Hakk Teâlâ:</p>

    <p class="MsoNormal">"- Yâ Âdem! Sen Muhammed'i nice bildinki ben O'nu henüz halk etmedim!" diye buyurdu.</p>

    <p class="MsoNormal">Âdem (A.S.) dedi ki:</p>

    <p class="MsoNormal">"Oradan bildim ki sen beni yed-i kudretinle halk edip bana rûh nefhettiğin zamanda başımı kaldırıp arş üzerinde:</p>

    <p class="MsoNormal">"Lâ ilâhe illallâh Muhammedü'r-Resûlullâh" yazılmış gördüm. Bildim ki sen İsm-i Şerîfi'ni ancak cemî' halkın en sevgilisi olan bir kimsenin ismine muzaf eylersin." dedi.</p>

    <p class="MsoNormal">Hakk Teâlâ ve Tekaddes Hazretleri:</p>

    <p class="MsoNormal">"- Yâ Âdem! Doğru söyledin. O, bana halkın en sevgilisidir. Mâdemki O'nun hürmetine benden mağfiret istedin, Muhakkak seni afv eyledim. Eğer Muhammed (S.A.V.) olmasaydı seni halk etmezdim." buyurdu."</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal">"Zât-ı Ulûhiyyetime yemîn ederim ki sizin için Allâh'ın Resûlü'nde iktidâya şâyan muhakkak haslet-i hamîde, ahlâk-ı hasene vardır ki o haslet, Allâh'ın sevâbını ümîd edip rızâ-yı İlâhîyeyi tahsîle sa'y eden, Âhiret Günü'ne îmân eden  ve Allâh'ı çok anan, zikreden, kimseler içindir." (Ahzâb:21)</p>

    <p class="MsoNormal">(Hz. M. Sâmî Ramazânoğlu (K.S.), Musâhabe, Cilt 4)</p>

    <p class="MsoNormal">SAKALDAKİ  MEKRÛHLAR</p>

    <p class="MsoNormal">Sakalda bazısı bazısından daha şiddetli olmak üzere 10 tane mekrûh vardır:</p>

    <p class="MsoNormal">1- Siyaha boyamak; sakalını ilk siyaha boyayan Mısır Fir'avnı'dır. "Siyah cehennem ehlinin boyasıdır."  (H.Şerîf)</p>

    <p class="MsoNormal">2- Kükürt ile beyaza boyamak,</p>

    <p class="MsoNormal">3- Sakalı yolmak,</p>

    <p class="MsoNormal">4- Ağaranları yolmak, "O, mü'min'in nûrudur."  (H.Şerîf)</p>

    <p class="MsoNormal">5- Sakalı kısaltmak,</p>

    <p class="MsoNormal">6- Sakalı uzatmak,</p>

    <p class="MsoNormal">7- Gösteriş için süslemek,</p>

    <p class="MsoNormal">8- Güyâ zâhid olduğunu göstermek için sakalını karma karışık ve toz içinde bırakmak,</p>

    <p class="MsoNormal">9- Siyahlığına bakıp gençliği ile övünmek, aklığına bakıp yaşlılığı ile böbürlenmek,</p>

    <p class="MsoNormal">10- Gerçek sâlihlerden olmadığı halde kendisini onlardan göstermek için kırmızı veyâ sarıya boyamak.</p>

    <p class="MsoNormal">•••</p>

    <p class="MsoNormal">Kâ'b el-Ahbâr diyor ki:</p>

    <p class="MsoNormal">Âhir zamanda birtakım insanlar gelecek, sakallarını güvercin kuyruğu gibi çenesinde kesip düzenleyecek, ayakkabılarına orak gibi ökçeler (yumurta topuk) yapacaklar onların (âhiretten) nasîbi yoktur.</p>

    <p class="MsoNormal">Hazret-i Ömer (R.A.)'in vakt-i hilâfetinde sakalını siyaha boyayan bir adam, bir kadın ile evlendi; sonra boya dökülüp sakal ağarmaya başlayınca, kadının tarafı aldandıklarını iddiâ ederek Hazret-i Ömer (R.A.)'e mürâcaat ettiler. Hazret-i Ömer (R.A.):</p>

    <p class="MsoNormal">"İhtiyârlığını gizlemekle bunları aldattın." diyerek kendisine cezâ verdi ve kadını ayırdı.</p>

    <p class="MsoNormal">(İmâm-ı Gazâlî (K.S.), İhyâ-yı Ulûmi'd-Dîn, C: 1 )</p>

    <p class="MsoNormal">ÖĞÜTLER</p>

    <p class="MsoNormal">Hazret-i Peygamber (S.A.V.) Efendimiz:</p>

    <p class="MsoNormal">"1. Dünyada kendini misâfir bil ki âhiret için tedârikli bulunasın.</p>

    <p class="MsoNormal">2. Dünya sevgisi, bütün hatâ ve günâhların sebebidir.</p>

    <p class="MsoNormal">3. Allâh âhireti düşünenin gözünü tok eder ve dünyadaki bütün işlerini ona kolaylaştırır. Aksi olan insanın gözü doymaz ve bütün işlerinde dağınık ve şaşkın olur.</p>

    <p class="MsoNormal">4. Dünyayı terk etmek, kalb ve ceset rahatına ermektir.</p>

    <p class="MsoNormal">5. Dünya mü'minin zindânı kâfirin cennetidir.</p>

    <p class="MsoNormal">6. Âhireti seven bu fâni dünyaya nasıl bağlanır.</p>

    <p class="MsoNormal">7. Dünya lezzetli bir sebze, kokulu bir çiçektir; Allâh sizi denemek, imtihân etmek için onu size vermiştir.</p>

    <p class="MsoNormal">8. Mü'min, kendi nefsinden nefsi için, dünyasından âhireti için, gençliğinden ihtiyârlığı için, hayatından ölümü için faydalansın diye yaratılmıştır.</p>

    <p class="MsoNormal">9. Gâfil olup dünyaya bağlananın, Allâh'a dönüş ve itâatı eksik olur.</p>

    <p class="MsoNormal">10. Zenginim diyenin ve gururlananın, yiyip içitiğinden veyâ şuraya buraya verdiğinden başka nesi vardır?</p>

    <p class="MsoNormal">11. Zengin Allâh'ın verdiklerine kanâat edendir.</p>

    <p class="MsoNormal">12. Mal ve para hırsının dîne verdiği zarar, aç bir kurdun, koyun sürüsüne verdiği zarardan daha çoktur.</p>

    <p class="MsoNormal">13. İnsanlar, gaflet uykusundadır; ancak öldükleri zaman uyanırlar; fakat heyhât iş işten geçmiştir.</p>

    <p class="MsoNormal">14. Dünyada kalacağınız kadar,âhirette ikâmet edeceğiniz derecede, her ikisi için de çalışınız." buyurmuşlardır.</p>

    <p class="MsoNormal">•••</p>

    <p class="MsoNormal">Hz. Peygamber (S.A.V.) buyurmuşlardır:</p>

    <p class="MsoNormal">"İki insana gıbta edilir:</p>

    <p class="MsoNormal">1- (Cenâb-ı Hakk) ona mal vermiş, malını muhtaçlara verir.</p>

    <p class="MsoNormal">2- (Cenâb-ı Hakk) ona Kur'ân vermiş, gece gündüz okur.</p>

    <p class="MsoNormal">(Mâ'rifetnâme S: 74)</p>

    <p class="MsoNormal">SULTÂN II. ABDÜLHAMÎD HÂN (RH.A.)</p>

    <p class="MsoNormal">Sultân Abdülhamîd Hân, gelmiş geçmiş Osmânlı Padişâhları arasında en müstesnâ mevkiyi işgâl edenlerden biridir.</p>

    <p class="MsoNormal">Çok sâkin ve gösterişten uzak yaşardı.</p>

    <p class="MsoNormal">Bir mes'eleye çözüm ararken mütehassıslarını dinler, ancak onların fikirlerinin esîri olmazdı.</p>

    <p class="MsoNormal">Avrupa büyük basınını günü gününe  ta'kîb eder ve mühim kitâbları yayınlandıkları aynı yıl tercüme ettirip okur veyâ okuturdu. Bu şekilde 6000 kitâb tercüme ettirmiştir ki defterler hâlinde kütübhânesinde çıkmıştır.</p>

    <p class="MsoNormal">Mükemmel dış politikasının esâs prensipleri, soğuk kanlılık, hareketsizlik, harp tehlikesini atlatmak, devletlerin aralarındaki en uyumsuz noktaları, düşmanlıkları, kıskançlıkları derhâl teşhîs edip Osmânlı lehine kullanmaktı.</p>

    <p class="MsoNormal">Sabahın erken saatlerinden gecenin geç saatlerine kadar çalışarak pek az uyurdu. Dünyanın her tarafındaki müslümanlarla meşgûl oldu. Onları İstanbul'a sevgi ve saygıyla bağladı.</p>

    <p class="MsoNormal">Orduyu kullanmaya azmetseydi, hiç bir kuvvet onu tahtından indiremezdi. Ama buna yanaşmadı.</p>

    <p class="MsoNormal">Hareket ordusu 3-5 bin kişiden ibâretti. Arnavut, yahûdî, rumlar çoğunluktaydı. Yalnız subayları Türk'tü.</p>

    <p class="MsoNormal">Birkaç gün önce, son Cum'a Selâmlığı'nda, kendisine refâkat eden 8000 çok iyi yetişmiş hassa askeri bile bu kuvveti bir çarpışmada darmadağın ederdi.</p>

    <p class="MsoNormal">Şevket Paşa, böyle hareket etmesi için padişâha yalvardı, ama kabûl ettiremedi.</p>

    <p class="MsoNormal">Halk kendisini çok sevmiştir. Hallinden (tahttan indirilmesinden) birkaç gün önceki son selâmlığında</p>

    <p class="MsoNormal">"Padişâhım çok yaşa!" âvâzeleriyle yeri göğü inleten halk sâmîmi idi."</p>

    <p class="MsoNormal">(Osmânlı Devleti Târihi ,Yılmaz Öztuna, Cilt: 1)</p>

    <p class="MsoNormal"> </p>

    <p class="MsoNormal">ŞUBAT</p>

    <p class="MsoNormal">PEYGAMBER (S.A.V.) EFENDİMİZ'İN</p>

    <p class="MsoNormal">ALLÂH (C.C.)'NE İ'TİMÂD VE TEVEKKÜLLERİ</p>

    <p class="MsoNormal">Hz. Peygamber (S.A.V.)'in sîreti okunduğu zaman O (S.A.V.)'in hayatında en amânsız felâketler, ve en çetin musîbetlere uğradığı hâlde ömründe ümitsizlik göstermediği görülür.</p>

    <p class="MsoNormal">Amcaları Ebû Tâlib, O (S.A.V.)'e bu da'vâdan vazgeçmesini söylediği zaman:</p>

    <p class="MsoNormal">"Amca! Yalnız kalacağımı düşünme! Hakk yalnız kalmaz. Bir gün gelir Arablar da, Arab olmayanlar da onu kabûl eder!" buyurmuşlardı.</p>

    <p class="MsoNormal">Bir gün Âshâb (R.A.)'dan birine:</p>

    <p class="MsoNormal">"Yemîn ederim ki bu Dînin kemâl mertebesine varacağı gün çok yakındır. O zaman gönüllerde Allâh (C.C.) korkusundan başka bir korku kalmayacaktır."  demişlerdi. (Buhârî)</p>

    <p class="MsoNormal">Peygamberimiz (S.A.V.), Necid Gazası'ndan dönerken Ashâb (R.A.)'ü ile birlikte bir ağacın gölgesinde istirâhat ederlerken yorgunluktan hepsi uyuyakalmışlardı. Resûlullâh (S.A.V.)'in kılıcı da ağacın üzerinde asılı idi. Bu esnâda oradan geçmekte olan bir bedevî bu vaziyetten istifâde ederek Peygamberimiz (S.A.V.)'i öldürmek istemiş, Allâh (C.C.)'ın Resûlü (S.A.V.) uyandıklarında bedevînin, kılıcı ile üzerine doğru yürüdüğünü görmüşlerdi. Bedevî haykırarak:</p>

    <p class="MsoNormal">"Seni benim elimden şimdi kim kurtarabilir?" dedi.</p>

    <p class="MsoNormal">Peygamberimiz (S.A.V.):</p>

    <p class="MsoNormal">"Allâh!" deyince, bedevinin elindeki kılıç yere düşmüştü. İşte O (S.A.V.)'in Allâh (C.C.)'ne olan tevekkül ve i'timâdı...</p>

    <p class="MsoNormal">          (Peygamber (S.A.V.) Efendimizin Yüce Ahlâkı)</p>

    <p class="MsoNormal">ÖMRÜ UZATAN ŞEYLER</p>

    <p class="MsoNormal">Ebû Hüreyre (R.A.) demiştir ki: "Bir def'asında Peygamber (S.A.V.), Ashâbı'na hitâben:</p>

    <p class="MsoNormal">"Size en hayırlınızı haber vereyim mi?" diye sormuşlar, onlar da: "Evet haber ver, yâ Resûlallâh!" demişler. Bunun üzerine Peygamber (S.A.V.): </p>

    <p class="MsoNormal">"Sizin hayırlınız: Ömrü uzun, amel (ve ahlâkı) güzel olanınızdır." buyurmuşlardır. Konu ile ilgili Peygamber (S.A.V.):</p>

    <p class="MsoNormal">"Güzel ahlâk sâhibini yüceltir, kötü ahlâk ise uğursuzluktur. İyilik yapmak ömrü uzatır, sadaka vermek ise kötü şekilde ölmeyi önler."</p>

    <p class="MsoNormal">"Gerçekten kişinin günahları sebebiyle rızkı eksilir. Kaderi de ancak duâ geri çevirir. Ömrü ise ancak iyilikler uzatır."</p>

    <p class="MsoNormal">"Yakınlarınızı ziyâret edebilmek için âile nesebiniz (soykütüğünüz) hakkında bilgi edininiz, zîrâ yakınları ziyâret etmek akrabâlar arasında sevgiye vesîle olur, malı çoğaltır, ömrü de uzatır."</p>

    <p class="MsoNormal">"Yakınları ziyâret etmek, komşularla iyi geçinme ve güzel ahlâklı olmak, yurtları imâr eder ve ömrü de uzatır."</p>

    <p class="MsoNormal">"Her kim rızkının bol ve ömrünün uzun olmasını isterse (anne, babasını ve) yakınlarını ziyâret etsin."</p>

    <p class="MsoNormal">"Anne ve babaya iyilik etmek ömrü uzatır. Yalan söylemek rızkı eksiltir. Anne ve babayı ziyâret, ziyâretlerin en büyüğüdür."</p>

    <p class="MsoNormal">"Anne ve babasına iyilik edene müjdeler olsun. Azîz ve Celîl olan Allâh onun ömrünü uzatsın." buyurmuşlardır.</p>

    <p class="MsoNormal">Kur'ân-ı Kerîm'de: "...O'nun izni olmaksızın hiçbir dişi deve gebe kalamaz ve doğuramaz. Kendisine ömür verilen kimsenin  ömrünün uzatılması, ömründen eksiltilmesi muhakkak ki bir kitâbta (Levh-i mahfûz'da) yazılıdır. Şüphesiz ki bunlar Allâh'a göre pek kolaydır." (Fâtır:11) buyrulmaktadır.</p>

    <p class="MsoNormal">(Tıbb-ı Nebevî, S: 530)</p>

    <p class="MsoNormal">HACCIN ÂDÂBI</p>

    <p class="MsoNormal">Hacc yolculuğunda bulunacak olan zâtların riâyet edecekleri birkısım âdâb vardır. Başlıcaları şunlardır:</p>

    <p class="MsoNormal">1- Tam helâl bir mal ile hacc etmelidir. Çünkü helâl olmayan bir mal ile hacc edilmesi harâmdır.</p>

    <p class="MsoNormal">2- Yola çıkmadan evvel kul borçları var ise ödenmelidir.</p>

    <p class="MsoNormal">3- Günâhlardan tevbe etmeli, kazâya kalmış ibâdetler var ise kazâ edilmelidir.</p>

    <p class="MsoNormal">4- Riyâdan, fahr ü mübâhatten, ziynet ve ihtişâmdan sakınmalı, mütevâzi bir vaziyet almalıdır.</p>

    <p class="MsoNormal">5- Hacc yolculuğu hakkında münâsib zâtlar ile müşâverede bulunmalıdır.</p>

    <p class="MsoNormal">6- Kimler ile arkadaş olacağına, hangi yoldan veyâ hangi vasıtalar ile yolculuk yapacağına dâir istihâre yapmalıdır.</p>

    <p class="MsoNormal">7- Îcâbında kendisini irşâd edecek, kendisine muâvenette sabır ve sebât tavsiyesinde bulunacak sâlih bir refîk edinmelidir.</p>

    <p class="MsoNormal">8- Yolda arkadaşlarıyla vesâir yolcular ile çekişmekten, dövüşmekten sakınmalıdır.</p>

    <p class="MsoNormal">9- Düşmanları varsa haklarında afv ile, müsâmaha ile muâmele yapmaya çalışmalıdır.</p>

    <p class="MsoNormal">10- Hacc yolculuğuna ay başında Perşembe günü, bu olmazsa Pazartesi günü sabahleyin çıkmalıdır.</p>

    <p class="MsoNormal">11- Âile efrâdı ile, dostlarının ziyâretlerine gitmelidir. Onlar da kendisini haccdan gelirken istikbâl etmelidir ki bu da sünnettir.</p>

    <p class="MsoNormal">12- Hacca giderken ve haccdan dönüp gelince hânesinde iki rek'at namaz kılıp duâ etmelidir.</p>

    <p class="MsoNormal">(Ömer Nasûhî Bilmen ,Büyük İslâm İlmihâli)</p>

    <p class="MsoNormal">HÂLİD BİN VELÎD (R.A.)</p>

    <p class="MsoNormal">Hâlid bin Velîd (R.A.) Hudeybiye Musâlehası'ndan ve Feth-i Hayber'den sonra Hicretin Sekizinci senesi dühât-ı Arab'dan Benî Sehm eşrâfından Amr ibnü'l-As (R.A.) ve Abdü'd Dâr (R.A.) Oğulları'ndan olup Kâ'be-i Muazzama'nın perdedârı bulunan Osmân bin Ebî Talha (R.A.) ile birlikte Mekke'den İslâmiyet'i kabûl azmiyle Medîne-yi Münevvere'ye gelip şeref-i İslâm ile müşerref olmuştur.</p>

    <p class="MsoNormal">Hazret-i Fahrü'l-Mürselîn (S.A.V.) Efendimiz'e göründüklerinde Ashâb-ı Güzîn'e hitâben :</p>

    <p class="MsoNormal">"- Mekke size kendi güzîdelerini attı." buyurmuşlardır.</p>

    <p class="MsoNormal">Hâlid (R.A.) der ki:</p>

    <p class="MsoNormal">"Pâk elbiselerimi giydim. Sonra Resûlullâh (S.A.V.)'e varmayı kasdettim. Bana kardeşim Velîd mülâki oldu.Dedi ki: "Sür'at et, çabuk ol! Zîrâ Resûlullâh (S.A.V.) sizin kudümünüze mesrûr oldu ve gelmenizi muntazırdır.</p>

    <p class="MsoNormal">Biz de sür'atle yürüdük, Huzûru'na çıktık. Sallallâhü Aleyhi Vesellem Huzûru'nda oturuncaya kadar gülüyor tebessüm ediyorlardı... "Esselâmü Aleyke yâ Nebiyyallâh!" diye selâm verdim. Selâmımı beşûş bir yüzle iâde eyledi.Dedim ki:</p>

    <p class="MsoNormal">"Eşhedü en lâilâhe illallâhü ve enneke Resûlullâhi"</p>

    <p class="MsoNormal">Resûlullâh (S.A.V.) buyurdular ki:</p>

    <p class="MsoNormal">"Sana hidâyet ihsân eden Allâh'a hamdederim ki senin aklının, seni ancak hayra götürecek bir akıl olduğunu ümid ediyordum."</p>

    <p class="MsoNormal">"Yâ Resûlallâh! Allâh-ü Teâlâ'dan benim için mağfiret talep eyle ki şu mevâkı'da senin aleyhinde hâzır olmuştum." dedim.</p>

    <p class="MsoNormal">Resûlullâh (S.A.V.):</p>

    <p class="MsoNormal">"- İslâm olunca evvelki ma'siyetler kâmilen afv olunur." buyurdular ve devâmla:</p>

    <p class="MsoNormal">"- Allâh'ım! Hâlid bin Velîd'i senin yolundan alıko-yan mevzûatlardaki cür'etinden dolayı mağfiret eyle." diye duâ ettiler.</p>

    <p class="MsoNormal"> (Hz. M. Sâmî Ramazânoğlu (K.S.), Hâlid Bin Velîd (R.A.), S:17)</p>

    <p class="MsoNormal">NELERE VE NASIL İNANACAĞIZ?</p>

    <p class="MsoNormal">Yaratıcımız olan Allâh-ü Teâlâ bizden başlıca iki şey istiyor.</p>

    <p class="MsoNormal">(1) Doğru bir îmân.</p>

    <p class="MsoNormal">(2) iyi, doğru, güzel, yararlı ameller, ya'ni işler.</p>

    <p class="MsoNormal">İnanılacak ve yapılacak bu şeyler İslâm Dîni'nde güzelce anlatılmıştır. Selâhiyetli dîn âlimleri, inanç ve amel bilgilerini Kur'ân-ı Kerîm'den, Peygamber (S.A.V.) Hadîsleri'nden çıkarıp kitâblar yazmışlar ve dîn hükümlerini ümmete bildirmişlerdir.</p>

    <p class="MsoNormal">Sahîh (doğru) ve makbûl inançların neler olduklarını iki büyük dîn önderi, çok yüksek ve kavrayışlı iki İslâm âlimi Kur'ân-ı Kerîm ve Hadîs-i Şerîfler'den derleyip bu ümmete anlatmışlardır:</p>

    <p class="MsoNormal">(1) İmâm Ebû Mansûr Mâturidî</p>

    <p class="MsoNormal">(2) İmâm Ebû'l-Hasen Eş'ârî</p>

    <p class="MsoNormal">Bu iki büyük zât, müslümanların i'tikâd (inanç) mes'elelerinde hocalarıdır. Esâsta birdirler. Sâdece bazı inceliklerde ve teferru'âtta aralarında ufak ictihâd, fikir ayırılıkları vardır.</p>

    <p class="MsoNormal">Bu iki yol, inançta Ehl-i Sünnet ve'l-Cemâat yoludur. Ya'ni Yüce Peygamberin (S.A.V.) ve mübârek Sahâbeleri'nin yoludur.</p>

    <p class="MsoNormal">Bunların dışında kalan mû'tezile, cebriye, kaderiye, bâtınıye, karmatıyye, vehhâbiyye ve diğer fırkaların inançlarında hatâlar, bozukluklar, bid'atler vardır.</p>

    <p class="MsoNormal">(Ahmed Dâvûdoğlu, Dîn Tahrîbcileri S: 174)</p>

    <p class="MsoNormal">•••</p>

    <p class="MsoNormal">Edeb, bir tâc imiş nûr-u Hüdâ'dan,</p>

    <p class="MsoNormal">Giy ol tâcı emîn ol her belâdan,</p>

    <p class="MsoNormal">Edeb iledir kemâl-i Âdem,</p>

    <p class="MsoNormal">Edeb iledir nizâm-ı Âlem.</p>

    <p class="MsoNormal">HZ. Osmân B. AFFÂN (R.A.)</p>

    <p class="MsoNormal">Hazret-i Osmân (R.A.)'in neseb ve silsilesi, Resûlullâh (S.A.V.) ile Abdül-Menaf'da birleşir. Künyesi Ebû Amir'dir."Ebû Abdullâh", "Ebû Leylâ" diye künyelendiği hakkında dahî rivâyet vardır.</p>

    <p class="MsoNormal">Bilhassa "Zinnûreyn" lâkabıyla meşhûr olmuşdur ki "iki nûr sâhibi" demektir. Resûlullâh (S.A.V.) Efendimiz'in kerîmesi Rukiyye Radıyallâhü Anha ve onun vefâtı üzerine diğer kerîmesi Ümm-i Gülsüm Radıyallâhü Anha'yı tezevvüc etmesi bu ünvân ile meşhûr olmasına vesîle olmuştur.</p>

    <p class="MsoNormal">Dârekutnî (RH.A.)'in rivâyetine göre, Hazret-i Alî (R.A.)'in yanında bir kerre Hz. Osmân (R.A.) zikrolunduğunda:</p>

    <p class="MsoNormal">"Osmân öyle yüksek bir zâttır ki semâda bile "Zinnûreyn" diye anılır." demiştir.</p>

    <p class="MsoNormal">Hz. Ebû Bekir (R.A.), Hz. Osmân (R.A.)'a İslâmiyet'ten bahsetmiş, Resûlullâh (S.A.V.)'e götürmek üzereyken Resûl-i Ekrem (S.A.V.), Hz. Ebû Bekir (R.A.)'i ziyârete geldi. Orada Hz. Osmân (R.A.)'a: "- Allâh'ın ihsân ettiği Cennet'e rağbet et. Ben sana ve bütün insanlara hidâyet rehberi olmak üzere gönderildim." dediler.</p>

    <p class="MsoNormal">Hz. Osmân (R.A.) diyor ki:</p>

    <p class="MsoNormal">"- Resûl-i Ekrem (S.A.V.)'in lisânından duyduğum sözler o kadar saff ve sâde, o kadar i'câzkâr bir te'sîri hâizdi ki kelime-i şehâdet kendi kendine ağzımdan döküldü. Elimi, Resûl-i Ekrem (S.A.V.)'e vererek müslüman oldum."</p>

    <p class="MsoNormal">Hz. Osmân (R.A.) bir çok harblere iştirâk etmiş Tebûk Gazası'nda İslâm Ordusu'nun üçte birini yalnız kendisi techîz etmiştir. Bu yüzden Resûl-i Ekrem (S.A.V.) bir hutbe îrâd ederek:</p>

    <p class="MsoNormal">"- Yâ Rabbi, ben Osmân'dan râzıyım, Sen de O'ndan râzı ol!" diye duâ buyurmuşlardır.</p>

    <p class="MsoNormal">          Hz. M. Sâmî Ramazânoğlu (K.S.), Hz. Osmân (R.A.), S: 7)</p>

    <p class="MsoNormal">HACER-İ ESVED</p>

    <p class="MsoNormal">Ömer İbnü'l-Hattâb (R.A.), bir haccı esnâsında Hacer-i Esved'e yaklaştı ve dudaklarını koyarak öptü ve dedi ki:</p>

    <p class="MsoNormal">"- Çok iyi bilirim ki sen zarar ve menfâatı olmayan bir taş parçasısın. Eğer Resûlullâh (S.A.V.)'in seni takbîl ettiğini (öptüğünü) görmeseydim seni takbîl etmezdim, yani seni öpmezdim."</p>

    <p class="MsoNormal">Hazret-i Ömer (R.A.)'in bu sözüne Muhammed bin Cerîr-i Taberî diyor ki:</p>

    <p class="MsoNormal">"- Arablar, Câhiliyye devrinde putperest olup, Hacer-i Esved'i öpmeği de Arabların putlara hürmeti kabîlinden bir lâzıme-i ihtirâm zannetmelerinden endîşe etmesi üzerine bu sözü söylemiş olduğunu" Taberî kayd etmişdir.</p>

    <p class="MsoNormal">Hacer-i Esved'i öpmekten ve el sürmekten gâye bu taş parçasına teabbüd değil, bil'akis doğrudan doğruya Allâh Teâlâ Hazretleri'ne ta'zîm ve Peygamber-i Zîşân Sallallâhü Aleyhi ve Sellem Efendimiz'in söz ve fi'l-i Nebevî'sine tereddütsüz ittibâ'dan ibârettir.</p>

    <p class="MsoNormal">Allâh Teâlâ Hazretleri, bu taşa ta'zîmi emretmiş ve bunu haccın menâsikinden addeylemiştir.</p>

    <p class="MsoNormal">İbn-i Ömer (R.A.)'in rivâyetinde ise: Hacer-i Esved gökten indirip Ebû Kubeys Dağı'na konulduğu zaman beyaz billûr gibiydi. Orada kırk sene bekledi. Sonra İbrâhîm Aleyhisselâm Kâ'be'yi yapınca yerine koydu.</p>

    <p class="MsoNormal">İbn-i Ömer (R.A.)'den rivâyet olunduğuna göre: Resûlullâh (S.A.V.)  buyurmuşlardır ki:</p>

    <p class="MsoNormal">"Hacer-i Esved cennet yâkutlarından beyaz bir yakut idi. Fakat onu müşriklerin günâhları karartmıştır. Kıyâmet Günü'nde Uhud Dağı büyüklüğünde o da ba's olunacak, arz ehlinden onu kim istilâm edip öptüyse onun hakkında şehâdet edecektir."</p>

    <p class="MsoNormal"> (Hz. M. Sâmî Ramazânoğlu (K.S.), İbrâhim (A.S.), S:137,138)</p>

    <p class="MsoNormal">HZ. EYYÛB'UN (R.A.) KABRİNİN BULUNUŞU</p>

    <p class="MsoNormal">El-Âsârü'l-Mecidiyye Fi'l-Menâkıbi'l-Hâlidiyye kitâbında yazıldığı üzere:</p>

    <p class="MsoNormal">Fâtih Hazretleri, Akşemseddîn'den Hazret-i Ebû Eyyûb'un Kabr-i Şerîfi'nin yerini göstermesini ricâ etti. Akşemseddîn orada bulunan çınarın dallarından iki dal aldı. Birini baş ucuna, diğerini ayakucuna dikti. Ve: "- İşte burası Cenâb-ı Mihmandârın Kabr-î Şerîfi'dir" diye buyurdular.</p>

    <p class="MsoNormal">Gece olunca Fâtih, Silâhdâr'ı çağırdı:</p>

    <p class="MsoNormal">"- Al benim bu yüzüğümü, git Şeyh'in çınar dallarıyla Kabr-i Ebû Eyyûb'a nişân koyduğu yere, toprağa göm ve çınar dallarını yerinden sök ve yirmi adım kıble tarafına muntazamca yere dik. Bakalım Hazret-i Şeyh yarın gittiğimizde neresini gösterecek?" diye emir verdi. Silâhdâr Ağa Fâtih'in emrini yerine getirdi. Sabah olunca Fâtih, Akşemseddîn'den bir yanlışlık olmaması için lütfen zahmet buyurarak Ebû Eyyûb'ün Kabr-i Şerîfi'nin yerini göstermesini ricâ etti.</p>

    <p class="MsoNormal">Tekrâr berâberce geldiler. Fakat Şeyh yine dünkü gösterdiği yere gitti. Çınar dallarına bakarak:</p>

    <p class="MsoNormal">"-Bunların yeri değişmiş, ben dün buraya dikmiştim." diye buyurmuş, ve "toprak altında bir yüzük görüyorum, onu da oradan çıkarınız." diye buyurunca maiyyetinde bulunanlar hayret içinde kaldılar. Fâtih tekrâr kalbinin mutmain olması için bir alâmet göstermesini ricâ etti. Akşemseddîn Hazretleri:</p>

    <p class="MsoNormal">"Kabrin baş tarafından iki arşın kadar kazılsın, mümkündür ki: "Hâzâ Kabr-i Ebû Eyyûb el-Ensârî" diye yazılmış bir taş çıkacak" buyurmuş. Fi'l-hakîka aynen zuhûr edince Fâtih'in vücûdu titremeğe başladı. Eğer maiyyeti tutmasaydı yere düşeceği muhakkak idi.</p>

    <p class="MsoNormal">Onun için Fâtih, "İstanbul'un fethine sevindiğimden ziyâde ben ehl-i keşif ve kerâmet sâhibi olan Akşemseddîn Hazretleri'nin maiyyetinde bulunmaklığım bâis'i iftihârımdır." demiştir.</p>

    <p class="MsoNormal"> (Hz. M. Sâmî Ramazânoğlu (K.S.), Ashâb-ı Kirâm (R.A.), S:88-89)</p>

    <p class="MsoNormal">HZ. SEYYİD NÛR MUHAMMED BEDVÂNÎ (K.S.)</p>

    <p class="MsoNormal">Seyyid Nûr Muhammed Hazretleri genç yaşlarında kendini ilme ve takvâya vermişti. Sarf, nahiv, mantık, maânî, hadîs ve tefsîr ilimlerinde v.s. şerîat ve tarîkât ilimlerinde asrının yegâne âlimi, rumûz, hakîkat ve ma'rifette zamanının bir tanesi idi.</p>

    <p class="MsoNormal">Şeyh Seyfüddîn Hazretleri'ne hizmet etmiş, kısa zamanda hilâfet vazîfesi ile tavzîf olunmuştur.</p>

    <p class="MsoNormal">Vera' ve takvâda son dereceye vâsıl olmuştur. Birkaç günlük yiyecek ekmeğinin ununu helâlinden tedârik eder, hamurunu kendi yoğurup, pişirir, kurutur, açlık galebe çaldığında azar azar yerdi. Murâkebinin çokluğundan beli bükülü kalmıştır.</p>

    <p class="MsoNormal">İstiğrâk ve cezbe hâlleri ziyâde olup 15 sene kadar müşâhede-i Cemâl-i Ehadiyyet ile mest ve müstağrak kalmışlardır.</p>

    <p class="MsoNormal">Ehl-i dünya ile ülfet ve görüşmekten tamamen kaçarlardı. Öyle ki okumak için bir kitâb alsa üç gün beklettikten sonra mütalâa ederdi.</p>

    <p class="MsoNormal">Kalblere vâkıftı. Teslîm olmuş hâlîs mürîdlerinin suâl ve müşküllerini konuşmadan hallederdi.</p>

    <p class="MsoNormal">Bir gün Hazret'in evinin bitişiğinde sarhoşluk veren maddeler satan birisi, dükkân açmış. Seyyid Nûr Hazretleri de sohbette bu harâm işin feyze mâni' olduğunu söyleyince mürîdleri derhâl o dükkânı tahrîb ettiler. Bu sefer hazret daha çok üzülmüş. Ve:</p>

    <p class="MsoNormal">"- Ne yaptınız, bizim yüzümüzden adamı gadre uğrattınız. Bertaraf etmek kâdı ve icrânın işidir. Siz başkasının işine de müdâhale ettiniz." buyururlar. Ve:</p>

    <p class="MsoNormal">"- Adamı çağırın da görüşeyim, helâllaşalım." derler.</p>

    <p class="MsoNormal">İçki satan adamı çağırırlar huzûruna getirirler. Hazret-i Şeyh ona bakar bakmaz adam tövbe eder. Bir hakk iddiâ etmez, sıdk ile Hazret'e mürîd olur.</p>

    <p class="MsoNormal">Hazret 1135'te Delhi'de vefât eder.</p>

    <p class="MsoNormal">(Hz. Muhammed Hânî (K.S.), Âdâb, S: 121-122)</p>

    <p class="MsoNormal">HZ. MAHMÛD SÂMÎ RamazânOĞLU (K.S.)</p>

    <p class="MsoNormal">1892 Yılında Adana'nın Tepebağ Mahallesi'nde dünyayı teşrîf eden Hazret-i Sâmî (K.S.)'nin babaları Müctebâ Efendi, anneleri Ümmügülsüm Hanımefendilerdir. Dedelerinin ismi Abdurrahmân, büyük dedeleri İshâk ve Hüseyin Efendilerdir. Büyük Türk Beylikleri'nden Ramazânoğlu Beyliği'nin en son beylerinden olan Abdülhâdî Efendi'nin (ki Sâmî Efendi Hazretleri'nin büyük dedelerindendir) tesbîtine göre Ramazânoğlu Beyliği aslen Türklerin Oğuz Boyu'nun Üçoklar Kabîlesi'ndendir. Bu kabîlenin de şecereleri büyük Türk Hâkânı Nureddîn Zengî (Şehîd) vasıtası ile Seyfullâh Hz. Hâlid bin Velîd (R.A.)'e dayanır. Efendi Hazretleri kendi ifâdeleriyle doğumlarını şöyle nakletmektedirler:</p>

    <p class="MsoNormal">"-Benim doğumum (1308) târihindedir: Adana'da Vakıfsarayı'ndadır. Doğumumdan evvel kapıya bir zât gelmiş:</p>

    <p class="MsoNormal">"-Bu evde, yakında bir doğum olacaktır, oğlan olacaktır, adını:Sâmî koyunuz; hayırlı bir insan olacaktır." diyor, gidiyor. Bir müddet sonra doğum oluyor, oğlan oluyor. Adı: "Mahmûd Sâmî" konuyor. Sonra o zât tekrâr geliyor. Oğlan, doğduğunu söylüyorlar. Adının da "Muhammed Mahmûd Sâmî" konulduğunu öğrenince:</p>

    <p class="MsoNormal">"-Sandıktaki emânetimi veriniz!" diyor. Ona benzer bir emâneti veriyorlar:</p>

    <p class="MsoNormal">"-Bu değil; esâs sandıktaki bana âid emâneti veriniz!" diyor. Veriyorlar. Memnûn oluyor. Duâ edip gidiyor." Efendi Hazretleri bu ma'lûmât hakkında:</p>

    <p class="MsoNormal">"-Bunu kaydediniz. Mühimdir. Gelen zât, boş değildir. Bunları olduğu gibi sen kaydet. İleride neşredilir. İyi olur. Hayırlı olur." diye buyurdular.</p>

    <p class="MsoNormal">Not: Bu ma'lûmât, Muhterem Ömer Kirazoğlu (Rh. Aleyh) Ağabey'in kendi el yazısı ile not defterinden alınmıştır. Metin'den Hazret'in ism-i şerîflerinin tam olarak "Muhammed Mahmûd Sâmî" olduğu öğreniliyor. Hazret'in 6 Kasım 1937'de kendi el yazılarıyla, lãtince olarak, "Kadastro ve Tapu Tahrîrine Mahsûs Beyânnâme" de, sâdece "Sâmî" ismini ve imzâsını kullandıklarına ve nüfus cüzdanlarında da sâdece "Sâmî" ismi kullandığına göre, tam ism-i şerîflerinin kullanılmaması o devirdeki birtakım yasakları akla getirmektedir. Bu "Beyânnâme"de, Hazret'in doğdukları ev Seyhân Vilâyeti, Adana Kazası, Kayalıdağ Mahallesi, Sabuncu Abdullâh Sokağı olarak belirtilmiştir ki burada da isimler değiştirilmiştir. Hazret'in doğdukları evin bulunduğu mahalle en son Tepebağ olmuştur.</p>

    <p class="MsoNormal">HZ. MAHMÛD SÂMÎ RamazânOĞLU (K.S.)</p>

    <p class="MsoNormal">Doğumundan i'tibâren bütün hayatı boyunca bu müjdenin şanlı izlerini taşıyan bu zâta "Âlî makâm sâhibi" ma'nâsına gelen Sâmî ismi konur. Her hâlleri büyük, yüksek makâm sâhibi oluşlarının dışarıya tezâhürüdür. Hakk idâresinin kaldırılıp, halk idâresinin müslümanlara da sevdirilmeğe çalışıldığı şu cehâlet asrında; ekseriyetin İslâm dışı davranışlarına "Bugünkü şartlarda ancak bu kadar olur." diyerek kılıf bulup, İslâm'ın bazı şartlarda tam olarak yaşanamayacağı iddiâsını hâlleri ile çürütüp, asra yakın ömrünün, doğumundan i'tibâren tamamını, Sünnet'e harfiyyen riâyet ederek geçirip, İslâm, fitnenin zirveye çıktığı devirlerde Sünnet'e tam olarak ittibâ edilerek yaşanabilir ve kıyâmete kadar da yaşanacaktır diye hayatı ile bunu isbât etmiş bir âlî kadîrdir Hazret-i Sâmî (K.S.). Allâh (C.C.) dostlarının büyüklerinden bir zâtın ifâdesi ile "Asırların nâdir yetiştirdiği bir büyük velîdir." Hazret-i Sâmî (K.S.). 1950'li yılların başlarında İstanbul'a intikâllerinden sonra kendilerine Fahr-i Kâinat Sallallâhü Aleyhi Vesellem Efendimiz tarafından "MAHMÛD" ismi verilmiş ve kendileri icâzetli halîfeleri Adanalı Hacı Hasan Efendi'ye: "-Fakire bundan sonra Mahmûd Sâmî denilmesini ihvâna bildiriniz; bize böyle emrolundu." diye emir gereği büyük tebşîrâtı bildirirler.</p>

    <p class="MsoNormal">Çocuk yaşlarında muhterem anneleri kendilerini akrânlarıyla oynamak üzere dışarı gönderdiklerinde Hazret-i Sâmî (K.S.) Efendimiz ellerini dizlerinin üzerine koyup "Tahiyyât" oturuşundaki gibi oturup, uzaklara gözlerini diker, devâmlı olarak düşünür, tefekkür ederler. Çünkü Allâh (C.C.)'ın Resûlü (S.A.V.) Efendimiz, Mi'râc'da tahiyyâtta gibi oturmuşlardı. Bu Sünnet'i ömürleri boyunca hep böyle sürdürdüler. Hiç bir zaman Kendilerini bunun dışındaki bir şekilde otururken gören olmamıştır. "Neden arkadaşları ile oynamayıp oturduğu" sorulduğunda</p>

    <p class="MsoNormal">"-Biz oyun için yaratılmadık." buyurmuşlardır.</p>

    <p class="MsoNormal">İşte Hadîs-i Şerîf'i telmîh; </p>

    <p class="MsoNormal">İşte Sünnet'e ittibâ'.</p>

    <p class="MsoNormal">HZ. MAHMÛD SÂMÎ RamazânOĞLU (K.S.)</p>

    <p class="MsoNormal">Bu Sünnet'e uygun hayat günümüz insanlarının ancak örneklerini kitâblarda görebildiği bir şekilde tam 96 yıl devâm etmiştir. Doğumlarından dâr-ı bekâya intikâllerine kadar gecesiyle, gündüzüyle, harekâtı ve sekenâtı ile günün 24 sâatinde Sünnet-i Seniyye'ye; Hazret-i Abdullâh ibn-i Ömer Radıyallâhü Anhümâ'nın dediği gibi ve Pîr Efendimiz Hazretleri'nin de mısralaştırdığı şekilde "Muhammed Mustafa Sallallâhü Aleyhi Vesellem Efendimiz Hazretleri'nin eşiğinde aklı kurbân ederek" katıksız, tam teslîmiyetli bir Sünnet tatbîkâtıdır bu mübârek hayat! İşte kerâmeti maddî ve ma'nevî olarak ikiye ayıran Muhyiddîn-i Arabî Hazretleri'nin: "Esâs kerâmet ma'nevî kerâmettir; o da yirmi dört sâatin tamâmını Resûl-i Ekrem Sallallâhü Aleyhi Vesellem Efendimiz Hazretleri'nin Sünneti'ne uygun olarak geçirmektir. Bizce makbûl olan da budur." dediği ma'nevî kerâmetler manzûmesidir Hazret-i Sâmî (K.S.) Efendimiz'in asırlık ömürleri.</p>

    <p class="MsoNormal">Muhyiddîn-i Arabî Hazretleri: "Ehlullâh kendilerinden kerâmet zuhûr etmesini kadınların hayız ve nifas hâli gibi görürler." buyuruyor. Bütün hayatlarında buna son derece dikkat eden Efendimiz (K.S.) Hazretleri bir sohbetlerinde (1970'li yılların ikinci yarısında Erenköy'de bir evde) Abdulkâdir-i Geylânî Hazretleri'nin kendisini yardıma çağıran Adana'nın Misis nâhiyesinin Abdoğlu köyünden bir Ermeni çocuğunun hayvanına, düşen çuvalları biiznillâh yüklemesine âid kıssayı anlatırken, son derece sâf ihvânlardan Merhûm Dr. Bahâ Bey, ayağa kalkarak: "- Vallâhi bu Zât, asrın Abdulkâdir-i Geylânî'sidir, ne zaman sıkışıp yetiş yâ  Hazret-i Sâmî desem bu Zât'ın himmetiyle biiznillâh her müşkülüm hallolur." diye bağırınca, Sâmî (K.S.) Efendimiz Hazretleri mu'tâdlarını bozarak yeni başlamış olan sohbeti "El Fâtiha" diyerek bitirip, fakîre dönerek: "-Arabayı hazırlayın",  buyurdular. Ve sohbeti yarıda bırakıp, ev sahibinin yapacağı ikrâmı da: "-İkrâmınızı kabûl ettik, Allâh (C.C.) râzı olsun" diyerek yemeden oradan ayrıldılar.</p>

    <p class="MsoNormal">İşte kendilerine karşı sırrı fâş edip kerâmetlerini açığa vurana verdikleri kendi üslûblarınca  en ağır ders.</p>

    <p class="MsoNormal">HZ. MAHMÛD SÂMÎ RamazânOĞLU (K.S.)</p>

    <p class="MsoNormal">Bütün hayatı ma'nevî kerâmet (yani istikâmet) olan Efendimiz Hazretleri, kendilerinden sâdır olan kerâmetleri böylece saklamamızı bize öğretmiş oluyorlardı. Böylece ke-râmetin matlûb olmadığını, zuhûrunun o kişilere Allâh (C.C.)'nün rahmeti olduğunu anlatmış oluyorlardı. Buna da hamdetmek lâzımdı. Ve hemen takılmadan istikâmet üzere Hakk yola devâmı öğretiyorlardı. Böylece inkılâb kâbiliyetini hâiz olan kalbimiz Hakîkî ve tek matlûb olan Allâh (C.C.) ile olacaktı. Ağyârdan ictinâb gerekliydi. İşte kalbin hâllerini anlatırlarken verdikleri bir misâl :</p>

    <p class="MsoNormal">"Bukâlemun denilen, Türkçe adı "bahtabakan" kertiş cinsinden kuyruğu ile dala sarılan bir hayvan vardır. Çocukluğumuzda, bu boz renkli hayvanı tutar, erkeklerin o zaman kullandığı kırmızı renkli, püsküllü, kalıba konan feslerini onun üzerine koyardık. Kısa bir süre sonra fesi kaldırdığımızda, bukalemunun kıpkırmızı olduğunu görürdük. Biraz açıkta kalınca eski boz rengine avdet ederdi. Yine kadınların başını örttüğü siyah renkli yağlığı (başörtüsü), alır bukalemunun üzerine örterdik. Bir müddet beklettikten sonra başörtüsünü açtığımızda hayvanın renginin siyahlaştığını müşâhade ederdik. Biraz sonra asıl rengine avdet ederdi."</p>

    <p class="MsoNormal">"İşte bir hayvanda bu derece bulunduğu yere intibâk kâbiliyyeti olursa; ya kalbimizi nasıl muhâfaza gerekir; teemmül edelim buyururlardı. Hadîs-i Şerîf'de buyuruldu ki:</p>

    <p class="MsoNormal">"Cenâb-ı Hakk, sizin kalıbınıza değil; kalblerinize nazar atfeder. Kalb nazargâh-ı İlâhîdir; ona göre dikkat etmeliyiz." Yine buyuruyorlar:</p>

    <p class="MsoNormal">"Gençliğimde dergâhta hâl ehli, ehl-i keşiften Âdil Beğ bana: "-Sâmî evlâdım, münâsebette bulunduğun kişilere çok dikkat et, sakın kasvetli kimselerle karşı karşıya oturma. Bir def'a Ayasofya Câmii'nde mevlid dinliyordum; bir de baktım letâiflerim durmuş. Karşımda diz dize oturduğum adamın kalbi hasta imiş (yani katı). Letâiflerimi üç günde zor çalıştırdım." dedi. "Câmiide mevlid dinleyenin kalbinden bu in'ikâs olursa ona göre dikkat edelim."</p>

    <p class="MsoNormal">HZ. MAHMÛD SÂMÎ RamazânOĞLU (K.S.)</p>

    <p class="MsoNormal">Gönüller sultânı Hazret-i Sâmî (K.S.), kalbin Kur'ân-ı Kerîm'de beş sınıf olarak beyân edildiğini anlatırlardı. Ezcümle: 1-Ölü kalb, 2- Hastalıklı kalb, 3- Gâfil kalb, 4- Zâkir kalb, 5- Ma'nen diri (Hayy) kalb.</p>

    <p class="MsoNormal">Kalbimizi her türlü hastalık ve tehlikelerden koruyacak birinci şartın zikrullâha devâm olduğunu her def'asında tekrâr tekrâr beyân buyururlardı. Bunun da, az yiyip oruç tutarak ve şartlarına riâyetle yapılırsa netice hâsıl olacağını bildirirlerdi. Çünkü kul, Hadîs-i Şerîf'te beyân buyurulduğu üzere:</p>

    <p class="MsoNormal">"Kalben zikre muvaffak olursa şeytân me'yûs olarak geri çekilir; zikirden gâfil olursa kalbe yeniden girer."</p>

    <p class="MsoNormal">"Allâh (C.C.) Azîmüşşânı kalben zikreden ile zikretmeyenin farkı cesed dirisi ile ölüsünün farkı gibidir." buyururlardı. Bu yüzden insanlar,  kendilerini Allâh (C.C.)'nü ve O'nun zikrini hatırlatanlarla berâber olmağa çağrılıyordu. Tevbe Sûresi'nde Cenâb-ı Hakk:</p>

    <p class="MsoNormal">"Ey îmân edenler, Allâh'tan korkun da sâlih ve sâdıklarla beraber olun." diye emrediyor. Sâlihlerden bu dünyada istifâde olacağı gibi kabirde ve mahşerde de istifâde olunacağını Tefsîr ve Hadîs'ten misâllerle anlatırdı, Hazret-i Sâmî (K.S.). Bu husûsta kendilerine âid şu menkıbeyi anlatırlardı:</p>

    <p class="MsoNormal">"Çocukluğumda kız kardeşim yürüyemiyordu. Yakınlarımız Pozantı'ya yakın bir köyde Kaplanca Dede adlı bir zât var; kızı ona götürün; İnşâallâh onun vesîlesi ile Allâh (C.C.) şifâ verir dediler. Ben, annem ve kız kardeşim o zâtın türbesine gittik. Geceyi orada geçirdik. Gece bir ara kız kardeşim bağırarak uyandı. Annem:</p>

    <p class="MsoNormal">"- Kızım ne var, ne oldu, niye bağırdın?" dedi. Kız kardeşim:</p>

    <p class="MsoNormal">"- Anne şu kabirdeki dede kalktı, geldi benim kalçamın üzerine oturdu," dedi. Bu hâlden sonra yürüyemeyen kız kardeşim Allâh (C.C.)'nün izni ile ayağa kalktı yürüdü. Ömrü boyunca da bir daha ayağı ağrımadı." diye buyurdular.</p>

    <p class="MsoNormal">İşte sâlihlerden biiznillâh "kabirdeki istifâde".</p>

    <p class="MsoNormal">PEYGAMBERİMİZ (S.A.V.)'İN İRTİHÂLİNDEN SONRA HZ. EBÛ BEKİR (R.A.)</p>

    <p class="MsoNormal">Fahr-i Âlem  (S.A.V.) Efendimiz'in irtihâli üzerine Zevcât-ı Tahirât ağlamaya başladılar. İrtihâl haberi, sür'atle yayıldı. Hazret-i Ebû Bekir (R.A.) geldi kimseye bir söz söylemeden Resûl-i Ekrem (S.A.V.)'in yattığı yere doğru ilerledi, mübârek yüzünü açtı. Emr-i Hakk vukû' bulmuş idi. Ebû Bekir (R.A.) eğildi, Resûlullah (S.A.V.) Efendimiz'in mübârek alnını öptü, gözlerinden yaşlar boşandı. "-Sana herşey fedâ olsun, Allâh (C.C.)'nün nâmına kasem ederim ki ölüme iki kere uğramayacaksın. Mukadder olan ölümü işte taddın bundan sonra ölmezsin!" dedi. Hazret-i Ebû Bekir (R.A.), Resûl-i Ekrem (S.A.V.) Efendimiz'in yattığı hücreden çıkarken mühim bir vaziyet karşısında kalmıştı. Zerre kadar tereddüd bütün bir inkılâbı bozabilirdi. O gün asîl bir kahramânlığın, yüksek bir azmin, samîmi bir îmânın gâlib geleceği bir gün idi. Hazret-i Ebû Bekir (R.A.)'de bu hassalar hep vardı.</p>

    <p class="MsoNormal">Hazret-i Ebû Bekir (R.A.)'in ilk vazîfesi cemâat-ı müslimînin galeyânını teskîn etmekti. Bu sırada Hz. Ömer (R.A.) kılıncını sıyırmış, Hz. Peygamber (S.A.V.) Efendimiz'in öldüğünü söyleyenlerin kellesini keseceğini, Resûl-i Ekrem (S.A.V.)'in ölmediğini, bayıldığını ilân etmişti. Hücreden Hz. Ebû Bekir (R.A.) çıkarken Hz. Ömer (R.A.) hâlâ söylüyordu... Hz. Ebû Bekir (R.A.) ona "Sus!" dedi. O da sustu. Sonra kendisi söylemeye başladı. Evvelâ Cenâb-ı Hakk (C.C.)'a hamd eyledi. Hz. Peygamber (S.A.V.) Efendimiz'e salât ü selâm getirdi ve sonra şu kıymetli sözleri söyledi:   "-Ey nâs!.. Muhammed (S.A.V.)'e tapan bilsin ki; Muhammed (S.A.V.) ölmüştür. Hz. Allâh (C.C.)'ne tapanlar ise Allâh (C.C.)'nün Hayyün-lâyemût olduğunu bilirler." Cenâb-ı Hakk buyuruyor ki:</p>

    <p class="MsoNormal">(Meâlen) "Muhammed (S.A.V.) ancak o, bir Peygamberdir. Ondan evvel nice Peygamberler gelip geçmiştir. O, ölür veyâ öldürülürse siz geri mi döneceksiniz? Kim geri dönerse Allâh (C.C.)'ne bir zarar vermez. Allâh (C.C.) nâil oldukları İslâmiyet ni'metine şükür edenlere mükâfâtını verir." </p>

    <p class="MsoNormal">Cemâatı teskîn ettikten sonra Hazret-i Ebû Bekir ve Hazret-i Ömer (R.A.) Hâne-i Saâdete girdiler, Resûl-i Ekrem (S.A.V.)'in en yakın akrabâsı ile techîz ve tekfîniyle meşgûl oldular.</p>

    <p class="MsoNormal"> (Hz. M. Sâmî Ramazânoğlu (K.S.), Hz. Ebû Bekir es-Sıddîk (R.A.), S: 111-113)</p>

    <p class="MsoNormal">HAZRET-İ EBÛ BEKİR (R.A.)'IN halîFE SEÇİLMESİ</p>

    <p class="MsoNormal">Ensâr, Sa'd bin Ubâde'yi reis ta'yîn etmek üzere "Sakıyfe" de toplanmışlardı. Hz. Ömer (R.A.)'i daha Resûl-i Ekrem (S.A.V.)'in hânesinde iken çağırmışlardı. Hz. Ebû Bekir ve Hz. Ömer (R.A.), Hz. Ebû Ubeyde (R.A.) ile birlikte Sakıyfe'de ictimâ eden Ensâr yanına vardılar. Hazrec Kabîlesi, Sa'd bin Ubâde (R.A.)'yi ta'yîn ile ona biât etmek istiyorlardı. Ensâr hâtibi: "-Biz İlâhî da'vânın yardımcıları Ensârız. Siz Muhâcirler bizim içimizde bir tâifesiniz. Bizi kökümüzden bir tarafa atmak bizim bu işten büsbütün uzaklaştırmak mı istiyosunuz?" dedi. Hazret-i Ömer (R.A.) cevâb vermek istediyse de Hazret-i Ebû Bekir (R.A.) geri çekti, kendisi merdâne metânetiyle ilerleyerek söze başladı:</p>

    <p class="MsoNormal">"- Ey Ensâr... Siz kendi nâmınıza yâd ettiğiniz bütün fezâili hâizsiniz. Fakat hakîkat şudur ki, Arablar Kureyş'in riyâseti ve hükûmeti etrafında toplanırlar. Bu işi başkasına vermezler, size bu iki zâttan birisini intihâb etmenizi tavsiye ediyorum." dedi.</p>

    <p class="MsoNormal">Bir eliyle Hazret-i Ömer'i diğer eliyle Hazret-i Ebû Ubeyde'yi tuttu. İkisini ileri sürdü ve arkalarında durdu. Hazret-i Ebû Bekir (R.A.)'in sözleri cemâatı îkâz etti. Bu sûretle ta'kîb olunacak hatt-ı hareketi göstermiş oldu.</p>

    <p class="MsoNormal">Hazret-i Ömer (R.A.), Ebû Bekir (R.A.)'in kendisini namzet gösterdiğini duyar duymaz âni bir fikirle: "- İçinde Hazret-i Ebû Bekir gibi bir zât bulunan bir cemâatin riyâsetine geçmekten Allâh (C.C.)'ne sığınırım." demiş ve münâkaşa esnâsında Hazret-i Ebû Bekir (R.A.)'e:</p>

    <p class="MsoNormal">"- Elini uzat sana biât ediyorum." demişti.</p>

    <p class="MsoNormal">Hazret-i Ebû Bekir (R.A.)'in elini eline alarak ona biât eylemiş ve Hazret-i Ebû Ubeyde, Hazret-i Osmân, Hazret-i Abdurrahmân bin Avf (R.A.) de biât etmişti ve bütün cemâat da biât eylemiş yalnız Sa'd bin Ubâde biât etmemişti.</p>

    <p class="MsoNormal">Hazret-i Ebû Bekir (R.A.)'in bu intihâbı tam ma'nâsıyla meşrû bir intihâb idi.</p>

    <p class="MsoNormal"> (Hz. M. Sâmî Ramazânoğlu (K.S.), Hz. Ebû Bekir (R.A.), S:113)   </p>

    <p class="MsoNormal"> HZ. SÂMÎ EFENDİ (K.S.) HAZRETLERİ'NE 03/02/1980</p>

    <p class="MsoNormal">Sizi bizden ayıran, gamlı hazan meltemi mi?</p>

    <p class="MsoNormal">Yoksa, hicrân götüren menzili meçhûl gemi mi?</p>

    <p class="MsoNormal">Kenz-i mahfîde yazılmış kaderin hâtemi mi?</p>

    <p class="MsoNormal">Şu gönül ağrısı, hilkatteki firkat demi mi?</p>

    <p class="MsoNormal">Ağlayan arz-ı semâ hasretimin matemi mi?</p>

    <p class="MsoNormal">                          Ağlıyor ebr-i seher bağrına sinmiş de "güz"ün</p>

    <p class="MsoNormal">                          Dökerek nâle vü figânını küllün ve cüz'ün</p>

    <p class="MsoNormal">                          Çağlıyor âhı terennümle Erenköy'de hüzün</p>

    <p class="MsoNormal">                          İftirâk ateşi, bilmem ki garip gönlümüzün,</p>

    <p class="MsoNormal">                          Bir ömür bitmeyecek gulgulenin hemdemi mi?</p>

    <p class="MsoNormal">Sizi candan severim, bende riyâ zerresi yok.</p>

    <p class="MsoNormal">Mücrimim amma "Bu"yum, benliğimin kisvesi yok.</p>

    <p class="MsoNormal">Kurumuş bâğ-ı çemen, artık açan lâlesi yok.</p>

    <p class="MsoNormal">Yoksunuz, leyl ü nehârın tadı yok; neş'esi yok .</p>

    <p class="MsoNormal">Ayrılık, bizlere Pîrân-ı Kirâm sitemi mi?</p>

    <p class="MsoNormal">                          Pürgünâhım, gece eflâkı tutar hıçkırığım.</p>

    <p class="MsoNormal">                          Künd-i zulmette nihân şûlesi sönmüş ışığım.</p>

    <p class="MsoNormal">                          Hâlimin arzı budur, sanmayınız sırnaşığım.</p>

    <p class="MsoNormal">                          Hâk-i pâyinize açmış bir ufak sarmaşığım.</p>

    <p class="MsoNormal">                          Bu tecellî-i hayat dertlerimin merhemi mi?</p>

    <p class="MsoNormal">Bin tahassür ile ihvânınızın derdi, derin.</p>

    <p class="MsoNormal">Atarak cismini, ummânına gâmın, kederin.</p>

    <p class="MsoNormal">Bilmedik, gâye-i maksûdunu bizler, seferin.</p>

    <p class="MsoNormal">Kabr-i Peygamber-i Zîşân'da doğan her seherin.</p>

    <p class="MsoNormal">Ravzasından çağıran her şafağın gül femi mi?    </p>

    <p class="MsoNormal">(H. Câhid Ercan)</p>

    <p class="MsoNormal">HZ. YÛSUF (A.S.)'IN RÜ'YÂSINDAKİ</p>

    <p class="MsoNormal">YILDIZLAR VE RÜ'YÂ TÜRLERİ</p>

    <p class="MsoNormal">"Bir vakit Yûsuf Aleyhisselâm babasına: Babacığım demişti;gerçek ben rü'yâmda on bir yıldızla, güneşi ve ayı gördüm, onlar bana secde ediyorlardı." (Sûre-i Yûsuf: 4)</p>

    <p class="MsoNormal">Yûsuf Aleyhisselâm rü'yâ gördüğünde yedi yaşında idi. Bir yahûdî, Resûlullâh (S.A.V.)'e geldi ve:</p>

    <p class="MsoNormal">"- Yâ Muhammed! (S.A.V.) bana haber ver Yûsuf (A.S.)'ın gördüğü yıldızlar hangileridir? Resûlullâh (S.A.V.)  sükût buyurdular. Cebrâil Aleyhisselâm indi ve haber verdi. Resûlullâh (S.A.V.):</p>

    <p class="MsoNormal">"- Eğer sana haber verirsem müslüman olur musun?" buyurdu. Yahûdî: "Evet!" dedi. Resûlullâh (S.A.V.):</p>

    <p class="MsoNormal">"- Cereyân, Târık, Zeyyâl, Kabis, Amûdan, Felik, Subh, Darûh, Fera, Vesab, Zulkitefeyn." buyurdular. Yahûdî de: "-Vallâhi bunlar doğru isimlerdir." dedi</p>

    <p class="MsoNormal">On bir yıldız havass-ı hamsey-i zâhire ve bâtına işârettir, denilmiştir. Beş havass-ı zâhire: Duymak, görmek, koklamak, tatmak, dokunmak. Altı havass-ı bâtına ise: Müfekkire, müzekkire, hâfıza, muhayyile, vâhime ve hiss-i müşterek.</p>

    <p class="MsoNormal">Rü'yâ üç kısımdır:</p>

    <p class="MsoNormal">1) Hadîs-i Nefs: Rü'yâda, işini, zirâatini görür, aşıksa ma'şûkunu görür.</p>

    <p class="MsoNormal">2) Şeytân'ın korkutması: Şeytân rü'yâda insanı mahzûn edeceğini göstermekle onunla oynar.</p>

    <p class="MsoNormal">3) Allâh Celle Celâlühü'den bir müjde: Bu da rü'yâ-yı sâdıka-i sahîhadır ki rü'yâda melek vasıtası ile Ümmü'l-Kitâb; rûh u mahfûz da yazılı olan gösterilir.</p>

    <p class="MsoNormal">Bunlardan ma'dası "edgâsü ahlâm", karışık rü'yâlardır.</p>

    <p class="MsoNormal">(Hz. M. Sâmî Ramazânoğlu (K.S.), Hz. Yûsuf (A.S.), S: 27-29)</p>

    <p class="MsoNormal">SA'D İBN-İ EBÎ VAKKÂS (R.A.)</p>

    <p class="MsoNormal">Aşere-i Mübeşşere'dendir. İslâma ilk girenlerin yedincisidir. İslâm'da Allâh (C.C.) yolunda ilk ok atan Sa'd (R.A.)'dır. Kendisine "Fârisü'l-İslâm" demekle meşhûrdur.</p>

    <p class="MsoNormal">Irak ve İran üzerine hareket eden muazzam ordunun başkumandanı olarak pek büyük fütûhâta mazhar olmuştur.</p>

    <p class="MsoNormal">Buhârî şerhinde 17 yaşında müslüman olduğu rivâyet edilmiştir. O sırada namaz farz kılınmamışdı. İslam'a girmesine Hz. Ebû Bekir (R.A.) delâlet etmiştir.</p>

    <p class="MsoNormal">•••</p>

    <p class="MsoNormal">Sa'd İbn-i Ebî Vakkâs (R.A.), 80 yaşını mütecâviz olduğu hâlde, hicretin 55'inci senesinde Medîne-i Münevvere civârında Akîk Mevkii'nde hânesinde irtihâl edip Medîne-i Münevvere'ye Cennetü'l-Bakî kabristânına defnedilmiştir.</p>

    <p class="MsoNormal">Resûlullâh (S.A.V.) Efendimiz, Sa'd (R.A.)'den râzı olduğu hâlde irtihâl ettiler. Sa'd (R.A.)'ın bir çok güzel husûsiyeti vardır.</p>

    <p class="MsoNormal">Birincisi: Allâh yolunda ok atan Arabların ilkidir.</p>

    <p class="MsoNormal">İkincisi:  Duâsı indallâh müstecâbdır. Çünkü Nebî (S.A.V.) Efendimiz, O'nun hakkında: "Allâh'ım! Sana duâ ettiği zaman Sa'd'ın duâsını müstecâb kıl!" diye duâ buyurmuşlardır.</p>

    <p class="MsoNormal">Üçüncüsü: Nebî (S.A.V.) Efendimiz'in ana ve babasını cem'an Sa'd (R.A.)'e fedâ etmesidir. Nitekim Alî (R.A.) der ki:</p>

    <p class="MsoNormal">"Resûlullâh (S.A.V.) Efendimiz, Sa'd'dan başkası için "Anam-babam sana fedâ olsun!" dememiştir." Nebî (S.A.V.) Efendimiz Uhud Günü durmadan:</p>

    <p class="MsoNormal">"-At Yâ Sa'd! Babam anam, sana fedâ olsun!" diyordu. Sa'd (R.A.) Uhud Günü 1000 ok atmıştır.</p>

    <p class="MsoNormal">Dördüncüsü: Uhud Günü'nde Nebî (S.A.V.) Efendimiz'in sağında ve solunda Cebrâil ve Mikâil'i görmüş olma husûsiyetine sâhibdir. Sa'd İbn-i Ebî Vakkâs (R.A.) der ki:</p>

    <p class="MsoNormal">Uhud Günü Nebî (S.A.V.)'in sağında ve solunda kıtâlin en şiddetlisi ile mukâtele edib Resûlullâh (S.A.V.)'ı müdâfaa eden beyaz elbiseli iki recül gördüm. Bundan önce görmemiştim, sonra da görmedim.</p>

    <p class="MsoNormal">Sa'd (R.A.), Cebrâil ve Mîkâîl (A.S.)'i kasdediyordu.</p>

    <p class="MsoNormal">(Hz. M. Sâmî Ramazânoğlu (K.S.), Ashâb-ı Kirâm, S: 136-144)</p>

    <p class="MsoNormal">HACCIN FAZÎLETİ</p>

    <p class="MsoNormal">Rivâyet edilir ki: Şeytân hiç bir zaman Arafe Günü düştüğü zillet, küçüklük ve horluğa düşmemiştir. Cenâb-ı Allâh'ın rahmetinin indiğini ve büyük günâhları affettiğini gördükçe şeytân ezilir, perişân olur. Zîrâ öyle günâhlar vardır ki ancak Arafat'ta vakfe yapmak ona keffâret olabilir.</p>

    <p class="MsoNormal">Hadîs-i Şerîf'te şöyle buyurulmuştur:</p>

    <p class="MsoNormal">"Günâhı en büyük insan, Arafat'ta vakfe yapıp da, Allâh'ın, kendisini affetmediğini düşünen kişidir. Bir hacc, Allâh yolunda yirmi (20) gazveden daha fazîletlidir."</p>

    <p class="MsoNormal">Denildi ki: Üzerinde bir def'a hacc yapılan deve, hacca gitmeyen kırk (40) deveden bereketlidir. Bir deve üzerinde yedi (7) def'a hacc yapılırsa, onu cennet bahçelerinde otlatmak Allâh'a vâcib olur. Bunun da tasdîki Nehrânî Rahimehullâh'ın anlattığı şu husûstur:</p>

    <p class="MsoNormal">En- Nehrânî diyor ki: "Bana ulaştığına göre: Bir hamam fırıncısı, yakmak için deve kemiklerini getirir, fırının içine atar, kemikler fırından çıkar, ikinci kez atar, yine çıkar, derken üçünücü kez atar yine fırından dışarı çıkar ve şiddetle fırıncının göğsüne çarpar, tam o sıra hâtiften bir ses:</p>

    <p class="MsoNormal">"- Yazık sana! Bunlar, on def'a (10) Mekke'ye gitmiş bir devenin kemikleridir. Nasıl olur da, bunları ateşte yakarsın?"der.</p>

    <p class="MsoNormal">Hâcının bineğine bu kadar şefkât ve merhamet edilirse artık kendisine ne kadar merhamet edileceğini bir düşün.</p>

    <p class="MsoNormal">Hadîs-i Şerîf'te vârid olmuştur ki:</p>

    <p class="MsoNormal">"Kim, Beytullâh'ı helâl kazançla haccederse, Allâh (C.C.) atmış olduğu her adıma mukâbil kendisine yetmiş hasene (sevâb) yazar, yetmiş günâhını siler ve yetmiş derece yükseltir."</p>

    <p class="MsoNormal">(Hz. M. Sâmi Ramazânoğlu (K.S.), Bakara Sûresi Tefsîri, S:252-254)</p>

    <p class="MsoNormal"> ABDÜLMUTTALİB'İN VEFÂTI VE FAZÎLETLERİ</p>

    <p class="MsoNormal">Kureyşliler, Abdülmuttalib'e (ikinci İbrâhîm) derlerdi. Ya'kûbî'ye göre; kendisi putlara tapmaktan ayrılmış, yüce Allâh'ın birliğine inanmıştı.</p>

    <p class="MsoNormal">Abdülmuttalib, Âhiret'e, Âhiret cezâ ve mükâfâtına inanır "Vallâhi, şu dünyanın arkasında bir dünya daha vardır ki, iyilik edenler orada iyiliklerinin mükâfâtını görecekler; kötülük edenler de orada kötülüklerinin cezâsını çekeceklerdir! derdi.</p>

    <p class="MsoNormal">Ramazân hilâli görününce, Hıra Mağarası'nda inzivâya çekilip ay çıkıncaya kadar oradan ayrılmaz, Allâh'a duâ ile meşgûl olurdu.</p>

    <p class="MsoNormal">Böyle yapmayı, ilk def'a, o âdet edinmişti.</p>

    <p class="MsoNormal">Beytullâh'ı çok çok tavaf eder, harâm olan ayların dokunulmazlıklarını son derece gözetir, Hacc mevsiminde, hâcılara mallarının en iyisinden infâkta bulunurdu. Konukları ağırlardı.</p>

    <p class="MsoNormal">Dağ başlarında da, vahşî hayvanların, kurtların, kuşların karınlarını doyururdu.</p>

    <p class="MsoNormal">Gayb olan Zemzem Kuyusu'nu ortaya çıkardıktan sonra, kuyunun başına yaptığı havuza Zemzem doldurup Mekke halkına ve hâcılara ikrâm ettiği gibi, kuru üzüm satın alıp Zemzem'le hoşaf yapıp içirdiği de, olurdu.</p>

    <p class="MsoNormal">Abdümuttalib, Kureyşliler'in hâkimlerinden  idi.</p>

    <p class="MsoNormal">Hırsızlık edenin elini keser, kız çocuklarının öldürülmesini men ederdi.</p>

    <p class="MsoNormal">İçki içmezdi.</p>

    <p class="MsoNormal">İçkiyi ve zinâyı yasaklamıştı.</p>

    <p class="MsoNormal">Zinâ yapanı, kamçılatarak cezâlandırırdı.</p>

    <p class="MsoNormal">Adağını yerine getirirdi.</p>

    <p class="MsoNormal">Oğullarına ahlâkî fazîletleri emir ve tavsiye ederdi.</p>

    <p class="MsoNormal">Abdülmuttalib'in vefâtı üzerine, şâir Huzeyfe bin Ganîm ile Matrûd bin Kâbü'l-huzaî de, söyledikleri mersiyelerde, kendisinin asâletini ve üztün meziyetlerini dile getirmişlerdir.</p>

    <p class="MsoNormal">(M. Âsım Köksal, İslâm Târihi Ansk. C:2, S:77-78)</p>

    <p class="MsoNormal">DOSTUN DOSTA KARŞI VAZÎFELERİ</p>

    <p class="MsoNormal">1- Mal ve mülkünü dostuna bağışlayıp rızâsını almaktır. Bu mümkün değilse fazla malıyla dostunun ihtiyâclarını gidermektir.</p>

    <p class="MsoNormal">2- Dostunun dar zamanlarında ve ihtiyâc anlarında hemen yardımına koşmaktır.</p>

    <p class="MsoNormal">3- Dostun her sırrını, herkesten gizlemektir.</p>

    <p class="MsoNormal">4- Dostunun ayıplarını kusurlarını örtmektir.</p>

    <p class="MsoNormal">5- Halkın yermesinden dostu üzen sözleri kendisinden saklamaktır.</p>

    <p class="MsoNormal">6- Halkın övmesinden dostu sevindiren sözleri kendisine söylemektir.</p>

    <p class="MsoNormal">7- Dostun öfkesini iltifâtla dinleyip karşı koymamaktır.</p>

    <p class="MsoNormal">8- Dostun sözlerine müdâhale etmemek ve i'tirâzda bulunmamaktır.</p>

    <p class="MsoNormal">9- Dostunun hoşuna giden adıyla kendisini çağırmaktır.</p>

    <p class="MsoNormal">10- Dostuna öğüt vermek gerekirse, güzellikle nasîhatte bulunmaktır.</p>

    <p class="MsoNormal">11- Dostun iyiliği için öğücü, güven arttırıcı sözler söylemektir.</p>

    <p class="MsoNormal">12- Dostunun yokluğundaki konuşmada kendisini tutmak ve korumaktır.</p>

    <p class="MsoNormal">13- Dostunun kusurlarına, eksikliklerine, eziyetlerine göz yummak ve bağışlamaktır.</p>

    <p class="MsoNormal">14- Dostunun sağlığında ve ölümünde her namazdan sonra ona duâ etmektir.</p>

    <p class="MsoNormal">15- Dostunun acılarına, üzüntülerine katılmak ve onları duymaktır.</p>

    <p class="MsoNormal">16- Dostunun sevinçlerine, neş'esine katılmak ve onları duymaktır.</p>

    <p class="MsoNormal">17- Dostunun yalnızken söylediklerini kalbinde gizlemektir.</p>

    <p class="MsoNormal">18- Dostunun varlık ve yokluğunda beraber olmak, gizli, açık ona iyilik yapmaktır.</p>

    <p class="MsoNormal">(Erzurumlu İbrâhîm Hakkı Hazretleri, Ma'rifetnâme, S: 177)</p>

    <p class="MsoNormal">ZİLHİCCE'NİN İLK ON GÜNÜ'NÜN ÜSTÜNLÜĞÜ</p>

    <p class="MsoNormal">İbn-i Abbâs (R.A.): "Âdem (A.S.)'ın tevbesini, Allâh-ü Teâlâ, Zilhicce'nin onuncu günü kabûl eyledi. İbrâhim Aleyhisselâm da aynı günde hillete kavuştu; malını misafir, oğlunu kurbân ve kalbini Rahmân için bezleyledi. Tam tevekkül ancak İbrâhîm (A.S.) için doğrulandı. İbrâhîm (A.S.) Zilhicce'nin ilk on gününde Kâ'be'yi binâ eyledi. Mûsâ (A.S.)'a da Allâh-ü Teâlâ, yine aynı günlerde münâcaat ile ikrâm eyledi. Dûvûd (A.S.) da Zilhicce'nin onuncu günü bağışlandı. Övünme gecesi de Zilhicce'nin ilk on günündedir." diye Resûlullâh (S.A.V.)'den haber vermişlerdir. Bazıları da Kur'ân-ı Kerîm'in, Resûlullâh (S.A.V.)'e ilk gelişi de Zilhicce'nin onunda sabahleyin oldu dediler. Biât-ı Rıdvân da Hudeybiye de Zilhicce'nin ilk onunda oldu. Tevriye, Arefe, Kurbân Bayramı, Hacc-ı Ekber de Zilhicce'nin ilk on günündedir. Ebû Said el-Hudrî (R.A.)'den rivâyet edilen Hadîs-i Şerîf'te:"Ayların efendisi ve üstünü Ramazân ayıdır. Ondan daha üstünü, Hacc-ı Ekber ve Kurbân Bayramı'nın bir araya geldiği Zilhicce'nin onuncu günüdür." diye buyurulmuştur. Hazret-i Âişe Sıddîka (R.A.) şöyle buyurmuşlardır: "Resûlullâh (S.A.V.) zamanında teğanni ve nağmeyi seven bir kimse vardı. Zilhicce ayı görününce oruç tutardı. Bu hâl Resûlullâh (S.A.V.)'e ulaşınca, o adamı huzûrlarına çağırdılar ve "Seni bu günlerde oruç tutmağa mecbûr eden sebeb nedir?" buyurdular. O kimse de: "Yâ Resûlullâh şu günler, meşâir ve hacc günleridir. Hâcıların duâlarına ortak olmağı Allâh-ü Teâlâ'dan istedim."dedi. Resûlullâh (S.A.V.) de ona: "Zilhicce'den oruç tuttuğun her gün için bir köle âzâd etmiş, ondan önce bir sene ve sonra bir sene oruç tutmuş gibi sevâb vardır." diye tebşîrâtta bulundular. İbn-i Abbâs (R.A.)'den rivâyet edilen Hadîs-i Şerîf'te ise: "İçinde oruç tutulacak ve sâlih ameller işlenecek günler içersinde Allâh-ü Teâlâ katında Zilhicce'nin ilk on günündekilerden daha sevgili yoktur." diye buyurulmuştur. Ebû Hüreyre (R.A.)'ın rivâyet ettiği Hadîs-i Şerîf'te de: "Allâh-ü Teâlâ'ya ibâdet olunacak günler içersinde, Allâh-ü Teâlâ'ya Zilhicce'nin ilk on gününden daha sevgili yoktur. Bu günlerin (dokuz gününden) birinde bir gün oruç tutmak, içinde Zilhicce'nin ilk on günü bulunmayan bir sene orucunun sevabına;Zilhicce'nin ilk on gecesinde bir gece ibâdet yapmak, içinde Zilhicce bulunmayan bütün bir seneyi ibâdetle geçirmenin sevâbına eşittir." diye buyurulmuştur. Hazret-i Câbir (R.A.) de Cenâb-ı Peygamber (S.A.V.) Efendimiz'den: "Bir kimse Zilhicce'nin ilk dokuz günü oruç tutsa, Allâh-ü Teâlâ her günkü orucu için tam bir yıl oruç tutmuş gibi sevâb yazar." diye müjdeler verdiklerini rivâyet eylemişlerdir.                                           </p>

    <p class="MsoNormal">(Gunyetü't-Tâlibîn)</p>

    <p class="MsoNormal">ZİLHİCCE'NİN İLK DOKUZ GÜNÜNDEKİ İBÂDETLER</p>

    <p class="MsoNormal">Hazret-i Âişe Sıddîka (Radıyallâhü Anhâ) Vâlidemiz'in rivâyet ettikleri Hadîs-i Şerîf'te Peygamberimiz (S.A.V.)  Efendimiz'in şöyle müjde verdiklerini haber veriyorlar: "Zilhicce'nin ilk on gününün gecelerinden birini ihyâ edenin, bir seneyi hacc ve umre ibâdetiyle ihyâ etmesi gibidir. Bu (dokuz) günlerden bir gün oruç tutması, senenin diğer vakitlerinde ibâdetle meşgûl olması gibidir; o kadar sevâb alır." Hazret-i Alî Kerremallâhü Vecheh Efendimiz'den de Cenâb-ı Peygamber (S.A.V.) Efendimiz'in şu uzun müjdeli Hadîs-i Şerîfleri rivâyet edilmiştir: "Zilhicce'nin ilk on günü gelince, siz tâat ve ibâdete gayret ediniz, zîrâ Allâh-ü Teâlâ o günleri, diğer günlerden üstün;gecesine hürmeti de gündüzüne hürmet gibi kılmıştır. Biriniz Zilhicce'nin ilk on gecesinden birinde, gecenin üçte ikisi geçtikten sonra dört rek'at namaz kılıp her rek'atta Fâtiha'dan sonra üçer kere Ayete'l-Kürsî, üçer kere İhlâs-ı Şerîf ve birer kere de Felâk ve Nâs Sûreleri'ni okusa ve namazı bitirince ellerini kaldırıp: "Sübhâne zı'l-ızzeti ve'l-ceberût. Sübhâne zi'l-kâı'deti ve'l-melekût. Sübhâne'l Hayyül-lezî lâ-yemût. Lâilâhe illâhüve yuhyî ve yümît vehüve Hayyün lâ-yemût. Sübhânallâhi Rabbi'l-ıbâdi ve'l-bilâd ve'l-hamdülillâhi kesîran tayyîben mübâraken a'lâ küllî hâl. Allâhüekber kebîran. Rabbenâ Celle Celâlühü ve kudrete bi küllî mekân". dese ve sonra da dilediği gibi duâ eylese, Beytullâh'ı haccetmiş, Resûlullâh (S.A.V.)'i ve Kabr-i Saâdetleri'ni ziyâret etmiş ve Allâh yolunda cihâd etmiş gibi ecir ve sevâb kazanır. Allâh-ü Teâlâ o kimseye, o kimsenin, dilediği şeyi verir. Sizden biriniz, Zilhicce'nin ilk on gecesinin her gecesinde bu namazı kılsa, bu duâyı okusa ve dilediği gibi duâ etse, Allâh-ü Teâlâ, ona Firdevs-i A'lâ'yı helâl kılar; günâhlarını ondan siler. O kimse Arafe Günü oruç tutsa, gecesinde de bu namazı kılsa ve haber verildiği üzere duâ etse, Allâh-ü Teâlâ'ya yalvarsa; Allâh-ü Teâlâ:</p>

    <p class="MsoNormal">"Ey benim meleklerim! Şâhid olunuz ki ben o kulumu bağışladım. Beytullâh'ı hacc edenlere, onu ortak eyledim."der. Bu hâlde melekler, Allâh-ü Teâlâ'nın o mü'min kulunun kıldığı namazı ve ettiği duâsı sebebiyle ihsân buyurduğu ecir ve sevâblardan ötürü sevinirler ve neş'elenirler."</p>

    <p class="MsoNormal">(Hz. Seyyid Abdülkâdir Geylânî (K.S.), Gunyetü't-Tâlibîn, S:320-322)</p>

    <p class="MsoNormal">UBEYDE B. HÂRİS'İN MÜSLÜMAN OLUŞU VE</p>

    <p class="MsoNormal">FAZÎLETLERİNDEN BAZILARI:</p>

    <p class="MsoNormal">Ubeyde b Hâris (R.A.); Ebû Ubeyde b. Cerrâh, Osmân b. Maz'ûn, Abdurrahmân b. Avf ve Ebû Seleme (R.A.) ile birlikte, Peygamber (S.A.V.) Efendimiz'in yanına gittiler.</p>

    <p class="MsoNormal">Peygamber (S.A.V.) Efendimiz, onlara, İslâmiyet'i arz ve teklîf etti. İslâm Şerîatı'nı anlattı.</p>

    <p class="MsoNormal">Hepsi, aynı sâatte Müslüman oldular.</p>

    <p class="MsoNormal">Bunların Müslüman oluşları, Peygamberimiz (S.A.V.) Efendimiz'in, Erkâm b. Ebil' Erkâm'ın evinde, halkı, İslâmiyete gizlice da'vete başlamasından önce idi.</p>

    <p class="MsoNormal">Ubeyde b. Hâris (R.A.)'in, Peygamber (S.A.V.) Efendimiz'in katında büyük değeri ve yeri vardı.</p>

    <p class="MsoNormal">Peygamber (S.A.V.) Efendimiz; Hazret-i Hamza (R.A.)'den sonra, Ubeyde b. Hâris (R.A.)'i, altmış kişilik askeri bir birliğin başına geçirip kendisine beyaz bir sancak bağlamışlardır.</p>

    <p class="MsoNormal">Ubeyde b. Hâris (R.A.); Bedir Savaşı'nda, Şeybe b Rebîa ile çarpışırken, Şeybe, O'nun ayak bileğini, kılıçla kesmiş, kan ve ilikleri, akmağa başlamış, Peygamber (S.A.V.) Efendimiz'in yanına getirilmişti.</p>

    <p class="MsoNormal">Ubeyde b. Hâris: "-Yâ Resûlullâh! Ben, şehîd değil miyim?" diye sormuş:</p>

    <p class="MsoNormal">Peygamber (sa.v.) Efendimiz: "-Evet! Sen, şehîdsin!" diye buyurmuşlardır.</p>

    <p class="MsoNormal">Ubeyde b. Hâris (R.A.), yanaklarını, Peygamber (S.A.V.) Efendimiz'in ayaklarına koyarak "-Yâ Resûlullâh! Vallâhi, Ebû Tâlib, sağ olsaydı, söylediği söze, kendisinden ziyâde, benim lâyık olduğumu anlardı!" dedi ve Ebû Tâlib'in:</p>

    <p class="MsoNormal">"Bizler, O'nun çevresinde, çoluk çocuklarımızı unutturacak derecede çarpışıp yerlere serilmedikçe, O'nu, size teslîm mi edeceğimizi sanıyorsunuz?!" meâlli beytini okudu.</p>

    <p class="MsoNormal">Ubeyde b. Hâris (R.A.), Bedir'den dönülürken Safra'da, geceleyin vefât etti ve oraya da, gömüldü.</p>

    <p class="MsoNormal">Allâh, ondan râzı olsun!</p>

    <p class="MsoNormal">(M. Âsım Köksal, İslâm Târihi Ansk., S: 167-168)</p>

    <p class="MsoNormal">ŞEHÎDLER İÇİN YEDİ HASLET VARDIR</p>

    <p class="MsoNormal">Peygamberimiz (S.A.V.) şehîdler için yedi haslet, fazîlet vardır, buyurmuşlardır:</p>

    <p class="MsoNormal">1) İlk kanı aktığında mağfiret olunur.</p>

    <p class="MsoNormal">2) Cennette makâmını görür.</p>

    <p class="MsoNormal">3) Cennette hûrî-i îynden yetmiş ikisini tezevvüc eder.</p>

    <p class="MsoNormal">4) Kabir azâbından halâs olur.</p>

    <p class="MsoNormal">5) Mahşerin pek korkunç en büyük ağıt, feryâd gününde emîn olur.</p>

    <p class="MsoNormal">6) Başına yâkuttan vakar tâcı konulur.</p>

    <p class="MsoNormal">7) Ehl-i beytinden yetmiş kişiye şefâat eder.</p>

    <p class="MsoNormal">(Râmûzü'l-Ehâdis)</p>

    <p class="MsoNormal">•••</p>

    <p class="MsoNormal">Saff-ı Harbde şehîd olan kişi öldürüldüğünde ölüm acısını duymaz. Ancak sizden birisinin âzâsını parmak ile sıkılırken ne kadar zahmet görürse şehîd olan da o kadar zahmet hisseder.</p>

    <p class="MsoNormal">Resûlullâh (S.A.V.), Uhud Harbi'nde şehîd olan şûhedânın ortasında durur da Ashâbı'na hitâben:</p>

    <p class="MsoNormal">"Ben Kıyâmet Günü'nde bu mübârek şehîdlerin Allâh (C.C.) yolunda bezl-i hayat ettiklerine şehâdet edeceğim. Bunları kanları ile sarıp defnediniz. Harb meydânında her yaralanan şehîd Mahşer Günü'nde kalkarken kanları aka aka kalkacaktır. Rengi kan rengidir. Fakat kokusu misk kokusu gibidir."</p>

    <p class="MsoNormal">İşte şehîdler Hakk dîvânına vardığında onların nişânları, iftihâr madalyaları bu olacaktır.</p>

    <p class="MsoNormal"> (Hz. M. Sâmi Ramazânoğlu (K.S.), Uhud Gazvesi, S: 52)</p>

    <p class="MsoNormal">HAZRET-İ ÖMER (R.A.)'IN FÜTÛHÂTI</p>

    <p class="MsoNormal">Hazret-i Ömer (R.A.)'in on senelik zaman-ı hilâfetinde Mısır, Irak, Cezîre, Hüzistân, Irak, Acem, Azerbaycan, Fars, Kirmân, Horasan ve Mikrân ile Bülûcistân'ın bir kısmı fethedilmiştir.</p>

    <p class="MsoNormal">Muhtelif cephelerde Mücâhidîn-i İslâm'ın adedi 120.000'i geçmişti.</p>

    <p class="MsoNormal">İranlılar'ın muazzam teçhizâtına mukâbil, Arablar'ın silâhları pek basit idi. Hatta Kadisiye Harbi'nde Arablar'la alay ederek oklarına çuvaldız demişlerdi. Hiç şüphe yoktur ki, Resûl-i Ekrem (S.A.V.) Efendimiz'in Ashâbı'na nefh ettiği şevk, heyecân, azm, himmet, cesâret, celâdetle ve tevfîkât-ı İlahiyye ile bu fütûhat ve zaferler ihrâz edilmiştir.</p>

    <p class="MsoNormal">Bilhassa Müslümânların hâiz oldukları istikâmet ve nâmûskârlıklarıyla mağlûb milletleri meftûn etmişlerdir. Hattâ Müslümânlar Sûriye'yi tahliyeye mecbûr kaldıkları zamân bütün hıristiyânlar müteessir olmuşlar, Müslümânların tekrâr avdeti için duâ etmişler, Bizans İmparatorluğu'na tekrâr baş eğmemek için and içmişlerdi.</p>

    <p class="MsoNormal">Hazret-i Ömer (R.A.)'in devr-i fütûhâtında adâlet ve insâf hudûdu hiç bir zaman tecâvüz edilmemiştir. Bir insanın hayatına sûikast etmek bir tarafa, bir ağaç bile kesilmemişti. Çocuklarla ihtiyârlar her taarruzdan masûn edilir, hiçbir Müslüman düşmanına hıyânet etmez, verdiği sözden geri dönmezdi.</p>

    <p class="MsoNormal">Kumandanlara şu emir verilirdi.</p>

    <p class="MsoNormal">"- Düşmanla dövüştüğünüz zaman gadretmeyiniz. Kimsenin a'zâ ve cevâhirini kesmeyiniz. Çocuklara ilişmeyiniz".</p>

    <p class="MsoNormal">Teslîm olduktan sonra tekrâr silâhla mürâcaat ederek isyân edenler, taahhüdât-ı sâbıkalarını îfâ ettikleri takdîrde afvolunurlardı.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ömer (R.A.), S: 80)</p>

    <p class="MsoNormal">Kâ'be-İ MUAZZAMA</p>

    <p class="MsoNormal">Zübdet'ül Buhârî'de zikredilen Hadîs-i Şerîf muktezâsınca, yeryüzünde en evvel kurulan ve binâ edilen mescid Kâ'be-i Muazzama'dır. Bu binâ 11 kerre binâ ve tecdîd edilmiştir.</p>

    <p class="MsoNormal">1- Evvelâ Melâike-i Kirâm tarafından "Nûr"dan bir binâ olarak inşâ edilmiş, 2- Hazret-i Âdem Aleyhisselâm tarafından, 3- Hazret-i Şit Aleyhisselâm tarafından, 4- Hazret-i İbrâhîm Aleyhisselâm tarafından, 5- Amalika tarafından, 6- Cürhüm Kabîlesi tarafından, 7- Kuseyy tarafından, 8- Kureyş tarafından, 9- Abdullâh bin Zübeyr (R.A.) tarafından, 10- Haccâc-ı Zâlim tarafından, 11- Bağdâd Fâtihi Sultân IV. Murâd Hân tarafından tecdîd ve i'mâr edilmiştir.</p>

    <p class="MsoNormal">İbn-i Abbâs (R.A.) tarafından rivâyet olunmuştur: Resûlullâh (S.A.V.) Efendimiz şöyle buyurdular:</p>

    <p class="MsoNormal">"- Ne zaman ki Âdem (A.S.) Cennet'ten yere indirildi, Allâh-ü Teâlâ ona:</p>

    <p class="MsoNormal">- Yâ Âdem, git, benim için bir ev yap, onu tavaf et ve beni onun yanında zikret. Meleklerin arşın etrafında yaptıklarını sen gördün, işte sende öyle yap!" buyurdular.</p>

    <p class="MsoNormal">Bunun üzerine Âdem Aleyhisselâm, adım adım yürümeğe başladı. Yer ona dürüldü. Sahralar küçüldü, ayağının bastığı her yer ma'mûr hâle geldi. Böylece Âdem Aleyhisselâm Beytullâhü'l-Harem'in yerine kadar geldi. Cebrâil Aleyhisselâm kanadıyla yere vurdu. Yedi kat yerin dibine geçti. İşte oraya Beytullâh'ın temeli oturtuldu.</p>

    <p class="MsoNormal">Melekler Âdem Aleyhisselâm'a taş taşıdılar. Her biri otuz adamın kaldıracağı kadar büyüktü. Taşlar şu beş dağdan getirildi: 1- Tûr-u Sînâ, 2- Tûr-u Zeytâ, 3-Tûr-u Lübnân (Bu Şâm'da bir dağdır.) 4- Cûdî (Siirt'in Şırnak İlçesi civârında bir dağdır.) 5- Hirâ (Mekke'deki Nûr Dağı).</p>

    <p class="MsoNormal">  (Hz. M. Sâmi Ramazânoğlu (K.S.), Hz. İbrâhîm (A.S.), S:82-93)</p>

    <p class="MsoNormal"> </p>

    <p class="MsoNormal">MART</p>

    <p class="MsoNormal">KURBÂN'IN MÂHİYYETİ</p>

    <p class="MsoNormal">Kurbân, Allâh Teâlâ Celle Celâlühü'ne takarrüb için kurbân niyetiyle kesilen husûsî hayvandır.</p>

    <p class="MsoNormal">Kurbân Bayramı'nda kurbân niyetiyle kurbân kesmek; hür, mukîm, müslim, zengin olan kimse için bir vecîbedir. Zenginden maksat, hâcet-i asliyesinden başka malı olsun olmasın en az iki yüz dirhem gümüş mikdârı bir mala mâlik olan, yani: "sadaka-i fıtır" ile mükellef bulunan kimsedir. Eyyâm-ı nahr'da kurbân kesmeğe kâdir olan kimse kurbân kesmeyip de bilâhare fakîr düşse bu bâbtaki vücûb, uhdesinden sâkıt olmaz.</p>

    <p class="MsoNormal">Kurbân kesmekle mükellefiyet için İmâm-ı A'zam ile Ebû Yûsuf'a göre âkil ve bülûğ şart değildir. Zengin olan çocuğun veyâ mecnûnun malından velîsinin kurbân kesmesi lâzımdır.</p>

    <p class="MsoNormal">Fakat İmâm Muhammed'e göre âkil ve bülûğ şarttır.</p>

    <p class="MsoNormal">(İmâm Mâlik ile İmâm Şâfîî'ye göre kurbân, vâcib değil sünnet-i müekkededir).</p>

    <p class="MsoNormal">Kurbân vecîbesi, Hakk yolunda fedakârlığın bir nişânesi, Allâh Teâlâ Celle Celâlühü'nün verdiği ni'metin bir şükrânesidir. Bunun neticesi de sevâba nâiliyet ve bir takım belâlardan masûniyettir.</p>

    <p class="MsoNormal">Kurbân kesmekle kesilen hayvanların mikdârı pek artmış olmaz. Kasaplar için kesilen hayvan sayısı azalır. O günlerde yine mu'tad vechile kesilmiş olur.</p>

    <p class="MsoNormal">Kendi zevkleri uğrunda her gün binlerce hayvanât kesilmesini çok görmeyenlerin, senede bir def'a Allâh Celle Celâlühü rızâsı için bir kısım hayvanların fukarâ menfaatine olarak kurbân nâmiyle kesilmesini çok görmeleri doğrusu büyük bir düşüncesizliktir.</p>

    <p class="MsoNormal">Velhâsıl Kurbânın meşrû'iyyeti; dînî, ahlâkî, ictimâî birtakım hikmetlere, maslahatlara müsteniddir. Bunu takdîr etmeyecek bir akıl sâhibi tasavvur olunamaz.</p>

    <p class="MsoNormal">   </p>

    <p class="MsoNormal">(Ö.N. Bilmen, Büyük İslâm İlmihâli, S: 409)</p>

    <p class="MsoNormal">KURBÂNLIK HAYVANI KESME ÂDÂBI</p>

    <p class="MsoNormal">Kurbânlık hayvan, kesilecek yere rıfk ile götürülmelidir. Kurbânlık hayvana eziyyet edilmemeli ve zahmet verilmeden kesilmelidir. Meşrû' sûrette boğazlama, nefes borusunu ve "merî" denilen yemek ve içmek borusunu ve bunların arasında bulunup "veced" denilen iki damarını kesmek sûretiyle, İmâm-ı A'zam (R.A.)'e göre kâfidir. Hayvanları boğazlayıp damarlarını kesip kanlarını akıtacak âlet, hayvana zahmet vermeyecektir. Hayvanı, boynunun altından değil; üstünden kesmek ve daha soğumadan  kafasını tamamen kesip derisini soymak da mekrûhtur.</p>

    <p class="MsoNormal">Hayvanı boğazlarken "Bismillâh" demek lâzımdır. "Allâhü Ekber", "Allâhü A'zam" veyâ "Allâh" denilmesi kifâyet eder. "Bismillâhi Allâhü Ekber" denilmesi müstehâbdır.</p>

    <p class="MsoNormal">Hayvanı, kıble cihetine çevirerek kesmek sünnet olduğundan terki mekrûhtur. "Besmele" kasden terk edilirse; hayvanın eti yenilmez, harâm olur. Fakat unutma neticesinde "Besmele" terk edilirse boğazlanan hayvanın yenilmesinde mâni olmaz.</p>

    <p class="MsoNormal">Müslüman, Yahûdi, İsevîlerin velev ki kadın olsunlar "Besmele" yi zikrle boğazlayacakları koyun, sığır, deve gibi hayvanların etleri yenilir. Yalnız "Besmele"nin tam kesim anında âşikâr söylenmesi şarttır. Mecûsîlerin, mürteddlerin, putperestlerin ve "Besmele"yi kasden söylemeyenlerin kestikleri hayvanın eti yenilmez, harâmdır.</p>

    <p class="MsoNormal">Kurbânlık hayvanı sâhibi kesmelidir; elinden gelmiyorsa vekâletle başkasına kestirebilir. Kesimde başında bulunmalı ve okunması gerekenleri okumalıdır. Kurbân etini sâhibi yiyebilir. Fakîr olmayan kimselere yedirebilir. Efdâl olan kurbân etini üçe bölmek, bir parçasını evine, bir parçasını yakınlarına, komşularına vs.'ye, bir parçasını da fakîrlere vermektir. Eğer nüfusu kalabalık ise, kurbânın tamamını evinde alıkoyabilir.</p>

    <p class="MsoNormal">Kurbânın sütünü, derisini, etini satıp parasını almak, veyâhûd demirbaş olmayan bir şeyle değiştirmek mekrûhtur. Yapılırsa karşılığı tasadduk edilmelidir. Kasaplık ücreti de verilemez.</p>

    <p class="MsoNormal">Cemiyetimizde ilim tahsil edilen veyâ İslâmî faaliyet yapan hayır kurumlarına kurbân eti veyâ canlı olarak verilebilir. Çevreyi iyi araştırmalı, aylardır et yüzü görmeyen fakîrlerin, garibânların doyurulması için a'zamî gayret gösterilmelidir.</p>

    <p class="MsoNormal">(Ö. N. Bilmen, Büyük İslâm İlmihâli)</p>

    <p class="MsoNormal">AREFE GÜNÜ VE GECESİNİN FAZÎLETLERİ</p>

    <p class="MsoNormal">İbn-i Mâce (RH.A.) Ebû Umâme (R.A.)'den rivâyet ettiği bir Hadîs-i Şerîf'te Resûlullâh (S.A.V.) Hazretleri: "Bayram gecelerini ibâdetle geçiren kimsenin kalbi, kalblerin öldüğü günde ölmez." buyurmuşlardır.</p>

    <p class="MsoNormal">Âlimin biri şöyle diyor: "Dünyanın beş gününde mihnet ve meşakkat çeken âhirette mihnet ve meşakkat çekmez. Bu beş gün ise: Arefe, aşûre, cum'a ve bayram günleridir."</p>

    <p class="MsoNormal">Arefe gününü gafletle geçirmeyip tövbe, ibâdet ve zikirle geçirmek, Cenâb-ı Hakk Teâlâ'dan helâl rızık, sâlih amellerle dolu uzun bir ömür ve  Cennet'te "Cemâlullâh" ile müşerref olmayı istemeliyiz.</p>

    <p class="MsoNormal">Arefe ve Bayram günlerinde kabirleri ziyâret etmeli, ölülerimizin rûhları, Fâtiha'larla yad edilmelidir. Kur'ân-ı Kerîm okumayı artırarak Peygamber Sallallâhü Aleyhi Vesellem Efendimiz zamanından günümüze kadar gelmiş geçmiş bütün mü'minlerin rûhlarına ithâf edilmelidir.</p>

    <p class="MsoNormal">TEŞRÎK TEKBÎRİ</p>

    <p class="MsoNormal">Kurbân Bayramının Arefe gününün sabah namazından i'tibâren bayramın dördüncü gününün ikindi namazına kadar yirmi üç vakit namazlarını müteâkib bir def'a: "Allâhüekber, Allâhüekber, lâilâhe illallâhüvallâhü ekber, Allâhüekber ve lillâhilhamd." diye tekbîr alınır ki buna da (Teşrîk Tekbîri) denilir.</p>

    <p class="MsoNormal">Teşrîk Tekbîrleri, fukahânın bir çoğuna göre vâcibtir. Sünnet diyenler de vardır.</p>

    <p class="MsoNormal">(Ö. Nasûhî Bilmen, Büyük İslâm İlmihâli)</p>

    <p class="MsoNormal">ARAFE GÜNÜ DUÂSI</p>

    <p class="MsoNormal">Hazret-i Peygamber Sallallâhü Aleyhi Vesellem, Arefe günü en ziyâde şöyle derlerdi:</p>

    <p class="MsoNormal">Lâilâhe illallâhü vahdehü lâşerîke leh. Lehülmülkü velehülhamdü yuhyî ve yümît, ve hüve hayyün lâ yemût biyedihilhayr, vehüve a'lâ külli şey'in kadîr.</p>

    <p class="MsoNormal">(Hz. M. Sâmî Ramazânoğlu (K.S.), Duâlar ve Zikirler, S: 133)</p>

    <p class="MsoNormal">BAYRAM NAMAZININ KILINIŞI</p>

    <p class="MsoNormal">Bayram namazı iki rek'attır. Cemâatle cehren (açıktan) kılınır. İki rek'at bayram namazına, imâma uymaya  niyyet edip (Allâhü ekber) diye iftitâh tekbîri alınır. Eller bağlanıp (sübhânekellâhümme...) okunur, sonra imâm açıktan, cemâat gizlice (Allâhü ekber) diye üç def'a tekbîr alır, her tekbîrde eller kulak hizasına kaldırılıp yanlara salınır. Üçüncü tekbîrden sonra eller bağlanarak, imâm açıktan Fâtiha ile bir mikdâr Kur'ân okur. (Allâhü ekber)i açıktan diyerek bilindiği gibi rükû ve secdeler yapılır.</p>

    <p class="MsoNormal">Sonra tekbîr alınarak ikinci rek'ata kalkılır. İmâm Fâtiha ve bir mikdâr daha Kur'ân okur, tekrâr üç def'a eller kaldırılarak birinci rek'atte olduğu gibi tekbîr alınır. Dördüncüde (Allâhü ekber) diyerek rükû ve secdelere varılır. Sonra da oturup (Ettehıyyatü.... Allâhümme salli ve barik, Rabbenâ atina... Rabbenâğfirli...) duâları gizlice okunup iki tarafa imâmla berâber selâm verilerek namaz tamamlanır.</p>

    <p class="MsoNormal">Birinci rek'atin rükûsuna varmış olan imâma yetişen kimse, ellerini kaldırmadan, bayram tekbîrlerini rükûsunda alır. İmâmla kıyâma kalkar, imâmla berâber tekbîrlere iştirâk eder. İkinci rek'atine, yetişen kimse, birinci rek'ati kazâya kalkınca  evvela Besmele çeker ve bir mikdâr Kur'ân okur, sonra tekbîrleri alır, namazını tamamlar.</p>

    <p class="MsoNormal">Bayram namazına hiç yetişmeyen kimse ise kendi başına bayram namazını kılamaz, dilerse dört rek'at nâfile namazı kılar. Bu bir kuşluk namazı yerine geçer, büyük sevâba vesîle olur.</p>

    <p class="MsoNormal">İmâm, bayram namazından sonra minbere çıkar, oturmaksızın, hutbeye başlar. Cemâatte hutbeyi dinler ve hutbeden sonra duâ edilerek bayram namazı tamamlanmış olur.    </p>

    <p class="MsoNormal">(Ö.N.Bilmen, İslâm İlmihâli, S: 167)</p>

    <p class="MsoNormal">BAYRAM GÜNÜ YAPACAKLARIMIZ</p>

    <p class="MsoNormal">Bayram günlerinde erken kalkmak, yıkanmak, misvâklanmak, gülyağı gibi temiz, güzel kokulu şeyler sürünmek, giyinmesi mübâh elbiselerin, (herkes hâlince) en güzelini giyinmek, Hakk Teâlâ (C.C.)'nün ni'metlerine şükür için ferâh ve sevinç göstermek, rastgelecek dîn kardeşlerine karşı, güler yüzlü bulunmak, mümkün mertebe fazla sadaka vermek, bayram gecelerini ibâdetle ihyâ etmek müstehâb, müstahsen bulunmuştur. Kurbân Bayramı namazını ilk vaktinde kılmak müstehâbtır.</p>

    <p class="MsoNormal">Kurbân Bayramı'nda namaz kılınmadıkça bir şey yenilmemesi müstehâbtır. Esâs olan kavle göre bu husûsta kurbân kesecek kimse ile kesmiyecek kimse müsâvîdir. Kurbân kesecek kimsenin keseceği kurbân etiyle yemeğe başlaması daha muvâfıktır. Bununla beraber namazdan evvel bir şey yenilmesinde de bir kerâhet yoktur.</p>

    <p class="MsoNormal">Kurbân kesecek kimse, tırnaklarını ve başının saçlarını kesmeyi te'hîr eder. Bu mendûbtur. Fakat bu te'hîr kerâheti celbedecek bir müddetle olmamalıdır.</p>

    <p class="MsoNormal">Bayram günü câmi'-i şerîfe sükûn ve temkîn ile gidilir, namaza giderken Ramazân Bayramı'nda gizlice, Kurbân Bayramı'nda da açıkça tekbîr alınması, namazdan sonrada mümkün ise başka bir yoldan ikametgâha dönülmesi mendûbtur.</p>

    <p class="MsoNormal">Bayram günlerinde müslümanların birbirini ziyâret ve tebrîk etmesi, birbiriyle musafâha yapması, birbirine: (Gaferallâhü lenâ veleküm) yani: Allâh Teâlâ (C.C.) bizi de sizi de mağfiretine nâil buyursun, veyâ (Tekabbelâllâhü Teâlâ minnâ ve minküm) ya'ni Allâh Teâlâ Celle Celâlühü bizden ve sizden kabûl buyursun gibi bir vechile duâda bulunması da mendûbtur.</p>

    <p class="MsoNormal">Medîneliler'in iki sevinç günleri vardı. Peygamberimiz (S.A.V.)'e bu iki sürûr günlerinden bahsettiklerinde, Efendimiz (S.A.V.), cevâben:</p>

    <p class="MsoNormal">"Hakk Teâlâ, sizin için o iki sevinç gününden daha hayırlı iki gün vermiştir ki onlar, Ramazân ve Kurbân Bayramlarıdır." (Sünen-i Ebû Dâvûd)</p>

    <p class="MsoNormal">                                  (El-Hacc Mehmed Zihnî Efendi, Ni'met-i İslâm)</p>

    <p class="MsoNormal">PEYGAMBER (S.A.V)'İN VEDÂ HUTBESİ'NDEN (I)</p>

    <p class="MsoNormal">"Ey İnsanlar!..Sözümü iyi dinleyiniz. Bilmiyorum belki bu seneden sonra sizinle burada ebedî olarak bir daha buluşamayacağım. İnsanlar!...Bu günleriniz nasıl mukaddes bir gün ise, bu aylarınız  nasıl mukaddes bir ay ise, bu şehriniz Mekke nasıl mübârek bir şehir ise, canlarınız, mallarınız, nâmûslarınız da öyle mukaddestir, her türlü tecâvüzden korunmuştur.</p>

    <p class="MsoNormal">Ashâbım!...</p>

    <p class="MsoNormal">Yarın Rabbinize kavuşacaksınız!.. Ve bugünkü her hâl ve hareketinizden muhakkak sorulacaksınız? Sakın benden sonra eski sapılıklıklara dönüp de birbirinizin boynunu vurmayınız... Bu vasiyetimi burada bulunanlar, bulunmayanlara bildirsin... Olabilir ki bildirilen kimse, burada bulunup ta işitenden daha iyi anlayarak muhâfaza etmiş olur.  </p>

    <p class="MsoNormal">Ashâbım!...</p>

    <p class="MsoNormal">Kimin yanında bir emânet varsa, onu sâhibine versin!.. Fâizin her çeşidi kaldırılmıştır. Ayağımın altındadır. Lâkin borcunuzun aslını vermek gerektir. Ne zulüm ediniz, ne de zulme uğrayınız... Allâh (C.C.)'nün emriyle fâizcilik artık yasaktır. Câhiliyetten kalma bu çirkin âdetin her türlüsü ayağımın altındadır. İlk kaldırdığım fâiz de Abdülmuttalib'in oğlu amcam Abbâs'ın fâizidir.</p>

    <p class="MsoNormal">Ashâbım!...</p>

    <p class="MsoNormal">Câhiliyet devrindeki güdülen kan da'vâları da tamâmen kaldırılmıştır. Kaldırdığım ilk kan da'vâsı Abdülmuttalib'in torunu amcazâdem Rebia'nın kan davasıdır.</p>

    <p class="MsoNormal">İnsanlar! Bu gün şeytân şu topraklarda yeniden te'sîr ve hâkimiyetini kurmak gücünü ebedi sûrette kaybetmiştir. Fakat siz, bu kaldırdığım şeyler dışında, küçük gördüğünüz işlerde ona uyarsanız bu da onu memnûn edecektir. Dîninizi korumak için bunlardan sakınınız.</p>

    <p class="MsoNormal">İnsanlar!...</p>

    <p class="MsoNormal">"Kadınların haklarını gözetmenizi ve bu husûsta Allâh (C.C.)'dan korkmanızı tavsiye ederim. Siz kadınları Allâh'ın emâneti olarak aldınız. Onların nâmûslarını ve iffetlerini Allâh (C.C.) adına söz vererek helâl edindiniz. Sizin, kadınlar üzerinde hakkınız: Onların âile yuvasını sizin hoşlanmadığınız hiç bir kimseye çiğnetmemeleridir. Eğer râzı olmadığınız herhangi bir kimseyi âile yuvanıza alırlarsa, onları hafifçe dövüp sakındırabilirsiniz. Kadınların da sizin üzerinizdeki hakları: Memleket göreneğine göre, her türlü yiyim ve giyimlerini te'mîn etmenizdir."</p>

    <p class="MsoNormal">PEYGAMBER (S.A.V)'İN VEDÂ HUTBESİ'NDEN (II)</p>

    <p class="MsoNormal">Mü'minler!...</p>

    <p class="MsoNormal">Size bir emânet bırakıyorum; ki, ona sıkı sarıldıkça yolunuzu hiç şaşırmazsınız..: O emânet Allâh (C.C.)'nün kitâbı, Kur'ân'dır.</p>

    <p class="MsoNormal">Mü'minler!...</p>

    <p class="MsoNormal">Sözümü iyi dinleyiniz ve iyi belleyiniz- Müslüman müslümanın kardeşidir. Böylece bütün müslümanlar kardeşdir. Dîn kardeşinize âid olan herhangi bir hakka tecâvüz başkasına helâl değildir. Meğer ki gönül hoşluğu ile kendisi vermiş olsun...</p>

    <p class="MsoNormal">Ashâbım!...</p>

    <p class="MsoNormal">Kendinize de zulm etmeyiniz... Kendinizin de, üzerinizde hakkı vardır.</p>

    <p class="MsoNormal">İnsanlar!... Cenâb-ı Hakk her hakk sâhibine hakkını Kur'ân'da buyurmuştur. Vârise vasıyyet etmeğe lüzûm yoktur. Çocuk kimin döşeğinde doğmuşsa ona âiddir. Zinâ eden için mahrûmiyet vardır. Babasından başkasına âid soy iddiâ eden soysuz, yâhûd efendisinden başkasına intisâba kalkan nankör, Allâh (C.C.)'nün gazâbına, meleklerin la'netine ve bütün müslümanların nefretine uğrasın... Cenâb-ı Hakk bu gibi insanların ne tövbelerini ne de adâlet ve şehâdetlerini kabûl eder.</p>

    <p class="MsoNormal">İnsanlar!...</p>

    <p class="MsoNormal">Rabbiniz birdir. Babanız birdir. Hepiniz Âdem'in çocuklarısınız. Âdem ise topraktandır. Allâh (C.C.) yanında en kıymetli olanınız ona en çok saygı göstereninizdir. Arab'ın Arab olmayana, -Allâh (C.C.) saygısı ölçüsünden başka- bir üstünlüğü yoktur.</p>

    <p class="MsoNormal">İnsanlar!... Yarın beni sizden soracaklar. Ne diyeceksiniz? Yüz bin kadar Ashâb cevâben:</p>

    <p class="MsoNormal">"- Allâh (C.C.)'nün elçiliğini îfâ ettin, vazîfeni yerine getirdin. Bize vasıyyet ve öğütte bulundun diye şehâdet ederiz..." Bunun üzerine Resûl-i Ekrem (S.A.V.) mübârek şehâdet parmağını göğe doğru kaldırarak, sonra da cemâat üzerine çevirip indirerek şöyle buyurdular:</p>

    <p class="MsoNormal">- Şâhid ol Yâ Rabb!.. Şâhid ol Yâ Rabb!.. Şâhid ol Yâ Rabb!..</p>

    <p class="MsoNormal">(Hz. M. Sâmî Ramazânoğlu (K.S.), Hz. Ebû Bekir (R.A.), S:106-108)</p>

    <p class="MsoNormal">  NİKÂHLANACAK KADININ VASIFLARI </p>

    <p class="MsoNormal">1. Dindâr ve Sâliha Olması: Bu esâsdır. Dînî hisleri nâmûs ve iffet bakımından zayıf olursa, kocasına ihânet eder, yüzü karartır, huzûru bozar. Böylece felâketten felâkete sürüklenir.  Resûl-i Ekrem (S.A.V.) şöyle buyurmuştur: "Kadın, malı, güzelliği, asâleti ve dindârlığı yüzünden nikâh edilir. Sen dindâr olanı seç, mes'ûd olursun."</p>

    <p class="MsoNormal">2. Güzel Huy: Huzûrun te'mîni ve dînî vecîbelerin muntazaman îfâsı için bu da mühimdir. Zîrâ kadın, bed lisân, kötü huy ve küfrân-ı ni'met sâhibi olursa, kârından çok, zarârı vardır. "Re-sûl-i Ekrem (S.A.V.)'ın "Allâh Teâlâ tekellüfle ağzını eğip bükerek konuşanlara buğzeder." buyurduğu da bundandır.</p>

    <p class="MsoNormal">3. Yüz Güzelliği: Âilesi güzel olanın gözü dışarıda olmaz, ekseriyetle insan tabîatı çirkini sevmez. Biz "Dindâr kadın al, güzele bakma" derken, güzeli alma demiyoruz. Resûl-i Ekrem Efendimiz (S.A.V.) "Kadınlarınızın hayırlısı, koca yüzüne baktığı zaman onu sevindiren, emrettiği vakit itâat eden, ayrıldığı vakit malını ve iffetini koruyandır." buyurmuşlardır.</p>

    <p class="MsoNormal">4. Nikâh Parasının Az Olması: Resûl-i Ekrem (S.A.V.) "Kadınların hayırlısı, yüzü güzel ve nikâh parası az olanıdır." buyurmuşlardır.</p>

    <p class="MsoNormal">5. Kadın'ın Döl Getiren Cinsten Olması: Kısırlığı bilinen kadına yanaşmamalıdır. Nitekim Resûl-i Ekrem (S.A.V.) "Sevimli ve döl getiren kadınlarla evlenin." buyurmuşlardır.</p>

    <p class="MsoNormal">6. Bâkireyi Tercîh Etmek: Bâkire ile evlenmekte üç fayda vardır. Birincisi bâkire kadın yalnız bir kocayı bilir ve onunla ülfet eder. Karşılıklı sevgi sağlar. İkincisi erkek de bâkireyi daha çok sever. Üçüncüsü, dul kadın, dâima eski kocasını hatırlar. Çünkü sevgi ilk sevgidir. Bu ise huzûrsuzluğa vesîle olur.</p>

    <p class="MsoNormal">7. Soylu Olmak: Nikâh edilecek kadın dindâr, iffet ve şeref sâhibi bir âilenin kızı olmalı ve böyle bir terbiye almış bulunmalıdır. Bunun için Resûl-i Ekrem (S.A.V.) "Çöplükte biten gülden kaçının." buyurdular.</p>

    <p class="MsoNormal">8. Çok Yakın Akrabâdan Olmamak: Resûl-i Ekrem (S.A.V.): "Yakın akrabâdan evlenmeyin; zîrâ çocuk cılız olur." diye buyurmuşlardır. </p>

    <p class="MsoNormal">(İmâm-ı Gazâlî, İhyâ Tercemesi, C:1, S: 99-108)</p>

    <p class="MsoNormal">BESMELE-İ ŞERÎFE'NİN HÜKMÜ VE FAZÎLETİ</p>

    <p class="MsoNormal">(Bismillâhirrahmânirrahîm), tam bir Âyet'tir.Sûre başlarındaki Besmele, teberrüken ve iki Sûre'yi birbirinden ayırmak içindir. İstiâze'nin Besmele'ye takdîmi de, namazdan evvel, tahâret gibidir. Mâsivâdan tecerrüd edip Cenâb-ı Hakk'a yönelmek içindir.</p>

    <p class="MsoNormal">Müslümanlara, her hayırlı işlerine Allâh (C.C.)'nün ismiyle başlamaları, Allâh (C.C.) tarafından emrolunmuştur.</p>

    <p class="MsoNormal">Bütün ilimler "Besmele"nin "Ba"sında derc olunmuştur. Hazret-i Alî Kerremellâhü Vecheh: "Eğer yazmak istese idim, "Besmele"nin "Ba"sı hakkında deve yükü kitâb yazardım." demiştir.</p>

    <p class="MsoNormal">Allâh (İsm-i Celâli), Allâh (C.C.)'nün isimleri içinde, İsm-i A'zam'dır. Birisi dese ki: İsm-i A'zam, kendisiyle duâ edildiğinde muhakkak kabûl edilen ve kendisiyle bir şey istenince, muhakkak verilen bir ism-i İlâhî'dir. Hâlbuki biz, bu isimle duâ ediyoruz; fakat ekseri vakitler icâbet olunmuyor." Biz deriz ki: "Duânın birtakım âdâb ve şerâiti vardır. Ancak bu âdâb yerine getirildiği takdîrde icâbet olunur. Duânın kabûl olmasının ilk şartı: Helâl lokma ile ıslâh-ı bâtın eylemektir." Denilmiştir ki: "Duâ göklerin anahtarıdır. Bu anahtarın dişleri, helâl lokmadır. Duânın kabûl olmasının son şartı, İhlâs ve huzûr-ı kalbdir ki Cenâb-ı Hakk: "Allâh'a dîni hâlis kullar olarak duâ ediniz." (Gâfir (Mü'min) Sûresi, Âyet: 14) buyurmuştur.</p>

    <p class="MsoNormal">İnsanın, bir şeyi sâdece diliyle söylemesi, kalb huzûru olmadan oruç tutması, duâ etmesi rûhsuz kalıba benzer. Duvardaki resim gibidir. Ancak huzûr-ı kalble yapılırsa; bir fâidesi vardır.</p>

    <p class="MsoNormal">Er-Rahmân, Er-Rahîm: Dünya, rahmeti bütün mevcûdâta şâmil bulunan, bütün mahlûkâtına rızık veren, onlardan türlü belâları def' eden, âhiretteki rahmetini, yalnız mü'minlere tahsîs eden demektir. Dünyâda takvâsından dolayı muttakînin rızkını artırmaz; fısk ü fücûrundan dolayı fâcirin rızkını kesmez. Her bir mahlûkâtını kendi dilediğince rızıklandırır.                </p>

    <p class="MsoNormal">(Hz. M. Sâmî Ramazânoğlu  (K.S.), Fâtiha Sûresi Tefsîri)</p>

    <p class="MsoNormal">Rahmetli Mehmet Öztürk Amcanın Yazısı</p>

    <p class="MsoNormal">HAYÂ</p>

    <p class="MsoNormal">Mansûr b. Ammâr, bu konuda şöyle der:</p>

    <p class="MsoNormal">Bir kimse, kendi ayıbını görürse, başkasının ayıbını göremez olur.</p>

    <p class="MsoNormal">Bir kimse, takvâ libâsını soyunursa, onu hiçbir elbise örtemez.</p>

    <p class="MsoNormal">Bir kimse, Allâh'ın verdiği rızka râzı olursa, başkalarının elinde bulunan, kendisini üzmez.</p>

    <p class="MsoNormal">Bir kimse, azgının kılıcını çekerse, elini keser.</p>

    <p class="MsoNormal">Bir kimse, kardeşi için kuyu kazarsa, içine kendi düşer.</p>

    <p class="MsoNormal">Bir kimse, başkasının perdesini yırtarsa, kendi ayıbını açmış olur.</p>

    <p class="MsoNormal">Bir kimse, kendi hatâsını unutursa, başkasının ayıbını büyük görür.</p>

    <p class="MsoNormal">Bir kimse, şübheli ve zorlu işlere girerse, büyük günâhları işlemek zorunda kalır.</p>

    <p class="MsoNormal">Bir kimse, nefsinin arzûları ile hareket ederse, helâk olur.</p>

    <p class="MsoNormal">Bir kimse, kendi aklı ile yetinirse düşer.</p>

    <p class="MsoNormal">Bir kimse, insanlara karşı kibirli davranırsa, alçalır.</p>

    <p class="MsoNormal">Bir kimse, işlerde derinliğe dalar, aşırı giderse, yorulur.</p>

    <p class="MsoNormal">Bir kimse, insanlara karşı kabarırsa, kırılır.</p>

    <p class="MsoNormal">Bir kimse, insanlara karşı sefâhat yolunu tutarsa, ayıplanır.</p>

    <p class="MsoNormal">Bir kimse, ahlâksızlarla arkadaşlık ederse, hakîr olur.</p>

    <p class="MsoNormal">Bir kimse, bilginlerle oturursa; vakâr sâhibi olur.</p>

    <p class="MsoNormal">Bir kimse, kötülerin girdiği yere girerse, suçlanır.</p>

    <p class="MsoNormal">Bir kimse, dîni hafife alırsa, çamura düşer.</p>

    <p class="MsoNormal">Bir kimse, insanların malını ganîmet sayarsa fakîr düşer.</p>

    <p class="MsoNormal">Bir kimse, sonucu gözetirse, sabırlı olur.</p>

    <p class="MsoNormal">Bir kimse, bastığı yeri görmezse pişmân olur.</p>

    <p class="MsoNormal">Bir kimse, Allâh'tan korkarsa yücelir.</p>

    <p class="MsoNormal">Bir kimse, işlerde toy olursa, hep aldanır.</p>

    <p class="MsoNormal">Bir kimse, doğrularla çarpışırsa, çarpılır.</p>

    <p class="MsoNormal">Bir kimse, gücünün yetmediği yükü alırsa, âciz kalır.</p>

    <p class="MsoNormal">Bir kimse, ecelin geleceğini bilirse, emelini azaltır.</p>

    <p class="MsoNormal">Bir kimse, bilgisizlik yoluna dönerse, adâlet yolunu bırakmış olur.</p>

    <p class="MsoNormal">          (Ebû Leys Semerkandî (K.S.), Tenbîhü'l Gâfilîn, S:556)</p>

    <p class="MsoNormal">HZ. PEYGAMBER (S.A.V.) EFENDİMİZİN</p>

    <p class="MsoNormal">GİYİNİŞLERİ</p>

    <p class="MsoNormal">Resûl-i Ekrem (S.A.V.) Hazretleri, giyinişlerinde muayyen bir tarz ta'kîb etmez; izâr, ridâ, gömlek ve cübbeden ne bulurlarsa onu giyerlerdi.</p>

    <p class="MsoNormal">Sâde giyinmeyi severler, yeşil elbiseden hoşlanır ve ekseriyâ beyâz giyerlerdi.</p>

    <p class="MsoNormal">Habeş Kralı Necâşî'nin gönderdiği çoraplar, Resûlullâh (S.A.V.) tarafından kullanılmıştır.Bazen işleme kaftan giydikleri de olurdu. Beyâz tenlerine çok güzel yakışan atlastan bir kaftanları vardı.</p>

    <p class="MsoNormal">Elbiselerini topuklarında aşağı uzatmazlardı. İzârı ise daha yukarıda olurdu.</p>

    <p class="MsoNormal">Sarığının taylasanını omuzları arasına sarkıtırlardı. Za'ferân ile boyanmış bir de çarşafı vardı ki yalnız bunun içinde namaz kıldığı da olurdu.</p>

    <p class="MsoNormal">Bazı rivâyetlere göre Allâh'ın Resûlü (S.A.V.) hulle-i hamra denilen, üzerinde kırmızı çizgiler bulunan Yemen kumaşı kullanırlardı.</p>

    <p class="MsoNormal">Umûmiyetle keçi kılından örme elbiseler giyerlerdi. Resûlullâh (S.A.V.)'in irtihâlini müteâkib Hz. Âişe (R.A.) O (S.A.V.)'in son dakikaları esnâsında giydikleri elbiseyi hâlka göstermişti. Bunlar yamalı bir örtü, el dokuması sert bir entâriden ibâretti.</p>

    <p class="MsoNormal">Peygamberimiz (S.A.V.)'in ayakkabıları sandal şeklinde olup, bağlanıp bu sûretle ayaklarını tutarlardı.</p>

    <p class="MsoNormal">Resûl-i Ekrem (S.A.V.)'in yatağı, içi hurma yaprakları ile dolu bir deri ile bir örtü veyâ iki katlı bir kumaş parçasından ibâretti. Hazret-i Hafsa (R.A.) anlatıyor (ki hanımlarındandır):</p>

    <p class="MsoNormal">"Bir def'asında Resûl-i Ekrem (S.A.V.)'in üzerinde daha rahat etmeleri için bir kumaş parçasını dört kat yaptım, fakat kendileri istirâhatları hakkında bu kadar çok meşgûl olmamdan memnûn kalmadılar." (Tirmîzî)</p>

    <p class="MsoNormal">Resûl-i Ekrem (S.A.V.)'in Arabistân'ın tek hâkimi durumuna geçtikleri bir devrede bile evinde ufak bir sedirden, su tulumundan başka bir eşyâları yoktu.</p>

    <p class="MsoNormal">                    (Peygamber (S.A.V.) Efendimizin Yüce Ahlâkı, S: 14)     </p>

    <p class="MsoNormal">HZ. SAÎD BİN ZEYD (R.A.)</p>

    <p class="MsoNormal">Babası Zeyd ile Ömerü'l Fârûk (R.A.) amcazâdedirler. Onun için Ömerü'l Fârûk Radıyallâhü Anh, Saîd (R.A.)'i "Aşere-i mübeşerre"den olduğu hâlde akrabâ olduğundan dolayı istihlâf mes'elesinde şûrâya dahil kılmamıştır. Âhir ömründe Ömer (R.A.) istihlâf işini "Aşere-i mübeşşere"den altı zâta havâle buyurmuştur.</p>

    <p class="MsoNormal">Saîd bin Zeyd (R.A.)'ın nesebi Ka'b İbn-i Luey'de Nebî (S.A.V.) ile birleşir. Saîd (R.A.)'ın babası, Nebî (S.A.V.) ba's olunmadan Dîn-i Hanîf'i ya'ni Dîn-i İbrâhîm'i arardı. Putlar için kurbân kesmez, murdâr eti, akmış kanı yemezdi. Varaka bin Nevfel ile Hakk Dîni aramaya çıktılar. Varaka, nasrâniyeti kabûl etti. Zeyd kabûl etmeyince:</p>

    <p class="MsoNormal">Râhib: "-Sen öyle bir dîn arıyorsun ki henüz yeryüzünde yok." dedi. " O nedir?" suâline</p>

    <p class="MsoNormal">Râhib:</p>

    <p class="MsoNormal">"- İbrâhîm Halîl'in Dînidir." dedi.</p>

    <p class="MsoNormal">Zeyd Hazretleri, Allâh (C.C.)'ya ibâdet eder, Allâh (C.C.)'ne şerîf tanımaz, Kâ'be'ye karşı namaz kılardı.</p>

    <p class="MsoNormal">Saîd bin Zeyd (R.A.) rivâyet ediyor:</p>

    <p class="MsoNormal">Biz Resûlullâh (S.A.V.) Hirâ Dağı'nda iken, Resûlullâh (S.A.V.) Efendimiz o esnâda vâki' olan zelzele karşısında:</p>

    <p class="MsoNormal">"- Sâbit ol ya Hirâ! Senin şu anda üzerinde bulunanlar, Nebî, Sıddîk ve Şehîd makâmlarını ihrâz eden kimselerdir." dedi. Bu söz üzerine:</p>

    <p class="MsoNormal">"- Onlar kimlerdir?" denilince.</p>

    <p class="MsoNormal">"- Onlar Ebû Bekir, Ömer, Osmân, Alî, Talha, Zübeyr, Sa'd ibn-i Ebî Vakkâs, Abdurrahmân bin Avf, Ebû Ubeyde bin Cerrâh'dır."</p>

    <p class="MsoNormal">"- Onuncusu kimdir?" diye suâl olununca Saîd b. Zeyd (R.A.):</p>

    <p class="MsoNormal">"Benim" cevâbını verdi.</p>

    <p class="MsoNormal">(Hz. M. Sâmî Ramazânoğlu (K.S.), Ashâb-ı Kirâm (R.A.), S:173-176)</p>

    <p class="MsoNormal">İMÂM-I A'ZAM (R.A.) VE FETVÂLARI</p>

    <p class="MsoNormal">Elli beş def'a hacca gitmiştir. Fıkıh ilminde pek yüksek ve mümtâz bir mevkii vardı. İmâm-ı Şâfiî (R.A.) gibi en büyük müctehidler de bunu beyân etmişlerdir. Mantıktaki kuvvetleri, şâyân-i hayret bir derecede idi. İmâm-ı Mâlik (R.A.): "Ebû Hanîfe'nin mantıkı o kadar kuvvetlidir ki eğer şu direk altındır, derse; onu isbât edebilir." demiştir.</p>

    <p class="MsoNormal">İbn-i Mes'ûd (R.A.) re'y ve ictihâdda Ashâb (R.A.)'ün en önde gelenlerinden idiler. Bu cihetle O'ndan okuyanların mesleklerinde de re'y ve ictihâda çok ehemmiyyet verilmiştir. Ebû Hanîfe (R.A.), fıkıh ve ahkâm ilminde çok şöhret aldığından herkes O'nun başına toplanmıştı. Kendisinden bir mes'elenin hükmü sorulduğu vakit, Kitâb ve Sünnet'le veyâhûd Sahâbe (R.A.)'ün eserlerinde sarîh bir şey bulursa, onunla cevâb verir; bunlarda bir şey bulamazsa, kendi ictihâdiyle Kitâb ve Sünnet'ten, emsâline kıyâs eder, hüküm çıkarırlardı. İmâm-ı A'zam (R.A.)'in Kitâb ve Sünnet'ten 500.000 (beş yüz bin) mes'ele ortaya çıkardığı rivâyet olunur.</p>

    <p class="MsoNormal">Verdikleri fetvâlar 64.000 (altmış dört bin)'dir. Bütün bu mes'eleler, ibâdet ve hukûkta birer esâstır, birer kâide-i umûmîyedir ve hepsinin delîli netîce i'tibâriyle "Kitâb ve Sünnet"tir. Onlardaki "Hükm-i Şer'î"yi bile kânûn hâlinde bize bildirmiştir; kendi aklı ile bir şey söylememişlerdir.</p>

    <p class="MsoNormal">İmâm-ı A'zam (R.A.)'in yetiştirdikleri en büyük âlimlerin sayısı, 1000'e (bine) varmaktadır. Onların içinden en büyük ve seçilmiş olanları 40 (kırk) tanedir. Hepsi de müctehidlik mertebesini almışlardır. İmâm-ı A'zâm (R.A.), her mes'ele için bunları toplar ve o mes'ele hakkında, onlarla münâkaşa yapalardı ki bazen bu münâkaşalardan birinin bir ay bile sürdüğü olurdu. İmâm-ı Ebû Yûsuf (R.A.) (H.183) İmâm-ı Muhammed (H.189) İmâm-ı Züfer (H.158) yetiştirdikleri müctehidlerin en meşhûrlarındandır.</p>

    <p class="MsoNormal">(Ahmed Hamdi Akseki, İslâm Dîni, Yirmi dördüncü Baskı, S:45)</p>

    <p class="MsoNormal">NÛRLU SÖZLER</p>

    <p class="MsoNormal">Birgün Hazret-i Alî (R.A.) hastalanmış. Hazret-i Ebû Bekir (R.A.) haberdâr olarak, Hazret-i Ömer (R.A.) ve Hazret-i Osmân (R.A.)'a şöyle dedi:</p>

    <p class="MsoNormal">"- Hazret-i Alî hastalanmış onu ziyârete gidelim. Kabûl ederler, berâberce Hazret-i Alî'nin kapısı önüne gelirler. Hazret-i Alî, onları karşılar. O esnâda Hazret-i Alî'nin rahatsızlığı hafiflemişti. Ziyâretçilerini buyur ederler... Öyle sevinir ki sahîliğinin (cömertliğinin) denizi dalgalanır. Evine girer; Temiz bir tas içinde bir kişiye yetecek kadar bal bulur. Başka ikrâm edecek bir şey olmadığını görür.</p>

    <p class="MsoNormal">Temiz beyâz tası içinde bir kişilik bal, tasın kenarında ince siyah tüy (kıl) var. İkrâm için önlerine getirir:</p>

    <p class="MsoNormal">"- Buyrun!" der. Ebû Bekir Sıddîk (R.A.) der ki:</p>

    <p class="MsoNormal">"- Konuşmadan önce, baldan yemek layık değil." (Evvelâ kelâm, sonra taâm!) Diğerleri:</p>

    <p class="MsoNormal">"- Sen bizim içimizde efendimizsin, en kerîmimizsin ve en azîzimizsin. İlk söz sizin!" Bunun üzerine:</p>

    <p class="MsoNormal">Hazret-i Ebû Bekir (R.A.):</p>

    <p class="MsoNormal">"Din beyaz tastan daha nûrludur.</p>

    <p class="MsoNormal">Zikrullâh baldan daha tatlıdır.</p>

    <p class="MsoNormal">Şerîat kıldan daha incedir."</p>

    <p class="MsoNormal">Hazret-i Ömer (R.A.):</p>

    <p class="MsoNormal">"Cennet, tastan daha nûrludur</p>

    <p class="MsoNormal">Cennetin ni'metleri, baldan daha tatlıdır.</p>

    <p class="MsoNormal">Sırât, kıldan daha incedir."</p>

    <p class="MsoNormal">Hazret-i Osmân (R.A.):</p>

    <p class="MsoNormal">"Kur'ân-ı Kerîm, tastan daha nûrludur.</p>

    <p class="MsoNormal">Kur'ân-ı Kerîm okumak, baldan daha tatlıdır.</p>

    <p class="MsoNormal">Kur'ân'ı tefsîr etmek, kıldan daha incedir."</p>

    <p class="MsoNormal">Hazret-i Alî (R.A.):</p>

    <p class="MsoNormal">"Misâfir, tastan daha nûrludur.</p>

    <p class="MsoNormal">Misâfirin kelâmı, baldan daha tatlıdır.</p>

    <p class="MsoNormal">Misâfirin kalbi, kıldan daha incedir."</p>

    <p class="MsoNormal">(Hz. M. Sâmî Ramazânoğlu (K.S.), Hz. Ebû Bekir (R.A.), S:71)</p>

    <p class="MsoNormal">ŞEYH SEYFÜDDÎN (K.S.)</p>

    <p class="MsoNormal">İmâm-ı Rabbânî Ahmed Fârûk (K.S.) Hazretleri'nin torunu ve Muhammed Ma'sûm (K.S.) Hazretleri'nin oğlu olmakla küçüklüğünden beri büyük bir lûtfa mazhar ve ma'nevî hava ile muattâr idi. Ehl-i dünya ile görüşmekten şiddetle kaçınır, ehl-i dîn, sâdık ve hakîkî dostlar ile ülfetten zevk alırdı. Öyle ki, sâdık ihvân meclisinde, âşıkın ma'şûkunun gelmesine intizâr ettiği gibi bir an tetikte vâridât-ı İlâhiyyeyi bekler, biri mecliste "İsm-i Celil-i Mevlâ"yı zikretse kuşlar gibi çırpınır, vecde gelirdi. Peygamber (S.A.V.)'in Sünnetlerine o kadar riâyet ederdi ki kendisine "Sünnetin ihyâ edicisi" denilirdi.</p>

    <p class="MsoNormal">Hazret'in hisli müridlerinden biri, ney ve semâ meclisine tesâdüf eder. Öyle güzel nâmeler duyar ve uçar gibi semâ seyrederken; derûnî duygularını zabtedemeyerek ve edebinden nâra ve ses çıkaramayarak oracıkta can verir.Bu haber Hazret'e ulaştığı zaman:</p>

    <p class="MsoNormal">"- Ney ve semâ duygulu, hassâs gönüller için tehlikelidir. Dîn ulemâsının bu işlere cevâz vermemesinin hikmeti vardır." buyururlar.</p>

    <p class="MsoNormal">Hazret'in her gün sohbetine gelenlere çok lezîz yemekler ikrâm olunurdu. Böylece sâlikler maddî ma'nevî doyurulur, seyr-i sülûkleri de tamam olurdu. Talebelerden biri bir gün:</p>

    <p class="MsoNormal">"- Bu yolda az yemek lâzım değil mi?" deyince.</p>

    <p class="MsoNormal">Hazret:</p>

    <p class="MsoNormal">"- Gıdayı azaltmak vücûdu kuvvet ve takattan düşürür. Bizim tarîkimizin pîrleri devâmlı "vukûf-ı kalbî" ve "şeyh sohbeti" esâsları üzerine yolu kurmuşlardır. Fazla riyâzât ve açlıkla vücûda meşakkat vermek bazı acâib hâllerin ve hârika hayallerin meydana gelmesine sebeb olur. Biz bunları işten saymayız. Bizim gâyemiz ancak zikre devâm, Allâh (C.C.)'ne teveccüh (yönelmek) ve Sünnete ittibâ, meşrû iş ile iştiğâl ve kesret-i envâr ve berakkâttır." diye buyurdular.</p>

    <p class="MsoNormal">1098 senesinde vefât etmişlerdir.</p>

    <p class="MsoNormal">(Hz. Muhammed Hânî (K.S.), Âdâb)</p>

    <p class="MsoNormal">ABDESTİN ÂDÂBINDAN BAZILARI</p>

    <p class="MsoNormal"> </p>

    <p class="MsoNormal">* Vakti girmeden abdest alıp namaza hazır olmak,</p>

    <p class="MsoNormal">* Abdest alırken kıbleye müteveccih bulunmak,</p>

    <p class="MsoNormal">* Yüksekçe bir yerde durmak, tâ ki abdest suları sıçramasın.</p>

    <p class="MsoNormal">* Başkasından yardım istememek; (başkasının kendi arzûsu ile abdest suyunu hazırlaması veyâ abdest uzuvlarına dökmesi âdâbı ihlâl etmez.)</p>

    <p class="MsoNormal">* Abdest esnâsında bir zarûret bulunmadıkça dünya lakırdısı yapmamak.</p>

    <p class="MsoNormal">* Abdestin başından sonuna kadar niyyeti unutmayıp kalbde tutmak, her uzvu abdest niyyetiyle yıkarken Bes-mele-yi Şerîfe'yi okumak ve her uzvu yıkarken duâ etmek, salat ü selâm getirmek.</p>

    <p class="MsoNormal">* Sıkı olmayan parmak yüzüklerini oynatmak, dar olanları oynatmak ise her hâlde lâzımdır, tâ ki altı kuru kalmasın.</p>

    <p class="MsoNormal">* Abdestte ağıza, buruna sağ el ile su vermek, sol el ile sümkürmek.</p>

    <p class="MsoNormal">* Abdestte yüzü yıkarken göz pınarlarını yoklamak, abdest suyunu dirseklerin ve topukların üstüne kadar yetiştirmek.</p>

    <p class="MsoNormal">* Abdest suyu, isrâf derecede fazla, uzuvlardan damlamayacak derecede az olmamak.</p>

    <p class="MsoNormal">* Abdest suyu güneşte ısıtılmış olmamak.</p>

    <p class="MsoNormal">* Abdest bitince kıbleye karşı şehâdet getirmek.</p>

    <p class="MsoNormal">* Abdestin sonunda artan sudan kıbleye karşı ayakta biraz içmek</p>

    <p class="MsoNormal">* Abdestin sonunda bir, iki veyâ üç kere Kadir Sûre-i Celîlesi'ni okumak.</p>

    <p class="MsoNormal">* On def'a salâvât getirmek.</p>

    <p class="MsoNormal">* Kerâhet vakti değilse iki rek'at nâfile namaz kılmak, abdestin âdâbındandır.</p>

    <p class="MsoNormal">(Ömer Nasûhî Bilmen, B. İslâm İlmihâli, S: 76)</p>

    <p class="MsoNormal">ÇANAKKALE DESTÂNI</p>

    <p class="MsoNormal">Sultân II. Abdülhamîd Hân'ın önceden aldığı tedbîrler ve   O'nun eğittiği askerlerle Haçlı'ya karşı kazanılan ve Türk târihinin dönüm noktasını teşkîl eden bir mübârek zaferdir. Mehmed     Âkif'in uzun manzûmesi olmasaydı bu büyük savaş günümüze nasıl intikâl edebilecekti? Meçhûl!..</p>

    <p class="MsoNormal">Çanakkale Savaşları 8,5 ay sürdü. Memleketin en hassâs yerine yöneltilen taarruz kırıldı. Osmânlı müdâfaasiyle Çanakkale, Irak ve Filistin cephelerinde bir milyona yakın İngiliz ve Fransız askeri, Müttefik devletlerin ana cephelerinden uzak tutuldu. Muhârebeler iki taraf için ağır kayıplara sebeb oldu.</p>

    <p class="MsoNormal">Çanakkale Muhârebeleri, Osmânlı Devleti'nin dört sene harbe dayanmasına, bu yüzden Çarlık Rusyası'nın yıkılmasına sebeb oldu. Bu başarı yalnız Osmânlı kuvvetlerinindir.</p>

    <p class="MsoNormal">İlk bombardımandan i'tibâren 324 gün ve çıkarma gününe göre de tam 259 gün devam ederek neticesinde Osmânlı Ordusu'nun ölümsüz bir zaferiyle kapanan I. Dünya Savaşı'nın bu en kanlı sahnesine ordumuzun en kıymetli ve en büyük kısmı iştirâk etmiş ve semereleri burada inkişâf eylemiştir. Türklerin resmî kayıtlara göre kayıp mikdârı 251.000, müttefiklerin kayıp mikdârı ise 252.000 idi.</p>

    <p class="MsoNormal">II. Abdülhamîd Hân'ın açmış olduğu yüksek mekteblerden me'zûn olan îmânlı ve kültürlü binlerce genç Çanakkale'de şehîd olmuşlardır.</p>

    <p class="MsoNormal">(Millî Gençlik Mecmuâsı, Çanakkale Özel Sayısı, 197..)</p>

    <p class="MsoNormal">"Biz sana doğrusu apaçık bir fetih ihsân ettik.</p>

    <p class="MsoNormal">Böylece Allâh, senin geçmiş ve gelecek günâhını bağışlar.</p>

    <p class="MsoNormal">Sana olan ni'metini tamamlar ve seni doğru bir yo-la iletir.</p>

    <p class="MsoNormal">Ve sana şanlı bir zaferle yardım eder.</p>

    <p class="MsoNormal">Îmânlarını bir kat daha artırsınlar diye mü'minlerin kalblerine güven indiren O'dur. Göklerin ve yerin orduları Allâh'ındır. Allâh bilendir, her şeyi hikmetle yapandır."(Fetih Sûresi:1,2,3,4) </p>

    <p class="MsoNormal">HZ. TALHA BİN UBEYDUllâh (R.A.)</p>

    <p class="MsoNormal">Talha bin Ubeydullâh (R.A.) Aşere-i Mübeşşere'den ve ağniyâ-i Ashâb'dandır. Künyesi, Ebû Muhammed'dir.</p>

    <p class="MsoNormal">İslâm'da sebk eden sekiz kişinin biri ve Ashâb-ı Şûrâ olan altı zâttan biridir.</p>

    <p class="MsoNormal">Uhud Vak'ası'nda Hz. Talha (R.A.) Sultânü'l-Enbiyâ (S.A.V.) Efendimiz'e havâle olunan bir kılıncı koluyla müdâfaa ettiği için çolak kalmış ve o gün çok fedâkârlıklar edip, Hz. Sultân-ı Resûl'den "Talha müstehıkk-ı cennet oldu!" tebşîr-i celîlini almıştır.</p>

    <p class="MsoNormal">Me'mûren Şâm yolunda bulunduğu için Bedir'de bulunamamış ise de sehm ü ecrini almıştır. Ve Uhud'da, ondan sonraki harblerde ve Bey'atü'r-Rıdvân'da bulunmuştur. Ashâb-ı Şûrâ'dan olup, altı kişiden biridir. Fakat meşveretde Medîne-i Münevvere'de bulunamamıştır.</p>

    <p class="MsoNormal">Cemel Vak'ası'nda altmış yaşlarında olduğu hâlde Mervân'ın okuyla şehîd olmuştur.</p>

    <p class="MsoNormal">Hadîs-i Şerîf'te:</p>

    <p class="MsoNormal">"Şehîd'i hâl-i hayatında görmek isteyenler Talha bin Ubeydullâh'a baksın." buyurulmuştur.</p>

    <p class="MsoNormal">Bir diğer Hadîs-i Şerîf'te:</p>

    <p class="MsoNormal">"Talha ve Zübeyr cennette benim komşularımdır." buyurmuşlardır.</p>

    <p class="MsoNormal">Peygamber (S.A.V.) Efendimiz, Talha (R.A.)'yı çok severdi. O (R.A.)'ı göremeyince: "Ne oldu ki ben o melîh, fasîh dostumuzu göremiyorum?" buyururlardı. O (R.A.)'a Talhatü'l-Hayr, Talhatü'l-Cûd lâkablarını vermişlerdir.</p>

    <p class="MsoNormal">Talha (R.A.), Nebî (S.A.V.) Efendimiz'den hiçbir zaman ayrılmadı. Ve Resûl-i Ekrem (S.A.V.) Efendimiz, O (R.A.)'den râzı oldukları hâlde irtihâl ettiler.</p>

    <p class="MsoNormal">Alî (R.A.) onun hakkında der ki:</p>

    <p class="MsoNormal">"İşte bu Ebû Muhammed Talha (R.A.)'dır ki ekseriyetle kendinden bir şey istemeden verirdi."</p>

    <p class="MsoNormal">(Hz. M. Sâmî Ramazânoğlu (K.S.), Ashâb-ı Kirâm (R.A.), S:147-151)</p>

    <p class="MsoNormal">"BELÂ AĞIZDAN ÇIKAN SÖZE BAĞLIDIR"</p>

    <p class="MsoNormal">Rivâyet olunur ki: "Ya'kûb Aleyhisselâm rü'yâda gördü ki kendi dağın başında, Yûsuf sahrâda iken on kurt Yûsuf'a hücûm etti. Yûsuf aralarında kayboldu. Onun için Ya'kûb Aleyhisselâm onu kurt yemesinden korkarım dedi ve bu rü'yâyı görmekle berâber Yûsuf'u kardeşlerine verdi. "Kazâ takdîr ile geldiğinde basîret görmez olur."</p>

    <p class="MsoNormal">Sahâbe'nin bazısı dedi ki: "Kişinin hasmına hüccet, ipucu telkîni muvâfık değildir. Yûsuf'un kardeşleri kurdun insanı yemesini bilmiyorlardı. Fakat Ya'kûb Aleyhisselâm kurt yemesinden korkarım diye hatırlarına getirip oğullarına ipucu telkîn etmiş oldu. Hadîs-i Şerîf'te: "Belâ  ağızdan çıkan söze bağlıdır." buyurulmuştur.</p>

    <p class="MsoNormal">(Keşfül Hafâ, Cild-1, S: 291)</p>

    <p class="MsoNormal">Hikâye olunur ki:</p>

    <p class="MsoNormal">Lûgat imâmlarından İbnü's-Sekît, Halîfe ile otururken Mütevekkil'in iki oğlu Mu'tezz ile Müeyyed gelince Mütevekkil O'na dedi ki:</p>

    <p class="MsoNormal">"- Benim iki oğlumu mu seviyorsun, yoksa Hasan ile Hüseyin'i mi?" Bunu işidince imâm dedi ki:</p>

    <p class="MsoNormal">"- Vallâhi, muhakkak Alî (R.A.)'ın hizmetçisi (kölesi) Kanber benim nazarımda senden de iki oğlundan da daha hayırlıdır." Bunun üzerine Mütevekkil adamlarına;</p>

    <p class="MsoNormal">"- Dilini kafasından kesip ayırın!" dedi. İbnü's-Sekît'in dilini kestiler ve o gece öldü.</p>

    <p class="MsoNormal">Teaccüb olunacak hâl şu ki: Hoca İbnü's Sekît'in bu hâl başına gelmezden evvel Mütevekkil'in oğlu Mu'tez ile Müeyyed'e aşağıdaki beyti ta'lîm edip öğretmek istemiş:</p>

    <p class="MsoNormal">"İnsan dilinin sürçmesinden dolayı uğrayabileceği musîbete ayağının sürçmesi ile uğramaz. Zîrâ insanın sözü, başını götürebilir. Hâlbuki ayağının sürçmesinden hâsıl olan yarası zamanla iyi olur."</p>

    <p class="MsoNormal">(Hz. M. Sâmî Ramazânoğlu (K.S.), Hz. Yûsuf (A.S.), S: 20-21)</p>

    <p class="MsoNormal">HAZRET-İ ÖMER (R.A.)'IN ŞEHÂDETİ</p>

    <p class="MsoNormal">Medîne'de Muğire bin Şu'be (R.A.)'ın kölesi Firûz, künyesi Ebû Lü'lü' olup ateşperest idi. Sanatı, dülger, demirci, nakkâş idi.</p>

    <p class="MsoNormal">Firûz, bir gün Hazret-i Ömer (R.A.)'e mürâcaat ederek Muğire (R.A.)'in kendisinden aldığı yevmiyenin ağır olduğundan şikâyet etmiş idi. Hz. Ömer (R.A.) yevmiyenin  mikdârını sormuş, 2 dirhem olduğunu anlamıştı. Bunun üzerine Hazret-i Ömer (R.A.) de yevmiyesinin çok olmadığını beyân edince Firûz kızarak ayrılmıştı.</p>

    <p class="MsoNormal">Ertesi gün Firûz, elbisesinde sakladığı bir hançerle sabah namazı vakti câmi'ye girdi. Hazret-i Ömer (R.A.) mihrâba geçmişti. Namaz başlar başlamaz Firûz, hançerini  gizlendiği yerden çıkarak Hazret-i Ömer (R.A.)'i altı yerinden yaraladı.</p>

    <p class="MsoNormal">Darbelerden biri Hazret-i Ömer (R.A.)'in karnına isâbet etmişti. Hazret-i Ömer (R.A.) derhâl yerine Abdurrahmân bin Avf (R.A.)'i takdîm etmiş, kendisi de bî-hûş olarak yere düşmüş idi. Firûz birkaç müslümanı daha yaraladıktan sonra  intihâr etmişti.</p>

    <p class="MsoNormal">Hazret-i Ömer (R.A.) evine götürüldü. İfâkat bulduğu zaman kendisini kimin vurduğunu suâl etti. Firûz, olduğu haber verilince, bir müslüman tarafından vurulmadığı için Cenâb-ı Allâh'a şükr etmişti.</p>

    <p class="MsoNormal">İçtiği süt yarasından geldiğinden yarasının tehlikeli olduğuna kanâat getirilmişti.</p>

    <p class="MsoNormal">Hazret-i Ömer (R.A.), oğlu Hazret-i Abdullâh (R.A.)'ı çağırarak Peygamber (S.A.V.) Efendimiz Hazretleri'nin yanına defnolunması için Hazret-i Âişe (R.A.)'dan müsâade istihsâl etmesini taleb etmek üzere gönderdi.</p>

    <p class="MsoNormal">Hazret-i Ömer (R.A.)'in selâmını teblîğ ile ricâsını taleb etti. Hazret-i Âişe (R.A.)'de:</p>

    <p class="MsoNormal">"- O yeri kendim için ayırmıştım. Fakat rızâ-yı hâtırla Hazret-i Ömer (R.A.)'e terk ediyorum." dedi.</p>

    <p class="MsoNormal">Hazret-i Ömer (R.A.) de:</p>

    <p class="MsoNormal">"- En büyük arzum bu idi." dedi, çok memnûn oldu.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ömer (R.A.), S: 78)</p>

    <p class="MsoNormal">YAĞMUR SUYUNA OKUNACAK DUÂ</p>

    <p class="MsoNormal">"Bismillâhirrahmânirrahîm"</p>

    <p class="MsoNormal">Ömer İbn-i Hattâb Radıyallâhü Teâlâ Anh'ın şöyle dediği rivâyet edildi:</p>

    <p class="MsoNormal">"Resûlullâh Sallallâhü Teâlâ Aleyhi ve Sellem Buyurdular ki:</p>

    <p class="MsoNormal">"-Kim yağmur suyundan alır da (bir rivâyette Nisan yağmurundan) ve üzerine yetmiş (70) def'a Fâtiha Sûresi ve yetmiş (70) def'a Âyete'l-Kürsî ve yetmiş (70) Kulhüvellâhü Ehad ve yetmişer (70'er) def'a da Mu'avvezeteyn'i (Felâk ve Nâs Sûreleri'ni) okursa, nefsim, yed-i Kudretinde Olan'a (Allâh'a) yemîn ederim, muhakkak Cibrîl bana geldi ve haber verdi ki: "-Her kim, bu sudan arka arkaya yedi (7) gün, sabahları içerse, muhakkak Allâh Sübhânehü ve Teâlâ, o suyu içen kimsenin cesedendeki bütün hastalıkları def' eder. Ve onu hastalıktan âfiyette kılar. Ve damarlarından ve etinden ve kemiğinden ve bütün a'zâlarından (hastalığı) çıkarır."</p>

    <p class="MsoNormal"> </p>

    <p class="MsoNormal">YAĞMUR SUYUNA OKUNACAK</p>

    <p class="MsoNormal">ÂYETLER</p>

    <p class="MsoNormal">1. Yetmiş (70) def'a FÂTİHA SÛRESİ</p>

    <p class="MsoNormal">2. Yetmiş (70) def'a ÂYETE'L-KÜRSÎ</p>

    <p class="MsoNormal">3. Yetmiş (70) def'a İHLÂS SÛRESİ</p>

    <p class="MsoNormal">4. Yetmiş (70) def'a FELÂK SÛRESİ</p>

    <p class="MsoNormal">5. Yetmiş (70) def'a NÂS SÛRESİ</p>

    <p class="MsoNormal">***</p>

    <p class="MsoNormal">AĞRILAR VE HAYIRLI MURÂDLAR İÇİN</p>

    <p class="MsoNormal">NAMAZ VE DUÂ</p>

    <p class="MsoNormal">Her gece yatsı namazından sonra, iki rek'at namaz kılınacak;sonra otuz (30) kerre "Yâ Rabbî Şükür!" denilecek ve hulûs ile yedi (7) kerre (Yani, yedi gece, arka arkaya bu iki rek'at namaza ve otuz kerre "Yâ Rabbi Şükür!" duâsına devâm edilecektir ki duâ toplam 210 oluyor.) bu duâ okunacaktır.</p>

    <p class="MsoNormal">YÛNUS SÛRESİ (ÂYET: 22-23)</p>

    <p class="MsoNormal">O sizi karada ve denizde gezdirendir. Hatta siz gemilerde bulunduğunuz, onlar bunları güzel bir hava ile akar gibi götürdükleri, yolcularda bununla sevindikleri zaman şiddetli bir fırtına gelip denizin her yerinden kendilerine dalgalarla hücûm eder. Sanırlar ki onlar çepeçevre kuşatılmışlardır. İşte bu sırada onlar kendi dînlerine sokdukları bozuk düşünce ve inançlardan dînlerini, gönüllerini temizleyerek Allâh'a duâ ederler:</p>

    <p class="MsoNormal">"And olsun, eğer bizi bundan kurtarırsan şeksiz şüphesiz şükredenlerden olacağız."Fakat Allâh onları selâmete erdirince bir de bakarsın ki yeryüzünde yine hakksız yere taşkınlıklarda bulunuyorlar.</p>

    <p class="MsoNormal">Ey İnsanlar! Sizin taşkınlığınız ancak kendinize karşıdır, kendi aleyhinizedir. Bu da dünya hayatının o fânî  menfâati gibi süreksizdir. Nihâyet dönüşünüz ancak bizedir. O vakit neler yapıyor olduğunuzu size haber vereceğiz.</p>

    <p class="MsoNormal"> </p>

    <p class="MsoNormal">A'ZÂLARIMIZIN GÖREVİ</p>

    <p class="MsoNormal">Allâh Teâlâ, yarattığı insanın her a'zâsını, ne için yaratmışsa o yolda isti'mâl olunmasını irâde etmektedir. Kalbin mâ-hulikâleh'i ya'ni ne için yaratıldığı suâl edilirse, onun yaradılış sebebi: Ma'rifet ve tevhîdle meşgûl olmak, istihzâ ve benzeri mezmûm fiilleri terk etmektir.</p>

    <p class="MsoNormal">Kim, her bir a'zâyı mâ-hulikâleh'ine isti'mâl etmek husûsunda ahd-i İlâhiye vefâ göstermezse Cenâb-ı Hakk'ın gazâbına ma'rûz kalır.Bazı vakitlerde, Ebû Cehîl (lâ'netullâhi aleyh), Resûlullâh (S.A.V.) Efendimiz'in arkasından yürür, ağızını burnunu oynatarak istihzâ ederdi, Resûlullâh (S.A.V.) Efendimiz bu hâle muttali oldukda:</p>

    <p class="MsoNormal">Yapmakta olduğun gibi ol! buyurdular, mel'un kâfir ölünceye kadar aynı hâl içinde kaldı.</p>

    <p class="MsoNormal">Utbe bin Ebî Muayt (La'netullâhi Aleyh) de Efendi- miz'in yüzüne tükürük attı. Attığı tükürüğü dönüp kendi yüzüne geldi, beras (Abraslık yâhûd abraşlık denilen hastalık) illetine tutuldu.</p>

    <p class="MsoNormal">(Hz. M. Sâmî Ramazânoğlu (K.S.),Yûnus ve Hûd Sûreleri Tefsîri, S: 22-79)</p>

    <p class="MsoNormal">HZ. EBÛ DÜCÂNE (R.A.) UHUD HARBİ'NDE</p>

    <p class="MsoNormal">Resûl-i Ekrem (S.A.V.) Efendimiz: "-Hakkını îfâ etmek şartıyla bu kılıncı kim alır?" buyurdular. Ensâr'dan Ebû Dücâne (R.A.) Hazretleri: "-Yâ Resûlallâh! Bu kılıncın hakkı nedir?" diye sordu. Resûl-i Ekrem (S.A.V.)'de:"-Onun hakkı eğilip bükülünceye kadar düşmanın yüzüne vurmaktır." diye buyurdular. Ebû Dücâne (R.A.): "-O şart ile ben alırım." deyince Resûlullâh (S.A.V.) kılıncı ona verdi.</p>

    <p class="MsoNormal">Resûl-i Ekrem (S.A.V.) Hazretleri'nden şart-ı ma'lûm ile o kılıcı aldıktan sonra başına bir kırmızı sargı sardı. Ve önüne gelen müşrikleri kılınç ile vurup cerh ve  telef ederek düşman safını yardı.</p>

    <p class="MsoNormal">Hatta öte tarafa geçip Ebû Sufyân'ın karısı olan Hind'in yanına vardı. Hind ise diğer kadınlarla geride def çalarak müşrikleri cenge teşvîk ve tahrîk ederken Ebû Dücâne (R.A.) dalkılınç olarak bunların üzerine varınca Hind ne yapacağını saşırdı. Ebû Dücâne (R.A.) da: "Resûlullâh (S.A.V.)'in kılıncı ile böyle bîkes bir kadının başına vurmak lâyık değildir." diyerek geri dönüverdi.</p>

    <p class="MsoNormal">O gün Ebû Dücâne (R.A.)'den zuhûra gelen fevkalâde şecâat herkese hayret verdi.</p>

    <p class="MsoNormal">Meydan-ı harbe çıkarken bu niyyetini: "Ben ol, merdim ki yâr-ı vefâ şiâ'rımla nezd-i nahlistândaki sefh-i cebelde bulunduğumuz sırada Keyyûl'da (ya'ni Sufûf-i harbin gerisinde) bulunmamak üzere ahidleşmişimdir. Allâh'ın ve Resûlullâh'ın seyfleriyle harb ve darb ederim." diye göstererek çalımlı çalımlı yürümeye başlamıştı.</p>

    <p class="MsoNormal">Sallallâhü Aleyhi Vessellem Efendimiz de Ebû Dücâne'nin bu yürüşüyüne: "O yürüyüşü Hakk Teâlâ, bu makâmların gayrisinde sevmez." buyurmuşlardı.</p>

    <p class="MsoNormal">Başına sardığı o kırmızı sarığı Ebû Dücâne'nin meşheresi yani alâmet-i fârikası olmakla müşârunileyh "Zül-meşhere" ünvânını almış. Ve ahyânen onu giydiği muharebelerde "La tübkî velâ tezer" fehvâsınca ateş kesilmiştir. "Ebû Dücâne'nin sesi bir bölük askere bedeldir." diye sitâyiş-i Nebeviyye'ye mazhar olmuştur.</p>

    <p class="MsoNormal">(Hz. M. Sâmî Ramazânoğlu (K.S.), Uhud Gazvesi, S: 20)</p>

    <p class="MsoNormal">MUHARREM AYININ BİRİNCİ GÜNÜ OKUNACAK DUÂLAR VE YAPILACAK ZİKİRLER</p>

    <p class="MsoNormal">1. Aşağıdaki Duâ, üç def'a okunacaktır:</p>

    <p class="MsoNormal">Bismillâhirrahmânirrahîm</p>

    <p class="MsoNormal">Ve Sallallâhü A'lâ Seyyidinâ, Muhammedin ve Âlihi ve Sahbihi ve Sellem. Allâhümme ente'l-Ebediyyü'l-Kadîmü'l-Evvelü ve a'lâ fazlüke'l-a'zîmü ve cûdüke'l-a'mîmü'l-mua'vvelü ve hazihi â'mün cedîdün kad akbele nes'elüke'l-ı'smete fîhi mineşşeytâni ve evliyâihi ve cünûdihi vel-a'vne a'lâ hâzihi'n-nefsi'l-emmâreti bissû'i ve'l-iştigâle bimâ yukarribunî ileyke zülfâ yâ ze'l-Celâli ve'l-ikrâmi ve Sallâllâhü A'lâ Âlihi ve Ashâbihi't-Tayyîbîne't-Tâhirine  ve'l-hamdülillâhi Rabbi'l-âlemîn.</p>

    <p class="MsoNormal">2. 365 def'a (aded) Âyete'l Kürsî okunacak</p>

    <p class="MsoNormal">3. 1000 def'a (aded) İhlâs-ı Şerîf okunacak</p>

    <p class="MsoNormal">4. 1 def'a (aded) Zümer Sûresi okunacak</p>

    <p class="MsoNormal">5. Bütün bunların sonunda 1 def'a: "Allâhümme yâ Muhavvilelhavli ve'l-ahvâli havvil hâlenâ ilâ ahsenilhâl." denilecek.</p>

    <p class="MsoNormal">MUHARREM AYININ İLK ON GÜNÜNDE</p>

    <p class="MsoNormal">(HER GÜN) OKUNACAK</p>

    <p class="MsoNormal">Bismillâhirrahmânirrahîm</p>

    <p class="MsoNormal">Elhamdülillâhi Rabbi'l-âlemîn. Vessalâtü vesselâmü A'lâ Seyyidinâ Muhammedin ve A'lâ Âlihi ve Sahbihi ecmaîn. Allâhümme ente'l-Ebediyyü'l-Kadîmü'l-Hayyü'l-Kerîmü'l-Hannânü'l-Mennânü ve hazihi senetün cedîdetün es'elüke fîhâ'l-ı'smete mineşşeytânirracîm. Ve'l avne a'lâ hazihi'n-nefsi'l-emmâreti bissûi' ve'l iştigâle bimâ yukarribunî ileyke yâ ze'l-Celâli ve'l-ikrâmi birahmetike yâ Erhame'r-Râhimîn. Ve Sallallâhü ve Selleme A'lâ Seyyidinâ ve Nebîyyinâ Muhammedin ve A'lâ Âlihi ve Sahbihi ve Ehl-i Beytihi ecmaîn.</p>

    <p class="MsoNormal">Peygamberimiz (S.A.V.) Hazretleri'nden: "Her kim, ilk on günü sabahleyin bu duâyı üç kerre okursa, Allâh-ü zü'l-Celâl Hazretleri'nin o kimseyi tâ gelecek senenin Muharremi'ne kadar bütün belâlardan emin ve muhâfaza buyuracağı." rivâyet olunmuştur.</p>

    <p class="MsoNormal">Şeyh Şihâbüddîn-i Sühreverdî (K.S.)'den nakledilmiştir ki. "Her kim, bu duâyı, Aşûre Günü üç kerre okursa, ölümden de emîn kılınır. Elbette o sene ölümü takdîr olunan kimseye bu duâyı bu vechile okumak nasîb olmaz."</p>

    <p class="MsoNormal">HİCRET-İ NEBEVÎ 'NİN YILBAŞI</p>

    <p class="MsoNormal">OLARAK KABÛLÜ</p>

    <p class="MsoNormal">Muharrem, Hicrî senenin ilk ayıdır. Hicrî târih, Resûl-i Ekrem (S.A.V.)'in, Mekke'den Medîne'ye hicretleriyle başlar.</p>

    <p class="MsoNormal">Hz. Ömer (R.A.) zamanından mukaddem (önce) Arabistân'da bir târih-i mahsûs (husûsî bir târih) yoktu. Bir def'a Ka'b bin Lü'eyy'in vefâtı ve daha sonra Fil Hâdisesi, târihe mebde' (başlangıç) olarak kabûl olunmuştu. Hicretin 21. senesinde Hz. Ömer (R.A.)'e, üzerinde Şa'bân ayı yazılı bir sened getirilmişti. Hz. Ömer (R.A.), "Bu senedi, geçen senenin Şa'bânı mı yoksa sene-i hâliye (bu senenin) Şa'bânı mı olduğunu" sordu.</p>

    <p class="MsoNormal">Bu sırada, Hz. Ömer (R.A.), Yemen Vilâyeti Mâl Emîni Ya'lâ bin Ümeyye (R.A.)'den günü, ayı, yılı yerli yerinde düzgün yazılar almağa başlamış;bu şekil, Hz. Ömer (R.A.)'in çok hoşuna gitmişti. Bu da, Muharrem'in 1. gününün, Hicrî târihin başlangıcına vesîle olmuştur.</p>

    <p class="MsoNormal">Bunun üzerine Meclis-i Şûrâ toplanarak Hz. Alî Kerremellâhü Vecheh'in tavsiyesi üzerine Hicret-i Muhammediyye (S.A.V.)'in târihe mebde' (başlangıç) olması, ittifâk-ı ârâ (re'y birliğiyle) ile kabûl edildi.</p>

    <p class="MsoNormal">İslâm târihi'nde en mühim bir hâdise olan Hicret-i Nebevî (S.A.V.)'de Hz. Ebû Bekir (R.A.) âilesi'nin şerefli büyük hizmetleri vardır. Hicret-i Peygamberî (S.A.V.), târihin seyrini değiştiren mühim bir hâdisedir. İslâm güneşinin Medîne-i Münevvere ufuklarında bütün meş'aleleriyle parlayarak, arzın her tarafını aydınlatmağa başlaması bu Hicret'ten sonra başlar.</p>

    <p class="MsoNormal">Bu feyizli ve bereketli günün, her müslüman tarafından kutlanması ve müslüman kardeşler arasında tebrîklerin teâtî edilmesi dînî bir borçtur. Bu Hicretle doğan İslâm Devleti (30) yıl gibi çok kısa bir zamanda Endülüs'ten Çin'e kadar, cihânın en kıymetli mıntıkasında insanları, dîn ve vicdân hürriyetine, sulha sükûna kavuşturmuştur.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ebû Bekir, Hz. Ömer (R.A.))</p>

    <p class="MsoNormal">HİCRET'TE HZ. EBÛ BEKİR (R.A.)</p>

    <p class="MsoNormal">Ashâb-ı Kirâm'ın Mekke'den Medîne'ye hicret etmeleri, Medîne'de Evs ve Hazrec Kabîleleri'nin de îmâna gelmesi üzerine Medîne'de Dîn-i İslâm kuvvet buldu. Müşriklerin akılları erdi ki: Resûl-i Ekrem (S.A.V.) de onların yanına giderse Medîne'de büyük Kuvve-i İslâmiye peydâ olacak ve Kureyş'in Şâm yolunda pek mühim bir güzergâhı olan Medîne diyârı da Ehl-i İslâm elinde kalacakdı. Kureyş müşriklerinin uluları, buralarını düşündükçe telâşa düştüler ve hemen müşâverelerde bulunmak üzere Dârunnedve'de toplandılar.</p>

    <p class="MsoNormal">Resûl-i Ekrem (S.A.V.)'in mübârek vücûdunu ortadan kaldırmak kararını aldılar. Bu kararın icrâsı için gece Resûl-i Ekrem (S.A.V.)'in evi önünde birikip onun uyumasına muntazır oldular.</p>

    <p class="MsoNormal">Cebrâil Aleyhisselâm gelip keyfiyeti Resûl-i Ekrem (S.A.V.)'e haber verdi. Medîne'ye hicret etmek üzere me'zûn ve Ebû Bekir  Es-Sıddîk (R.A.)'i birlikte götürmeye me'mûr olduğunu bildirdi.</p>

    <p class="MsoNormal">Resûlullâh (S.A.V.) hemen Alî İbn-i Ebû Tâlib (R.A.)'ı çağırdı.</p>

    <p class="MsoNormal">"-Ya Alî! Ben Medîne'ye gidiyorum. Bu emânetleri sâhiblerine teslîm et, sen de durma gel. Fakat şimdi benim döşeğime yat ki müşrikler beni yatıyor zannetsinler." buyurdular.</p>

    <p class="MsoNormal">Alî Kerremallâhü Vecheh, Resûl-i Ekrem (S.A.V.)'in döşeğine yattı ve Resûl-i Ekrem (S.A.V.)'in yeşil hırkasını kendi üzerine örttü.</p>

    <p class="MsoNormal">Resûl-i Ekrem (S.A.V.) hemen bir avuç toprak aldı ve Yâsîn-i Şerîf Sûresi'nin evvelindeki "Vecea'lnâ minbeyni eydîhim sedden, ve minhalfihim sedden, feağşeynâhüm fehüm lâyübsirûn." Âyet-i Kerîmesi'ni âhirine kadar okudu. O toprağı kapısı önündeki bekleyen müşriklerin üzerine saçtı ve çıkıp gitti. Kör gibi oldular. O (S.A.V.)'i göremediler.</p>

    <p class="MsoNormal">Resûlullâh (S.A.V.), Ebû Bekir Sıddîk (R.A.)'in hânesine vardı. Kapısı önünde durdu, Âdâb-ı Şer-i Şerîf üzere "-İçeri girmeye ev sâhibinin izni var mı?" diye sordular.</p>

    <p class="MsoNormal">Hazret-i Ebû Bekir (R.A.)'de: "-Buyurunuz, Yâ Resûlallâh!" dedikten sonra Resûl-i Ekrem (S.A.V.) içeri girdi ve taraf-ı Bâri Teâlâ'dan hicrete me'zûn olduğunu bildirdi. Ebû Bekir Sıddîk (R.A.) da: "-Ben de birlikte miyim?" diye sordu. Resûl-i Ekrem (S.A.V.)'de "Evet" buyurunca, Ebû Bekir Sıddîk (R.A.)'in sürûrundan gözlerinden yaşlar aktı.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ebû Bekir (R.A.), S:27)</p>

    <p class="MsoNormal">HZ. ÖMER (R.A.)'IN HİCRETİ</p>

    <p class="MsoNormal">Hicret ederken  Ashâb-ı Kirâm, hep gizlice Mekke'den çıkıp, Medîne'ye geldiler. Ancak Ömerü'l-Fârûk (R.A.) alenî olarak hicret eyledi.Şöyle ki:</p>

    <p class="MsoNormal">Kılıcı kuşandı, yayını omuzuna astı. Oklarını eline aldı. Ve Rüesâ-yı Kureyş, Kâ'be-i Mükerreme etrafında halka halka olup oturmakta iken Harem-i Şerîf'e gitti. Beyt-i Şerîf'i yedi def'a tavaf etti. İki rek'at namaz kıldı. Sonra:</p>

    <p class="MsoNormal">"- Yüzleriniz kara olsun!" diye Rüesâ-yı Kureyş'e bed-duâ ederek yanlarından geçerken:</p>

    <p class="MsoNormal">"- Anasını ağlatmak ve evlâdını yetim ve karısını dul bırakmak isteyen kimse, şu vâdinin öte tarafında bana kavuşsun!" dedi.</p>

    <p class="MsoNormal">Mekke'den çıktı ve Medîne-i Münevvere'ye hicret etti, arkasına düşen olmadı.</p>

    <p class="MsoNormal">Hz. Ömer (R.A.) Uhud Vak'ası günü Ashâb-ı Kirâm şaşırıp da müteferrik oldukları zaman, Resûl-i Ekrem (S.A.V.)'in yanında pâyidâr olanlardan biridir. Hem böyle şecî ve bahâdır ve hem de âlim ve âkil ve müdebbir idi.</p>

    <p class="MsoNormal">Ne zaman Ashâb-ı Kirâm arasında bir ihtilâf vukû' bulsa, O'nun rey'i doğru çıkardı.</p>

    <p class="MsoNormal"> </p>

    <p class="MsoNormal">İBRET ALALIM</p>

    <p class="MsoNormal">Bir kere Kureyş rüesâsı Hz. Ömer (R.A.)'i ziyâret etmişti. Mecliste âzâd edilmiş köleler de vardı. Kureyş beklediği hâlde Hz. Ömer (R.A.) bunlarla konuşmakta devâm etmişti. Ebû Süfyan bu muameleden kızarak:</p>

    <p class="MsoNormal">"-Hâle bakınız. Bu gün köleler bize tercîhen kabûl olunuyorlar."</p>

    <p class="MsoNormal">Fakat bu söz, adâlet ve hakk muhibbi olanlar üzerinde hiçbir te'sîr icrâ etmemiş ve kendisine şu cevâb verilmişti:</p>

    <p class="MsoNormal">"- Hz. Ömer (R.A.)'den şikâyete hakkımız yoktur. Biz kendi hâlimize küselim. Müslümanlık herkesi birden da'vet etti; biz da'vete icâbette geciktik. Binâenaleyh, bizden evvel İslâmiyet'i kabûl edenler, bize tekaddüm etmek hakkını kazanmışlardır.              </p>

    <p class="MsoNormal">           (Hz. M. Sâmî Ramazânoğlu (K.S.), Hz. Ömer (R.A.), S: 104)</p>

    <p class="MsoNormal">DUÂNIN ÂDÅBI VE ŞARTLARI</p>

    <p class="MsoNormal">Duânın da âdâbı ve şartları vardır. Bu âdâba ve şartlara riâyet icâbetin te'mînâtıdır. Kim bu şartlara riâyet etmeden duâsının kabulünde ısrâr ediyor ve kabûl edilmediğinden gönlünü bozuyorsa azgınlardandır.</p>

    <p class="MsoNormal">Duânın kabûlünde şart: Nefis tezkiyesi ve kalb tasfiyesidir. Duâ eden evvelâ helâl lokma ile nefsini ıslâh etmeli, zikrullâha ihtimâm ederek kalbini ölümden kurtarmalıdır.</p>

    <p class="MsoNormal">Büyükler demişlerdir ki: Duâ, gök kapılarının anahtarıdır. Bu anahtarın dişleri de helâl lokmadır. Yani helâl lokma olmaksızın bu anahtar bir şeye yaramaz.</p>

    <p class="MsoNormal">Risâle-i Kuşeyrî'de der ki: Rivâyet denen haberler arasında şu da vardır: "Kul, Allâh'a duâ eder. Duâsında ihlâs ve bağlılığı artırdıkça Allâh onu sever. Cibrîl'e emreder: "Kulumun hâcetini geciktir, duâsını artırmasını ve sesini duymayı seviyorum. "Bir kul da duâ eder, fakat duâsıyla Allâh'ı gazâblandırır. Allâh, Cibrîl'e buyurur ki: "Kulumun hâcetini hemen yerine getir, sesini daha fazla duymak istemiyorum."</p>

    <p class="MsoNormal">Dünyanın kıvamı dört şeyle olduğu buyurulmuştur:</p>

    <p class="MsoNormal">1- Âlimlerin ilme devâmı,</p>

    <p class="MsoNormal">2- Emirlerin adâlete devâmı,</p>

    <p class="MsoNormal">3- Zenginlerin cömertliğe devâmı,</p>

    <p class="MsoNormal">4- Fakîrlerin duâya devâmı.</p>

    <p class="MsoNormal">Edebli bir mü'min Allâh'a Esmâ-i Hüsnâ'sıyle Kur'ân da ta'lîm olunan ve Hadîs-i Şerîf'lerde öğretilen ve selef-i sâlihînden rivâyet oluna gelen duâlarla ve Allâh'a onun Nebîleri'yle, velîleriyle tevessül ederek duâ eder.</p>

    <p class="MsoNormal">Duâya icâbet sâatleri ve yerleri de gizlenmişdir.</p>

    <p class="MsoNormal">Zulümden son derece sakınmak lâzımdır. İslâmiyet, kâfire bile zulmetmeği harâm kılmışdır. Mazlûm kim olursa olsun zulümden âh ederse zâlim cezâsını görür. Hulâsâ zulüm harâm kılınmışdır. Duânın icâbet olunmamasının sebeblerinden biri de zulümdür. En çok kabûl olunan duâlardan biri mazlûmun duâsıdır.</p>

    <p class="MsoNormal"> </p>

    <p class="MsoNormal">(Hz. M. Sâmî Ramazânoğlu (K.S.), Bakara Sûresi, S: 236-237)</p>

    <p class="MsoNormal">MÛTE HARBİNDE hâlİD BİN VELÎD (R.A.)</p>

    <p class="MsoNormal">Enes Bin Mâlik (R.A.)'den rivâyete göre Mûte Harbi hakkında şehâdet haberi gelmeden önce Resûlullâh (S.A.V.) Efendimiz, Mimber-i Saâdeti'ne oturmuştu, Hakk Teâlâ Hazretleri, Habîbi'ne Mûte Harbi'nin safahâtını gözü önünde gibi gösteriyordu.</p>

    <p class="MsoNormal">Buyurdular ki:</p>

    <p class="MsoNormal">"- İşte sancağı Zeyd aldı, şehîd oldu. Şehâdet getirip salât ve selâmdan sonra siz de Zeyd için istiğfâr ediniz, Zeyd Cennet'e girdi. Orada safâdadır. Şİmdi sancağı Ca'fer ibn-i Ebû Tâlib aldı. O da şehîd oldu, buyurdu. Buna da şehâdet, salât ve duâ edip; siz de istiğfâr ediniz. İşte Ca'fer de Cennet'e girdi. İstediği tarafına iki kanatlı uçuyor. Bu def'a da bayrağı Abdullâh bin Revâha aldı. O da şehîd oldu, buyurdu. O'na da şehâdet, salât ile duâdan sonra: Abdullâh için istiğfâr ediniz. Bu da Cennet'e dâhil olmuştur, buyurdu. Ve bu haberi verirken mübârek iki gözü yaş döküyordu. En sonra sancağı Allâh'ın kılınçlarından bir kılıç aldı. Nihâyet "Allâh" mücâhidlere fethi müyesser kıldı." buyurdular.</p>

    <p class="MsoNormal">Bu seyf-i İlâhî'den murâd Hâlid Bin Velîd (R.A.)'di.</p>

    <p class="MsoNormal">Bundan sonra Hazret-i Hâlid (R.A.) "seyfullâh" diye anılmıştır. Fil-hakîka ehl-i İslâmın elinde Allâh'ın keskin bir kılıncı idi. Ondan sonra da Hazret-i Hâlid bin Velîd (R.A.) yüzünden Biiznillâhi Teâlâ pek çok fütûhat zuhûra geldi.</p>

    <p class="MsoNormal">Hazret-i Hâlid (R.A.) demişdir ki: "Mûte Günü elimde dokuz kılınç parçalandı. Yalnız ağzı enli yemânî bir kılınç vardı. Elimde o mukâvemet etti."</p>

    <p class="MsoNormal">(Hz. M. Sâmî Ramazânoğlu (K.S.), Hâlid Bİn Velîd (R.A.), S:23)</p>

    <p class="MsoNormal">•••</p>

    <p class="MsoNormal"> </p>

    <p class="MsoNormal">Resûlullâh (S.A.V.) Efendimiz buyuruyorlar ki:</p>

    <p class="MsoNormal">"Kim gazâ ve cihâd etmeksizin cihâdı arzu edip de kendi kendine:</p>

    <p class="MsoNormal">"Keşke ben de mücâhidlerden olsaydım." demeksizin vefât ederse münâfıklık huyundan bir şu'be üzerine ölmüş olur." (S. Müslim)</p>

    <p class="MsoNormal">HAMD, Allâh'A MAHSÛSTUR</p>

    <p class="MsoNormal">Hamd, Sûfiyye'ye göre kendisine hamd edilenin kemâlini izhârdır. Onun kemâli de sıfatında, ef'âlinde ve âsârındadır.</p>

    <p class="MsoNormal">Şeyh Davud Kayserî der ki:</p>

    <p class="MsoNormal">Hamd, kavlî, fiilî ve hâlî olmak üzere üç kısımdır.</p>

    <p class="MsoNormal">1- Kavlî hamd: Cenâb-ı Hakk kendisini nasıl senâ ettiyse ve hamdini enbiyâsının lisânlarında, nasıl icrâ ettiyse lisânın öylece hamd-ü senâ etmesidir.</p>

    <p class="MsoNormal">2. Fiilî hamd: Allâh'ın rızâsını umarak O'na teveccüh ederek bedenî ibâdet ve hayrâta devâm etmektir. İnsana lisâniyle hamdetmek nasıl vâcib ise her bir uzvu ile hamd etmek de öylece vâcibtir.</p>

    <p class="MsoNormal">Nebî (S.A.V.) "Elhamdü lillâhi a'lâ küllî hâl", her bir hâl için Allâh'a hamdolsun, buyurmuşlardır. Kulun Allâh'a hamd etmiş olabilmesi için her bir uzvunu ne için yaratılmışsa Allâh'a kulluk ve O'na kurbiyyet yolunda Şer-i Şerîf'in beyân ettiği vech ve istikâmette kullanması lâzımdır.</p>

    <p class="MsoNormal">3. Hâlî hamd: Rûh cihetiyle yapılan hamd'dır. İlmî ve amelî kemâlât ile muttasıf olunacak ahlâk-ı İlâhîyye ile ahlâklanmaktır.</p>

    <p class="MsoNormal">Kavlî hamd ile hamdeden, hamdettiği kemâl sıfatlarını ona isnâd ile ta'rîf etmiş olur. Buna göre hamd ta'rîfi lüzûmlu kılar. Ta'rîfde tearrufu lüzûmlu kılar. Yani ta'rîf edebilmek için evvelâ mârifet ehli olmak lâzımdır. Kulun hamdi Allâh'ı bildiği ölçüde kıymet kazanır.</p>

    <p class="MsoNormal">(Hz. M. Sâmî Ramazânoğlu (K.S.), Fâtiha Sûresi Tefsîri, S:24)</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal"> </p>

    <p class="MsoNormal">Hazret-i Peygamber (S.A.V.) şöyle buyurdu:</p>

    <p class="MsoNormal">"Üç şey vardır ki bunların hepsi her müslümanın üzeri-ne bir hakktır (vazîfedir):</p>

    <p class="MsoNormal">1- Hastaları ziyâret etmek,</p>

    <p class="MsoNormal">2- Cenâzelerde bulunmak,</p>

    <p class="MsoNormal">3- Aksıran kimse, Azîz ve Celîl olan Allâh'a hamdederse, ona :</p>

    <p class="MsoNormal">"Yerhâmükellâh" demek"</p>

    <p class="MsoNormal">                    (İmâm-ı Buhârî, Edebü'l-Müfred) </p>

    <p class="MsoNormal"> </p>

    <p class="MsoNormal"> </p>

    <p class="MsoNormal">NİSAN</p>

    <p class="MsoNormal">PEYGAMBER (S.A.V.) EFENDİMİZ'İN</p>

    <p class="MsoNormal">SEHÂVET VE CÖMERTLİKLERİ</p>

    <p class="MsoNormal">Kerem ve cömertlik, Peygamberimiz (S.A.V.)'in tabîat-ı aslîyelerindendir. Peygamberimiz (S.A.V.), insânların en âlicenâb ve en asîli idiler. Bilhassa Ramazân aylarında O (S.A.V.)'in kerem ve sehâvetine sınır olmazdı.</p>

    <p class="MsoNormal">Bir gün bir adam, Resûl-i Ekrem (S.A.V.) mer'ada otlayan keçilerini sayarken gelmiş ve bir kaç keçi istemişti. Resûl-i Ekrem (S.A.V.) de ona bütün sürüyü vermişti. Adam sürüyü kabîlesine götürdüğünde:"Hepiniz müslümân olunuz. Muhammed (S.A.V.) o kadar cömert ki fakîrlikten hiç korkmuyor."demişti. (Buhârî)</p>

    <p class="MsoNormal">Resûl-i Ekrem (S.A.V.) bazen birinden bir şey satın alır, sonra onu yine aynı kişiye hediye ederlerdi. Kendilerine bir şey geldi mi derhâl onu, başkalarına hediye ederlerdi. Yanlarında bir şey gece kalacak olsa ondan üzüntü duyarlardı.</p>

    <p class="MsoNormal">Resûl-i Ekrem (S.A.V.)'in hanımı Hz. Ümmü Seleme (R.A.) vâlidemiz anlatıyor:</p>

    <p class="MsoNormal">"Resûlullâh (S.A.V.)'ın yüzünde bir değişiklik hissettim. Sebebini sorunca:</p>

    <p class="MsoNormal">"Dün aldığım yedi dinarı veremedim yanımda kaldı." buyurdular. (Müsned-i İbn-i Hanbel)</p>

    <p class="MsoNormal">Ebû Zerr (R.A.)'in rivâyetine göre Peygamberimiz  (S.A.V.):"Bütün Uhud Dağı altın olsa ve bana verilse, borcumu ödemek için ayırdığım müstesnâ, onun bir dinarını üç gün yanımda bırakmak istemezdim."</p>

    <p class="MsoNormal">Resûl-i Ekrem (S.A.V.) üzerlerinde bulunan parayı son kuruşuna kadar infâk etmedikçe evlerine girmezlerdi. Bir def'asında Fedek reîsi hediye olarak dört deve yükü hubûbât göndermişti. Hazret-i Bilâl (R.A.) bunları çarşıda satmış. Resûl-i Ekrem (S.A.V.)'in bir yahûdiye olan borcunu ödemişti. Resûl-i Ekrem (S.A.V.) bir şey kalıp kalmadığını sormuş, Hazret-i Bilâl (R.A.)'de kaldığını söyleyince: "Onları da sadaka olarak dağıt yoksa evime gidemem." buyurmuşlardır.</p>

    <p class="MsoNormal">(Peygamber  (S.A.V.) Efendimiz'in Yüce Ahlâkı, S: 48)</p>

    <p class="MsoNormal">AŞÛRE GÜNÜ</p>

    <p class="MsoNormal">Aşûre Günü'nde, âile ferdlerine, yeme içme ve elbise bakımından, eli açık tutmak mendûbdur.</p>

    <p class="MsoNormal">Çünkü Beyhâkî ve Taberânî'nin Ebû Saîd el-Hudrî (R.A.)'den rivâyet ettikleri Hadîs-i Şerîf'te Cenâb-ı Peygamber (S.A.V.) Efendimiz: "Aşûre Günü'nde âilesi için bolluk sağlayan kimseye, Allâh-ü Teâlâ da, bütün senesinde bolluk sağlar." diye buyurmuşlardır.</p>

    <p class="MsoNormal">Sâdece Aşûre Günü'ne mahsûs olmak üzere kına yakmanın, sürme çekmenin fazîletli olduğuna dâir rivâyetler sahîh değildir; (belki) mekrûhtur.</p>

    <p class="MsoNormal">Aşûre Günü'nde Kerbelâ Vak'ası'nı canlandırmak câiz değildir. Çünkü bu, Râfızîlerin şiârıdır. (âdetidir.) Bunu hatırlamak isteyen olursa, önce Sahâbe-i Kirâm (R.A.)'ü hatırlar, sonra gâye olarak değil; Onlara ittibâ ederek (uyarak) Hz. Hasan ve Hz. Hüseyin (R.A.)'ü hâtırına getirir (hatırlar) ki bu şekilde davranmakta beis yoktur. (Aksine fazîlet vardır ki bu da, Ashâb-ı Kirâm (R.A.)'e ittibâ etmektir ve Ehl-i Sünnet şiârıdır.)    </p>

    <p class="MsoNormal">(M. Alâaddîn, El-Hediyyetü'l-Alâiyye Terc., S: 345)</p>

    <p class="MsoNormal"> </p>

    <p class="MsoNormal">İLK AŞÛRE YEMEĞİ</p>

    <p class="MsoNormal">Nûh Aleyhisselâm berâberindekilerle gemiden Âşûre Günü indi. O gün oruç tuttu ve Allâh Celle Celâlühü'ne şükür olmak üzere maiyyetine oruç tutmalarını emretti.</p>

    <p class="MsoNormal"> Azıkları artmıştı. Birisi bir avuç buğday, diğeri bir avuç nohut getirdi. Yedi çeşit hubûbât ile Nûh Aleyhisselâm onlara yemek pişirdi. İnsanlar bunu Âşûre Günleri için âdet edindiler ki yapanlar için ecr-i azîm vardır. Fakîrleri ve miskinleri de doyurmak lâzımdır.</p>

    <p class="MsoNormal">Zikrolunduğuna göre Allâh-ü Teâlâ Celle Celâlühü, Aşûre Gününde Zemzemi diğer sularla berâber akıtır. O gün gusleden kimse bir sene boyunca hastalık görmez. Er-Ravzü'l Fâik'de bu şekilde yazılıdır.</p>

    <p class="MsoNormal">(Hz.  M. Sâmî Ramazânoğlu (K.S.), Yûnus ve Hûd Sûreleri Tefsîri)</p>

    <p class="MsoNormal">AŞÛRE GÜNÜ YAPILACAK OLANLAR</p>

    <p class="MsoNormal">1. O gün, oruç tutulacak. Fakat Muharrem'in sâdece 10'uncu günü oruç tutulmaz. (9.-10.), (10.-11.) veyâ (9.-10.-11.) günleri tutulacak.</p>

    <p class="MsoNormal">2. Muharrem'in birinci ilâ onuncu günü de dâhil her gün okunan duâ, sabahleyin üç def'a okunacak.</p>

    <p class="MsoNormal">3. İşrâkten sonra (4) dört rek'at namaz kılınacak. Her rek'atte Fâtiha-yı Şerîf'ten sonra ellibir (51) adet İhlâs-ı Şerîf okunur.</p>

    <p class="MsoNormal">4. Mekrûh olmayan vakitlerin dışında istenilen bir vakitte 2 rek'at namaz kılınacak. Her rek'atte Fâtiha-yı Şerîf'ten sonra onbir (11) İhlâs-ı Şerîf okunur.</p>

    <p class="MsoNormal">5. Bol bol istiğfâr edilecek.</p>

    <p class="MsoNormal">6. 70 (yetmiş) def'a "Hasbünellâhü ve ni'mel vekîl ni'mel Mevlâ ve ni'mennasîr" denilecek.</p>

    <p class="MsoNormal">7. 313 (üçyüzonüç) def'a "Lâ ilâhe illâ ente subhâneke inni küntü minezzâlimîn" denilecek.</p>

    <p class="MsoNormal">8. Gusûl abdesti alınacak.</p>

    <p class="MsoNormal">9. On mü'mine selâm verilecek.</p>

    <p class="MsoNormal">10. Hasta bir kimse ziyâret edilecek.</p>

    <p class="MsoNormal">11. En az bir mü'mine iftâr ettirilecek ki bütün mü'minler iftâr ettirilmiş gibi olacak.</p>

    <p class="MsoNormal">12. O gün eve, rızkın bol olması için bol çeşit (10 çeşit) yiyecek (erzâk) alınacak.</p>

    <p class="MsoNormal">13. Muharremin 10'unu, 11'ine bağlayan gece, 1 (bir) def'a Zümer Sûresi okunacak.</p>

    <p class="MsoNormal">AŞÛRE GÜNÜ MEYDANA GELEN HÂDİSELER</p>

    <p class="MsoNormal">Aşûre Günü, Muharrem ayının onuncu günü olup o günde şu mühim hâdiseler husûle gelmiştir:</p>

    <p class="MsoNormal">1- Arş-ı A'lâ, Kürsî, Levh-i Mahfûz, 7 kat semâ ve Dünya'nın yaratılması,</p>

    <p class="MsoNormal">2- Hz. Âdem (A.S.)'a hayat verilmesi,</p>

    <p class="MsoNormal">3- Hz. Nûh (A.S.)'ın Tufân'dan kurtarılması,</p>

    <p class="MsoNormal">4- Hz. İbrâhîm (A.S.) ve Hz. İsmâîl (A.S.)'a Cennetten  koç indirilmesi,</p>

    <p class="MsoNormal">5- Hz. İbrâhîm (A.S.)'ın Nemrût'un ateşinden selâmete erdirilmesi,</p>

    <p class="MsoNormal">6- Hz. İdrîs (A.S.)'ın semâya kaldırılması,</p>

    <p class="MsoNormal">7- Hz. Eyûp (A.S.)'ın belâlardan kurtarılması,</p>

    <p class="MsoNormal">8- Hz. Mûsâ (A.S.)'ın Fir'avn'un denizde boğulması ile ondan kurtarılması,</p>

    <p class="MsoNormal">9- Hz. Yûnus (A.S.)'ın balığın karnından çıkarılması,</p>

    <p class="MsoNormal">10- Ve Mahşer Günü Muharrem ayının 10. günü (Aşûre Günü) kurulacaktır. İnşâallâh</p>

    <p class="MsoNormal">•••</p>

    <p class="MsoNormal">Müslim'in rivâyet ettiği bir Hadîs'te:</p>

    <p class="MsoNormal">"Aşûre orucu geçmiş bir senenin günâhlarını affettirir." buyurulmuştur.</p>

    <p class="MsoNormal">İbn Mâce'nin rivâyet ettiği bir Hadîs'te de:</p>

    <p class="MsoNormal">"Aşûre Günü orucu ile gelecek senenin hatâ ve kusurlarını örtmesini Allâh'dan dilerim." buyurulmuştur.</p>

    <p class="MsoNormal">Teberânî merfûan şu Hadîs'i rivâyet eder:</p>

    <p class="MsoNormal">"Aşûre orucunu tutanların bir senelik günâhları affedilir."</p>

    <p class="MsoNormal">Beyhakî ve diğerleri çeşitli tarîklerden merfûan şu Hadîs'i naklederler:</p>

    <p class="MsoNormal">"Aşûre Günü âile-i efrâdını iyi doyuran ve onları her bakımdan memnûn edenlere Hakk Teâlâ gelecek senenin refâh ve rızkını o nisbette genişletir."</p>

    <p class="MsoNormal">(İ. Şa'rânî, el-'Uhûdü'l-Kübrâ, S: 229)</p>

    <p class="MsoNormal">HUDEYBİYE DÖNÜŞÜ</p>

    <p class="MsoNormal">VE SÛRE-İ FETH'İN NÜZÛLÜ</p>

    <p class="MsoNormal">Resûl-i Ekrem (S.A.V.) Efendimiz Hazretleri, Hudeybiye'de ondokuz ve bir rivâyette yirmi gün ikâmetten sonra Ashâb-ı Kirâm Radıyallâhu Anhüm Ecmaîn ile berâber Medîne-i Münevvere'ye avdet eyledi. Ashâb-ı Kirâm (R.A.) Beyt-i Şerîf'i ziyâret edemeyerek Medîne'ye döndüklerinden çok müteessir oldular.</p>

    <p class="MsoNormal">Zührî (Rh.a.)'in rivâyetine göre Mekke ile Medîne arasında Sûre-i Fetih nâzil oldu. İbn-i Abbâs, Enes bin Mâlik (R.A.)'ın rivâyetlerine göre Sûre-i Fetih, Hudeybiye Sulh'ünün birçok fetihlerin mebde-i bir Feth-i Mübin olduğunu ihbâr ve beyân için nâzil olmuştur. Müfessirlerin cumhûruna göre de böyledir. Bu Sûre-i Şerîfe'nin ilk Âyetleri'nde şöyle buyurulmuştur.</p>

    <p class="MsoNormal">"Habîbim! Biz sana bir Feth-i Mübîn açtık ki Allâh senin günâhından geçmiş ve geleceği mağfiret buyurup üzerindeki ni'meti tamamlayacak ve seni doğru yola yöneltecek eşsiz bir muzafferiyetle Allâh seni azîz ve mansûr kılacak!"</p>

    <p class="MsoNormal">Bu Âyet-i Celîleler'de Cenâb-ı Hakk Azze ve Celle'nin Resûl (S.A.V.)'e bir Feth-i Mübîn bahş ettiğini bildiriyor ve Ashâb Radıyallâhu Anhüm Ecmaîn'den Haz- ret-i Ömer (R.A.) gibi bazılarına bile hafî (gizli) kalan Hudeybiye Sulh'ü bir fetihdir ki istikbâlin fetih kapılarını açan gayet vazîh ve mes'ûd bir hâdise-i siyâsiyyedir, diye tavsîf buyuruluyor.</p>

    <p class="MsoNormal">Hiç şüphesiz ki en yakın bir zamânda ve üç sene içinde fütûhâtın tahakkuku, Cenâb-ı Allâh Azze ve Celle'nin Peygamber (S.A.V.)'e bahşettiği bir "Nasr-ı Azîz"dir.</p>

    <p class="MsoNormal">Ya'ni cihan târihinde eşi ve benzeri görülmeyen bir zaferdir.</p>

    <p class="MsoNormal">(Hz. M. Sâmî Ramazânoğlu (K.S.), Hz. Osmân ve Alî (R.A.), S:54 )</p>

    <p class="MsoNormal">ZÜBEYR İBNÜ'L-AVVAM (R.A.)</p>

    <p class="MsoNormal">İslâm'da en evvel "Sell-i Seyf" eden Zübeyr (R.A.)'dir ki, Bedir Vak'ası'nda düşmana en evvel kılıç çekmiştir. Kılıç vurmakta mahâreti meşhûrdur. Hendek Gazvesi'nde mübâreze için karşısına çıkan Nevfel-i Mahzûmî'ye havâle ettiği kılınç merkûmu yukarıdan aşağıya iki şakk edip altındaki eğeri de kesmiş olması üzerine</p>

    <p class="MsoNormal">"- Senin kılıncın gibi kılınç görmedik!" diyenlere: </p>

    <p class="MsoNormal">"- Onu yapan kılınç değil bilektir!" demiştir. Bütün gazâlarda ve sonradan Yermuk Seferi'nde ve Mısır'ın fethinde bulunmuştur.</p>

    <p class="MsoNormal">Hz. Alî (R.A.) O'na: "-Mısır vâliliğine rağbet eder misin?" diye kerâmetle suâl etmekle Zübeyr (R.A.) de:</p>

    <p class="MsoNormal">"- Hayır! Vâlilik istemem, fî sebilillâh cihâd ve o yolda imrâr-ı hayât etmek isterim. Mısır'a giderim. Eğer Amr İbni'l-As'a fetih müyesser olmuş ise murâbit (serhâd muhâfızı) olmak üzere sevâhile inerim ve eğer Mısır'ın fethi henüz müyesser olmamış ise ona yardım ederim." demiş ve onun üzerine, Mısır üzerine der-dest techîz olunan askere emir olarak Mısır'ın muhâsarasında Amr ibnü'l-As (R.A.)'a yetişmiş ve çok yararlık etmiştir. Kal'a duvarına merduban kurmak, takıb çıkmak ve tekbîr alarak dalkılıç içeri atlamak gibi fedâkârlıklarıyla düşmana dehşet vermişdir.</p>

    <p class="MsoNormal">Fahr-i Âlem (S.A.V.) Efendimiz onun hakkında:</p>

    <p class="MsoNormal">"Her Peygamberin havârisi yani samîmî dostu vardır, benim havârim de 'Zübeyr' (R.A.)'dir." buyurmuşlardır.</p>

    <p class="MsoNormal">(Hz. M. Sâmî Ramazânoğlu (K.S.), Ashâb-ı Kirâm (R.A.), S:155)</p>

    <p class="MsoNormal">•••</p>

    <p class="MsoNormal">Hasen Hadîs-i Şerîf olarak Mesabîh'te Abdullâh bin Mugaffel (R.A.)'den bildiriliyor: Resûlullâh (S.A.V.):</p>

    <p class="MsoNormal">"Ashâbıma dil uzatmakta Allâh-ü Teâlâ'dan korkunuz! Benden sonra onları kötü niyyetlerinize hedef tutmayınız. Nefsinize uyup kin bağlamayınız! Onları seven, beni sevdiği için sever. Onlara buğz  eden bana buğz ettiği için e-der. Onlara eziyyet eden, bana eziyyet etmiş olur. Bana ezâ eden Allâh-ü Teâlâ'ya da ezâ eder, incitir. Allâh-ü Teâlâ, kendisini incitenlere muâhezesini, ibret cezâsını geciktirmez." buyurmuşlardır.      </p>

    <p class="MsoNormal">(Ş.Ahmed Efendi, Dört Büyük Halîfe, S: 377)</p>

    <p class="MsoNormal">HAZRET-İ ADİYY BİN HÂTEM (R.A.)</p>

    <p class="MsoNormal">Adiyy bin Hâtem (R.A.)'in soyu silsile-i nesebi, cûd ü sehâ ile meşhûr ve elsine-i nâsda ma'rûf olan Hâtem-i Tayy'de müntehî olur... Adiyy bin Hâtem (R.A.) hicretin yedinci yılında kabîlesi nâmına sefâretle Medîne'ye gelmiş ve kabîlesi halkının an-cemâatin müslüman olduklarını Resûlullâh (S.A.V.)'e arz etmiştir.</p>

    <p class="MsoNormal">Huzûr-u Saâdet'e girdiğinde Fahr-i Kâinât (S.A.V.) Efendimiz üstünde oturmakta bulundukları bir minderi asâlet ve necâbetine hürmet ederek Adiyy bin Hâtem (R.A.)'e sunmuş ve onu üstüne oturtmuştur.</p>

    <p class="MsoNormal">Cedd-i A'lâsı gibi kendisini de cömertliği hakkında pek çok nevâdir menkîbeler menkûldür. "Cevâd ibnü'l-Cevâd" yani Cömerd oğlu cömert diye tavsîf olunur. Kabîlesi halkı ile berâber Adiyy bin Hâtem (R.A.)'in İslâmiyeti çok kuvvetli ve pek samîmi idi. İrtihâl-i Nebeviyye'yi müteâkib kabâil-i Arab irtidâd ettikleri halde Adiyy bin Hâtem (R.A.)'in kabîlesinden hiçbir ferdin böyle çirkin bir hareketi görülmemiştir.</p>

    <p class="MsoNormal">Rivâyet edilir ki Nebî (S.A.V.) Mi'râc'da Cehenneme muttali kılındı da orada bir sığınakta ateş azâbı görmeyen bir adam gördü. Nebî (S.A.V.):</p>

    <p class="MsoNormal">"- Bu adama ne oluyor ki bu sığınakta duruyor ve ateşle muazzeb olmuyor?" diye sordukta Cibrîl Aleyhisselâm dedi ki:</p>

    <p class="MsoNormal">"- Bu adam Hâtem-i Tayy'dır. Allâh onu cûd ü sehâsı dolayısıyla Cehennem azâbına düçâr etmedi."</p>

    <p class="MsoNormal">(Hz. M. Sâmî  Ramazânoğlu  (K.S.), Ashâb-ı Kirâm (R.A.), S:99)</p>

    <p class="MsoNormal">Allâh (C.C.) buyuruyor: "Âyetlerimizi inkâr ile kâfir olanları ateşe yaslayacağız, derileri piştikçe azâbı devâmlı tatmaları için onların derilerini yenileyeceğiz; şüphesiz ki Allâh (C.C.) her şeye mutlak gâlibtir, her işin de mutlak hüküm ve hikmet sâhibidir."</p>

    <p class="MsoNormal">(Nisâ Sûresi: 56)</p>

    <p class="MsoNormal">"Yarım hurma ile olsa dahî ateşten korunmaya çalışınız. Bunu da bulamazsanız tatlı sözlerle.."</p>

    <p class="MsoNormal">(Riyâzü's-Sâlihîn, C. 2, S: 109)</p>

    <p class="MsoNormal">HAKÎKİ MÜFESSİR (S.A.V.) EFENDİMİZDİR</p>

    <p class="MsoNormal">"Sizin cinsinizden size Resûl göndermekle ni'metimi itmâm ettiğim (tamamladığım) gibi, O Resûl-i Muazzam, sizin üzerinize Vahdaniyyetimiz'e delâlet eden Âyetlerimiz'i okur. Sizi günahlarınızdan tathîr eder (temizler) ve size Kitâb'ı, O Kitab'ın şâmil olduğu (kapladığı) hikmeti ta'lîm eder (öğretir) ve sizin bilmediğiniz şeyleri size öğretir." (Bakara:151)             </p>

    <p class="MsoNormal">Yani, "Ey Ümmet-i Muhammed! size ni'metimi tamamlamak için Resûl gönderip Vahdaniyyet'e ve hakkaniyyete delâlet eden Âyetlerimiz'i okumak ve günâhlarınızdan sizi temizlemek ve dünya ile âhirete dâir bütün hükümleri kuşatan ve ihtivâ eden Kur'ân'ı size ta'lîm etmek ve dînin emirlerinde daha bilmediğiniz birçok şeyleri ve sünnetimi size ta'lîm etmekle ni'metlerimizi tamamladık." Vâcib Teâlâ Hazretleri, bu Âyet-i Celîle'de Resûl'ü (S.A.V.)'in yüce meziyyetlerini beyânla, inâd sâhiblerini insâfa da'vet etmiştir.</p>

    <p class="MsoNormal">Çünkü Resûl (S.A.V.) ba's olunduğu (gönderildiği) milletin içinde yetişmiş ve aynı örften bulunmuş olmakla Habîbi (S.A.V.)'in her hâli iffet, emânet, tînet-i tâhire (temiz yaratılışlarını) ve daha nice meziyyetlerini bilmeleri teblîğ-i ahkâmda (Kur'ân'daki ahkâmı duyurmada) kolaylığa vesîle olacağı gibi kavmi ve düşmanları nazarında dahî âli (çok yüce) mevki sâhibi olduğunu takdîr edecekleri şübhesizdir.</p>

    <p class="MsoNormal">"Eğer yeryüzünde olan ağaçlar kalem olmuş olsa ve denizin o kadar vüs'atiyle berâber yedi deniz daha uzasa, mürekkeb olsa ve bil'umûm halk, Cenâb-ı Allâh'ın acâibâtını yazmış olsalar, kelimât-ı İlâhiyye'nin mutazammın olduğu ma'nâyı tüketemezler ve Cenâb-ı Allâh'ın kelimâtı tükenmez. Zîrâ Allâh-ü Teâlâ, mülkünde herkese gâlib ve cümle ef'âli hikmetten hâlî değildir."</p>

    <p class="MsoNormal">(Lokman: 27)</p>

    <p class="MsoNormal">Hâzin Tefsîri'nde beyân olduğu üzere bu Âyet-i Celîle, yahûdîler veyâ kefere-i Kureyş tarafından "Muhammed (S.A.V.)'in getirdiği Kur'ân tükendi." demeleri üzerine nâzil olmuştur.</p>

    <p class="MsoNormal">(Hz. M. Sâmî Ramazânoğlu (K.S.), Musâhabe/1)</p>

    <p class="MsoNormal">SELÂM</p>

    <p class="MsoNormal">Es-Selâm ism-i şerîfi; her belâ ve âfetten ve her türlü eksiklikten fenâ ve zevâlden sâlim ve münezzeh olan Allâh-ü Zü'l-Celâl'in Esmâ-ü Hüsnâ'sındandır. Âfetlerden, ayıblardan sâlim ve berî olmak manâsınadır.</p>

    <p class="MsoNormal">(Es-Selâmü Aleyküm) demek müslümanlar üzerine: Her kazâ ve belâdan selâmet üzerinize olsun diye selâ-metle duâ ve temennîdir. Bu ise bir mü'min kardeşi için ne güzel bir duâdır. Âdâb-ı İslâmiyyedendir.</p>

    <p class="MsoNormal">Resûlullâh (S.A.V.):</p>

    <p class="MsoNormal">"Selâm Allâh (C.C.)'nün isimlerinden bir isimdir; aranızda yayınız." buyurmuşlardır.</p>

    <p class="MsoNormal">"Üç hasleti nefsinde cem eden îmânını da toplamış olur.</p>

    <p class="MsoNormal">1- Nefsine karşı bir menfaat hakkında da olsa insâf ve adâleti bırakmamak,</p>

    <p class="MsoNormal">2- Selâmı yaymak,</p>

    <p class="MsoNormal">3- Kendi muhtâc olduğu hâlde infâk."</p>

    <p class="MsoNormal">Bir başka yerde de şöyle demektedir: "Tanıdığın ve tanımadığına selâm vermekliğin ahlâk-ı İslâmiyyedendir."</p>

    <p class="MsoNormal">"Mü'minlere selâm vermek ve umûr-u hayriyyede dâim güzel söz söylemek Cenâb-ı Hakk'ın afv ü mağfiretini mûcib olur."</p>

    <p class="MsoNormal">Bir Hadîs-i Şerîf'te:</p>

    <p class="MsoNormal">"Mü'min mü'mine mülâkî olup da selâm vererek elini sıktığı zaman her ikisin günâhları ağaç döküldüğü gibi dökülür." buyurulmuştur.</p>

    <p class="MsoNormal">Hadîs-i Şerîfler'den de anlaşılacağı üzere "Bir mü'minin diğer bir mü'mine selâm vermesi boynunun borcudur. Ayrıca selâmı vermek ya'ni "ve aleykümüs-selâm" demek vâcibdir."</p>

    <p class="MsoNormal">(Hz. M. Sâmî Ramazânoğlu (K.S.), Musâhabe, C.4, S: 68)</p>

    <p class="MsoNormal">MÛTE KUMANDANLARINDAN ZEYD BİN</p>

    <p class="MsoNormal">HÂRİSE (R.A.)</p>

    <p class="MsoNormal">Hazret-i Zeyd (R.A.) Sûre-i Ahzâb'da ism-i âlisi sarâhaten zikrolunan Zeyd'dir ki Üsâme (R.A.)'ın pederidir.</p>

    <p class="MsoNormal">Zeyd'in vâlidesi, Câhiliyet zamanında mensûb olduğu Benî Maan (Maan Oğulları) âilesini ziyârete giderken sekiz yaşındaki oğlu Zeyd, bir süvârî tarafından esir edilip Mekke'ye getirilmiş, Hâkim bin Harâm tarafından halası Haticetü'l-Kübrâ (R.A.) için satın alınmış. Hazret-i Müşarûn ileyhâ dahî Zeyd'i Hazret-i Nebî-yi Ekrem (S.A.V.) Efendimiz'e hediye eylemiştir.</p>

    <p class="MsoNormal">Pederi Harisetü'l-Kelbî de; beyitler söyleyerek ağlamakta iken Zeyd'in Nezd-i Risâletpenâhî'de olduğunu kendi kabîlesinden hacc mevsiminde, ziyârete gelenlerden işitince Mekke'ye gelip Hâne-yi Saâdet-i Nebevî'de oğlu Zeyd ile buluşmuş idi.</p>

    <p class="MsoNormal">Hazret-i Resûl-i Ekrem (S.A.V.) Efendimiz de Zeyd'i pederine gitmek veyâhûd kendi yanlarında kalmak husûsunda muhayyer (serbest) bıraktıklarında Zeyd:</p>

    <p class="MsoNormal">"- Yâ Resûlallâh! Sizin üzerinize kimseyi tercîh edemem! Benim anam da babam da sensin!" demiştir. Bunun üzerine Resûlullâh (S.A.V.)'de Zeyd'i bir taş üzerine çıkararak Arabın örfüne göre;</p>

    <p class="MsoNormal">"Huzzâr-ı Kirâm! Şâhid olunuz ki Zeyd benim oğlumdur." buyurmuştur, bu sûretle Nezd-i Risâlet'te kalmış. Resûlullâh (S.A.V.) Efendimiz de O'nu veled-i ma'nevî ittihâz buyurmuşlardır.</p>

    <p class="MsoNormal">(Hz. M. Sâmî Ramazânoğlu (K.S.), Hâlid bin Velîd (R.A.), S:26)</p>

    <p class="MsoNormal">•••</p>

    <p class="MsoNormal">"İşte o günde kişi kardeşinden, annesinden, babasından, eşinden ve çocuklarından kaçar."</p>

    <p class="MsoNormal">(Abese Sûresi: 34,35,36)</p>

    <p class="MsoNormal">DÖRT MÂNİ</p>

    <p class="MsoNormal">Kul kendisini ibâdetlerden alıkoyan ve onu can evinden saran dört tane azılı düşman görecek:</p>

    <p class="MsoNormal">1-Dünya,</p>

    <p class="MsoNormal">2-Halk,</p>

    <p class="MsoNormal">3-Şeytân,</p>

    <p class="MsoNormal">4-Nefis.</p>

    <p class="MsoNormal">Kul bu tehlikelerle karşı karşıyadır. Fakat dört taraftan bunları kesip atmaktan başka çaresi yoktur.</p>

    <p class="MsoNormal">Dünyadan tecerrüd,</p>

    <p class="MsoNormal">Halktan teferrüd,</p>

    <p class="MsoNormal">Şeytânla muhârabe,</p>

    <p class="MsoNormal">Nefisle mücâhede,</p>

    <p class="MsoNormal">Bu dördüncüsü en zor olanıdır. Çünkü ondan tecerrüd (kaçmak, kurtulmak) da mümkün değildir; şeytân gibi bir def'ada onu, kahretmek de mümkün değildir.</p>

    <p class="MsoNormal">Fakat kul, çâresiz bırakılmış da değildir. Nefsini takvâ yuları ile bağlayacak Hakk yolunda kendisine münkâd kılacak ya'ni boyun eğdirecek, hayra sevkedecek ve fesâddan men edecektir.</p>

    <p class="MsoNormal">Kul buna da muvaffak olursa ona ârız olan ve ibâdete yönelmekten meşgûl eden dört mâni ile daha karşılacaktır:</p>

    <p class="MsoNormal">1- Zarûrî olan rızık talebi</p>

    <p class="MsoNormal">2- Korktuğu her şeyden, umduğu arzu ettiği veyâ istemediği, sâlih ve fâsid olduğunu bilmediği şeylerden dolayı göreceği ihtâr,</p>

    <p class="MsoNormal">3- Sıkıntılar ve musîbetler, karşısında dikilen şeytânın muhârebesi, halkın muhâlefeti ve nefsin huysuzluğu,</p>

    <p class="MsoNormal">4- Karşılaşacağı türlü türlü kazâ cilveleri.</p>

    <p class="MsoNormal">Bunları da dört şeyle kesecektir:</p>

    <p class="MsoNormal">1- Rızık husûsunda üzerine düşen vazîfeyi yaptıkdan sonra Allâh'a tevekkül,</p>

    <p class="MsoNormal">2- Tehlikeli yerlerde Allâh'a tefvîz-i umûr, ya'ni işi Allâh'a bırakmak,</p>

    <p class="MsoNormal">3- Sıkıntı ve musîbet zamanlarında sabır,</p>

    <p class="MsoNormal">4- Allâh'ın kazâsına rızâ.</p>

    <p class="MsoNormal">(Hz. M. Sâmî Ramazânoğlu (K.S.), Fâtiha Sûresi Tefsîri, S:28)</p>

    <p class="MsoNormal">BEDİR HARBİ'NİN İLK ŞEHÎDİ</p>

    <p class="MsoNormal">Ebû Cehil, Ehl-i İslâm'ın dîn uğrunda fedâ-yı cana nasıl bir aşk ve gayretle atılacaklarından gâfil ve husûsiyle nusret-i İlâhiyye'nin çoklukla değil ancak izni-i İlâhî şeref tealluk etmesine bağlı bulunduğunu münkir olduğundan, muhârebeyi kazanmak için askerin çokluğu kâfi gelir zannediyordu. Ve: "Muhammedîleri öldürmeğe lüzûm yok, onların ellerini arkalarına bağlayıp da yederek Mekke'ye getiriniz.." derdi.</p>

    <p class="MsoNormal">Âmir bin Hadramî'yi teşvîk etti. Âmir de kardeşi Amr'ın kanını intikâm ile almak için kardeşinin ismini yâd ile feryâd eyledi. İlk def'a ehl-i İslâm üzerine ok attı. Âmir'in oku, Hazret-i Ömer (R.A.)'ın âzâdlısı Mihca' (R.A.) Hazretleri'ne dokundu. Ondan müteessiren Hazret-i Mihca (R.A.) şehîd oldu. O vakit Hazret-i Resûlullâh (S.A.V.) Efendimiz:"Mihca', Seyyidü'ş-Şühedâdır." buyurdular.</p>

    <p class="MsoNormal"> KILIÇLA ŞEHÎD OLAN İLK SAHÂBE</p>

    <p class="MsoNormal">Kureyş ordusuna tezelzül geldiği zaman Resûl-i Ekrem (S.A.V.) Efendimiz Hazretleri, hücûm emrini verdiler. Şöyle ki:</p>

    <p class="MsoNormal">"Her kim bugün düşmandan yüz çevirmeyip de sebât eyler ve şehîden vefât eylerse, Cenâb-ı Hakk elbette onu Cennet'e koyacaktır. Bugün şehîd olanlara Cennetü'l-Firdevs hazır ve onlara Rıdvân muntazırdır!" yollu hem sahîh, hem müessir sözlerle Ashâb-ı Kirâmı'nı teşvîk ederek: "Haydi şiddetli hamle ve hücûm ediniz!" diye buyurdular. Hazrec Kabîlesi'nden Umeyr bin Humâm (R.A.) Hazretleri, Hurma yerken Cennet müjdesini işitince: "Peh peh! Cennet'e girmek için şu heriflerin elinde ölmekten başka birşey lâzım değil mi? Pek iyi!" diyerek elindeki hurmaları yere attı ve hemen sell-i seyf ederek şehâdetin fazîletine dâir güzel ve müessir beyitler söyleyerek düşman üzerine hücûm etti. Artık geri dönmeyip nice müşrîki katlettikten sonra nihâyet kendisi dahî şehîd olarak Cennetü'l-Firdevs'e gitti. Millet-i İslâmiyye'de oktan başka silahla şehîd olanların birincisi Umeyr bin Humâm (R.A.)'dir.</p>

    <p class="MsoNormal">(Hz. M. Sâmî Ramazânoğlu (K.S.), Bedir Gazvesi, S: 39-54)</p>

    <p class="MsoNormal">PEYGAMBERİMİZ (S.A.V.)'E MUHTÂCIZ</p>

    <p class="MsoNormal">Peygamberlerin en büyüğü ve en sonu bizim Peygamberimiz Hazret-i Muhammed (S.A.V.)'dir.</p>

    <p class="MsoNormal">Evet... Hazret-i Muhammed (S.A.V.) bütün yeryüzündeki milletlerin kıyâmete kadar en son Peygamberi'dir.</p>

    <p class="MsoNormal">O (S.A.V.)'in yaymış olduğu dîn, bütün insanlara âidtir; O (S.A.V.)'in bildirdiği İslâm Dîni, en umûmî, en fıtrî (yaratılışa uygun) ve her zaman için hikmet ve maslahata uygun, ebedî bir dîndir.</p>

    <p class="MsoNormal">O mübârek Peygamber'in kitâbı, O (S.A.V.)'in bütün ta'limâtı hiçbir tebeddüle (değişime) uğramaksızın kıyâmete kadar mahfûzdur.</p>

    <p class="MsoNormal">Beşeriyet, öteden beri peygamberler'e muhtâc olmuştur.</p>

    <p class="MsoNormal">Peygamberler'e uymaksızın, Hakk'ı bilip Hakk'a ereceğini iddiâ eden gâfile soralım ki: Eğer peygamberler'in varlığından habersiz olan bir muhitte yetişmiş olsaydı, kendisinde ulûhiyet fikri bihakkın parlayabilecek miydi? Dîni ve dünyevî vazîfelerini takdîr ve ta'yîn edebilecek miydi? Kendi vicdânında yüksek hakîkatlara karşı bir incizâb bulunabilecek miydi?</p>

    <p class="MsoNormal">Zavallı adam! Kendi rûhunda sönük sönük parıldamaya başlayan bazı ulvî fikirlerin kendisine nereden geldiğini hiç düşünmemektedir.</p>

    <p class="MsoNormal">En basit fenlerde, en kolay işlerde bile üstâda, rehbere muhtâc olan bî-çâre insanlar, nasıl olur da İlâhî bir ilimde, en mühim bir mevzûda, gayb âlemine âid hakîkatlarda bir rehbere ihtiyâctan kendilerini müstağnî görebilir?</p>

    <p class="MsoNormal">Doğrusu budur ki peygamberler'e olan lüzûmu, ihtiyâcı hiçbir hakîkî mütefekkir inkâr edemez.</p>

    <p class="MsoNormal">(B. İslâm İlmihâli, S: 19)</p>

    <p class="MsoNormal">HAZRET-İ EBÛ BEKİR VE HZ. ÖMER (R.A.)'ÜN FEZÂİLİNE DÂİR BAZI HADÎS-İ ŞERÎFLER</p>

    <p class="MsoNormal">"Nebî müstesnâ olduğu hâlde, Ebû Bekir herkesten efdâldir."</p>

    <p class="MsoNormal">"Ebû Bekir benden ve ben de Ebû Bekir'denim. Ebû Bekir dünya ve âhiret kardeşimdir."</p>

    <p class="MsoNormal">"Ebû Bekir Es-Sıddîk'a deyiniz imâm olup nâs'a namaz kıldırsın", bu Hadîs-i Şerîf dahî Hazret-i Sıddîk'ın hilâfetine işâret olan Hadîsler'dendir.</p>

    <p class="MsoNormal">"Ümmetimden en evvel Cennet'e dâhil olan Ebû Bekir'dir."</p>

    <p class="MsoNormal">"Kıyâmet Günü'nde herkesle hesâb görülür, ancak Ebû Bekir müstesnâdır."</p>

    <p class="MsoNormal">"Enbiyâ ve mürselîn müstesnâ oldukları hâlde Ebû Bekir ve Ömer Cennet'te bulunan bilcümle kâmillerin seyyididirler."</p>

    <p class="MsoNormal">"Ebû Bekir ve Ömer benim için başa nisbetle semi' basar (kulak ve göz) gibi azîz ve mühimdirler."</p>

    <p class="MsoNormal">"İmâm-ı Alî, Fatıma, Hasan ve Hüseyin benim ehlimdir. Ve Ebû Bekir ve Ömer Ehlullâh'tır. Ehlullâh ise benim ehlimden efdâldir."</p>

    <p class="MsoNormal">"Benden sonra gelen hulefâya iktidâ ediniz: Onlar Ebû Bekir ve Ömer'dir."</p>

    <p class="MsoNormal">"Cenâb-ı Allâh (C.C.) beni vüzerâ-i erbea ile müeyyed buyurdu: İkisi ehl-i semâdan yani Cebrâil ve Mikâil ve ikisi de ehl-i arzdandir. Ya'ni Ebû Bekir ve Ömer Hazretleri'dir."</p>

    <p class="MsoNormal">"Ebû Bekir es-Sıddîk ve Ömerü'l-Fârûk (R.A.) efendilerimiz hazretlerine muhabbet îmândan olup buğzları ise küfürdür."</p>

    <p class="MsoNormal">"Ehl-i Cennet'in kâmillerinin seyyidi Ebû Bekir ve Ömer Hazerâtı'dır. Tahkîk Ebû Bekir Cennet ehli meyânında semâda Süreyyâ Yıldızı gibi parlaktır."</p>

    <p class="MsoNormal">"Benden sonra hilâfet Ebû Bekir'indir ve ondan sonra Ömer'indir. Bunlardan sonra ihtilâf zuhûr eder."</p>

    <p class="MsoNormal">(Hz. M. Sâmî Ramazânoğlu (K.S.), Hz. Ebû Bekir (R.A.), S:84-85)</p>

    <p class="MsoNormal">RESÛLULLÁH (S.A.V.) EFENDİMİZ'İ</p>

    <p class="MsoNormal">SEVMENİN ALÂMETLERİ (1)</p>

    <p class="MsoNormal">1. Bir kimse, şâyed birini, hakîkaten, seviyorsa; kayıdsız şartsız ona uyar ve ona, aslâ muhâlefet etmez ve onun emirlerini hoşgörür ve onun teklîflerinede râzı olur. Ona uymak, Allâh-ü Teâlâ'nın açık emridir. Bu açık emirlerin sayısı Kur'ân-ı Kerîm'de pek çoktur. Bu emirlerden birisi, Âl-i İmrân:31'de: "Habîbim de ki: Eğer siz Allâh'ı seviyorsanız, hemen bana uyunuz ki Allâh da sizi sevsin ve günâhlarınızı bağışlasın. Zîrâ Allâh, çok bağışlayıcı, çok merhamet edicidir." diye beyân olunmuştur.</p>

    <p class="MsoNormal">2. Resûlullâh (S.A.V.) Efendimiz'in emri ve tavsiyelerini, kendi arzularına tercîh etmektir; ya'ni, kendi arzularını O'nun emir ve tavsiyelerine göre ayarlamaktır.</p>

    <p class="MsoNormal">3. Allâh'ın rızâsını kazanmanın da ancak, her husûsta Resûlullâh (S.A.V.)'e ittiba' etmek olduğunu bilerek, Allâh'ın rızâsını kulların rızâsına tercîh etmek, ya'ni rızâ-yı İlâhî uğruna, kulların rızâsını iptâl etmektir.</p>

    <p class="MsoNormal">4. Resûlullâh (S.A.V.) Efendimiz'i çok zikretmek ve her nefesini O'nun "Sünnet-i Seniyyeleri" ne uydurmanın gayreti içinde bulunmaktır.</p>

    <p class="MsoNormal">5. Resûl-i Ekrem (S.A.V.)'e ulaşmayı ve kavuşmayı çok arzu etmek ve bu iştiyâkı kalbinde taşımaktır.</p>

    <p class="MsoNormal">6. Resûl-i Ekrem (S.A.V.)'e çok ta'zîm etmek; O'nun sevdiklerine, O'nun dokunduğu yerlere, eşyâlara ve O'ndan olan O'nu hatırlatan, O'na götüren her şeye ta'zîm etmek; O'nu zikrederken huşû' ve hudû' içinde bulunmak ve kalbin O'na ta'zîmle ürpermesidir.</p>

    <p class="MsoNormal">7. Resûlullâh (S.A.V.)'in sevdiklerini, Ehl-i Beyt'i, Muhâcirîn'i, Ensâr-ı Kirâm'ı bütün Ashâb-ı Kirâm'ı kendi nefsinden ve yakınlarından çok sevmek; Onlar'a buğzedenlere, düşmanlık edenlere, buğzetmek; düşmanlık etmek; hatta kavm-i Arabı ve Resûlullâh (S.A.V.)'in sevdiği yemekleri, meyvaları, kokuları, renkleri sevmektir.                            </p>

    <p class="MsoNormal">8. Resûlullâh (S.A.V.)'e buğzedenlere ve düşman olanlara, düşman olmak ve buğzetmek; O'nun Sünneti'ne muhâlefet eden, kim olursa olsun, onu asla sevmemek ve onunla bir arada bulunmamaktır.</p>

    <p class="MsoNormal">RESÛLULLÂH (S.A.V.) EFENDİMİZ'İ</p>

    <p class="MsoNormal">SEVMENİN ALÂMETLERİ (2)</p>

    <p class="MsoNormal">9. Kur'ân-ı Kerîm'i çok sevmek, O'na çok ta'zîm etmek ve O'nu çok okumak O'nun ahlâkıyla ahlâklanmaktır. Çünkü Resûlullâh (S.A.V.)'in yüce ahlâkları, Kur'ân-ı Kerîm idi.</p>

    <p class="MsoNormal">10. Resûlullâh (S.A.V.)'in ümmetine hoşgörülü davranmak, kâfir, münâfık ve fâsıklara değil, ümmet-i Muhammed (S.A.V.)'e şefkât ve merhamet etmek; onlara nasîhat etmek, onlara faydalı olmak, onların müşkilâtlarını gidermek ve ihtiyâclarını karşılamaktır.</p>

    <p class="MsoNormal">11. Resûlullâh (S.A.V.)'i sevmenin kâmil alâmetlerinden birisi de O'nun gibi, O'nun Ashâb'ı gibi fakîrliği tercîh edip zühd ü takvâ içinde yaşamaktır.</p>

    <p class="MsoNormal">(Kâdı İyâz, Şifâ-yı Şerîf, İst. 1993, S: 405-412)</p>

    <p class="MsoNormal">KIYÂMET GÜNÜ</p>

    <p class="MsoNormal">Kıyâmet Günü, dünya seneleriyle bin seneye muâdil olan bir gündür. Onun muhtelif mevkıfları, zamanları, halleri vardır. Bazı yerlerinde kimileri konuşur, kimileri birbirlerine suâl sorarlar, kimileri şiddetli korkudan ve üzüntüden ve kahr-ı İlâhî âsârının satvetinin zuhûrundan ve konuşmağa izni olmadığından dolayı konuşamaz, nicelerinin de ağızlarına mühür vurulur da elleri ve ayakları konuşur. Bunların cümlesi Âyet-i Kerîmeler'le beyân olunmuştur.</p>

    <p class="MsoNormal">"O gün herbir kimse kendi kendisiyle mücâdele ederek gelir." (Nahl Sûresi: 11)</p>

    <p class="MsoNormal">"Bu artık onların konuşmayacakları bir gündür. Onlara izin de verilmez ki mazeret beyânında bulunsunlar!" (Mürselât Sûresi: 36)</p>

    <p class="MsoNormal">"O gün onların ağızlarına mühür vururuz. Bize elleri konuşur. Ne kazanmakta olduklarına şehâdet e-der." (Yâsîn Sûresi: 65)</p>

    <p class="MsoNormal">İbn-i Abbâs (R.A.)'den rivâyetle Nebî (S.A.V.):</p>

    <p class="MsoNormal">"Karanlıkta konuşmadan bin sene beklersiniz." buyurmuşlardır. (Rûhü'l-Beyân: 2/122)</p>

    <p class="MsoNormal">(Hz. M. Sâmî Ramazânoğlu (K.S.), Yûnus ve Hûd Sûreleri Tefsîri, S: 139)</p>

    <p class="MsoNormal">MÜ'MİNLERİN KUR'ÂN'I DİNLEMESİ VE SÜKÛTU</p>

    <p class="MsoNormal">"Kur'ân okunduğu zaman, hemen onu dinleyin ve susun. Olur ki merhamet edilirsiniz."(A'râf Sûresi: 204) Üseyyid bin Hudayr (R.A.)'den şöyle dediği rivâyet olunmuştur:</p>

    <p class="MsoNormal">Bir kere Üseyyid (R.A.) gece vakti Bakara Sûresi ve Sûre-i Kehf'i okuyordu. Atı da yanında bağlanmış idi. Kur'ân'ı okur iken at deprenmeğe başladı. Üseyyid (R.A.) sustu, at da sâkin oldu. Üseyyid (R.A.) bir daha okumağa başlayınca at yine şahlandı. Artık Üseyyid (R.A.) Kur'ân okumaktan vazgeçti. Oğlu Yahyâ (R.A.)'da ata yakın yatmakta idi. Atın çocuğa zararı dokunmaması için oğlu Yahya (R.A.)'ı geriye çekti. Başını kaldırıp göğe baktığında kandiller gibi birtakım yıldızların parlamakta olduğunu gördü.Sabah olup da keyfiyeti Resûlullâh (S.A.V.)'e arz eylediğinde: "- Oku ey Hudayr oğlu, oku ey Hudayr oğlu!" buyurdular. Üseyyid (R.A.)'de: "-Atın oğlum Yahyâ'yı çiğnemesinden endîşe ettim de kestim gökyüzünde kandiller gibi yıldızların parlamakta olduğunu gördüm sonra göğe doğru çekilip gittiler." dedi. Resûl-i Ekrem (S.A.V.): "-Onlar bilir misin nedir?" buyurdular. "-Hayır." dedim. "-Ey Üseyyid, onlar melekler idi. Senin sesine yaklaşmışlardı. Eğer sen Kur'ân okumağa devâm etse idin sabaha kadar melekler seni dinlerdi." buyurdular.</p>

    <p class="MsoNormal">Âile ocağında bir evlâdın dünyaya gelmesiyle evlâd hakkı, evvel evlâdına güzel bir isim vermekle başlar. Nitekim Hadîs-i Şerîf'te:</p>

    <p class="MsoNormal">"Evlâdın ebeveyn üzerinde hakkı güzel isim verilmesi ve Kur'ân ve ferâiz-i dîniyyesini ta'lîm etmek ve sinn-i rüşde vasıl oldukça evlendirmektir."</p>

    <p class="MsoNormal">Diğer bir Hadîs-i Şerîf'te</p>

    <p class="MsoNormal">"Evlâdınızı üç hasletle terbiye ediniz:</p>

    <p class="MsoNormal">1- Peygamberinize muhabbet,</p>

    <p class="MsoNormal">2- Ehl-i beytine muhabbet,</p>

    <p class="MsoNormal">3- Kur'ân kırâ'ati."         </p>

    <p class="MsoNormal">(Hz. M. Sâmî Ramazânoğlu (K.S.), Musâhabe 2, S: 64)</p>

    <p class="MsoNormal">İBRÂHÎM (A.S)'IN Allâh'A MUHABBETİ</p>

    <p class="MsoNormal">Allâh-ü Teâlâ İbrâhîm (A.S.)'ı dost ittihâz ettiği zaman melekler i'tirâz ettiler ve dediler ki: "- Ey Rabbimiz! İbrâhîm sana nasıl dost olabilir? Onu meşgûl eden nefsi, evlâdı ve âilesi vardır." Allâh-ü Teâlâ buyurdu:   "- Ben kulumun şekline ve malına değil kalbine ve işlerine bakarım. Dostum İbrâhîm'in benden başkasına muhabbeti yoktur, isterseniz bir tecrübe edin." Bunun üzerine Cebrâil (A.S.) insan sûretinde Hz. İbrâhîm'e geldi. İbrâhîm (A.S.) ise koyun güdüyordu. Koyunların muhâfazası için on iki köpeği vardı. Her birinin boynunda da dünya malı olan altını tahkîr için altından yapılmış birer tasma vardı. Cebrâil (A.S.), Hz. İbrâhîm (A.S.)'a selâm verdi ve suâl etti:"-Ya İbrâhîm, bu sürüler kimindir?" İbrâhîm (A.S.): "-Allâh'ındır, fakat benim elimde emânet bulunuyor." Cebrâil (A.S.): "-Bana bir tane satar mısın?" dedi. Hz. İbrâhîm: "-Allâhım'ı bir def'a zikret, sürünün üçte birini al." Cebrâil (A.S.): "Sübbûhun kuddûsün Rabbûnâ ve Rabbül melâiketi verrûh." dedi. Hazret-i İbrâhîm ona sürünün üçte birini verdi. Sonra İbrâhîm (A.S.): "-İkinci def'a Allâh'ı zikret, üçte birini daha al." Üçüncü def'a: "Rabbimin ismini bir daha an, çobanları ve köpekleriyle birlikte sürülerin hepsini al götür. Eğer dördünce def'a O'nu zikredersen ben de senin kölen olurum." Bunun üzerine Allâh-ü Teâlâ buyurdu: "-Ey Cebrâil! Dostumu nasıl buldun?" Cebrâil (A.S.) cevâb verdi:"-Dostun ne güzel bir kuldur." dedi. Diğer yandan Hz. İbrâhîm (A.S.) çobanlara seslendi ve:   "-Ey çobanlar! Koyunlarımı şu arkadaşın arkasından sürün, götürün." Bunun üzerine Cebrâil (A.S.): "-Benim bunlara ihtiyâcım yoktur, zîrâ ben Cebrâil'im." dedi. Hz. İbrâhîm (A.S.)'da ona: "-Ey Cebrâil! Ben de Halîlullâh'ım, ben hibe ettiğim şeyi geri almam." dedi. Diğer yandan Cenâb-ı Hakk da İbrâhîm (A.S.)'a sürüleri satıp onların parası ile arazî ve emlâk alıp bunları vakfetmesini vahyetti. Bugüne kadar İbrâhîm (A.S.)'ın türbesine yapılan bütün masraflar işte bu vakıftandır.</p>

    <p class="MsoNormal">(Hz. M. Sâmî Ramazânoğlu (K.S.), Hz. İbrâhîm (A.S.)</p>

    <p class="MsoNormal">HZ. YÛSUF (A.S)'IN ZİNDÂNA ATILMASI</p>

    <p class="MsoNormal">Mısır Azîzi'nin üç zindânı vardı:</p>

    <p class="MsoNormal">1. Sicnü'l-Azâb: Yer altında olup içinde yılan ve akrebler vardı ki gecesi ve gündüzü bilinmez karanlık bir yerdi.</p>

    <p class="MsoNormal">2. Sicnü'l-Katil (Ölüm Zindânı): Kırk arşın derinliğinde çukur deşilmiş bir yerdi. Melik bir kimseye gazâb ederse başı aşağı atılıp kuyunun dibinde helâk olurdu.</p>

    <p class="MsoNormal">3. Sicnü'l-âfiye (Hapishâne): Yer üzerinde, Melikin köşkü karşısında olup eğer Melik bir kimseyi hapsetmek isterse cezâ olarak bu sûretle hapsederdi.</p>

    <p class="MsoNormal">Zelîha, cezâ olarak Yûsuf (A.S.)'ı hapsettirmek istediğinde bu Sicnü'l-âfiye'ye gönderdi. Yûsuf'un münferid, yalnız bir yerde hapsini emretti. Sonra Yûsuf (A.S.)'a dedi ki:</p>

    <p class="MsoNormal">"-Sen benim hîle ve tedbîrimi keserek beni ayıbladın. Ben de seni azâb çekenler yanına teslîm ile bana azâb çektirdiğin gibi sana azâb çektireceğim. Giymiş olduğun hulle ve elbisenin yerine sert bir elbise giydirerek derini aşındıracak, ayağına da demirden bir bağ takılarak iki ayağını yiyecektir."</p>

    <p class="MsoNormal">Böylece libâsını soydurarak yerine sert yünlü bir cübbe giydirtti ve ayağını da demirden bir zincirle zincirletti.</p>

    <p class="MsoNormal">Yûsuf (A.S.) zindânın kapısına gelince girmek için başını eğdi. Bismillâh diyerek zindâna oturdu, ağladı. Zindândakiler etrâfını kuşattılar. Cebrâil geldi, Yûsuf'a:</p>

    <p class="MsoNormal">"-Niçin ağlıyorsun? Sen "Rabbim! zindân bana bunların edegeldikleri şeyi irtikâb (etmek) den daha sevgilidir" demiş ve zindânı kendin tercîh etmiştin." dedi. Yûsuf:</p>

    <p class="MsoNormal">"-Zindânda namaz kılacak temiz bir mekân olmadığı için ağlamışdım." dedi. Cebrâil cevâben:</p>

    <p class="MsoNormal">"-Dilediğin yerde namazı kıl. Zîrâ Allâh-ü Teâlâ zindân dışında 40 zirâ kadar yeri senin için temiz kıldı." dedi.</p>

    <p class="MsoNormal">(Hz. M. Sâmî Ramazânoğlu (K.S.), Hz. Yûsuf (A.S.), S: 60)</p>

    <p class="MsoNormal">HÂCE ALAADDÎN ATTÂR (K.S.)</p>

    <p class="MsoNormal">İlme düşkün hizmete meftûndu. Zâhir ilimlerini tahsîle meraklı olup devâm ettiği Buhâra Medresesi'nde altında bir eski hasır, başı için tuğladan bir yastık ve önünde kitâbını koymaya mahsûs tahtadan bir rahlesi mevcûd idi.</p>

    <p class="MsoNormal">Âileden gelen zenginlik gururunu kırmak için Muhammed Bahâüddîn Nakşîbend (K.S.), Hâce Alaaddîn Attâr (K.S.)'a kardeşlerinin dükkânları önünde elma satmasını emretti. Hâce Alaaddîn Attâr (K.S.) kardeşlerinin bu işi garip göreceklerini fehmetti (anladı). Biraz ağırdan aldı. Hazret, ısrâr etti. Hâce Alaaddîn Attâr (K.S.) elma teknesini aldı, kardeşlerinin attârlar çarşısına vardı. Bir gün, bir tekne içinde elma sattığını gören ağabeyleri, nefsânî onurlarına, gururlarına ve zenginliklerine yediremeyerek Hâce Alaaddîn Attâr (K.S.)'a itâbta bulundular. Elma teknesini elinden aldılar, dayak attılar. Bunun üzerine Hâce Alaaddîn Attâr (K.S.) ağlayarak:</p>

    <p class="MsoNormal">"- Benim efendim elma sat dedi, satacağım. Hem nerde derse orada satacağım. Dükkânınızın önünde bağıra bağıra satacağım. Ne yaparsanız yapın, ben onun emrini yerine getireceğim." dedi. Sonra dergâha geldi. Onun nefsini kırdığını gören Hâce Hazretleri:</p>

    <p class="MsoNormal">"- Oğlum Alaaddîn! Elma satma işi tamam. Kardeşlerinin nefsinin kabardığını, senin nefsinin geberdiğini gördüm. Bundan böyle sohbetlere de devâm et. İlmini, fazlını tamam et. Cenâb-ı Hakk muînimizdir."  buyurdular.</p>

    <p class="MsoNormal">Üstâz'ı gibi Hanefî mezhebinden olan Hâce Alaaddîn Attâr (K.S.) akîde cihetinden çok iknâ edici bir i'tikâda sâhibti. Çoklarını dalâlet fırkalarının bâtıl akîdelerinden kurtarmış, Hakk'a hakkıyla îmân etmelerini sağlamıştır. Bazı sözleri:</p>

    <p class="MsoNormal">"İnsanların küllî ilme ulaşamayışları, kendi cüz'î ilimlerinden vazgeçmeyişlerindendir."</p>

    <p class="MsoNormal">"İrâdesini Hakk'ın irâdesinde, kudretini Hakk'ın kudretinde yok etmeyen Hakk'a ulaşamaz. Bunun için yol: Şerîat sâhibinin emirlerini yerine getirip Hakk'ın murâdını, kendi murâdından önde tutmaktır."</p>

    <p class="MsoNormal">(Hz. M. Hânî (K.S.), Âdâb, S: 93)</p>

    <p class="MsoNormal">KİBRİN VE KİBİRLENMENİN 12 ALÂMETİ</p>

    <p class="MsoNormal">1- Nefsinin, benliğinin büyüklüğünü duymak için halkın, önünde kalkmasından, el pençe durup hürmet etmesinden hoşlanmak,</p>

    <p class="MsoNormal">2- Arkasından birini yürütmedikçe bir yere gitmemek,</p>

    <p class="MsoNormal">3- Kendi yakınlarından başkasının, meclisinde bulunmasını istememek,</p>

    <p class="MsoNormal">4- Konuştuğu kimselerden doğruyu söyleyeni ka-bul etmemek,</p>

    <p class="MsoNormal">5- Hatasını kabûllenmeyip gösterene teşekkür etmemek,</p>

    <p class="MsoNormal">6- Hasta ve illetli kimselerle oturmaktan kaçınmak ve onlara gitmemek,</p>

    <p class="MsoNormal">7- Zenginlerin da'vetine gidip fakîrlerinkine gitmemek,</p>

    <p class="MsoNormal">8- Gerektiğinde, kendi evinin işlerini yapmaktan utanmak,</p>

    <p class="MsoNormal">9- Evinin ihtiyâclarını pazardan te'mîn edip götürmemek,</p>

    <p class="MsoNormal">10- Akrabâ ve dostlarının çarşıdaki işlerini yapmaktan utanmak, bilhassa kaba ve kirletici eşyâyı alıp eliyle götürmemek,</p>

    <p class="MsoNormal">11- Gerek yürür ve gerekse bir meclise girip otururken başkasının önüne geçmesinin veyâ kendisinden üste oturmasının ağrına gitmesi ve bu hâle dayanamaması,</p>

    <p class="MsoNormal">12- Kaba ve yamalı elbise giymemektir. Kemâl yo-luna girenlerin sermâyesi zillet ve alçak gönüllülüktür. Bir kulun vazîfesi şudur:</p>

    <p class="MsoNormal">Evvelâ kibri kalbinden söküp atsın ve kimseye ki-bir ve gurur satmasın.</p>

    <p class="MsoNormal">(Ma'rifetnâme, C. 2, S: 52)</p>

    <p class="MsoNormal">PEYGAMBER (S.A.V.)'İN MU'CİZESİ</p>

    <p class="MsoNormal">Tebûk Gazvesi'nde idi. Ashâb-ı Kirâm, bir gün susuz bir yere indiler. İnsanlar ve binekler susuzluktan telef olmak durumuna gelmişti. Resûlullâh (S.A.V.):</p>

    <p class="MsoNormal">"- Su kovasını taşıyan nerede?" diye sordular.</p>

    <p class="MsoNormal">"- İşte yâ Resûlullâh (S.A.V.) orada!" diye gösterildi. Resûlullâh (S.A.V.), o adamı çağırdı ve: "-Kovayı getir!" dedi. Onda çok az mikdâr su vardı. Mübârek parmaklarını onun üzerine koydu. On parmağından da su akmağa başladı. İnsanlar geldiler, kanasıya içtiler, bütün bineklerini de suladılar. Askerlerin on iki bin kısrağı ve on beş bin devesi var idi. İnsanlar ise otuz bin kadardı.</p>

    <p class="MsoNormal">"Allâh (C.C.) yolunda muhârebe edip de ganîmete ulaşan hiç bir topluluk yoktur ki onlar, âhiretten olan sevâblarının muhakkak üçte ikisini dünyada elde etmeğe acele etmesinler. Onlara yalnız üçte bir kalmıştır. Eğer ganîmete kavuşmazlarsa, onların ecirleri eksiksiz olur. Âhirette alacakları üç mükâfata karşı dünyada acele ettikleri iki şey harpten selâmete çıkmaları ve ganîmete kavuşmalarıdır."(Sahîh-i Müslim)</p>

    <p class="MsoNormal">                 (Hz. M. Sâmî Ramazânoğlu (K.S.),Tebûk Seferi)</p>

    <p class="MsoNormal">•••</p>

    <p class="MsoNormal">Her sabah ve her akşam yedi def'a:</p>

    <p class="MsoNormal">"Hasbiyellâhü lâ ilâhe illâhü ve aleyhi tevekkeltü ve hüve Rabbü'l arşi'l azîm", diyen kimsenin dünya ve âhirete âid ne üzüntüsü varsa Allâh (C.C.) giderir, bunda ister sâdık, ister kâzib olsun.</p>

    <p class="MsoNormal"> (Hz. M. Sâmî Ramazânoğlu (K.S.), Duâlar ve Zikirler, S:149)</p>

    <p class="MsoNormal">•••</p>

    <p class="MsoNormal">İslâma çağdışı diyenlerin çağdışı kalacağı çağı, sen açacaksın. (İmâm-ı Şâfîî)</p>

    <p class="MsoNormal">EBÛ TÜRÂB</p>

    <p class="MsoNormal">Sehl ibn-i Sa'd (R.A.) Hazretleri der ki: "Birgün Resûl-i Ekrem (S.A.V.) Efendimiz Hazretleri, Kerîme-i Risâlet-Penâhîleri Hazret-i Fâtımatü'z-Zehrâ (R.A.)'nın Hâne-i Saâdetine teşrîf buyurduklarında, Dâmâd-ı Nübüvvet Penâhîleri Haz-ret-i Alî Kerremallâhü Vecheh'i bulamadıklarından:</p>

    <p class="MsoNormal">"- Kızım Fâtıma, Amcazâden nerede?" diye suâl buyurdular. Hazret-i Fâtımatü'z-Zehrâ (R.A.):</p>

    <p class="MsoNormal">"- Bilmem, aramızda azıcık bir şey oldu, ondan dolayı biraz bize küstü, çıktı gitti. Ne tarafa gittiğini bilmiyorum." diye cevâb verdi.</p>

    <p class="MsoNormal">İşbu Hadîs'in râvîsî Sehl (R.A.)'e hitâben:</p>

    <p class="MsoNormal">"- Yâ Sehl! Şimdi git, Alî nerededir, ara bul, sor da bana haber ver." diye emr ü irâde buyurduğu cihetle Sehl (R.A.) Hazretleri, Huzûr-ı Risâlet Penâhî (S.A.V.)'e gelip:</p>

    <p class="MsoNormal">"- Yâ Resûlallâh! Hazret-i Alî, Mescid-i Şerîf'te yatmaktadır." diye arz eyledi.</p>

    <p class="MsoNormal">Bunun üzerine Resûlullâh (S.A.V.) Hazretleri, Mescîd-i Şerîf'i teşrîfle Hazret-i Alî (R.A.)'ı, Mescid-i Şerîf'de ridâ ve cübbe-i saâdetlerinin bir tarafı toz toprağa sarkmış olduğu halde yatmakta iken buldu ve:</p>

    <p class="MsoNormal">"- Ey toprak babası! (Ebû Türâb!) kalk, toprak babası kalk, gidelim hânemize." buyurdular.</p>

    <p class="MsoNormal">Sonra Hazret-i Alî (R.A.) Fermân-ı Risâlet Penâhî (S.A.V.)'e imtisâlen hâne-i saâdetlerini teşrîf buyurdular ve Hazret-i Fâtıma (R.A.)'yı Karîrü'l-ayn kıldılar. (S.A.V.)</p>

    <p class="MsoNormal">İşbu Hadîs-i Şerîf'den fukarâ'dan başka ağniyâ için dahî cevâmi' ve mesâcidde yatmak ve uzanmak gibi ve bir kimseye bir nev'i bir münâsebet ile lâkab ve künyelemek gibi mahlâs ile taltifin câiz olduğu istinbât olunmuştur. Zîra Resûl-i Ekrem (S.A.V.) Hazretleri, Hazret-i Alî (R.A.)'in ridâ-yı saâdetlerine toz-toprak bulaşmış olduğu halde müşâhede buyurdukta "Ebû Türâb" künyesiyle Hazret-i Alî (R.A.)'i taltîf buyurdular.</p>

    <p class="MsoNormal"> </p>

    <p class="MsoNormal">(Hz. M. Sâmî Ramazânoğlu (K.S.), Hz. Osmân ve Alî (R.A.), S:86)</p>

    <p class="MsoNormal">SAFER AYINDA YAPACAKLARIMIZ</p>

    <p class="MsoNormal">SAFER: Kamerî ayların ikincisinin adıdır. Osmânlıda resmî vesîkalar ile husûsi mektûblarda ve takvîmlerde "Safer'ül-hayr" sûretinde yazılır ve "sad" harfi rumûzuyla gösterilirdi. "Kamûs'ta safer için şu îzâhât vardır. "Es-safer: Fethateynle bir illet adıdır ki insanın karnına ârız olup insanın benzini kehrübâ (kehlibâr) gibi sarartır." (Osmânlı Tarih D. ve T. S.)</p>

    <p class="MsoNormal">Bu ayda oruç ve namaz nâfile ibâdetlerin yanısıra Safer ayına has duâ ve ibâdetler yapılmalıdır. Bu günâhkâr kulların en büyük silâhı duâsıdır. Peygamber (S.A.V.):</p>

    <p class="MsoNormal">"Duâ ibâdetin iliği ve özüdür." (Tirmizî)</p>

    <p class="MsoNormal">"Allâh(C.C.)'ın fazl ü kereminden isteyiniz. Çünkü istenilmesinden hoşlanır." (Tirmizî)</p>

    <p class="MsoNormal">"Muhakkak ki Allâh, ısrâr ile duâ eden kulunu sever." buyurmuştur. (Taberânî)</p>

    <p class="MsoNormal">SAFER AYINDA HER GÜN OKUNACAK DUÂ:</p>

    <p class="MsoNormal">"Bismillâhirrahmânirrahîm.</p>

    <p class="MsoNormal">Eûzübillâhi min şerri hâzezzemâni ve esteîzü bihî min şürûri sâirizzemâni ve eûzü bicelâli vechike ve cemâli kudsike en tücîrenî minelbelâi fî hâzihisseneti vekınâ min şerri mâkazeyte fihâ ve ekrimnâ fîssaferi yâ ekremel ekremîn. Ezhir vahtim hâzihişşühûre  a'leyye bisselâmeti vesseâdeti veli ehl-i beytî veli akrabâî veli cemîi ümmet-i Muhammedin a'leyhissalâtü vesselâmü birahmetike yâ Erhamerrâhimîn. Allâhümme ferricnâ biduhûlissaferi vâhtimlenâ bilhayri vezzafer."</p>

    <p class="MsoNormal">İTÂAT</p>

    <p class="MsoNormal">Resûlullâh (S.A.V.) Efendimiz itâat husûsta şöyle emrettiler:</p>

    <p class="MsoNormal">"Dinleyin, itâat edin, velev başı kuru üzüm gibi küçük Habeşli bir köle size kumandan olsa bile." ve "itaat ancak ma'ruf olanadır."</p>

    <p class="MsoNormal"> (Buhârî, Müslim, Ahmed İbn-i Hanbel)</p>

    <p class="MsoNormal">SAFER AYININ İLK VE SON</p>

    <p class="MsoNormal">ÇARŞAMBA GÜNÜNDE OKUNACAK DUÂLAR</p>

    <p class="MsoNormal">"Eûzübillâhi mineşşeytânirracîm. Bismillâhirrahmânirrahîm. Selâmün a'leyküm ketebe Rabbüküm a'lâ nefsihirrahmete. Selâmün a'leyküm bimâ sabertüm feni'me ukbeddâr. Selâmün a'leyküm edhulûl cennete bimâ küntüm ta'melûn. Ve selâmün a'leyhi yevme vülide ve yevme yemûtü ve yevme yüb'asü hayye. Ve selâmü a'leyye yevme vülidtü ve yevme emûtü ve yevme üb'asü hayye. Selâmün aleyke se-esteğfirüke Rabbî innehü kâne bî hafiyye. Ve selâmün a'lâ menittebe'alhüdâ. Ve selâmün a'lâ ıbâdihillezînestafâ. Selâmün a'leyküm lânebteğîl câhilîn. Selâmün kavlen min Rabbirrahîm. Selâmün a'lâ Nûhin fîl âlemîn. İnne kezâlike neczîl muhsınîn. İnnehü min ıbâdinâl mü'minîn. Selâmün â'lâ İbrâhîm. Kezâlike neczîl muhsinîn. İnnehü min ıbâdinâl mü'minîn. Selâmün â'lâ Mûsâ ve Hârûn. İnne kezâlike neczîl muhsinîn. İnnehümâ min ıbâdinâl mü'minîn. Selâmün a'lâ İlyâsîn. İnne kezâlike neczîl muhsinîn. İnnehü min ıbâdinâl mü'minîn. Ve selâmün a'lâlmürselîn. Selâmün a'leyküm tıbtüm fedhulûhâ hâlidîn. Selâmün hiye hattâ matlaılfecr. Sadakallahülazîm. Allâhümme bârik fî şehrissaferi vâhtimlenâ bisseâdeti vezzafer."</p>

    <p class="MsoNormal">SAFER AYINDA KILINACAK NAMAZ</p>

    <p class="MsoNormal">Safer ayının ilk ve son çarşamba gecesi nısf'ul-leylden (gece yarısından) sonra yeryüzüne nâzil olacak belâlardan Biiznillâhi Teâlâ muhâfaza olmak için imsaktan evvel dört rek'at nâfile namazı kılıp:</p>

    <p class="MsoNormal">Fâtiha'dan sonra zamm-ı Sûre olarak, Birinci rek'atte 17 "İnnâ a'taynâ";</p>

    <p class="MsoNormal">İkinci rek'atte 5 "İhlâs"; Üçüncü rek'atte 1 "Kul eû'zü bi rabbi'l-felâk";</p>

    <p class="MsoNormal">Dördüncü rek'atte 1 "Kul eûzü birabbinnâs" okuyup selâmdan sonra duâ edilecektir.</p>

    <p class="MsoNormal">Kezâ, Safer ayının son çarşamba'sının ya gecesi veyâ gündüzü iki rek'at namaz kılıp birinci ve ikinci rek'atte Fâtiha'dan sonra 11'er "İhlâs" okunacak.</p>

    <p class="MsoNormal">Namazdan sonra 7 def'a istiğfar edilecek ve el kaldırıp 11 def'a "Salât-ı Münciye" ve sonlarında (İnneke alâ küllî şey'in Kâdir) okunacaktır.</p>

    <p class="MsoNormal">Bu duâlarda, "Beni ve âile efrâdımı ve bilcümle mü'minleri âfât-ı semâvîye, âfât-ı arziyyelerden ve cem'i belâlardan muhâfaza buyurulması" için niyâz edilecektir.</p>

    <p class="MsoNormal">SÂBİT BİN KURRÂ' (?-901)</p>

    <p class="MsoNormal">(NEVTON'DAN ÖNCE DİFERANSİYEL</p>

    <p class="MsoNormal">HESABINI KEŞFEDEN BİLGİN)</p>

    <p class="MsoNormal">Sâbit bin Kurrâ', dünyanın çapını doğru olarak hesapla-yan ilk İslâm bilginlerindendir. O aynı zamanda iki meridyen arasını da doğru olarak bulmuştur.</p>

    <p class="MsoNormal">9. Yüzyıl büyük astronomi bilginlerindendir. Çağında yaptığı keşif ve buluşlarla ün salan bilgin, Halife Me'mûn tarafından dünyanın yarı çapını ölçmekle görevlendirilmiştir.</p>

    <p class="MsoNormal">Dünyanın çevresini 360 meridyene bölerek Ekvatorun uzunluğunu hesaplamıştır. Buna dayanarakta  dünyanın yarı çapını bulmuştur. Bu ölçmeyi İskenderiye ekolü'nden  olan  Eratoshenes'ten sonra ilmî hesaplara dayanarak ilk def'a yapan Sâbit bin Kurrâ'dır.</p>

    <p class="MsoNormal">Onun ve diğer müslüman bilginlerin ortaya koyduğu ölçümler, sonraki senelerde Endülüs yoluyla Avrupa'ya geçmiştir. Kristof Kolomb gibi kâşifler bunlardan faydalanarak yollarını bulmuşlarıdr. Dünyanın küre biçiminde olduğunu, belli boyutları bulunduğunu anlamışlardır. Böylece aynı yönde gidildiği taktirde dünyanın öbür ucunda yine aynı yere varılacağı sonucunu çıkarmışlardır.</p>

    <p class="MsoNormal">Sâbit bin Kurrâ' bir ara  Bağdat'ta bilginlerden kurulu bir heyete başkanlık etti. Burada iki engel arasındaki mesafeyi hesapladı. Bunu hesaplarken Kutup Yıldızı'ndan faydalandı.</p>

    <p class="MsoNormal">Sâbit bin Kurrâ', Bağdat'taki ilmî çalışmalarını son de-rece geniş bir fikir hürriyeti içerisinde yürütüyordu. Sadece astronomide değil, tıpta da ilerlemeler kaydetti. Hâlife Mutasım, bu başarılarından dolayı ona "Ebû'l- Hasan" lâkabını verdi. Üstelik çok güzel bir arâzî de bağışlayarak, onu yakınları arasına aldı.</p>

    <p class="MsoNormal">(Müslüman İlim Öncüleri Ansiklopedisi, S: 281)   </p>

    <p class="MsoNormal">RESÛLULLÂH (S. A. V.)'İN YARALANMASI</p>

    <p class="MsoNormal">Resûlullâh (S.A.V.)'in şehîd olan mübârek dişi; azı dişi ile ön dişlerinin arasında sağ tarafında ve alt damağında olan mübârek dişidir ki:Rebaiyye derler. Bu dişi şehîd eden ve mübârek alt dudağını yaralayan Utbe bin Ebî Vakkâs laîni idi. Vech-i mübâreklerini taş ile yaralayan İbn-i Kamie laîni idi. Bilâhare ikisi de helâk oldular. İbn-i Kamie laîninin atmış olduğu taş Resûlullâh (S.A.V.)'in mübârek vech-i şerîflerine isâbetle re's-i sağdatlarının muhâfazası için iksa olunan serpûş zırhın iki halkası mübârek yanağının göz altında olan ve elmacık tabir olunan yumru yere fenâ halde elmacığın içine batmış saplanmış idi. Ebû Ubeyde bin Cerrâh (R.A.) bu halkaları dişi ile çıkardı. Çıkarırken kendisinin iki dişi düştü, ve yerinden çıkan kanı Ebû Sâid El-Hudrî (R.A.) emdi yuttu. Bundan haberdâr olan Resûlullâh (S.A.V.) Hazretleri: "Benim kanım kanına karışan kimseye cehennem ateşi dokunmaz." buyurdu.</p>

    <p class="MsoNormal">(Hz. M. Sâmî Ramazânoğlu (K.S.), Uhud Gazvesi S: 29)</p>

    <p class="MsoNormal">•••</p>

    <p class="MsoNormal"> Allâh-ü Teâlâ şöyle buyuruyor:</p>

    <p class="MsoNormal">-"Bedir'de iki katını onların başlarına getirdiğimiz bir belâ Uhud'da size isâbet etmiş olduğu için mi bu nereden (geldi) dediniz? De ki: O kendi katınızdandır. Şüphesiz ki Allâh her şeye hakkıyle kâdirdir. "İki ordu karşılaştığı gün size gelen musîbet Cenâbı Allâh'ın emriyle idi.  Bu Allâh'ın mü'minleri ayırd etmesi, münâfık olanları da açığa vurması içindi.</p>

    <p class="MsoNormal">Berikilere: Gelin! Allâh yolunda muhârebe edin. Yâhûd (hiç olmazsa düşmanın kendinize ve âilelerinize saldırmasını) önleyin denildi de:</p>

    <p class="MsoNormal">"Biz muhârebe etmeyi bilse idik elbette arkanızdan gelir idik" dediler. Onlar o gün îmândan ziyâde küfre yakın idiler. Ağızlarıyla kalblerinde olmayanı söylüyorlardı. Onlar ne gizlerse Cenâb-ı Allâh çok iyi bilicidir."                               (Âl-i İmrân: 165-167)</p>

    <p class="MsoNormal">KAZÂ' VE KADERE ÎMÂN</p>

    <p class="MsoNormal">Kazâ' ve kadere îmân da müslümanlarca büyük bir esâstır. Bunlara inanmak, Allâh-ü Teâlâ'ya iman cümlesindendir. Hakk Teâlâ'nın varlığını, birliğini bilen, O'nun kâinatta müstakilen Hâkim olduğuna inanan bir insan için kazâya ve kadere îmân etmemek kâbil olamaz. Hangi  bir şey mümkündür ki Allâh-ü Teâlâ takdîr ettiği halde vücûda gelmesin? Hangi bir şeydir ki Hakk Teâlâ dilemediği halde vücûda gelebilsin?</p>

    <p class="MsoNormal">Binâenaleyh biz Allâh'ımızın kazâsına da, kaderine de inanırız. Bu kazâ' ve kadere râzı oluruz. Bu bizim bir îmân borcumuzdur. Fakat kendi irâdemizin, kendi kesbimizin neticesi olmak üzere Cenâb-ı Hakk'ın yaratıp vücûda getirdiği bazı şeyler vardır ki, bunlar Allâh'ımızın rızâsına muhâlif olduğu cihetle, bunlara râzı olmamız mümkün değil. Bunlara "makzî" denilir.</p>

    <p class="MsoNormal">Mesela: Bir insan, bir günâh işlemek ister, iradesini, kudretini, o günâh tarafından sarfeder. Allâh-ü Teâlâ da dilerse bu günâhı o insanın arzusuna göre vücûda getirir. İşte bu günâh, Hakk Teâlâ'nın rızâsına muhâlif olduğundan buna râzı olamayız. Bunun içindir ki "Kazâya rızâ, makzîye rızâyı îcâb etmez." denir.</p>

    <p class="MsoNormal">Kazâ' ve kadere îmânın faydasına gelince: Şüphe yok ki;insan bu îmân sâyesinde Allâh'ın Hâlikıyyetini, Hâkimiyetini tanımış olur, bu sayede ruhu kuvvet bulur, seciyesi yükselir, hayata büyük bir metanetle atılır, muvaffakiyetten muvaffakiyete erer. Çünkü Allâh-ü Teâlâ'nın kazâ' ve kaderine râzı olan bir insan hiçbir şeyden yılmaz, sebeblere sarılmayı da kazâ' ve kader muktezası olarak bilir. Bir işte bir muvaffakiyetsizliğe uğrayacak olursa, "bunda da kim bilir, Hakk'ın ne gibi gizli hikmetleri vardır." diye düşünür. Allâh'ın kazasına razı olur. Ye'se ( şüpheye) düşmez, azmine fütûr getirmez, heyecana kapılmaz, sükûnetli , müteselli bir kalp ile hayat sahasındaki çalışmasına devam eder durur.  </p>

    <p class="MsoNormal"> (Ö. N. Bilmen, B. İslâm İlmihâli, S: 31)</p>

    <p class="MsoNormal">KARABORSACILIK (İHTİKÂR)</p>

    <p class="MsoNormal">Resûlullâh (S.A.V.) bu konuda şöyle buyurmuştur:</p>

    <p class="MsoNormal">"İhtikârı ancak günâhkâr yapar."</p>

    <p class="MsoNormal">Diğer bir Hadîs-i Şerîfte de:</p>

    <p class="MsoNormal">"Bir kimse, halkın yiyecek maddelerinde ihtikâr    yolunu tutarsa, Allâh'tan uzak kalır. Allâh da ondan uzaktır."</p>

    <p class="MsoNormal">Şâ'bi şöyle anlattı:</p>

    <p class="MsoNormal">-Biri Resûlullâh (S.A.V.)'a geldi. Oğlunu çalışmaya verecekti. Resûlullâh (S.A.V.)'in bu konudaki fikrini sordu.</p>

    <p class="MsoNormal">Resûlullâh (S.A.V.) ona şöyle buyurdu:</p>

    <p class="MsoNormal">"-Onu, buğday satanların, hayvan boğazlayanların ve kefen satanların yanına vermeyesin."</p>

    <p class="MsoNormal">İhtikâr yapan kimse, yiyecek maddesini kendi bölgesinde onu satmadan saklar. Bu durumda halk da o yiyecek maddesine muhtaçtır. İşte, asıl yasaklanan ihtikâr budur.</p>

    <p class="MsoNormal">Ancak bir başka memleketten getirdiği yiyecek maddesini satmayıp saklarsa bu ihtikâr olmaz. Eğer halkın, o şeye ihtiyâcı varsa saklamadan hemen satması daha iyi olur.</p>

    <p class="MsoNormal">Bir rivâyete göre, ikinci şıkta anlatılan yiyecek maddesini satmayan günâhkâr olur. Hâliyle bu günâh, kötü niyetli ve müslümanlara şefkat duymaması sebebiyle olur.</p>

    <p class="MsoNormal">Zâhid bir zât anlatıldı:</p>

    <p class="MsoNormal">Evinde bir miktar buğday vardı; o sırada da kıtlık hüküm sürüyordu.</p>

    <p class="MsoNormal">Evindeki buğdayı hemen götürüp sattı. Sonra, kendi   ihtiyâcı için gidip başkasından buğday satın aldı.Sordular:</p>

    <p class="MsoNormal">"Niçin böyle yaptın?". Evinde biraz buğday saklasaydın. Şöyle dedi:</p>

    <p class="MsoNormal">"Halkın kederine ortak olmak istiyorum."</p>

    <p class="MsoNormal">Allâh-ü Teâlâ (C.C.) bizi ihsânı ile hayra muvaffak eylesin...</p>

    <p class="MsoNormal">(Tenbihü'l Gâfilîn, S: 214-217)</p>

    <p class="MsoNormal">HENDEK HARBİNDE HZ. ÖMER (R.A.)</p>

    <p class="MsoNormal">Yahûdîler, Hayber'e yerleştikten sonra kendilerini orada masûn gördüklerinden yeni bir taarruz hazırlığına başlamışlardı.</p>

    <p class="MsoNormal">Yahûdîler, Kureyş'i tahrik ettikten başka, diğer kabâili de kışkırtmışlar, el-hâsıl bütün Arabistan'ı müslümanlara karşı toplamışlardı.</p>

    <p class="MsoNormal">Beşinci Hicret yılının Şevvâl ayında 10.000 kişilik bir ordu, Ebû Süfyân (R.A.)'ın kumandası altında Medîne üzerine hareket etmişti. Resûl-i Ekrem (S.A.V.) Medîne'den çıkarak Sel Dağı'nın önünde bir hendek kazdırmıştır. Arabistan muhârebelerinde ilk def'a olarak hendeklerden istifâde ediliyordu.</p>

    <p class="MsoNormal">Kureyş ile müttefikleri bu hendekten geçemediklerinden Medîne'yi muhâsara ederek onun hâricden (dışarıdan) zâhire ve mühimmat almasına mâni olmuşlardı.</p>

    <p class="MsoNormal">Muhâsara bir ay devam etti. Bir gün düşmanlar hendeğe hücum etmek istemişlerse de Hz. Ömer (R.A.) ile Zeyd (R.A.) onları püskürtmeye muvaffak olmuşlardı.</p>

    <p class="MsoNormal">Bu muhârebede arabların en meşhur kahramanlarından sayılan Amr bin Abdûd, Hazret-i Alî (R.A.) tarafından öldürüldü. Bu hâdise Kureyş'i korkutmuş diğer taraftan müslümanlığı gizli bir sûrette kabul eden ve Kureyş ordusunda bulunan Nuaym Bin Mes'ud (R.A.) Kureyş ile Yahûdîlerin arasını bozmağa muvaffak olmuştu.</p>

    <p class="MsoNormal">Bu sûretle Medîne'nin ufk-u mukadderâtına yığılan  korkunç bulut yavaş yavaş sıyrılıp gitmişti.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ömer (R.A.), S: 22)</p>

    <p class="MsoNormal">•••</p>

    <p class="MsoNormal">"Sırrını ketmeden kendine hâkim olur.</p>

    <p class="MsoNormal">İnsanların en akıllısı, insanların harekâtını en iyi takdîr edendir.</p>

    <p class="MsoNormal">Bir suâl soran adamın suâlinden onun seviye-yi akliyesini  anlarım.</p>

    <p class="MsoNormal">Günâh işlemekten vazgeçmek, tövbe ile uğraşmaktan daha kolaydır."          </p>

    <p class="MsoNormal">                                     Hz. Ömer (R. A.)</p>

    <p class="MsoNormal">HEM DİNİ, HEM DÜNYEVİ BAKIMDAN ZARARLI  VE FAYDALI BAZI ŞEYLER</p>

    <p class="MsoNormal">İbn-i Abbas (R.A.) şöyle demiştir:</p>

    <p class="MsoNormal">Beş şey unutkanlığı arttırır:</p>

    <p class="MsoNormal">1- Ekşi elma yemek,</p>

    <p class="MsoNormal">2- Durgun suya bevletmek,</p>

    <p class="MsoNormal">3- Ense tarafından kan aldırmak,</p>

    <p class="MsoNormal">4- Karıncaları toprak içine gömmek,</p>

    <p class="MsoNormal">5- Kabir levhalarını çok okumak.</p>

    <p class="MsoNormal">Beş şey göz nurunu arttırır:</p>

    <p class="MsoNormal">1- Mushafa bakmak (okumak),</p>

    <p class="MsoNormal">2- Âlimlerin yüzüne bakmak,</p>

    <p class="MsoNormal">3- Dostların yüzüne bakmak,</p>

    <p class="MsoNormal">4- Yeşilliklere ve akarsuya bakmak,</p>

    <p class="MsoNormal">5- Ana, baba yüzüne bakmak.</p>

    <p class="MsoNormal">Beş şey bedenin kuvvetini arttırır:</p>

    <p class="MsoNormal">1- Az yemek ve az uyumak,</p>

    <p class="MsoNormal">2- Güzel koku sürünmek,</p>

    <p class="MsoNormal">3- Kıllet-i cima,</p>

    <p class="MsoNormal">4- Temiz elbise giymek,</p>

    <p class="MsoNormal">5- Kur'ân okumak.</p>

    <p class="MsoNormal">On şey ömrü uzatır:</p>

    <p class="MsoNormal">1- Sadaka vermek, 2- Çok duâ etmek, 3- Ana, babaya itaat etmek, 4- Gece namazına devam etmek, 5- Seher vaktinde istiğfar etmek, 6- Kuşluk namazına devam etmek, 7- Kur'ân okumak, 8- Allâh'ı çok zikretmek, 9- Başını gül suyu ile yıkamak, 10- Hazret-i Muhammed (S.A.V.)'e salavat getirmek.</p>

    <p class="MsoNormal">On şey çabuk ihtiyarlatır:</p>

    <p class="MsoNormal">1- Ayakta su içmek, 2- Gece yarısı su içmek, 3- Yenlerini sıvamadan yüz yıkamak, 4- Kesret-i cima, 5- Muhasama esnasında konuşmak, 6- Avret yerine bakmak, 7- Gündüz çok uyumak, 8- Ölüye bakmak, 9- İçki mübtelası olmak, 10- Asılmış adama bakmak.</p>

    <p class="MsoNormal">(Hz. M. Sâmî Ramazanoğlu (K.S.), Musahabe, C: 4)</p>

    <p class="MsoNormal"> </p>

    <p class="MsoNormal">MAYIS</p>

    <p class="MsoNormal">PEYGAMBER (S.A.V.) EFENDİMİZİN YEMEK</p>

    <p class="MsoNormal">YEYİŞ TARZLARI</p>

    <p class="MsoNormal">Peygamberimiz (S.A.V.) Efendimiz zâhidâne bir hayat yaşadıklarından, bulduğunu yerler ve kalabalıkla yemek yemekten zevk duyarlardı. Yemeği yere diz çöküp, iki ayağı üzerine oturarak, Besmele ile yerlerdi. Sıcak yemek yemezler ve sıcak yemekte bereket olmayacağını söylerlerdi.</p>

    <p class="MsoNormal">"Sıcak yemekte bereket yoktur. Allâh-ü Teâlâ bize ateş yedirmez. Öyleyse yemeği soğutun." buyurmuşlardı.</p>

    <p class="MsoNormal">Yemeği elleriyle ve üç parmak, nâdiren dördüncüyü de yardımcı olarak kullanmak suretiyle ve dâimâ önlerinden yerlerdi. İki parmakla yemekten hoşlanmazlardı. Yemek esnasında bazen bıçak kullandıkları olurdu.</p>

    <p class="MsoNormal">Allâh'ın Resûlü (S.A.V.), elenmiş arpa unundan yapılan ekmeği yerler, salatalığı da taze hurma tuz ile yerlerdi.</p>

    <p class="MsoNormal">Eti ve etli yemekleri çok severlerdi. Tirid yemeğini kabak ile yerlerdi. Kabağı da severler ve onun hakkında: "O, kardeşim Yûnus'un sebzesidir." buyururlardı. Avlanan kuş etini yerler, fakat kendileri avlanmazlardı.</p>

    <p class="MsoNormal">Et yerken başlarını ete doğru eğmezler, eti ağızlarına yaklaştırıp dişleri ile ısırarak yerlerdi. Koyun bacak ve butlarından hoşlanırlardı. Tencerede pişen kabağı, sirkeye doğranmış ekmeği, Acve hurmasını severlerdi. Yemekleri parmakları ile sıyırırlar ve:"Yemeğin sonu daha bereketlidir." derlerdi.</p>

    <p class="MsoNormal">Parmaklarını temizlemeden ellerini mendil ile silmezlerdi. Yemeğin sonunda nimetleri veren Cenâb-ı Hakk Celle Celâlühü'ne hamd ü şükür eder ve ellerini yıkarlardı. Su içerken üç kerede içmeyi i'tiyâd edinmişlerdi. Her defasında Besmele ile başlar ve Hamdele ile bitirirlerdi. Cemaat içinde su veya süt içtiklerinde, kabı hemen sağındakine verir böylece devretmesini arzu ederdi. İçtikleri kaba üflemezler, nefes vermezlerdi. Kabı uzaklaştırdıktan sonra nefes alır veya verirlerdi. Evin içinde bir câriyeden daha utangaç hareket ederler, yemek istemezler, ancak sofra kurulursa yerlerdi. Yedirilenden yer, içirilenden içerlerdi. Yiyecek ve içeceği bizzat kendilerinin aldığı da olurdu.           </p>

    <p class="MsoNormal">  (Peygamber (S.A.V.) Efendimizin Yüce Ahlâkı, S: 11)</p>

    <p class="MsoNormal">PEYGAMBERİMİZ (S.A.V)'İN FATIMÂ HÂTUN'A SON DERECE SEVGİ VE SAYGI BESLEYİŞİ</p>

    <p class="MsoNormal">Ebû Tâlib'in zevcesi Fatımâ Hâtun, fazîletli, iyi halli bir kadındı. Peygamberimiz'in yanında, O'nun, büyük bir mevkii ve i'tibârı vardı. Fatımâ Hâtun vefât ettiği zaman, Peygamberimiz'in gözlerinden yaşlar akmış, "Bu gün, Annem, vefât etti." buyurup, Kendi gömleğini, O'na kefen olarak sardırmış, cenaze namazını kıldırmış, gömüleceği kabrin içine girip (inip) üzerine biraz uzandıktan sonra, O'nu indirtmişti. "Biz, Senin, buna yaptığın şeyi, başkasına yaptığını hiç görmedik?" dedikleri zaman da "Ebû Tâlib'ten sonra, bu kadıncağız kadar iyilik eden, hiçbir kimse yoktur! Ahirette Cennet elbiselerinden elbise giymesi için, O'na, gömleğimi sardırdım. Kabre ısınması, alışması ve kabrin O'nu sıkmaması için de, oraya kendisi ile birlikte uzandım!" buyurmuştur. Peygamberimiz; yengesi için duyduğu üzüntüden hayrete düşenlere de "O, beni doğuran Annemden sonra Annem idi. Kendi çocukları aç durur, suratlarını asarlarken, O, önce benim karnımı doyurur, saçımı tarar ve gül yağlarıyla yağlardı. O, benim Annemdi! Cebrâil Aleyhisselâm, Yüce Rabbim tarafından (Bu kadın, Cennetliklerdendir!..) diye haber verdi." buyurdu ve:</p>

    <p class="MsoNormal">"Allâh, seni, yarlıgasın ve hayırla mükâfatlandırsın!</p>

    <p class="MsoNormal">Allâh, Sana, rahmet etsin ey Annem!</p>

    <p class="MsoNormal">Sen, benim Annemden sonra Annem idin.</p>

    <p class="MsoNormal">Kendin, aç durur, beni doyururdun.</p>

    <p class="MsoNormal">Kendin, çıplak durur, beni giydirirdin.</p>

    <p class="MsoNormal">En nefis nimetlerden kendi nefsini alıkoyar, bana, arttırırdın. Bunu da ancak, Allâh'ın rızasını ve âhiret yurdunu umarak yapardın.Allâh ki, diriltendir, öldürendir. Hiç ölmeyen diridir. O! Ey Allâhım! Annem Fatıma bint-i Esed'i afv ve mağfiret et! O'na, huccet ve delilini anlat! Girdiği yeri, genişlet! Ben Peygamberinin ve benden önceki Peygamberlerinin hakkı için duâmı kabul buyur ey merhametlilerin en merhametlisi olan Allâh!" diyerek O'nun hakkında duâ etmiştir. Peygamberimiz, bu mübârek Cennet hâtununun, sağ bulunduğu müddetçe, gidip ziyâret eder, O'nun evinde kuşluk uykusu uyurdu.</p>

    <p class="MsoNormal">                                               (M. Âsım Köksal, İ.Târihi, C. 2, S: 81-82)</p>

    <p class="MsoNormal">HAKİKÎ KULLUK VE GAYRET</p>

    <p class="MsoNormal">Hâce Abdül-Hâlik Gücdevanî (K.S.) Hazretlerine:</p>

    <p class="MsoNormal">"Nefsin istediğini mi yapalım, istemediğini mi?" diye suâl edilince:</p>

    <p class="MsoNormal">"Bunu ta'yînde insan çok def'a yanılabilir. Allâh'ın emrettiği yapılır, nehyettiği yapılmaz. Hakikî kulluk budur."</p>

    <p class="MsoNormal">"Sâlikin yoluna şeytan karışır mı?" diye suâl edilince:</p>

    <p class="MsoNormal">"Nefsi ifnâ etmenin son hudûduna varmayan bir sâlik, öfkeye düşünce şeytan onun yoluna karışır. Nefsini ifnâ eden sâlikte öfke bulunmaz. Yalnız gayret ile öfkeyi karıştırmamak lâzımdır. Gayret, Allâh ve Rasûlü'ne İttiba' hususunda muhâlefet edenlere karşı davranıştır, celâdettir. Bu gayret zuhûr ettiği zaman şeytan kaçar." diye buyurmuşlardır.</p>

    <p class="MsoNormal">(Hz. M. Sâmî Ramazânoğlu (K.S.), Fâtiha Sûresi Tefsîri, S:44)</p>

    <p class="MsoNormal">•••</p>

    <p class="MsoNormal">Ebû'd-Derdâ'dan rivayet olunan bir Hadîs-i Şerîfte:</p>

    <p class="MsoNormal">"Bir def'a Hazret-i Peygamber (S.A.V.), kısa bir hutbe okudu. Sonra: Yâ Ebâ Bekir! Kalk, bir hutbe de sen oku! buyurdu. Ebû Bekir (R.A.) kalkarak Resûlullâh (S.A.V.)'in hutbesinden daha kısa bir hutbe okudu. Sonra Ömer (R.A.)'e:Yâ Ömer! Bir hutbe de sen oku! buyurdu. Hazret-i Ömer de Hazret-i Ebû Bekir'inkinden daha kısa bir hutbe okudu. Resûlullâh (S.A.V.), daha başkalarına da bu minval üzere emir buyurarak hutbeler okuttu. Nihayet: Ey İbn-i Ümmi Abd! Şimdi de sen bir hutbe oku! buyurdu. İbn-i Mes'ud (R.A.) hemen ayağa kalkarak Allâh-ü Teâlâ'ya hamd ü senâdan sonra şunları söyledi:</p>

    <p class="MsoNormal">"Ey cemaat! Rabbimiz, Allâh-ü Teâlâ'dır. Dînimiz: Aziz İslâm Dîni; (Eliyle işaret ederek) Peygamberimiz (S.A.V.) de şu zâttır. Allâh ve Resûlü'nün bizim için seçtikleri her haberi biz de beğendik; O'na râzı olduk. Es-Selâmü Aleyküm.</p>

    <p class="MsoNormal">Bunun üzerine Resûlullâh (S.A.V.), İbn-i Ümmü Abd isâbet etti; İbn-i Ümmü Abd doğru söyledi, buyurdular." denilmiştir.</p>

    <p class="MsoNormal">(S.Müslim) </p>

    <p class="MsoNormal">  ULEMÂ, ENBİYÂ'NIN VÂRİSİDİR</p>

    <p class="MsoNormal">Hadîs-i Şerîf'te: " Ulemâ, peygamberlerin varisidirler." Bu Hadîs-i Şerîf'e iki surette ma'na verilebilir. Bir ma'naya göre: "Ulemâ, varis-i Nebidir." Diğer ma'naya göre: "Kim ki varis-i Nebî ise, ancak âlim O'dur."</p>

    <p class="MsoNormal">Mutavvel'de, müsned ve müsnedün ileyh bahsinde bir kâide vardır: Müsned ile müsnedün ileyh ma'sife olursa; ister müsned'i, ister müsnedün ileyh'i tahsis câiz olur.</p>

    <p class="MsoNormal">Bu Hadîs-i Şerîf'te mübteda ile haber ma'rife olduğundan iki sûretle ma'na verilmesi câizdir.</p>

    <p class="MsoNormal">Bu i'tibârla bu Hadîs-i Şerîf'e ikinci ma'nayı vermek tevâfuk ediyor. (uygun düşüyor.) Çünkü Cenâb-ı Hakk'ı bilmeyen, tanımayan, Cenâb-ı Hakk'tan korkmayıp ma'siyeti işleyen kimseye hakîkî âlim ıtlâkı (isimlendirilmesi) câiz olamaz.</p>

    <p class="MsoNormal">Âlim-i billâh olan, halkı, ivazsız garazsız (Hâlis olarak) ve ücretsiz bir menfaat mukâbilinde olmayarak livechillâh hak yoluna Şerîat-ı mutahhara'nın emirlerine da'vet eder.</p>

    <p class="MsoNormal">"Ey ümmet-i Muhammed! Siz nâsa ihrâc olunan ümmetlerin hayırlısınız. Zîrâ siz, emr-i bi'l-ma'rûf, nehy-i ani'l-münker eder ve Allâh'a îmân edersiniz." (Al-i İmran: 110)</p>

    <p class="MsoNormal">Hiç bir Peygamberin ümmeti, vâris-i Enbiyâ rütbesine nâil olamamıştır. Yani her Peygamberin ümmetine, emr-i bi'l- marûf ve nehy-i ani'l-münker verilmemiştir. Ancak bu vazîfe ümmet-i Muhammed'e tevdi' olunmuştur.</p>

    <p class="MsoNormal">"Hayra ümmetin" (ümmetlerin hayırlısısınız)'dan murâd, ulemâ-yı zâhir değildir. Çünkü irs ta'biri, pederden evlâda intikâl eden şeye derler. Ulemâ-yı zâhirin ilmi ise, irsi değil, kisbidir. (mîrâs yoluyla intikâl etmemiş, sonradan kazanılmıştır.) Ve kisbî olan, vehbî olmayan (Allâh vergisi olmayan) bir ilme irs ta'biri sahîh olamaz.</p>

    <p class="MsoNormal">Binâenaleyh, ulemâ-yı zâhire de vâris-i Enbiyâ demek, asla doğru olamaz.</p>

    <p class="MsoNormal">"Allâh'ın kulları içinde Cenâb-ı Allâh'tan korkanlar, ancak Cenâb-ı Allâh'ın zatını ve kahr u gadâbını lâyıkıyla bilen âlimlerdir."                                         (Fâtır Sûresi, Âyet: 28)</p>

    <p class="MsoNormal">Yoksa Cenâb-ı Allâh'ı lâyıkıyla bilmeyenler, Allâh'tan  korkmazlar. Halbuki Allâh-ü Teala'dan layıkiyle korkmak lâzımdır.</p>

    <p class="MsoNormal">(Hz. M. Sâmî Ramazânoğlu (K.S.), Musahabe/1, S: 74-75)</p>

    <p class="MsoNormal">HAZRET-İ OSMÂN  (R.A.)</p>

    <p class="MsoNormal">Riyâzü'n-Nasihîn'den: (S:383)</p>

    <p class="MsoNormal">Abdullâh İbn-i Selâm (R.A.)'den rivâyeten şöyle buyrulmaktadır:</p>

    <p class="MsoNormal">"Hz. Osmân (R.A.)'e selâm vermek için yanına gittim. İçeriye girerek kendisine selâm verdim. Hz. Osmân (R.A.) da selâmı aldıktan sonra:</p>

    <p class="MsoNormal">"-Merhabâ ey kardeşim, ben bu gece Resûlullâh (S.A.V.) Efendimiz'i şu pencereden gördüm." dedi ve pencereyi gösterdi. Resûlullâh (S.A.V.) Efendimiz bana hitâben:</p>

    <p class="MsoNormal">"-Yâ Osmân! Seni muhâsara altına mı aldılar?" diye sordular. Ben de "Evet" dedim. "Yâ Osmân! Seni susuz mu bıraktılar?" diye sordular, ben de "Evet!" dedim. Hemen bir kova suyu bana uzattılar, ben de kanıncaya kadar içtim, hâlen de ferahlığını hissetmekteyim. Bana: "Dilersen düşmanlarına galebe çalmak için nusret erişsin, dilersen iftârı bizim yanımızda yaparsın." dediler. Ben de Resûlullâh (S.A.V.) in yanında iftâr etmeyi tercih ettim." dedi.</p>

    <p class="MsoNormal">Şehâdetleri o gün vâki oldu. (Radıyallahu Anh ve nef'anallâhü teâlâ bi-şefâatihî)</p>

    <p class="MsoNormal">Hazret-i Enes (R.A.) dedi ki:</p>

    <p class="MsoNormal">Ben Resûlullâh (S.A.V.) Efendimiz'den işittim, buyurdular ki:</p>

    <p class="MsoNormal">"Cennet'de bir şimşek aydınlığı bütün cennet ehlini ziyâdâr eder. Cennet ehli birbirlerine: "Bu nedir? Burası şimşek çakacak yer midir?" dediklerinde:</p>

    <p class="MsoNormal">- Bu ziyâ Hz. Osmân'ın nûrudur, bir odadan bir odaya gitmek için na'linini giydi de ondan aydınlık zuhûr etti, diye cevab verilir."</p>

    <p class="MsoNormal">Hazret-i Alî (R.A.) dedi ki:</p>

    <p class="MsoNormal">Resûlullâh (S.A.V.) buyurdular:</p>

    <p class="MsoNormal">"Allâh'ın rahmeti Osmân'a olsun, ondan melekler hayâ eder, utanır."</p>

    <p class="MsoNormal">(Hz. M. Sâmî Ramazânoğlu (K.S.), Hz. Osmân ve Alî (R.A.), S:81-82)</p>

    <p class="MsoNormal">KUR'ÂN OKUMANIN MİKTARI</p>

    <p class="MsoNormal">Kur'ân okuyanların her birinin kendine mahsûs âdetleri vardır. Yirmidört saatte bir, iki ve hatta üç hatim indirenler olmuştur. Bazıları ayda bir kere hatmederler. Riayet edilecek en güzel düstur, Peygamberimiz (S.A.V.)'in düsturudur. Buyurmuşlardır ki:</p>

    <p class="MsoNormal">- "Üç günden daha az müddette Kur'ân-ı hatmeden, ondan birşey anlamamıştır." Çünkü üç günden evvel hatim yapılırsa Kur'ân'ın tertili bozulur.</p>

    <p class="MsoNormal">Kur'ân-ı Kerîm'i okumanın miktarını ta'yindeki tafsilat şöyledir:</p>

    <p class="MsoNormal">1- Eğer amel yolunu tercih etmiş âbidlerden ise, haftada iki hatim yapmalıdır.</p>

    <p class="MsoNormal">2- Şayet kalbini çalıştırıyorsa, tefekkür ile uğraşıyor veya ilim yaymakla meşgul oluyorsa, haftada bir hatim kifâyet eder.</p>

    <p class="MsoNormal">3- Yok eğer Kur'ân-ı Kerîm'in mânaları üzerinde düşünüyorsa, fazla tekrara ihtiyacı olduğundan ayda bir hatim kifâyet eder.</p>

    <p class="MsoNormal">Sahâbenin birçokları, Cuma'dan Cuma'ya hatmederlerdi. (Radıyallahü Anhüm Ecmaîn)</p>

    <p class="MsoNormal">(İhya-u Ulûmud-Din, Cilt/1, S: 782)</p>

    <p class="MsoNormal">En hayırlınız Kur'ân'ı öğrenen ve öğreteninizdir.    </p>

    <p class="MsoNormal">(S.Buharî)</p>

    <p class="MsoNormal">Her kim Kur'ân'ı okursa Kur'ân ile Allâh'tan (dilediğini) istesin. Öyle kavimler gelecektir ki; Kur'ân okuyarak dilenecektir.                                                           </p>

    <p class="MsoNormal">(Tirmizî)</p>

    <p class="MsoNormal">Resûlullâh (S.A.V.) Efendimiz'in bizlere emir ve vasiyet ettiği işlerden biri de şudur:</p>

    <p class="MsoNormal">Âilemiz efrâdımıza, çocuklarımıza Kur'ân öğreteceğiz ve onlara öğrendiklerini her hâlükârda başkalarına, bilmeyenlere öğretmelerini emredeceğiz. Boş vaktimiz yoktur diyerek bu vazifeden kaçınmamalıyız. Bu amelden ötürü Hakk Teâlâ'ya pek fazla yaklaşmış oluruz.</p>

    <p class="MsoNormal">(El-Uhudül-Kübrâ, S: 308)</p>

    <p class="MsoNormal">SEYYİD EMİR KÜLÂL (K.S.) HAZRETLERİ</p>

    <p class="MsoNormal">Ana karnında iken vâlidesi anlatıyor: Şüpheli lokma yiyince karnım ağrır, istifrâ edince halâs bulurdum. Bu hal bir kaç def'a tekerrür etti. Artık yiyeceğim taamın (yemeğin) helal olmasına dikkat eder oldum. Ağrı da kalmadı. Gençliğinde güreşe meraklı olup çok iyi güreşirdi. Bir gün güreş meydanında muvaffakiyetler gösterirken, Hâce Muhammed Baba Semmasî (K.S.) Hazretleri oradan geçiyor ve durup güreşi seyrediyor. Bu sırada müridlerden bazıları Hazret'in güreş seyretmesini hafif bularak ve ona yakıştıramayarak içlerinden türlü havâtır geçiriyorlar. Keşf-i kulûba sahip olan Hazret derhâl: Bu meydanda bir mert vardır ki ileride bir çok adamlar onun sohbeti berekâtı ile kemâle erecekler. İsterim ki bize mürid olsun da onun talim ve terbiyesi hizmetinde bulunayım, buyuruyor. Tam bu sırada, güreşmekte olan Emir Külâl'ın gözleri Hazret-i Muhammed Baba Semmasî'nin nazarlarına rastlar ve derhal güreşi bırakır, gelir. Hazret'in ayaklarına kapanır. Sonra peşinden hânkâha gelirler. Seyyid Emir Külâl talib ve müstağfir olarak Hâce Muhammed Baba Semmasî'ye teslim olur, teveccühâtı âliyelerine mazhar bulunur. Zâhir ve bâtın ilimleri ile mücehhez olarak, zamanının ferîd-i menzilesine erer. Hazret-i Alî (R.A.) sülâlesinden seyyidliği ile beraber şerîat, tarîkat, marifet, hakîkat derecelerine yükselir.</p>

    <p class="MsoNormal">Seyyid Emir Külâl Hazretleri'nin dört oğlu ve dört halifesi vardı. Her bir oğlunu bir halifesinin nezdine hizmet ve terbiye için verdi ve güzel yetiştiler. Bunlardan oğlu "Emir Burhân"ı Muhammed Bahâüddîn Nakşibendî (K.S.)'ya verirken "İşte sana taze bir delikanlı... Bunu kendi yetiştirildiğin gibi yetiştir ve hakîkatlere eriştir ki, senin bu işte rüsûhunu göreyim." buyurdular.Hakîkaten birkaç sene sonra Emir Burhan'ı Muhammed Bahâüddîn Hazretleri huzura getirdiğinde hallerini güzel buldu. Oğlu için: Emir Burhan tarîkatta huccetimiz hakîkatta burhânımızdır. Bahâüddîn Hazretleri için: "Oğlum Bahâüddîn, göğsümde ne varsa sana aktardım. İstidâdın daha geniştir. Var ulu kişi ara, nâmın cihânı tuta... Me'zunsun!" buyurdular.</p>

    <p class="MsoNormal">(Hz. M. Hânî (K.S.), Âdâb, S: 88)</p>

    <p class="MsoNormal">ÇOCUKLARA MÜSLÜMANLIĞA</p>

    <p class="MsoNormal">YAKIŞIR AD VERMEK</p>

    <p class="MsoNormal">Çocuklarımıza, güzel, yakışır adlar vermemiz, bütün dîn kardeşlerimizi bu yolda uyarmamız gerekmektedir.</p>

    <p class="MsoNormal">Bazı müslümanlar çocuklarına, Mihail, Gabriyan gibi... yahûdî isimleri vermektedirler. Onları bunlardan men etmek gerekir. Çünkü Peygamber (S.A.V.):</p>

    <p class="MsoNormal">"Bir kimse herhangi bir kavme benzemeye çalışırsa, o kimse onlardan sayılır." buyurmuşlardır..</p>

    <p class="MsoNormal">Bazı kimseler Hakk Teâlâ'nın güzel adlarını (Esmâü'l Hüsnâ) örnek alarak, Nafî, Mâlik, Mü'min, Azîz, Hakîm, Adl, Celil, Vekil gibi İlâhî adları çocuklarına vermektedirler. Bu câiz olmakla beraber; uygun değildir. Yine bu ilahi adların kullanılması sünnet yoluyla bildirilmiş olduğundan, çocuklarımıza bu adları koymada şerîatın zâhirine göre bir sakınca olmadığı anlaşılmaktadır.</p>

    <p class="MsoNormal">Ebû Dâvûd ve İbn Hibbân rivâyet ediyorlar: "Kıyâmet gününde kendi ve babalarınızın adlarıyla çağrılacaksınız, adlarınızı güzelleştiriniz." (H. Şerîf)</p>

    <p class="MsoNormal">Müslim, Ebû Dâvûd, Tirmizî ve İbn Mâce merfûan şu Hadîsi rivâyet ederler: "Allâh'ın en çok sevdiği isimler, abd ve hamid'li isimlerdir."</p>

    <p class="MsoNormal">Diğer bir rivâyete göre de: "Allâh'ın en çok sevdiği adlardan biri de Abdurrahmân'dır" buyurulmuştur.</p>

    <p class="MsoNormal">Ebû Dâvûd ve Nesâî merfuan şu Hadîs'i rivâyet ederler:"Peygamberler adıyla adlanınız. Allâh'ın en çok sevdiği adlar, Abdullâh ve Abdurrahmân'dır. En doğru (gerçeği aksettiren) isimler de, Haris ve Hemmam adlarıdır."</p>

    <p class="MsoNormal">Çünkü hâris çalışan, hemmâm da himmetli, gayretli demektir.her insanda bu iki vasıf bulunur.</p>

    <p class="MsoNormal">(El-Uhud'ül Kübrâ, İ. Şa'ranî, S: 409)</p>

    <p class="MsoNormal">CA'FER BİN EBÎ TÂLİB (R.A.)</p>

    <p class="MsoNormal">Ca'fer bin Ebî Tâlib (R.A.)'ın künyesi Ebû Abdullâh'dır. Hazret-i Alî (R.A.)'den on yaş büyüktür. Diğer biraderi Âkil de Hazret-i Ca'fer'den on yaş büyüktür.</p>

    <p class="MsoNormal">Hazret-i Ca'fer (R.A.) muhâcirîn-i evvelîn'den müslimînin otuz ikincisidir. Ca'fer ve Alî (R.A.) müslüman oldukları için pederleri Ebû Talib'in vefâtında varis (mîrâsçı) olamamışlardır.Hazret-i Ca'fer (R.A.)'in Habeşistan'a hicretinde Necâşi, huzur-u Hazret-i Ca'fer (R.A.)'de İslâm olmuştur.</p>

    <p class="MsoNormal">Feth-i Hayber Günü Hazret-i Ca'fer (R.A.)'in Medîneyi Münevvere'ye hicreti aynı zamana müsâdif olmakla (S.A.V.) Efendimiz: "Hayber'in fethine mi, yoksa Ca'fer'in kudümüne mi, hangisine sevineceğimi bilemiyorum!" buyurdular.</p>

    <p class="MsoNormal">Hazret-i Ca'fer (R.A.)'in alınlarından öptüler ve kucakladılar ve ona Medîne-yi Münevvere'de Mescid-i Şerîf-i Nebevi yanında bir hâne tahsîs buyurdular. Ca'fer bin Ebî Talib (R.A.) Sâhib-i hicreteyn, Zül Cenâhayn'dır.</p>

    <p class="MsoNormal">Hilkaten ve hulûkan (ahlâken) Resûlullâh (S.A.V.) Efendimiz'e en ziyâde benzer fevkalâde sahî (eli açık, cömert) bir zat-ı melek sıfat idi. Resûlullâh (S.A.V.) Efendimiz onu "Ebûl-Mesâkîn" yani fukarâ babası diye yâd ederlerdi. Sehâvette "Cevâd ibn-i Cevâd" diye ma'rûftur. Ebû Hureyre (R.A.)'in re'yince Hazret-i Resûlullâh (S.A.V.)'den sonra Hazret-i Ca'fer-üt Tayyâr'dan efdâl kimse yok idi.</p>

    <p class="MsoNormal">(Hz. M. Sâmî Ramazânoğlu (K.S.), Hâlid bin Velid (R.A.), S:32)</p>

    <p class="MsoNormal">Peygamberimiz (S.A.V.) buyuruyorlar:</p>

    <p class="MsoNormal">"helâl bellidir; harâm da bellidir. Bu ikisinin arasında çok kimselerin bilmedikleri şüpheli şeyler de vardır. Binâenaleyh bir kimse bu şüpheli şeylerden korunursa, dînini ve ırzını siyânet etmiş (korumuş) olur. Şüpheli iş işleyenler, harâma düşerler.</p>

    <p class="MsoNormal">Korunun kenarında hayvanlarını otlatan kimse gibi ki, koruya dalması pek mümkündür. Dikkat ediniz, her hükümdârın bir korusu vardır. Uyanık olunuz, Allâh'ın korusu da harâm kıldığı şeylerdir. Şunu da biliniz ki, bedende bir et parçası vardır. O düzgün olursa bütün vücûd düzgün olur. Eğer o bozuk olursa, bütün vücûd da bozulur. Biliniz ki, bu et parçası kalbdir."</p>

    <p class="MsoNormal">(Buhârî, Müslim R. Sâlihîn C. 2, S: 25)</p>

    <p class="MsoNormal">İRŞÂD EHLİ OLMADAN,</p>

    <p class="MsoNormal">İRŞÂDA KALKANIN CEZÂSI</p>

    <p class="MsoNormal">"Yahûdîler dediler ki: "Hristiyânların dayandıkları bir şeyleri yokdur." Hıristiyânlar da "Yahûdîlerin dayandıkları bir şey yokdur." dediler. Halbuki onlar da kitâbı okuyorlar, onlar da, hiçbir şey bilmeyenler de aynı sözü söylediler. Artık Allâh, bu ihtilâf ettikleri şey hakkında kıyâmet günü aralarında hükmünü verecekdir."                                                     </p>

    <p class="MsoNormal">(Bakara Sûresi: 113)</p>

    <p class="MsoNormal">İyi bilmelisin ki, her grup, her fırka, kendilerinde olanla öğünür, durur. Bu durum, yalnız sapık fırkalara mahsûs değildir, aksine bir sûfi ile diğer sûfi, şeyh ile şeyh ve âlimle diğer âlim arasında da cereyân eder. Binaenaleyh, her grubun, karşı tarafı hata ile suçlaması devam eder, gider. Evlâ olan hidâyete tâbî olmaktır.</p>

    <p class="MsoNormal">Meşâyihtan biri demiştir ki kim, nefis terbiyesi yapmadan, dünya ve âhireti tanımadan, sırf basit dünya menfaati için gönül sâhibi ve irşâda ehil olduğunu iddiâ ederse bunun cezâsı:</p>

    <p class="MsoNormal">Resûlullâh (S.A.V.)'in Mi'râc Gecesi gördüğü kadınların cezasının kat kat fazlası olacaktır ki, bu kadınlar, makaslarla göğüslerini kesmektedirler. Efendimiz (S.A.V.),</p>

    <p class="MsoNormal">"Bunlar kimdir?" diye sorduğunda, Cibrîl:</p>

    <p class="MsoNormal">"Bunlar, zina yoluyla çocuk dünyaya getirenlerdir" diye cevab vermiştir.</p>

    <p class="MsoNormal">Binâenaleyh, delilsiz da'va bâtıldır. Delilsiz iddiânın sâhibi hem kendi sapmış, hem de başkalarını sapıtmış olur. İddiâ eden, zâniye kadına benzer, onun hevasına tâbi olan da veled-i zinâ gibidir. Böylece, mürebbîsi olmadığından veled-i zinâ hükmen helâk olmuş demektir. Bid'ata tâbi olmanın neticesi bi'dat ve küfürden başka bir şey değildir.</p>

    <p class="MsoNormal">(Hz. M. Sâmî Ramazânoğlu (K.S.), Bakara Sûresi S:176)</p>

    <p class="MsoNormal"> MÜŞRİKLERDEN İLK ÖLEN</p>

    <p class="MsoNormal">Mübâreze daha başlamadan Ebû Cehil'in teşvîkiyle Âmir'in meydana çıkıp, Ehl-i İslâm'a ok atmasıyla mübârezeden evvel muhârebe kızıştı, kan düştü.</p>

    <p class="MsoNormal">Beni Mahzûn'dan Esved bin Abdül-Esed de:</p>

    <p class="MsoNormal">- "Ya ben Muhammedîlerin havuzundan şu içerim veya o havuzu hadım ederim veyahud o havuzun yanında ölürüm" diye yemin etti.</p>

    <p class="MsoNormal">Fedâilik yolunda sell-i seyf ederek Ehl-i İslâm'ın havuzuna doğru seğirtti.</p>

    <p class="MsoNormal">Resûlullâh (S.A.V.) Efendimiz Hazretleri'nin arslanı Hamza (R.A.) Hazretleri o tarafa koşup Esved'e yetişti. Hemen bir kılıç vurdu. Esved arkası üzerine düştü. Lâkin zu'mu bâtılasınca yemini yerine gelsin diye kendini havuz içine attı. Hazret-i Hamza (R.A.) de onu havuz içinde katletti.</p>

    <p class="MsoNormal">(Hz. M. Sâmî Ramazânoğlu (K.S.), Bedir Gazvesi, S: 40)</p>

    <p class="MsoNormal">OSMÂNLIDA SPOR</p>

    <p class="MsoNormal">Avcılık ve atlı sporlar, Osmânlı'da başta gelir. Batı Türkleri'nin "cirit", Doğu Türkleri'nin topa vurarak oynadıkları "çevgân", mızrak ve çomakla oynanan bir atlı spordur ki İngilizler tarafından "Polo" adıyla Batı'ya intikal ettirilmiştir.</p>

    <p class="MsoNormal">At yarışı da vardır. Atletik koşu da mevcûttur. Ancak çok rağbette olan spor, güreştir. Nihâyet atıcılık, okla olsun, ateşli silahlarla olsun, çok yaygındı.</p>

    <p class="MsoNormal">İstanbul Zeyrek'teki Güreş Klübü, Beyazıt'taki Atıcılık ve Eskrim Klübü ünlüydü. Her şehirde benzerleri mevcût idi.</p>

    <p class="MsoNormal">Padişâhların bazıları, devirlerinin okçuluk sahasında şampiyonları idiler. Yaklaşık 800 metreden itibâren her isâbet kaydeden okçu adına nişântaşı dikilir ve kitâbe halinde târihe intikâl ettirilirdi. Bazı atıcılar 800 metreden çok açık bir mesafedeki hedef üzerine üst üste 10-12 def'a isâbet kaydedebiliyorlardı.</p>

    <p class="MsoNormal">(Yılmaz Öztuna, Osm. Dev. Târihi, C/2)</p>

    <p class="MsoNormal">ÖLÜM KORKUSU</p>

    <p class="MsoNormal"> </p>

    <p class="MsoNormal">Ca'fer b. Birkan, Meymûn b. Mihrân'dan naklen anlatıyor:</p>

    <p class="MsoNormal">Resûlullâh (S.A.V.) birine öğüt veriyordu; şöyle buyurdular:</p>

    <p class="MsoNormal">"Beş şeyden önce beş şeyi ganîmet bil:</p>

    <p class="MsoNormal">a) İhtiyarlığından önce gençliğini,</p>

    <p class="MsoNormal">b) Hastalığından önce sağlığını,</p>

    <p class="MsoNormal">c) Meşguliyetten önce boş zamanını,</p>

    <p class="MsoNormal">d) Fakirliğinden önce zenginliğini,</p>

    <p class="MsoNormal">e) Ölümünden önce hayatını."</p>

    <p class="MsoNormal">Resûlullâh (S.A.V.) bu beş şeyde birçok bilgiler toplamıştır. Hele, ihtiyarlıktan önce  gençlik. Çünkü insan gençliğinde nice amelleri işlemeğe güçlüdür.</p>

    <p class="MsoNormal">Ebû Hâmid Lekkâf'ın şöyle dediği anlatılır.</p>

    <p class="MsoNormal">"Bir kimse ölümü çok anarsa, kendisine şu üç şey ikrâm edilir":</p>

    <p class="MsoNormal">a) Tevbede aceleci olmak,</p>

    <p class="MsoNormal">b) Doyumluluğa kanaat etmek,</p>

    <p class="MsoNormal">c) Yaptığı ibâdetlerden zevk almak.</p>

    <p class="MsoNormal">"Aynı şekilde bir kimse ölümü unutursa, üç musîbetle karşılaşır."</p>

    <p class="MsoNormal">a) Tevbeyi ertelemek,</p>

    <p class="MsoNormal">b) Yeterince gelen rızka kanaat etmemek.</p>

    <p class="MsoNormal">c) İbadette tembellik yapmak.</p>

    <p class="MsoNormal">Hakîm bir zât şöyle anlatır: Üç şey var ki, aklı başında kimselerin onları unutmaması gerekir:</p>

    <p class="MsoNormal">a) Dünyanın gelip geçici olduğunu ve çeşitli hâllerini</p>

    <p class="MsoNormal">b) Ölümü</p>

    <p class="MsoNormal">c) Kaçış imkânı olmayan bazı âfetleri.</p>

    <p class="MsoNormal"> </p>

    <p class="MsoNormal">(Tenbîhü'l Gâfilîn, S: 23-28)</p>

    <p class="MsoNormal">BİLÂL-İ HABEŞÎ (R.A.) HAZRETLERİ</p>

    <p class="MsoNormal">Bilâl ibn-i Rebah el-Habeşî (R.A.)'in künyesi Ebû Abdü'l-Kerîm, yahut Abdullâh Ebû Ömer'dir.</p>

    <p class="MsoNormal">Hazret-i İmamü'l-Murselîn Aleyhi salavâtüllâhi ve selâmühü'nün devamlı olarak müezzini ve hâzinidir.</p>

    <p class="MsoNormal">Köle cinsinden olup Sâbıkîn-i Evvelîn'dendir. Köle iken i'lân-ı İslâm ile müşriklerin ezâ ve işkencelerine sabr-u tehammül eden Ashâb-ı İbtilâdandır.</p>

    <p class="MsoNormal">Hz. Ebû Bekir'is-Sıddıyk (R.A.) kölelikten kurtararak azâd eylemiştir. Ve ondan sonra Bilâl (R.A.) Nebiyy-i Ekrem (S.A.V.) Efendimiz'in hizmetine devâm etmişdir. Bedir'de bütün Meşâhid-i Seniyye'de bulunmuştur.</p>

    <p class="MsoNormal">Kastalânî, Sahîh-i Buhârî'nin Kitâb-ı Menâkıb şerhinde demiştir ki: "Bilâl (R.A.) Sâdıkü'l-İslâm, Tâhirü'l-Kalp Harîsun Aled-diyâne" idi. Hakk Teâlâ rızâsı yolunda şedîden ta'zîb olduğu halde sabretdi. Kendisine en ziyâde âzâb eden Ümeyye bin Halef idi. Merkûm, en sonra Bedir Gazâsı'nda Bilâl-i Habeşî'nin elinde maktûl olduğundan Hz. Ebû Bekir (R.A.) bu hususta şu beyti inşâd buyurdu:</p>

    <p class="MsoNormal">"Seni tebrik ederim. Rahman olan Allâh (C.C.) senin hayrını ziyâde etmişdir ve intikâmını aldın ey Bilâl!"</p>

    <p class="MsoNormal">Hz. Bilâl şedid'ül-üdm (pek esmer) ve nahîf ve pek uzun boylu ve kuru yüzlü imişler. Mekke'de doğmuş ve aslı Habeş'dendir 63 yaşında Şam'da hicretin 20 tarihinde vefât etmişlerdir.</p>

    <p class="MsoNormal">En evvel Ezân okuyan ve kamet getiren bu zât-ı âlî-kadirdir.</p>

    <p class="MsoNormal">Gerçi Ezân Abdullâh ibn-i Zeyd el-Ensârî'nin rü'yâlarıyla meşrû buyrulmuşdur, ve lâkin Hz. Bilâl daha sesli olduğu için Ezânı, Emr-i Nebî ile Bilâl-i Habeşî (R.A.) okumuşdur.</p>

    <p class="MsoNormal">Hz. Bilâl (R.A.) tulû-i fecirden evvel seherî bir ezân okuyarak Ashâbı teheccüde uyandırır ve sabah ezânını vakti duhûlünde İbn-i Mektûm (R.A.) okurdu. Sefer-i Hümâyûn vukûunda Hz. Bilâl birlikde gider ve Hz. İbn-i Ümm-i Mektûm (R.A.) da Medîne'de kalırdı.</p>

    <p class="MsoNormal">Sabah ezânında "Namaz uykudan hayırlıdır." cümlesi Hz. Bilâl-i Habeşî (R.A.)'in ilâvesidir. Bir sabah ezânında Bilâl-i Habeşî (R.A.) onu ilâveten okumuş ve taraf-ı Hazret-i Risâlet-penâh (S.A.V.)'den tasvîb ve istihsân buyrulmuşdur.</p>

    <p class="MsoNormal">(Hz. M. Sâmî Ramazânoğlu (K.S.), Ashâb-ı Kirâm (R.A.), S:243)</p>

    <p class="MsoNormal">ŞEYTÂNIN DÜŞMÁNLARI VE DOSTLARI</p>

    <p class="MsoNormal">Resûlullâh (S.A.V.) Efendimiz İblîs'e:</p>

    <p class="MsoNormal">"Yâ Mel'ûn! Ümmetimden ne kadar düşmânın var?" diye sordu.</p>

    <p class="MsoNormal">İblis onbeş tanedir, dedikten sonra devam etti:</p>

    <p class="MsoNormal">1- Sensin.</p>

    <p class="MsoNormal">2- Âdil idarecilerdir.</p>

    <p class="MsoNormal">3- Mütevâzi zengindir.</p>

    <p class="MsoNormal">4- Doğru sözlü tüccârdır.</p>

    <p class="MsoNormal">5- Allâh'tan korkan âlimdir.</p>

    <p class="MsoNormal">6- Nasîhat eden mü'mindir.</p>

    <p class="MsoNormal">7- Merhametli kalbe sâhip olan mü'mindir.</p>

    <p class="MsoNormal">8- Tevbesinde sâbit kalan tevbekârdır.</p>

    <p class="MsoNormal">9- Harâmdan sakınan kimsedir.</p>

    <p class="MsoNormal">10- Dâimâ abdestli gezen mü'mindir.</p>

    <p class="MsoNormal">11- Çok sadaka veren mü'mindir.</p>

    <p class="MsoNormal">12- İnsanlara karşı güzel huylu mü'mindir.</p>

    <p class="MsoNormal">13- Dâimâ Kur'ân okuyan hâfızdır.</p>

    <p class="MsoNormal">14- İnsanlara faydalı olan mü'mindir.</p>

    <p class="MsoNormal">15- İnsanlar uykuda iken, gece namazına kalkan kimsedir.</p>

    <p class="MsoNormal">Sonra Resûlullâh (S.A.V.) sordu:</p>

    <p class="MsoNormal">"Ümmetim içinde arkadaşların kimlerdir?"</p>

    <p class="MsoNormal">(İblis): On kişidir, dedi. Şöyle anlattı:</p>

    <p class="MsoNormal">1- Zâlim yöneticiler</p>

    <p class="MsoNormal">2- Kibirli zenginler</p>

    <p class="MsoNormal">3- Aldatan tüccarlar</p>

    <p class="MsoNormal">4- İçki içenler</p>

    <p class="MsoNormal">5- Şarkı söyleyen kadınlar.</p>

    <p class="MsoNormal">6- Zinâ edenler</p>

    <p class="MsoNormal">7- Yetim malı yiyenler</p>

    <p class="MsoNormal">8- Namaza ağır davranan kimseler</p>

    <p class="MsoNormal">9- Zekâta engel olan kimseler</p>

    <p class="MsoNormal">10- Uzun emelli olanlar</p>

    <p class="MsoNormal">İşte bunlar, benim arkadaşlarım ve kardeşlerimdir.</p>

    <p class="MsoNormal">(Ebu'l-Leys Semerkandî (K.S.), Tenbîhü'l-Gâfilîn, S: 715-16)</p>

    <p class="MsoNormal">MU'CİZE RüYÂ</p>

    <p class="MsoNormal">Resûl-ü Ekrem (S.A.V.) Efendimiz: Sarîh elfâz ile hilâfetin kimin tarafından iştiğal olunacağını ta'yîn etmemekle berâber Cenâb-ı Hakk O'na haber vermiş idi.</p>

    <p class="MsoNormal">Resûl-ü Ekrem (S.A.V.) Efendimiz buyurur ki:</p>

    <p class="MsoNormal">"Bir gün uyuyordum, kendimi bir kuyu üzerinde gördüm. Kuyunun bir kovası var idi. Kuyudan Allâh'ın dilediği kadar su çektim.</p>

    <p class="MsoNormal">Sonra Ebû Kuhâfe'nin oğlu yani Hazret-i Ebû Bekir (R.A.) gelerek kovayı elimden aldı, o da bir iki kova çekti. Fakat zaîf olduğundan Cenâb-ı Hakk onu kurtardı, fakat bu sırada kova büyüdü ve Hattâb'ın oğlu yani Hazret-i Ömer (R.A.) onu alarak kovayı daha kuvvetlice çekti, onun çektiği su ile havuz dolmuş idi, su içmek isteyenler her taraftan onun etrafında toplanmıştı."</p>

    <p class="MsoNormal">Bu rüyâ-yı Peygamberî ile evvelâ Hazret-i Ebû Bekir (R.A.)'in sonra Hazret-i Ömer (R.A.)'in riyâsete geçeceklerine işâret olduğu ifâde ediliyor.</p>

    <p class="MsoNormal">Bu dahi mu'cizât-ı Nebevviyeden olup hakîkaten Ebû Bekir es-Sıddık (R.A.) iki sene küsûr hilâfet yaptıktan sonra Hazret-i Ömer (R.A.) hilâfete geçmiştir.</p>

    <p class="MsoNormal">Hazret-i Ömer (R.A.)'in hilâfetinde bütün Kisrâ'nın mülkü fethedildi. Mısır, Şam gibi büyük beldeler İslâm eline geçti. Hâlâ bütün cihân Hazret-i Ömer (R.A.)'in fütûhâtına hayrandır.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ebû Bekir (R.A.), S:50)</p>

    <p class="MsoNormal">***</p>

    <p class="MsoNormal">Resûlullâh (S.A.V.) buyuruyor ki:</p>

    <p class="MsoNormal">Eğer bir kimse namazı bekleyerek bir yerde oturursa, o kimse namazdadır.</p>

    <p class="MsoNormal">(S. Müslim)</p>

    <p class="MsoNormal">PEYGAMBERİMİZ (S.A.V.)'İN KÂ'BE'Yİ</p>

    <p class="MsoNormal">PUTLARDAN TEMİZLEMESİ</p>

    <p class="MsoNormal">Resûl-i Ekrem (S.A.V.) Feth-i Mekke Günü Mekke'ye geldiğinde Kâ'be'ye girmekten çekindi. Çünkü Kâ'be'de câhiliyyetin tanrı edindiği putlar vardı. Resûl (S.A.V.) bunların çıkarılmasını emr etti. Ashâb (R.A.) tarafından putlar çıkarıldı. Bilhassa İbrâhim ve İsmâîl (A.S.)'ın sûretlerini de ellerinde ezlâm olduğu halde çıkardılar.</p>

    <p class="MsoNormal">Resûl-i Ekrem (S.A.V.) bu iki sûrete bakarak:</p>

    <p class="MsoNormal">"-Allah bunları yapanları helâk etsin, Allâh'a yemîn ederim ki, putperestler pek iyi bilirler idi ki: Bu iki Peygamber erzâk-ı maksûmelerini böyle münker şeylerle aramış ve dilemiş değillerdi." buyurdular.</p>

    <p class="MsoNormal">Sonra Beyt'e dâhil oldular. Ve Beyt'in her tarafında tekbîr getirdiler. Fakat Beyt'de namâz kılmadılar. Bu Beyt hakkında şerhde îzâh vardır. (Tecrîd, 6/144)</p>

    <p class="MsoNormal">Yine İbn-i Abbâs (R.A.)'dan gelen bir rivâyete göre:</p>

    <p class="MsoNormal">Resûlullâh (S.A.V.) Ashâb (R.A.) ile berâber kazâ umresi için Kâ'be'ye geldiklerinde tavâf edilir iken müşrikler:</p>

    <p class="MsoNormal">"-Ey Muhammed (S.A.V.) ümmeti! Peygamber'iniz size tekaddüm ediyor, sizi Medîne'nin hummâsı zayıf düşürmüş" diye istihzâ etmişlerdi.</p>

    <p class="MsoNormal">Resûlullâh (S.A.V.) buna vâkıf olunca, tavâfın üç şavtında koşmalarını, Rükneyn-i Yemâniyyeyn arasında mu'tad üzere yürümelerini emr eyledi. Resûl-i Ekrem (S.A.V.) tavâfın bütün şavtlarında koşmalarını emretmekle mâni bir şey varsa da o da ancak Ashâb (R.A.)'a acımasından ibârettir.</p>

    <p class="MsoNormal">(Hz. M. Sâmî Ramazânoğlu (K.S.), Hz. Osmân ve Alî (R.A.), S:67-68)</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal">Resûlullâh (S.A.V.) (bir gazâdan dönenlere) buyuruyorlar ki:</p>

    <p class="MsoNormal">"Ben, size daha yakın bir gazâ yeri, daha çok ganîmet ve daha çabuk dönüşü göstereyim mi?</p>

    <p class="MsoNormal">Her kim abdest alır da mescide kuşluk namazı kılmak için çıkarsa, o kimsenin gazâ yeri, müfrezeninkinden daha yakın, ganîmeti onlarınkinden daha çok; dönüşü de onlardan daha çabuk olur."</p>

    <p class="MsoNormal">(S.Müslim)</p>

    <p class="MsoNormal">İMÂM-I A'ZAM (R.A.)</p>

    <p class="MsoNormal">Dünyanın her tarafına yayılmış olan milyonlarca müslüman, İslâm târihinin ilk asırlardan zamanımıza kadar ibâdetler husûsunda ve muâmelat ile ukubât gibi İslâm Hukuku'nu teşvîk eden meseleler hususunda, dört büyük müctehidden birinin mezhebine tâbi olagelmişlerdir.</p>

    <p class="MsoNormal">1- İmâm-ı A'zam, Ebû Hanîfe (R.A.),</p>

    <p class="MsoNormal">2- İmâm-ı Muhammed İbn-i İdris Eş-Şâfiî (R.A.),</p>

    <p class="MsoNormal">3- İmâm-ı Mâlik İbn-i Enes (R.A.),</p>

    <p class="MsoNormal">4- İmam-ı Ahmed İbn-i Muhammed İbn-i Hanbel (R.A.).</p>

    <p class="MsoNormal">İmâm-ı A'zam, Ebû Hanîfe: adı Nu'man'dır, babasının adı Sâbit'tir. Hicri 90, tarihinde Kûfe'de doğmuştur. Hicrî 150'de Bağdad'da vefât etmiştir. (R.A.)</p>

    <p class="MsoNormal">Sâbit, İmâm-ı Alî Hazretlerine hizmet etmiş, nesli hakkında o'nun duâsını almıştır. İmâm-ı A'zam'ın vâlidesi, Sâbit'in vefâtından sonra İmâm Ca'fer-i Sadık ile evlenmiş, İmâm-ı A'zam da bu muhterem zâtın yanında yetişmiştir. Ashâb-ı Kirâm'dan bir kaç zâtı görmüş olmak şerefine de hâizdir.</p>

    <p class="MsoNormal">İmâm-ı A'zam denilince yalnız kendisi hatıra gelir. İlmi, zekası, ahlakı, zühd ü takvası fevkâlede idi. İctihâdındaki yükseklik, mezhebindeki kolaylık ve mükemmeliyet bütün müslümanlarca müsellemdir.</p>

    <p class="MsoNormal">İmâm-ı A'zam'ın talebesi arasında da muktedir müctehidler yetişmiş, fakat hepsi de esâs bakımından üstâdlarına tâbi' bulunmuş, hepsi de Hanefî fukahâsından sayılmıştır. Bunların en meşhurları İmâm Ebû Yûsuf, İmâm Muhammed, İmâm Züfer gibi zâtlardır.</p>

    <p class="MsoNormal">İmâm Muhammed'in, din ilimlerine dair doksan dokuz kitâp te'lif ettiği rivâyet olunuyor. El-Mebsûd, Ez-Ziyâdât, El-Câmiül Kebir, El-Câmiüs Sağîr, Es-Siyerül Kebîr, Es-Siyerüs Sağîr bu cümledendir. Bu kitâplardaki mes'elelere "Zâhirür-rivâye" denir. Hanefî mezhebinde en muteber olan rivâyetler de bunlardır.</p>

    <p class="MsoNormal">İlmihâlimizin ibâdetlere dair ihtivâ ettiği mes'eleler,  İmâm-ı A'zam'ın mezhebine göre yazılmıştır.</p>

    <p class="MsoNormal">(B. İslâm İlmihali, S: 34)</p>

    <p class="MsoNormal">HIFZ DUÂLARI</p>

    <p class="MsoNormal">Eûzübillâhimineşşeytânirracîm. Bismillâhirrahmânirrahîm. Tehassantü bi zi'l-mülki ve'l-melekût, ve'ğtesamtü bi'l- ı'zzeti ve'l-ceberût ve tevekkeltü a'le'l-Meliki'l-Hayyi'l - Kayyûmi'l - Halîmi'l-lezî Lâ-yenâmü ve Lâ-yemüt. Dehaltü fî hırzillâh. Dehaltü fî hıfzillâh. Dehaltü fî emânillâh bihakkı Kef. He. Ye. Ayn. Sâd. Küfîtü ve bi Ha. Mim. Ayn. Sîn. Kâf. Humîtü ve bilâ havle velâ kuvvete illâ billâhi'l-A'liyyi'l-A'zîm.</p>

    <p class="MsoNormal">Allâhümmahruznî bi hırzi kudretike min keydi'l-a'dâi ve hallısnî bimennike a'n sûi kasd-i'l-eşkiyâi ve eûzübike min kahri'l-kâhirîn ve zulmi'z-zâlimîn ve keydi'l-ümerâi'l-hâsidîn ve ta'ni'l-eşkiyâi'l-müfsidîn ve şemâteti'l-eşirrâi'l-mudırrîn ve'l-hamdü lillâhi Rabbi'l-â'lemîn.</p>

    <p class="MsoNormal">Allâhümme Yâ Hâfıza Nuhin fi'l-mâ'i ve Yûsufe fi'l-bi'ri ve Yûnuse min batni'l-hût ve Eyyübe fi'd-durri ve Mûsâ fi'l-yemmi ve İbrâhîme fi'n-nâr ve Muhammedin Sallallâhü Teâlâ Aleyhi ve Selleme fi'l ğâr. İhfaznî velâ tefzahnî a'lâ rüûsi'l-eşhâd.</p>

    <p class="MsoNormal">Allâhümme innî esbahtü (emseytü) lâ-emlikü linefsî darran velâ nef'an velâ mevten velâ hayâten velâ nüşûrâ velâ estedîu' en âhize illâ mâ-a'taytenî velâ ettekıye illâ mâ vekîtenî Allâhümme veffıknî limâ tühibbühü ve terdâhü mine'l-kavli ve'l-a'meli fî tâa'tike inneke zü'lfadli'l-A'zîm.</p>

    <p class="MsoNormal">Bismillâhirrahmânirrahîm</p>

    <p class="MsoNormal">Fallâhü hayrun hâfizan ve Hüve Erhamü'r - Rahimîn. Bismillâhi mâşâallâhü lâ-yesûku'l-hayra illallâh. Bismillâhi mâşâallâhü lâ-yesrifü's-sûe illallâh. Bismillâhi mâşâallâhü mâkâne min-ni'metin feminallâh.</p>

    <p class="MsoNormal">Bismillâhi mâşâallâhü lâ-havle velâ-kuvvete illâbillâh.</p>

    <p class="MsoNormal">Mâşâallâhü Teâlâ bismillâhi tevekkeltü a'lallâh lâ-havle velâ-kuvvet illâ billahil-A'liyyi'l-Azîm. Yâ Şâfî, Yâ Kâfî, Yâ Muâfî.</p>

    <p class="MsoNormal">ZEVCESİNİN HAYÂSINI KORUMAK</p>

    <p class="MsoNormal">MUHABBETİN DEVAMI TESETTÜRLE OLUR</p>

    <p class="MsoNormal">Bir kadın kâdıya müracaatla zevcinden mehir taleb etti. Kâdı, iki şâhid huzurunda yüzünü açıp da hükmedeceğini teklîf etti. Kocası buna hacet yokdur. Ben zevceme mehir vermeyi, borcumu kabul ederek va'd ediyorum dedi. Ve zevcesinin yüzünün açılmasına râzı olmadı.</p>

    <p class="MsoNormal">Bunun üzerine karısı da, hâkim ve iki şâhid huzurunda yüzünün açılmasına râzı olmadığından kendisi de memnûn olup dedi ki:</p>

    <p class="MsoNormal">Şâhid olun ben de kocamda olan mehir hakkımdan vaz geçip onu ibrâ eyledim.</p>

    <p class="MsoNormal">"O cennetlerde gözlerini zevclerine hasretmiş asla başka bir kimseyi nazarından geçirmez kadınlar vardır. Ki onları zevc (koca)larından evvel ins ve cinden hiçbir kimse messetmemiştir. Hâl böyle olunca Rabbinizin ni'metlerinden hangisini tekzîb edersiniz."</p>

    <p class="MsoNormal">Ya'ni Ehl-i îmân ve ibâdet erbâbı için hazırlanmış olan cennetlerde nazarlarını ancak zevclerine hasretmiş ve zevclerinden gayriyi hatırından geçirmez, başkalarına bakmaz hâtunlar vardır. Ki Onları kocalarından evvel insandan olan hâtunları insden, cinden olan hatunları cinden hiç bir erkek messetmemiş -dokunmamış- tır. Binâenaleyh cennet ehlinin hatunları gözleri ile kocalarından gayriye bakmadıkları gibi kalbleri ile de kocalarından gayriye muhabbet etmezler. Karı ile kocadan her birinin kalbleri yekdiğerine karşı emin ve muhabbetleri dâim olur. Şu hâlde Rabbinizin ni'metlerinden hangisini tekzîbe cür'et edersiniz.</p>

    <p class="MsoNormal">Âyet-i Celîle'de kadınların tesettürü -örtünmesi- memdûh (övülmüş) ve karı ve kocanın yek diğerine karşı muhabbetlerinin devamı ancak tesettür de olduğuna işâret olunmuştur.</p>

    <p class="MsoNormal"> </p>

    <p class="MsoNormal">(Hz. M. Sâmî Ramazânoğlu (K.S.), Hz. Yûsuf (A.S.), S: 61-62)</p>

    <p class="MsoNormal">CENÂB-I HAKK 'IN HALÎLİ'NE İKRÂMI</p>

    <p class="MsoNormal">Nemrûd'un yanında yenecek şeyler vardı. Nemrûd, bunlardan başkalarına verdiği halde İbrâhîm Aleyhisselâm'a vermedi. İbrâhîm Aleyhisselâm eli boş olarak evine dönüyordu. Yaklaşınca, toprak yığınlarından birinin yanına giderek heybesinin iki gözünü de toprakla doldurdu. Kendi kendine şöyle dedi:</p>

    <p class="MsoNormal">- Bu toprakla âilemi oyalamış olurum.</p>

    <p class="MsoNormal">Hazret-i İbrâhîm Aleyhisselâm evine geldi, yükünü indirdi. İçeriye, girdi ve bir yere dayanır dayanmaz uyudu. Âilesi Sâre kalktı. Heybeye baktı ki, heybenin iki gözü de yenecek şeylerle dolu. Onlardan hemen, bir yemek yaptı. İbrâhîm Aleyhisselâm uyanınca oradaki hazırlanmış olan yemeği gördü ve sordu:</p>

    <p class="MsoNormal">- Bu yemek size nereden geldi?</p>

    <p class="MsoNormal">Sâre vâlidemiz cevap verdi:</p>

    <p class="MsoNormal">- Senin getirdiğinden.</p>

    <p class="MsoNormal">İbrâhîm Aleyhisselâm o zaman anladı ki bu, Allâh'ın kendisine verdiği rızıktır.      </p>

    <p class="MsoNormal">( Hz. M. Sâmi Ramazânoğlu (K.S.), Hz. İbrâhîm (A.S.))</p>

    <p class="MsoNormal">***</p>

    <p class="MsoNormal"> </p>

    <p class="MsoNormal">Sıkıntılı iken okunacak duâ:</p>

    <p class="MsoNormal">"Lâilâhe illâ ente sübhâneke innî küntü minez zâlimîn"</p>

    <p class="MsoNormal"> </p>

    <p class="MsoNormal">Borçlu olan kişi sabah namazından sonra 300 def'a,</p>

    <p class="MsoNormal">"Rabbeneftah beynenâ ve beyne kavminâ bi'l hakkı ve ente hayrü'l fâtihîn" Âyetini duâ niyetiyle okumalı, ve her 100 def'anın sonunda</p>

    <p class="MsoNormal">"Allâhümme yâ müfettiha'l-ebvâb iftâh lenâ hayra'l bâb" diye duâ etmelidir. Böylece ilâhi yardıma nâil olması umulur.</p>

    <p class="MsoNormal">(Duâlar ve Zikirler, S: 152)</p>

    <p class="MsoNormal">Bİ'R-İ MAÛNE FÂCİASI</p>

    <p class="MsoNormal">Hicretin dördüncü yılında, Amr oğullarının reisi Ebû Bera' Amr İbn-i Mâlik Medîne'ye gelerek Resûlullâh (S.A.V.) 'i ziyâret etmiş ve:</p>

    <p class="MsoNormal">- Yâ Muhammed! (S.A.V.) Necid halkına da Ashâb'ından bir hey'et gönderir ve İslâm'a davet edersen mühim bir kuvvet olan bu kalabalık kavmin davete icâbet edeceğini umarım, demişti. Resûlullâh (S.A.V.)  de:</p>

    <p class="MsoNormal">"- Necidlilerin Ashâbıma kötü muâmele etmelerinden korkarım" buyurmasına karşın:</p>

    <p class="MsoNormal">- Ben onları ahd ü emânıma alırım. Sakın çekinme gönder, demişti.</p>

    <p class="MsoNormal">Bu da'vet üzerine Münzir bin Amr (R.A.)'ın riyâseti altında kurrâ' denilen ma'lûmât sâhibi Ashâb'dan yetmiş kişi gönderildi. Bu heyet Medîne-yi Münevvere'ye dört konak mesâfede "Bi'r-i Maûne" denilen kuyu başına indiler.</p>

    <p class="MsoNormal">Maûne kuyusuna varınca, Ashâb-ı Kirâm üzerine baskın ettiler. Artık mukâbeleden başka bir çare görmeyen Ashâb kılıçlarıyla müdâfaa ederek hepsi de şehîd düşünceye kadar çarpıştılar. Radıyallahü Anhüm Ecmaîn.</p>

    <p class="MsoNormal">Bu fâcia üzerine Resûlullâh (S.A.V.) Allâh'a ve O'nun Resûlü'ne isyân eden şu Rı'l, Zekran, Benî Lihyan ve Asiyye oğulları üzerine kırk sabah (la'netle karışık) bedduâ etti.</p>

    <p class="MsoNormal">(Hz. M. Sâmî Ramazânoğlu (K.S.), Tebük Seferi, S: 77)</p>

    <p class="MsoNormal">•••</p>

    <p class="MsoNormal">KUR'ÂN OKUYAN MÜ'MİN</p>

    <p class="MsoNormal">Resûlullâh (S.A.V.): "Kur'ân okuyan mü'min ütrücce (ağaç kavunu) gibidir. Kokusu da taâmı da hoştur. Kur'ân okumayan mü'min hurma gibidir. Rayihası (kokusu) yok fakat tadı hoştur. Kur'ân okuyan münâfık reyhâna benzer. Kokusu hoş, tadı acıdır. Kur'ân okumayan münafık, Ebû Cehil karpuzuna benzer. Kokusu olmadığı gibi tadı da acıdır." buyurdu.     </p>

    <p class="MsoNormal">(Riyâzü's-Sâlihîn, C: 2, S: 340)</p>

    <p class="MsoNormal">İLK ABDEST VE İLK NAMAZ</p>

    <p class="MsoNormal">Peygamberimiz (S.A.V.), Hıra'dan döndüğü ve Mekke'nin yukarı tarafında bulunduğu sırada Cebrâil Aleyhisselâm gelip vâdinin bir köşesinde ökçesini yere vurdu.</p>

    <p class="MsoNormal">Oradan, bir su kaynadı.Cebrâil Aleyhisselâm, ondan Abdest aldı. Peygamberimiz (S.A.V.), Cebrâil Aleyhisselâm'ın abdest alışına bakıyordu. Cebrâil Aleyhisselâm, namaz için nasıl abdest alınıp temizleneceğini görsün diye yüzünü, dirseklerine kadar ellerini yıkadı. Ağzını, su ile çalkaladı. Burnuna, su çekti. Başını ve kulaklarının arkasını, ıslak eli ile mesh etti. Ayak bileklerine kadar yıkadı. Abdest bittikten sonra, avucuna su aldı. Edep yerine su serpti. Peygamberimize de, abdest almasını emretti.</p>

    <p class="MsoNormal">Peygamberimiz (S.A.V.), Cebrâil Aleyhisselâm'dan gördüğü gibi abdest aldı. Bundan sonra, Cebrâil Aleyhisselâm, namazın, nasıl kılınacağını, Peygamberimiz (S.A.V.)'e göstermek için, kalkıp iki rek'at namaz kıldı ve bu namazda, yüzünün üzerine dört secde yaptı.</p>

    <p class="MsoNormal">Peygamberimiz (S.A.V.)'e de, kendisiyle birlikte namaz kılmasını,emretti. Peygamberimiz (S.A.V.) de, Cebrâil Aleyhisselâm'ınki gibi, namaz kıldı. Bundan sonra, Cebrâil Aleyhisselâm, oradan ayrılıp gitti. Yüce Allâh, Peygamberimiz (S.A.V.)'in gözünü, yüzünü güldürmüş, Allâh'dan özlediği, gönlünün hoşlandığı ibâdet emri gelmiş bulunuyordu. Derin bir inanç ve sevinç içinde eve döndü. Yüce Allâh'ın, kedisine olan üstün ikrâmını, Hazret-i Hatice (R.A.)'ya haber verdi. O'nu da sevince boğdu. Hemen elinden tutup suyun yanına götürdü. Namaz için, nasıl Abdest alınıp temizlenileceğini göstermek üzere, Cebrâil Aleyhisselâm'ın, kendisine gösterdiği gibi, abdest aldı.</p>

    <p class="MsoNormal">Hazret-i Hatice (R.A.)'da, Peygamberimiz (S.A.V.)'in gösterdiği gibi, abdest aldıktan sonra, Peygamberimiz (S.A.V.), Cebrâil Aleyhisselâm'ın, Kendisine kıldırmış olduğu gibi, ona Namaz kıldırdı.Peygamberimiz (S.A.V.), kendisine Peygamberlik geldiği pazartesi gününde ilk namazı kılmıştı. Hazret-i Hatice (R.A.) da, aynı günde, günün sonuna doğru, ilk def'a aynı namazı kılmak mutluluğuna ermişti. Peygamberimiz (S.A.V.)'le, Hazret-i Hatice (R.A.), namazlarını gizlice kılmağa devam ettiler.     </p>

    <p class="MsoNormal">(M. Âsım Köksal, İslâm Târihi Ansk. C. 3, S: 18-20)</p>

    <p class="MsoNormal">SAFER AYININ İLK VE SON</p>

    <p class="MsoNormal">ÇARŞAMBA GÜNÜNDE OKUNACAK DUÂLAR</p>

    <p class="MsoNormal">"Eûzübillâhi mineşşeytânirracîm. Bismillâhirrahmânirrahîm. Selâmün a'leyküm ketebe Rabbüküm a'lâ nefsihihirrahmete. Selâmün a'leyküm bimâ sabertüm feni'me ukbeddâr. Selâmün a'leyküm edhulûlcennete bimâ küntüm ta'melûn. Ve selâmün a'leyhi yevme vülide ve yevme yemûtü ve yevme yüb'asü hayye. Ve selâmü a'leyye yevme vülidtü ve yevme emûtü ve yevme üb'asü hayye. Selâmün aleyke seesteğfirüleke Rabbî innehü kâne bî hafiyye. Ve selâmün a'lâ menittebe'alttüdâ. Ve selâmün a'lâ ibâdihillezînestafâ. Selâmün a'leyküm lânebteğîl câhilîn. Selâmün kavlen min Rabbirrahîm. Selâmün a'lâ Nûhin fîl alemîn. İnne kezâlike neczî'l-muhsınîn. İnnehü min ıbâdinâl mü'minîn. Selâmün â'lâ İbrâhîm. Kezâlike neczîl muhsinîn. İnnehü min ıbâdinâl mü'minîn. Selâmün â'lâ Mûsâ ve Hârûn. İnne kezâlike neczîl muhsinîn. İnnehüma min ıbâdinâl mü'minîn. Selâmün a'lâ İlyâsîn. İnne kezâlike neczîl muhsinîn. İnnehü min ibâdinâl mü'minîn. Ve selâmün a'lel mürselîn. Selâmün a'leyküm tıbtüm fedhulûhâ hâlidîn. Selâmün hiye hattâ matlaıl fecr. Sadakallahülazîm. Allâhümme bârik fî şehris saferi vâhtimlenâ bisseâdeti vezzafer."</p>

    <p class="MsoNormal">SAFER AYINDA KILINACAK NAMAZ</p>

    <p class="MsoNormal">Safer ayının ilk ve son Çarşamba gecesi nısf'ul-leylden sonra yer yüzüne nâzil olacak belâlardan Biiznillâhi Teâlâ muhâfaza olmak için imsaktan evvel dört rek'at nâfile namazı kılıp;</p>

    <p class="MsoNormal">Fâtiha'dan sonra zamm-ı sûre olarak; Birinci rek'atte 17 "İnnâ a'taynâ";</p>

    <p class="MsoNormal">İkinci rek'atte 5 "İhlâs"; Üçüncü rek'atte 1 "Kul eû'zü bi rabbi'l-felâk";</p>

    <p class="MsoNormal">Dördüncü rek'atte 1 "Kul eûzü birabbinnâs" okuyup selâmdan sonra duâ edilecektir.</p>

    <p class="MsoNormal">Kezâ, Safer ayının son Çarşamba'sının ya gecesi veyâ gündüzü iki rek'at namaz kılıp, birinci ve ikinci rek'atte Fâtiha'dan sonra 11'er "İhlâs" okunacak.</p>

    <p class="MsoNormal">Namazdan sonra 7 def'a istiğfar edilecek ve el kaldırıp 11 def'a "Salât-ı Münciye" ve sonlarında (İnneke alâ külli şey'in Kâdir) okunacaktır.</p>

    <p class="MsoNormal">Bu duâlarda, "Beni ve âile efrâdımı ve bilcümle mü'minleri âfât-ı semâvîye, âfât-ı arziyyelerden ve cem'i belâlardan muhâfaza buyurulması" için niyâz edilecektir.</p>

    <p class="MsoNormal">HÂCE UBEYDULLÂH AHRÂR (K.S.)</p>

    <p class="MsoNormal">Bağıştan Karyesi'nde mazbût bir ebeveynden 806 târihinde doğduğunda vâlideleri nifastan kesilip boy abdesti alıncaya kadar süt emmemiştir. Çocukluk ve gençliğinde şerîat ve tarîkata rağbeti düşkün, bu vâdide marîfet ve hakîkât ehillerine dehşetli meftun idi. Zamanın kutublarından olan dedesi son demlerinde evlâd ve torunlarını yanına çağırarak nasîhat eder, duâ eder. İçlerinde Ubeydullâh Ahrâr (K.S.)'a husûsî teveccüh ederek yatağından doğrulup oturur, Ubeydullâh'ı kucağına alır:</p>

    <p class="MsoNormal">"- Cenâb-ı Hakk'tan bana müjdelenen çocuk budur. Yakında bu oğlum Şerîat ehli Tarîkat pîri, Marîfet ma'deni, Hakîkât eri olarak zamanına ve ötelerine ışık tutacıktır. Bir Merd-i Hüdâ olacaktır." buyurur.</p>

    <p class="MsoNormal">Sözleri:</p>

    <p class="MsoNormal">- Çok açlık ve çok uykusuzluk dimağı yorar. Hakîkatleri ve incelikleri idrâk etmekten alıkor.</p>

    <p class="MsoNormal">- Ferah ve sürür bünyeye kuvvet verir. Uyku dimağı hatadan muhâfaza eder.</p>

    <p class="MsoNormal">- İbâdet: İlâhî emirleri tutmak, lâyıkıyla amel etmek  nehy ettiklerinden sakınmaktır.</p>

    <p class="MsoNormal">- Ubûdiyyet: Hakk Teâlâ Hazretleri'ne devâmlı teveccüh ve ikbâldir.</p>

    <p class="MsoNormal">(Hz. M. Hânî (K.S.), Âdâb, S: 102)</p>

    <p class="MsoNormal">Fâsıkta üç belirti bulunur:</p>

    <p class="MsoNormal">1- Fitne ve fesâdı sever,</p>

    <p class="MsoNormal">2- Halkın hastalık ve musîbetini ister.</p>

    <p class="MsoNormal">3- İyi amelden kaçar.</p>

    <p class="MsoNormal">( Hz. M. Sâmî Ramazânoğlu (K.S.))</p>

    <p class="MsoNormal">Altı şey amelleri yok eder:</p>

    <p class="MsoNormal">1- Halkın ayıbıyla iştigâl etmek.</p>

    <p class="MsoNormal">2- Kalbin kasveti.</p>

    <p class="MsoNormal">3- Dünya sevgisi.</p>

    <p class="MsoNormal">4- Hakktan ve halktan utanmamak.</p>

    <p class="MsoNormal">5- Tûl-i emel (uzun arzu)</p>

    <p class="MsoNormal">6- Zulüm.</p>

    <p class="MsoNormal">(Hz. M. Sâmi Ramazânoğlu (K.S.))</p>

    <p class="MsoNormal">DÜNYA HAYATI</p>

    <p class="MsoNormal">Dünya hayatı, nebâtâta teşbîh olunmuştur. Çünkü yeryüzüne yağmurlar yağınca topraktan yeni çıkmış, henüz neşv ü nemâ bulmamış, nemâya istidâdı olan otlara yağmur suları karışınca yeryüzü ziynetini takınır, âdetâ bir nevarûsun envâ-ı ziynetlerle tezeyyün ettiği gibi nebâtâtın her birinde zuhûr eden beyaz, sarı, kırmızı ve siyah çiçeklerle bütün dünya ziynetlenir, bağlar ve bahçelerde envâ-ı meyveler zuhûr eder. Şu halleri bağların ve tarlaların sahibleri görünce birçok menfâatlere nâil olacaklarını ümid ederler. Sonra Allâh-ü Teâlâ şiddetli rüzgâr, dolu, yahûd sel suyu gibi âfetlerle gece veya gündüz her şeyi mahveder. Sanki dün hiç bir şey bitmemiş gibi olur. Emekler zâyi olup bütün hâsılât harâb olunca sâhibi son derece mahzûn olur. İşte şu mahzûn olan kimse gibi dünyaya mağrûr olan ve muhabbet edenlerin âkıbetleri hüznü kederden başka bir şey olamaz. Zîrâ bu misilli kimselere ölüm gelip bütün mülkünü terk edip emekleri zâyi' olup dünya hayatlarından dolayı amel-i sâlihden mahrûm olduklarını görünce esefden başka bir şeye nâil olamazlar. Fakat o vakitte nedâmet ve esef de fayda vermez. Çünkü geçmiş geri dönmez.</p>

    <p class="MsoNormal">Bilesin ki ehl-i îmânın dünyada aldanarak i'timâd ettikleri şeylerin ekserisi kıyâmet gününde hakîkât-i hâl zuhûr edince bir şeye yaramaz olur. Ehl-i şirkin ve ehl-i isyânın mağrûr olup i'timâd ettikleri şeyleri buna kıyâs etmek lâzımdır.</p>

    <p class="MsoNormal">(Hz. M. Sâmî Ramazânoğlu (K.S.), Yûnus ve Hûd Sûreleri Tefsîri)</p>

    <p class="MsoNormal">Dünya lezzetini ve eğlencesini terkedip de gençliğiyle beraber Allâh'ın taatına yönelen gence Allâh (C.C.) 72 sıddîk'ın ecrini verir ve ona şöyle hitâp eder:</p>

    <p class="MsoNormal">"Ey şehvetini terk ederek gençliğini benim uğrumda fedâ eden genç! Sen benim yanımda bazı meleklerim gibisin."   </p>

    <p class="MsoNormal">(Duâlar ve Zikirler, S: 18)</p>

    <p class="MsoNormal">UHUD HARBİ ÖNCESİ RESÛLULLÂH (S.A.V.)'İN RÜYÂSI</p>

    <p class="MsoNormal">Hicretin 3. senesi Şevvâl ayının ibtidâlarında Çarşamba günü Kureyş ordusu Medîne hizâsına geldi. Cebel-i Uhud yanında Ayneyn denilen tepenin yanına kondu. Perşembe ve Cuma günleri de orada kaldı. Cuma gecesi Resûlullâh (S.A.V.) rüyâsında görmüş ki bir takım sığırlar boğazlanıyor. "Zül-fikâr" nâm kılıcın ucu kırılıp bir gedik peydâ olmuş ve arkalarına bir muhkem zırh giyip mübârek elini o zırhın yakasına sokmuş.</p>

    <p class="MsoNormal">Resûl-ü Ekrem (S.A.V.) ertesi gün bu rüyâyı şöyle yorumladı. "Boğazlanan sığırlar, Ashâbım'dan katlolunacak zevâta ve kılıcımın ucundaki gedik de Ehl-i Beytim'den birinin katlolunmasına işârettir. Ve muhkem zırhlar Medîne demektir."</p>

    <p class="MsoNormal">"Şu hâle nazaran Medîne içinde durunuz, düşman içeri hücûm ederse tedâfüî ve tahaffuzî cenk ediniz" diye buyurdu. Ashâb-ı Kirâm'dan bazıları da bu sûreti münâsip gördü.</p>

    <p class="MsoNormal">Reîsü'l-münâfikîn olan Abdullah ibn-i Ubeyy ibn-i Selül de bu re'yde bulundu. Ve Yâ Resûlullâh! Zamân-ı câhiliyette düşman zuhûrunda biz ne vakit çıkar isek mağlûb olur idik. Ve ne vakit Medîne'de kalıp da müdâfaa eder isek gâlib gelir idik." dedi.</p>

    <p class="MsoNormal">Filvâkî, öyle tedâfüî hareket muvâfık-ı hâl ve maslahât idi. Zirâ Medîne'nin her tarafı binalar ve duvarlarla çevrilmiş ve geçit yerleri istihkâmlarla seddedilmiş olduğundan bir kal'a hükmünde olup Resûlullâh (S.A.V.)'in rüyâsında gördüğü gibi bir kavî zırh mesâbesinde idi.</p>

    <p class="MsoNormal">Binâenaleyh bir müddetcik Medîne-i Münevvere'de sabr ü sebât olunsa urbâna fütûr gelerek bir kısmı savuşup gider idi. Ve Medîne üzerine hücûm ettikleri takdirde içeriden ok atılarak bir çoğu telef edilebilirdi.</p>

    <p class="MsoNormal">Ve Kureyş ordusuna zaâf gelip îcâb-ı hâle göre üzerlerine hücûm ile muhârebeyi kazanmak kolay olurdu.         </p>

    <p class="MsoNormal">(Hz. M. Sâmî Ramazânoğlu (K.S.), Uhud Gazvesi, S: 10)</p>

    <p class="MsoNormal">TAKVA</p>

    <p class="MsoNormal">Cenâb-ı Hakk Celle Celâlühü, Kur'ân-ı Kerîm'de:</p>

    <p class="MsoNormal">"Allâh indinde en kerîminiz yasaklardan en ziyâde çekinen kimsenizdir."</p>

    <p class="MsoNormal">"Azıkların en iyisi günâhlardan çekinmektir," buyurmuştur.</p>

    <p class="MsoNormal">Kuşeyri diyor ki:</p>

    <p class="MsoNormal">Takvanın aslı evvelâ şirkten sakınmak sonra isyân ve günâhlardan daha sonra da şüpheli şeylerden sakınmaktır.</p>

    <p class="MsoNormal">Hz. Enes (R.A.)'in rivâyet ettiği şu Hadîs-i Şerîf'in manâsı da budur:</p>

    <p class="MsoNormal">"- Ya Nebîyallah! Muhammed (S.A.V.)'in en yakını kimdir?" dediler. O (S.A.V.) de:</p>

    <p class="MsoNormal">"Her muttakîdir. Ben her muttakînin ceddiyim," buyurdu.</p>

    <p class="MsoNormal">Bu güzel huyun ortadan kalkması hâlinde insanlara savlet edecek fecâatın derecesini öğrenmek isteyenler gitsinler de fuhûşlar, sefâhatlar, şenâatler arkasında koşan sefihlerin, sefillerin irtikâb ettikleri rezâletlere baksınlar! Görecekler ki manzaraların dehşeti bu husûsta bir fikir edinmeleri için kâfîdir.</p>

    <p class="MsoNormal">Kânun bu fenâlıkların sadece görünen, bilinen suçlarını cezalandırır. Bizzat iyiliğe teşvîk, tergîb etmez.</p>

    <p class="MsoNormal">Hâlbuki İslâm fazîleti, bizzat görünen, görünmeyen, bilinen, bilinmeyen fenâlıklardan, suçlardan men'eder, vukûundan evvel onlara tehdîd ve tebşîr yapar. İyiliğe teşvîk eder, doğru yolu gösterir.</p>

    <p class="MsoNormal">(Hz. M. Sâmî Ramazânoğlu (K.S.), Musâhabe, C.2, S: 127)</p>

    <p class="MsoNormal">•••</p>

    <p class="MsoNormal">EVDEN ÇIKARKEN OKUNACAK DUÂ</p>

    <p class="MsoNormal">Evden çıkarken en az üç def'a :</p>

    <p class="MsoNormal">"Bismillâhi hasbiyallâhü tevekkeltü alallâhi lâ havle velâ kuvvete illâ billâh" duâsını okumalıdır.</p>

    <p class="MsoNormal">(Duâlar ve Zikirler, S: 83)</p>

    <p class="MsoNormal">EBÛ EYYÛB EL-ENSÂRÎ'Yİ İSTANBUL'A</p>

    <p class="MsoNormal">CEZBEDEN HADÎS-İ ŞERÎFLER</p>

    <p class="MsoNormal">"Allâh Celle ve A'lâ Hazretlerinin sâlih ameller içinde çok sevdiği şu üç ameldir:</p>

    <p class="MsoNormal">- Namazı vaktinin ilk cüz'inde edâ etmek,</p>

    <p class="MsoNormal">- Ana ve babaya hürmet ve itâat etmek,</p>

    <p class="MsoNormal">- Allâh uğrunda düşman ile harb etmektir."</p>

    <p class="MsoNormal">(Buhârî Cihâd, 1; Tevhîd 47)</p>

    <p class="MsoNormal">"Bir mücâhidin fî sebîlillâh düşmana hücûm ve faâliyetinde iken üzerine güneş doğması ve akşam üzeri harb meydanından karargâhın'a dönmesi Allâh (C.C.) indinde güneşin üzerine doğup battığı bütün dünya mal ve mülkünden daha hayırlı ve sevâbdır."</p>

    <p class="MsoNormal">(Buhârî Cihâd 5.6 )</p>

    <p class="MsoNormal">"Konstantiniyye elbette fetholunacaktır. İmdi onun emiri ne güzel bir emirdir ve ordusu ne güzel ordudur."</p>

    <p class="MsoNormal">"Benim ümmetimden gaza için ilk denize inen asker öyle bir askerdir ki o amelleri sebebîyle onlara cennet vâcib olmuştur. Yani şüphesiz cennet ve mağfiret kazandılar."</p>

    <p class="MsoNormal">"Benim ümmetimden gaza için hazırlanıp Kayser-i Rûmun memleketi olan Konstantıniyye'ye (İstanbul) cihâda giden asker de afv u mağfirete mazhâr olmuştur."</p>

    <p class="MsoNormal">(FethiKebîr, Tecrîd-i Sarîh Terc. 8/136)</p>

    <p class="MsoNormal">(Hz. M. Sâmî Ramazânoğlu (K.S.), Ashâb-ı Kirâm)</p>

    <p class="MsoNormal"> </p>

    <p class="MsoNormal">"Şüphesiz ki Allâh (Azze ve Celle) gündüzün günâh işleyenin tevbesini kabûl etmek için, geceleyin elini açar. Geceleyin günâh işleyenin tevbesini kabûl etmek için, gündüzün elini açar. (Bu) Tâ güneş battığı yerden doğuncaya kadar (devam eder)."   </p>

    <p class="MsoNormal">(S. Müslim, C. II, S: 110)</p>

    <p class="MsoNormal"> </p>

    <p class="MsoNormal">"Münâfıkın misâli iki sürü arasında hayretle kalan koyun gibidir. Kimi o sürüye gider, kimi bu sürüye!"</p>

    <p class="MsoNormal">(S. Müslim, C: II, S: 175)</p>

    <p class="MsoNormal">İSTANBUL'UN FETHİ</p>

    <p class="MsoNormal">İstanbul'u fethetmek için, İstanbul Boğazı'na hakim olmak, Boğaz'dan geçen bütün gemileri Türk kontrolüne almak gerekiyordu. Bu düşünceyle II. Mehmed (Fâtih) Boğazkesen Hisârı'nı inşâ ettirdi. Deniz seviyesinden 82 metreye çıkan 26,70 m. yükseklikteki 3 kule ile muazzam kale 4 ayda bitti. 31.250 m2 yer kaplıyordu. Karşıda Yıldırım Beyazıd'ın yaptırdığı Anadolu Hisârı yükseliyordu.</p>

    <p class="MsoNormal">Hazırlıkları gören imparator, bütün Avrupayı yardıma çağırırken, Pâdişâh da bir taraftan Edirne'de hazırlıklar yapıyordu. Târihin ilk havan topları döktürüldü.</p>

    <p class="MsoNormal">22 Nisan gecesi 67 küçük gemilik Türk filosu karadan yürütülmek suretiyle Kasımpaşa sırtlarından denize indirildi. Akşemseddin Hazretleri, fethin müjdesini aldığını belirterek, fethe âit Hadîs-i Şerîf'i okudu.</p>

    <p class="MsoNormal">II. Mehmed, Harb Divânını topladı. Surlara ilk çıkacak olanlara terfi vereceğini bildirdi. 29 Mayıs sabahı Pâdişâh, sabah namazını kıldı, atına binip bütün kurmayları ile ön safa geldi. Güneşin ilk ışıklarıyla top ateşi başladı. Bu ateşin himâyesinde asker surlara tırmanmaya ve her noktada surları tazyîke başladı. Mehter yeri göğü inletircesine çalıyor, dîn ve tarîkat adamları, duâlar, Âyetler, îlâhiler okuyordu. Safları dolaşıyorlardı. Nihâyet saat 7'ye gelmek üzereydi. İstanbul'a tatlı bir ılıklık yayılmaya başlamıştı. Bu sıralarda Topkapı sırtlarında burçlara Türk sancağı dikilmiş ve İstanbul fetholunmuştu.</p>

    <p class="MsoNormal">(Y. Öztuna, B. Türkiye Tarihi)</p>

    <p class="MsoNormal"> </p>

    <p class="MsoNormal">"İnne eslehaddüveli ba'des-Sahâbeti Ed-Devletül Osmaniye,</p>

    <p class="MsoNormal">Felâ inkırâza lidevletihî ilâ zuhûril-hatmi vel-kıyâmeti"</p>

    <p class="MsoNormal"> </p>

    <p class="MsoNormal">Muhakkak ki Ashâbın Devleti'nden sonra en ıslâh edilmiş devlet Osmânlıdır. Kıyâmet ve alâmetleri zuhûr etmedikçe onun devleti yıkılmaz.</p>

    <p class="MsoNormal">(Muhyiddîn-i Arabî Hazretleri)</p>

    <p class="MsoNormal">HZ. ÖMER (R.A.)'IN DEVLET ADAMLIĞI</p>

    <p class="MsoNormal">Emîrul-Mü'minîn Hz. Ömer (R.A.) zamanında memâlik-i Îslâmiyye vüs'at buldu. Beytül-mâl-i Müslimîn de emvâl ile doldu. Bundan dolayı servet ve gınâdan dolayı ağrazı dünyeviyye ve fitne olacağını düşünerek Hz. Ömer (R.A.)'ın zihnini meşgûl ediyordu.</p>

    <p class="MsoNormal">Resûl-ü Ekrem (S.A.V.) Hazretleri, Hz. Ömer (R.A.)'e hayatta bulunduğu sürece fitne zâhir olmayacağını haber vermişti.</p>

    <p class="MsoNormal">Hz. Ömer (R.A.) milyonlarca emvâli ganâimi nâsın derecelerine göre taksim ederken, kendisi için orta halde bir muhâcir gibi tasarruf içinde geçinirdi.</p>

    <p class="MsoNormal">Hatta birgün hutbe okurken gömleğinin on iki yerinde yama olduğu görülmüştü. Kimsenin ona bir diyeceği yoktu.</p>

    <p class="MsoNormal">Herkes ondan utanır, mehâbetinden korkar ve sakınırdı.</p>

    <p class="MsoNormal">Hz. Ömer (R.A.) her işe dikkat ve tekayyüd eyler ve emn ü âsâyişi muhâfaza için gece sokaklarda gezer idi.</p>

    <p class="MsoNormal">Halbûki  Memâlîk-i İslâmiyye vüs'at buldu, işler çoğaldı, her yerde adâlet-i kâmile icrâsı müşkil oldu. Hazret-i Ömer (R.A.) de bu halden sıkılıp:</p>

    <p class="MsoNormal">"Yâ Rabb! Rûhumu kabzet!" demeye başladı.</p>

    <p class="MsoNormal">Hatta birgün ağlarken sebebi soruldukta:</p>

    <p class="MsoNormal">"Nasıl ağlamayayım ki, Fırat kenarında bir oğlak zâyi olsa korkarım ki, Ömer'den sorulur!.." dedi.</p>

    <p class="MsoNormal">Hz. Ömer (R.A.)'in fütûhâtı ve Millet-i İslâmiyyeye hıdemâtı (hizmetleri) çoktur.</p>

    <p class="MsoNormal">Hz. Ömer (R.A.) sözünü dinletir, vurursa acıtır, Emr-i Dîn'de Levm-i Lâim'den ve ta'nü tâ'inden hazer etmez ve hatır gözetmez, her hâlükârda adâleti iltizâm ile kat'iyyen tarafdarlık yoluna gitmezdi.</p>

    <p class="MsoNormal">Âkil, müdebbir, kâni, sâbir, âbid, zâhid ve kesîr'ul-mehâmid zât idi.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ömer (R.A.), S: 146)</p>

    <p class="MsoNormal">DUÂ</p>

    <p class="MsoNormal">* Niyet ettiğin bir iş için kalbinde havf ve tereddüd olursa o işi yapma.</p>

    <p class="MsoNormal">* harâmlardan sakın, insanların en âbidi olursun.</p>

    <p class="MsoNormal">* harâm lokmadan neşv ü nema bulan vücûda lâyık olan cehennem ateşidir.</p>

    <p class="MsoNormal">* Cibrîl bana ne zaman geldiyse şu iki duâyı emretti:</p>

    <p class="MsoNormal">Ey Rabbim! Bana temiz rızık ver ve Sâlih amel nasib et.</p>

    <p class="MsoNormal">* Allâh-ü Teâlâ buyuruyor: "Kulum beni yalnız iken zikrederse ben de onu yalnız zikrederim. Beni bir topluluk içinde zikrederse onu ondan daha hayırlı ve daha büyük bir topluluk içinde zikrederim."</p>

    <p class="MsoNormal">* Allâh sizden üç şeyi istemiyor:</p>

    <p class="MsoNormal">Kur'ân okurken yâhûd okunurken ileri geri konuşmayı,</p>

    <p class="MsoNormal">Duâ ederken sesini yükseltmeyi,</p>

    <p class="MsoNormal">Tâkat getiremeyeceğiniz kadar kendinizi namaza zorlamanızı.</p>

    <p class="MsoNormal">* Sıkıntılı zamanlarında Allâh'ın kendisine icâbet etmesini isteyen kimse rahatlık zamanında duâyı çok yapsın.</p>

    <p class="MsoNormal">* İnsanların en âcizi duâdan  da âciz olan, insanların en cimrisi selâmı da kıskanan kimsedir.</p>

    <p class="MsoNormal">* "Ey Rabbim! Şükrünü edâya, Seni zikretmeye ve Sana güzel ibâdet etmeye bana yardım et!" diyen bir kimse mükellef bir duâ yapmış olur.</p>

    <p class="MsoNormal">* İyiliğin her çeşidi ibâdetin yarısıdır. Diğer yarısı ise duâdır.</p>

    <p class="MsoNormal">* Duâ mü'minin silâhı, dînin direği, göklerin ve yerin nûrudur.</p>

    <p class="MsoNormal">* Zaîflerinizin duâları ve ihlâslarından başka bir şey hürmetine mi nusrete (yardıma) nâil oluyorsunuz?</p>

    <p class="MsoNormal">* Beş gece vardır ki duâ reddolunmaz:</p>

    <p class="MsoNormal">- Receb'in ilk gecesi</p>

    <p class="MsoNormal">- Şabânın on beşinci gecesi</p>

    <p class="MsoNormal">- Cum'a gecesi</p>

    <p class="MsoNormal">- Ramazân Bayramı gecesi</p>

    <p class="MsoNormal">- Kurbân Bayramı gecesi</p>

    <p class="MsoNormal">(Hz. M. Sâmî Ramazânoğlu (K.S.), Duâlar ve Zikirler, S: 43)</p>

    <p class="MsoNormal"> </p>

    <p class="MsoNormal">HAZİRAN</p>

    <p class="MsoNormal">PEYGAMBER (S.A.V.) EFENDİMİZ'İN</p>

    <p class="MsoNormal">SABIR VE ŞÜKÜRLERİ</p>

    <p class="MsoNormal">O (S.A.V.)'in hayatı, O (S.A.V.)'in bütün ilâhî emirleri harfiyyen yerine getirdiğinin şâhididir. O (S.A.V.) felâketlere, hezîmet ve musîbetlere sabreder, lütûf ve ni'mete erince de şükrederdi. Resûl-i Ekrem (S.A.V.) bu iki vasfı eşit olarak hâizdi. Ashâb (R.A.)'dan biri bir gün en büyük musîbetlere kimlerin hedef olduklarını sordu. Peygamberimiz (S.A.V.):</p>

    <p class="MsoNormal">"- Her türlü musîbete herkesten ziyâde peygamberler ma'rûz kalırlar. Diğer insanlar da rûhanî mertebelerine göre imtihâna ve musîbete uğrarlar." buyurdular.                                                                         (İbn-i Mâce)</p>

    <p class="MsoNormal">Kur'ân-ı Kerîm de O (S.A.V.)'e sabretmeyi emretmektedir:</p>

    <p class="MsoNormal">"Peygamberlerden şerîat sahiplerinin sabrettiği gibi sen de sabret!"                                                (Ahkâf, 35)</p>

    <p class="MsoNormal">O (S.A.V.) de bütün sıkıntılara, Allâh (C.C.)'ya dayanarak sabretmişlerdir.</p>

    <p class="MsoNormal">Bütün bu sıkıntılara ancak Resûl-i Ekrem (S.A.V.) gibi bir Peygamber-i Zîşân sabredebilir.</p>

    <p class="MsoNormal">Büyük işler başarmış dahiler, kumandan ve fâtihler bu başarılarını kendi akıl basiret ve bilgilerine hamlederler. Fakat Allâh (C.C.)'ya yakın bir lütfu olduğunu bilir ve O'na hamdederler. Peygamberimiz (S.A.V.) de kendilerine bir ni'met bir muzafferiyete nâil olunca; derhâl şükrân secdesine kapanırlardı. Mekke'nin fethi esnâsında Zîtuva'ya vardığı zaman Cenâb-ı Hakk (C.C.)'nün kendini muvaffak ettiğini görmüş ve hayvanın sırtında secdeye kapanmıştı.</p>

    <p class="MsoNormal">(Peygamber (S.A.V.) Efendimiz'in Yüce Ahlâkı, S: 36)</p>

    <p class="MsoNormal"> </p>

    <p class="MsoNormal">ÂYET-İ KERÎME</p>

    <p class="MsoNormal">"Şüphesiz Allâh (C.C.) ve melekleri o Peygamber (S.A.V.)'e salât ederler. O halde ey îmân edenler: Siz de ona salât ve selâm getirip gönülden tam bir teslîmiyet içinde ona selâm verin."                     (Ahzâb Sûresi: 56)</p>

    <p class="MsoNormal">RESÛLULLÂH (S.A.V.)'İN ŞEFÂATİ</p>

    <p class="MsoNormal">Ebû Hüreyre ve Huzeyfe (R.A.)'in rivâyet ettikleri Hadîs-i Şerîf'te Resûlullâh (S.A.V.):</p>

    <p class="MsoNormal">"Allâh Tebâreke ve Teâlâ (kıyâmet gününde) insanları bir yere toplayacak, mü'minler kendilerine cennet yakınlaştırılıncaya kadar ayakta duracaklar." O zaman, insanlar şefâat için, Ádem, İbrâhîm, Mûsâ ve Îsâ (A.S.) Hazerâtına mürâcaat edecekler. Bunların her biri: "Ben bu işin ehli değilim" diye bir sonrakine, havâle edecekler. "Nihâyet Muhammed (S.A.V.)'e gelecekler. O hemen ayağa kalkacak, kendisine şefâat için izin verilecek. Emânetle rahim gönderilerek Sıratın sağ ve sol taraflarına duracaklar. Sonra sizin ilk kafileniz şimşek gibi, sırattan geçecek. Şimşeği hiç görmediniz mi? Göz kırpacak bir zamanda nasıl geçip dönüyor. Sonrakiler kuşların geçişi gibi ve insanların koşması gibi geçecekler. Onları böyle koşturan amelleri olacaktır.</p>

    <p class="MsoNormal">Peygamberimiz (S.A.V.) de Sırat üzerinde durmuş:</p>

    <p class="MsoNormal">"-Yarabbi! Selâmet ver, selâmet!" diyecek. Nihâyet kulların amelleri aciz kalacak. Hatta öyle kimse gelecek ki, ancak sürünerek yürüyebilecek. Sıratın iki tarafında asılı çengeller olacak. Bunlar emrolunduklarını yakalamakla me'mûrdurlar. Bakarsın bazı insanlar, tırmalanmış, kurtulmuş, bazıları da cehenneme atılmış olacak" buyurdular.</p>

    <p class="MsoNormal">Ebû Hüreyre'nin nefsi yed-i kudretinde olan Allâh'a yemin ederim ki cehennemin dibi yetmiş yıllık yol kadar derindir.    (A. Davudoğlu, S. Müslim, T. ve Şerhi, C: 2, S: 220)</p>

    <p class="MsoNormal"> </p>

    <p class="MsoNormal">ÂYET-İ KERÎME</p>

    <p class="MsoNormal">"(Hidâyet çağrısına kulak vermeyen) kâfirlerin durumu, sâdece çobanın bağırıp çağırmasını işiten hayvanların durumuna benzer. Çünkü onlar sağırlar, dil-sizler ve körlerdir. Bu sebeple düşünmezler."</p>

    <p class="MsoNormal">(Bakara, S: 171)</p>

    <p class="MsoNormal">MEVLÎD-İ NEBEVÎ (S.A.V.)</p>

    <p class="MsoNormal">Hz. Muhammed (S.A.V.) doğduğu gece Irak ilinde Medâyin şehrinde Acem hükümdarı Nuşirevan'ın takı çatlamıştı. Tak çatlamadan önce Medâyin şehri zelzeleden sarsılmış, sarayda bulunanların aklı uçmuştu. Serseme dönmüşlerdi. Kisra tahtından yere atlamıştı. Saray burcunun on dört bedeni dökülmüştü. Taht devrilmiş, bir yanı havaya kalkmıştı. Ateşe tapan mecûsilerin ateşi birden bire sönmüştü. O gece Yemen'de de başka hâdiseler yaşanıyordu. Meşhûr bir yerde bir derbend bulunuyordu ki içinden yollar geçiyordu. Bu derbendin bir yanında büyük bir kaya bulunuyordu. Bu kaya parçalandı. Dar boğazın içini doldurdu. Boğaz bağlandı. Yol tutuldu. Yine Acemistân'daki Save şehrinde küçük bir denizin suları çekildi, kurudu. Kâbe'de ve başka yerlerdeki putlar yeryüzüne kapanarak secde kıldılar.                                 (Mustafa Darir, Siyer-i Nebi I)</p>

    <p class="MsoNormal">"Doğdu ol saatte ol Sultân-ı Dîn</p>

    <p class="MsoNormal">Nûra gark oldu semâvât-ı zemîn."</p>

    <p class="MsoNormal">Peygamberimiz (S.A.V.) Milâdî 571 senesinde Rebîülevvel ayının 11. gününü 12. gününe bağlayan Pazartesi gecesi sabaha karşı insanlara mürebbî ve bütün kâinata yegâne önder olarak, dünyayı teşrîf etmişlerdi. Bu mübârek güne MEVLÎD denir. Bu olay, dünyanın en büyük olaylarından birisi ve birincisidir.</p>

    <p class="MsoNormal">Hz. Peygamber (S.A.V.) Efendimiz Son Peygamberdir ve âlemlere rahmet olarak gönderilmiştir. Allâh (C.C.) O (S.A.V.)'den daha şerefli ve değerli bir varlık yaratmamıştır. Zîrâ bir Hadîs-i Kudsî'de şöyle buyuruyor:"Habîbim sen olmasaydın kâinatı yaratmazdım."</p>

    <p class="MsoNormal">Ümmeti olmak şeref ve saâdetine nâil olduğumuz Peygamberimiz (S.A.V.)'in, doğdukları bu geceyi Allâh (C.C.)'a hamd edip ibâdette bulunarak, istiğfâr ederek, Kur'ân-ı Kerîm okuyarak, Efendimiz (S.A.V.)'e salât ve selâm getirmek suretiyle ihyâ etmeliyiz. Kısa ömrümüzde sayılı olarak geçirdiğimiz bu gecede gaflet üzere olmamalıyız. Bolca tazarru ve niyâzda bulunmalıyız. Bu günün gündüzünde de oruçlu olmayı da ihmâl etmemeliyiz.</p>

    <p class="MsoNormal">HZ. ÂDEM (A.S.)'IN YARATILIŞI</p>

    <p class="MsoNormal">Cenâb-ı Hakk, Cebrâil (A.S.)'ı arz'ın siyahından, beyazından, kırmızısından, iyisinden ve kötüsünden birer avuç toprak alıp getirmek üzere gönderdi. Cebrâil (A.S.) bunları almak için arz'a gelince arz dedi ki:</p>

    <p class="MsoNormal">"- Seni gönderene and olsun ki, benden hiçbirşey alamazsın." Cebrâil arzdan toprak alamadan geri yerine döndü ve Cenâb-ı Hakk'a:</p>

    <p class="MsoNormal">"- Ya Rabbi, arz senin yüce ismine yeminle bana toprak vermek istemeyince ben de ona yönelemedim." dedi.</p>

    <p class="MsoNormal">Cenâb-ı Hakk, bu sefer Mikâil (A.S.)'ı gönderdi. Arz Cebrâil (A.S.)'e söylediğini ona söyleyince o da döndü geldi. Sonra İsrâfil (A.S.)'ı gönderdi. Arz ona da Cebrâil (A.S.) ve Mikâil (A.S.)'e söylediklerini tekrarladı. Cenâb-ı Hakk, bunun üzerine ölüm meleği olarak bilinen Azrâil (A.S.)'ı gönderdi. Arz ona:</p>

    <p class="MsoNormal">"- Bugün benden alacağın ve yarın Cehenneme nasîb olacak bir avuç topraktan seni bana gönderen Allâh'ın izzetine sığınırım." dedi.</p>

    <p class="MsoNormal">Azrâil (A.S.) buna cevâben dedi ki:</p>

    <p class="MsoNormal">"- Ben de Rabbım'ın emrine karşı gelmekten yine onun izzetine sığınırım." dedi ve yeryüzünün bir bölümünden kırk zirâ miktârı toprak aldı. Sonra da semâya yükseldi. Allâh-ü Teâlâ:</p>

    <p class="MsoNormal">"- Arz, sana yalvarıp yakardığı zaman neden ona merhamet göstermedin?" dedi. Azrâil (A.S.) da:</p>

    <p class="MsoNormal">"- Senin emrine uymayı ona uymaktan daha lâyık gördüm." dedi. Bunun üzerine Allâh-ü Teâlâ:</p>

    <p class="MsoNormal">"- Âdemoğullarının ruhlarını kabzetmeye de sen daha lâyıksın." buyurdu.</p>

    <p class="MsoNormal">Âdem (A.S.) arzdan yaratıldığında âdem diye isimlendirilmiştir. Âdem (A.S.)'ın ömrü 997 senedir.                     </p>

    <p class="MsoNormal">(Hz. M. Sâmî Ramazanoğlu (K.S.), Musâhabe-6, S: 10-11)</p>

    <p class="MsoNormal">HZ. OSMÂN (R.A.)'IN BAŞINA GELECEK BELÂLARDAN DOLAYI CENNETLE</p>

    <p class="MsoNormal">MÜJDELENMESİ</p>

    <p class="MsoNormal">Ebû Mûsâ (R.A.) der ki: "Kendi kendime: Allâh-ü Teâlâ Hazretleri, birâderime hayır murâd ederse şimdi buraya getirir diye duâ ve temennî etmekte iken istîzân (izin isteme) yollu bahçe kapısını bir insan salladı."</p>

    <p class="MsoNormal">"- Bu kimdir?" dedim. Cevâben:</p>

    <p class="MsoNormal">"- Osmân İbn-i Affân'ım!" dedi. Ben:</p>

    <p class="MsoNormal">"- Dur biraz bekle istîzân edeyim." dedim.</p>

    <p class="MsoNormal">Resûlullâh (S.A.V.) Hazretleri'nin yanlarına gidip haber verdim. Resûlullâh (S.A.V.)Hazretleri, biraz sükût buyurup tevakkuftan (durduktan) sonra cevâben:</p>

    <p class="MsoNormal">"- Sen O'na huzûruma gelmek için izin ver ve O'nun üzerine gelecek belvâ (belâlar) ve dûçâr olacağı felâketler üzerine cennet ile tebşîr eyle." buyurdular. Ben gelip Osmân (R.A.)'a hitâben:</p>

    <p class="MsoNormal">"- İçeriye giriniz. Resûlullâh (S.A.V.) seni Cennet ile tebşîr buyurdular. Fakat sana isâbet edecek ve senin dûçâr olacağın bir belvâ, bir beliyye ve felâket üzerine..." dedim.</p>

    <p class="MsoNormal">Sonra Osmân (R.A.), Allâh-ü Teâlâ'ya hamd ü senâ ederek ve "Allâhü'l-müsteân"  ya'nî Allâh muînimiz olsun... diyerek içeriye girdi. Huzûr-ı Risâlet-penâhî (S.A.V.)'e vardığında mezkûr kuyunun kuşağında, bileziğinde oturacak yer yok idi. Sonra Hazret-i Osmân (R.A.), Resûlullâh (S.A.V.) Hazretleri'nin muvâcehe ve mukâbelesinde mezkûr kuyunun başka tarafına oturdu.</p>

    <p class="MsoNormal">Bazı ulemâ Osmân (R.A.) Hazretleri'nin şu hâlî, müşârünileyhin kabri, Hücre-i Mutahhara'da Resûlullâh (S.A.V.) Hazretleri'yle Ebû Bekir ve Ömer (R.A.) Hazerâtı'nın yanında olmayıp ayrıca Bakıy'-ı Şerîf'de mukâbele ve muvâcehe-i Hücre-i Mutahhara'da olacağına işârettir, dediler.</p>

    <p class="MsoNormal">(Hz. M. Sâmî Ramazânoğlu (K.S.), Hz. Osmân ve Alî (R.A.), S:71-72) </p>

    <p class="MsoNormal">KABİR AYDINLIĞI VE AZÂBI</p>

    <p class="MsoNormal"> </p>

    <p class="MsoNormal">Kabir azâbından kurtulmak isteyen kimse şu dört şeye devâm etmeli; dört şeyden de kaçmalı.</p>

    <p class="MsoNormal">Devâm edecekleri şeyler şunlardır:</p>

    <p class="MsoNormal">a) Namaz kılmak,</p>

    <p class="MsoNormal">b) Sadaka vermek,</p>

    <p class="MsoNormal">c) Kur'ân okumak,</p>

    <p class="MsoNormal">d) Allâh'ı çok tesbîh etmek.</p>

    <p class="MsoNormal">Bu anlatılan dört şöy, kabri aydınlatır ve genişletir.</p>

    <p class="MsoNormal">Kaçınması gereken dört şey de şudur:</p>

    <p class="MsoNormal">a) Yalan,</p>

    <p class="MsoNormal">b) Hıyânet,</p>

    <p class="MsoNormal">c) Dedikodu,</p>

    <p class="MsoNormal">d) Sidik sıçraması.</p>

    <p class="MsoNormal">Bu, sonuncusu için Resûlullâh (S.A.V.) şöyle buyurdu:</p>

    <p class="MsoNormal">"Sidik sıçramasından sakınınız. Zîrâ, kabir azâbının çoğu, ondan dolayı gelir..."</p>

    <p class="MsoNormal">Resûlullâh (S.A.V.) şöyle buyurdu:</p>

    <p class="MsoNormal">"Allâh-ü Teâlâ, şu dört şeyi sizin için iyi görmez:</p>

    <p class="MsoNormal">a) Namazda lüzûmsuz hareket,</p>

    <p class="MsoNormal">b) Kur'ân okurken, yersiz lâf,</p>

    <p class="MsoNormal">c) Oruçlu olduğu halde, oruçluya yakışmayacak şekilde konuşmak,</p>

    <p class="MsoNormal">d) Kabristânda gülmek."</p>

    <p class="MsoNormal">•••</p>

    <p class="MsoNormal">Muhammed bin Semmâk, bir kabre bakarak şöyle dedi:</p>

    <p class="MsoNormal">Buradakilerin sükûtu sizi aldatmasın. Orada öyle gamlılar vardır ki tahmîn edemezsiniz. Sonra birbirinden farklı öyle hâlleri vardır ki tahmîn edemezsiniz.</p>

    <p class="MsoNormal">Akıllı kimseye yakışan odur ki: Kabre girmeden evvel, kabri aklından çıkarmasın.</p>

    <p class="MsoNormal">(Tenbîh'ül Gâfilîn S:38)</p>

    <p class="MsoNormal">MUHAMMED BAHÂÜDDÎN</p>

    <p class="MsoNormal">NAKŞÎBEND (K.S.)</p>

    <p class="MsoNormal">Buhâra'ya bir fersâh mesâfede Kasr-ı Ârifân'da Sülâle-yi Tâhire'den ecdâdı İmâm-ı Ca'fer-i Sâdık (R.A.)'a ve oradan Hz. Alî (R.A.) ve Hz. Fatıma (R.A.)'ya varan sâlih bir babadan ve sâliha bir anadan doğmuşlardır (718). Henüz ana rahminde iken bir er kokusu duyulmuş ve manevî pederleri Muhammed Baba Semmasî tarafından açığa vurulmuştu. Küçüklük çağlarında büyüklüğü görülmekte idi. Yaşı ile mütenâsib olmayan, idrâk, dirâyet, sünnete tam uymak, kerâmet ve nûr-ı hidâyet kendisinde müşâhade ediliyordu.</p>

    <p class="MsoNormal">Doğduğundan beri himmet üzerinden eksik değildi. Çocukluğunda Muhammed Baba Semmasî Hazretleri'nin, gençliğinde kemal çağında Seyyid Emir Külâl Hazretleri'nin devâmlı teveccühleri altında ve kendisi de onlara ve cemiyete devâmlı hizmette idi. Ona, mana âleminde Abdü'l Hâlık Gücdüvânî Hazretleri'nin talimatı şöyle olmuş:</p>

    <p class="MsoNormal">- "Oğlum Bahâüddîn, büyük bir istidâda sâhipsin. Âleme manevî ışık yakacak olan bi istidâd fitilini tahrîk lâzımdır. Zikrullâhtan bir an fariğ olma! Mahlûkata hâlisane hizmet et. Onunla Hakk'a giden yol buluna ve erişile...</p>

    <p class="MsoNormal">- Bahâüddîn! Her zaman ve mekânda ayağını şerîat esâsları üzerine basasın! Emir ve nehiyde istikâmet üzere olasın! Dâimâ azîmetle amel eyleyesin. Sünnetlere tâbi olasın! Cem'i sünnetleri mümkün oldukça işleyesin! Ruhsâtları terk edip bid'atlardan kaçınasın! İnsanlar, hayvanlar, nebâtlar senden hizmet bekliyorlar oğlum!"...</p>

    <p class="MsoNormal">•••</p>

    <p class="MsoNormal">Cenâzesinin önünde okunmasını vasiyet ettiği rubâî:</p>

    <p class="MsoNormal">"Bütün ufuklarda dostun dosta kavuşması kadar güzel ne var?</p>

    <p class="MsoNormal">Senin diyârına cemâlini görmeye gelmiş âşıklarız."</p>

    <p class="MsoNormal">(Hz. M. Hânî (K.S.), Âdâb, S: 90)</p>

    <p class="MsoNormal">HAKK'LA BERABER GARİBLİK OLMAZ!</p>

    <p class="MsoNormal">Rivâyet edilir ki: Abdullâh b. Selâm (R.A.) ve arkadaşlarının Tevrât hükümlerinden, Cumartesi'ye saygı, develerin etleri ve sütlerini harâm kabul etme gibi  bazı şeylere bağlılıkları devâm ediyor ve bunlardan vazgeçmenin İslâm'da da mübâh olduğunu zannediyorlardı. Bu inanış her ne kadar kendi şerîatlarında vâcib ise de, daha önceki âdetlerden ayrılmak kendilerine garib geldiği için bunun helâlliğine inanarak bu inanç üzere devâm edip dediler ki:</p>

    <p class="MsoNormal"> "Ey Allâh'ın Resûlü! Tevrât da Allâh'ın kitâbıdır. Bize müsâade et de, gece namazımızda ondan okuyalım."</p>

    <p class="MsoNormal">Bunun üzerine Efendimiz (S.A.V.) buyurdular ki:</p>

    <p class="MsoNormal">"Neshedilen hiç bir şeye iltifât etmeyin, kendi te'lif ettiğiniz şeyleri bırakın, bunları bırakmayı bir gariblik sebebi saymayın. Zîrâ Hakk'la (Allâh ile) beraber gariblik olamaz. Bu ancak şeytânın süslemesidir. Şeytânın adımları ardına düşmeyin. Zîrâ o, sizin apaçık düşmanınızdır."</p>

    <p class="MsoNormal">O halde mü'min, Allâh'ın emirlerine boyun eğmeli, hevâ hevesten ve şeytânın izlerine tâbi olmaktan sakınmalıdır.</p>

    <p class="MsoNormal">HER İŞİNİZDE "RABBİM, RABBİM!" DEYİN</p>

    <p class="MsoNormal">"Siz, bana verdiğiniz sözü yerine getirin, Ben de size verdiğim sözü yerine getireyim!"     (Bakara Sûresi: 40)</p>

    <p class="MsoNormal">Siz bu hicâblarla örtülü ve mahbûs olduğunuz bu dünyada sözünüzü yerine getirin, Ben de kurbiyyet âlemi olan âhirette sözümü yerine getireyim. Vuslat sergisi üzerinde üns ve rü'yetin devâmını size ikrâm edeyim. Siz her işinizde ve hâlinizde "Rabbim, Rabbim!" deyin, Ben de her an size "kulum, kulum!" diyeyim.</p>

    <p class="MsoNormal">(Hz. M. Sâmî Ramazânoğlu (K.S.), Bakara Sûresi, S: 260/118)</p>

    <p class="MsoNormal">PEYGAMBERİMİZİN, MEKKE'NİN harâm VE DOKUNULMAZLIĞI HAKKINDAKİ AÇIKLAMASI</p>

    <p class="MsoNormal">Peygamberimiz (S.A.V.), Mekke'yi fethinin ikinci gününde îrâd buyurduğu hutbesinde, Mekke'nin harâm ve dokunulmazlığını, şöyle açıklamıştır:</p>

    <p class="MsoNormal">"Ey İnsanlar! Şüphe yok ki, Allâh, göklerle yer'i, güneşle ay'ı yarattığı gün, Mekke'yi de, harâm ve dokunulmaz (kılmıştır).</p>

    <p class="MsoNormal">Kıyâmet gününe kadar da, harâm ve dokunulmaz olarak kalacaktır.</p>

    <p class="MsoNormal">Mekke'yi harâm ve dokunulmaz kılan Allâh'dır.</p>

    <p class="MsoNormal">O'nu, insanlar, harâm ve dokunulmaz kılmamışlardır.</p>

    <p class="MsoNormal">Allâh'a ve Âhiret gününe inanan kimse için Mekke Haremi'nde kan dökmek, ağaç kesmek, helâl olmaz.</p>

    <p class="MsoNormal">Mekke'de kan dökmek, benden önce, hiçbir kimse için helâl olmadığı gibi, benden sonra da, hiçbir kimse için, helâl olmayacaktır.</p>

    <p class="MsoNormal">Bana da, ancak, gündüzün belli bir saatinde helâl kılınmıştır, ki bu da, Mekkeli'lerin, ilâhî gazâbı hakk etmiş olmalarından ileri gelmiştir.</p>

    <p class="MsoNormal">Şüphe yok ki, Fil'i, Mekke'ye girmekten alıkoyan, tutan Allâh'tır.</p>

    <p class="MsoNormal">Mekkeli'ler üzerine, Resûlullâh ile Mü'minler de, ancak bir kez salınmışlardır.</p>

    <p class="MsoNormal">İyi biliniz ki:</p>

    <p class="MsoNormal">Şu saatte Mekke, benim için bile harâmdır. Mekke'nin, bugünkü harâmlığı, dünkü harâmlığı haline dönmüştür.</p>

    <p class="MsoNormal">(M. Âsım Köksal, İ. Târihi Ansiklopedisi, C.2, S: 185-186)</p>

    <p class="MsoNormal">HZ. İBRÂHÎM (A.S.)'IN TEBLÎĞ ETTİĞİ DÎN:</p>

    <p class="MsoNormal">DÎN-İ HANÎF</p>

    <p class="MsoNormal">"Ey Ehl-i kitâb! İbrâhîm (A.S.) hakkında niçin mücâdele edersiniz? Hâlbûki yahûdiyyet'in esâsını te'sîs eden Tevrât ve nasraniyyet yoktu ki siz İbrâhîm'in yahûdî veyâ nasrânî olduğunu iddiâ edersiniz? Bu sözünüzün bâtıl olduğunu düşünmez misiniz? Ve esâsı olmayan bir şeyi söylemeğe nasıl cesâret edersiniz?"</p>

    <p class="MsoNormal">"Ey Ehl-i kitâb! Siz şu ahmak insânlarsınız ki kitâblarınızın size beyân ile ilminizin kavradığı mes'elelerde mücâdele edersiniz; fakat ilminizin kavramadığı mes'elelerde niçin mübâhese edersiniz?  Tevrât'ta ve İncil'de İbrâhîm (A.S.)'ın yahûdî veyâ nasrânî olduğuna dâir beyân olmadığı hâlde niçin Hz. İbrâhîm (A.S.)'ın mezhebinden bahsedersiniz? Hâlbûki Allâh-ü Teâlâ bilir, siz bilmezsiniz!.."</p>

    <p class="MsoNormal">"İbrâhîm (A.S.), yahûdî ve nasrânî olmadı velâkin Hakk Dîni üzere Allâh-ü Teâlâ'ya mutî' müslîm oldu ve müşriklerden olmadı!.."                              (Âl-i İmran: 65-67)</p>

    <p class="MsoNormal">NEMRÛD'UN ÂKIBETİ</p>

    <p class="MsoNormal">Cenâb-ı Hakk, Nemrûd isimli hükümdâra Allâh (C.C.)'a îmân etmesi için bir melek gönderdi. Fakat o îmân etmedi. Bunun üzerine melek onu ikinci olarak tekrâr îmâna da'vet eyledi, o yine kabul etmedi. Nemrûd üçüncü olarak bir daha îmâna da'vet edildi, yine kabûl etmedi ve meleğe şöyle dedi:</p>

    <p class="MsoNormal">"Sen taraftârlarını topla, ben de adamlarımı toplayayım da savaşalım."</p>

    <p class="MsoNormal">Nemrûd, güneş doğarken ordusunu ve askerlerini yığdı. Cenâb-ı Hakk da ona sivrisinek sürüleri gönderdi ki, gökyüzü sinekten görülmüyordu. Böylece Cenâb-ı Hakk onlara sinekleri musallat kıldı. Öyle ki sinekler onların etlerini yediler, kanlarını emdiler. Onları kupkuru kemik bıraktılar. Sineklerden biri de Nemrûd'un burnundan beynine girdi. Onun dimâğında tam dörtyüz sene kaldı. Bu suretle de Cenâb-ı Hakk onu ta'zîb etti. Nemrûd bu müddet içinde başını tokmakla dâimâ dövdürmüştür. Ve nihâyet Cenâb-ı Hakk onu böylece helâk etti.       </p>

    <p class="MsoNormal">(Hz. M. Sâmî Ramazânoğlu (K.S.), İbrâhîm (A.S.), S: 19)</p>

    <p class="MsoNormal">MÜBÂREZE-Yİ BEDİR</p>

    <p class="MsoNormal">O asırlarda tarafeyn muhârebeye girişmeden evvel, birer ikişer kişi meydana çıkıp da mukâtale etmek âdet idi. Buna mübâreze ve o kimselere mübâriz denirdi.</p>

    <p class="MsoNormal">Müşriklerden Utbe, bir tarafa kardeşi Şeybe'yi ve bir tarafa oğlu Velid'i aldı. Meydâna çıkıp mübâreze istedi yani er diledi.</p>

    <p class="MsoNormal">İlk önce Beni Neccâr'dan Afrâ Hâtun (R.A.)'nın Bedir'de hâzır olan yedi oğlundan Avf ile Muaz ve Abdullâh Bin Revâha (Radıyallâhü Anhüm Ecmaîn), Utbe, Şeybe ve Velid'e karşı çıktı.</p>

    <p class="MsoNormal">Utbe: "Bizim sizinle bir işimiz, kavgamız yok, biz amcazâdelerimizi isteriz!" diye onları reddetti.</p>

    <p class="MsoNormal">Resûl-i Ekrem (S.A.V.) Efendimiz Hazretleri de:</p>

    <p class="MsoNormal">"Kalk ya UBEYDE! Kalk ya HAMZA! Kalk ya Alî!" diye buyurdular.</p>

    <p class="MsoNormal">Üçü de kalkıp, Hazret-i Ubeyde (R.A.) Utbe'ye; Hazret-i Hamza (R.A.) Şeybe'ye; Hazret-i Alî (R.A.)'de Ve-   lid'e karşı gittiler.</p>

    <p class="MsoNormal">O vakit Hazret-i Ubeyde (R.A.) altmış üç yaşında. Hazret-i Hamza (R.A.) elli sekiz yaşında ve Hazret-i Alî (R.A.)'de yirmi bir yaşlarında olup, her biri yaşça karşısındaki hasmının akrânı idi. Ve bunların cümlesi de Arâbın en ileri gelen şecîlerinden idi.</p>

    <p class="MsoNormal">Hazret-i Ubeyde (R.A.) ile Utbe yekdiğerine bir iki hamle eyledi ve iki ihtiyâr birbirini yaraladı ise de birisi diğerinin işini bitiremedi.</p>

    <p class="MsoNormal">Hazret-i Hamza ve Alî (R.A.) hasımlarını bir hamle ile öldürdü ve dönüp Hazret-i Ubeyde (R.A.)'e yardım ile Utbe'nin dahî işini bitirdiler. Ubeyde (R.A.)'i de alıp Huzur-ı Nebevî'ye getirdiler. Şühedâ-yı Bedir'dendir.</p>

    <p class="MsoNormal">(Hz. M. Sâmî Ramazânoğlu (K.S.), Bedir Gazvesi, S: 41)</p>

    <p class="MsoNormal">ŞEYTÂN'IN TİCÂRETİ</p>

    <p class="MsoNormal">Haberde geldi ki:</p>

    <p class="MsoNormal">İblîs aleyhilla'ne her gün dünyayı iki elinde kaldırır ve der ki:</p>

    <p class="MsoNormal">İnsana zarar veren, bir fâide vermeyen onu üzen ve mesrûr etmeyen şu dünyayı kim benden satın alır? Ehl-i dünya derler ki:</p>

    <p class="MsoNormal">Biz alırız. Şeytân:</p>

    <p class="MsoNormal">Acele etmeyin, der, onun bir kısım ayıpları vardır. Onlar:</p>

    <p class="MsoNormal">Beis yok derler, Şeytân:</p>

    <p class="MsoNormal">Fiatı birkaç dirhem veya dinar değil, cennetteki nasîbinizdir. Çünkü ben bunu dört şey mukâbilinde satın aldım. Allâh'ın lâneti, gazâbı, azâbı ve benden alâkasını kesmesi. Bunun uğrunda cenneti sattım. Ehl-i dünya:</p>

    <p class="MsoNormal">Bunlarla berâber kabul ediyoruz, derler. Şeytân:</p>

    <p class="MsoNormal">Bunda bana biraz kâr vermenizi isterim. Bu da dünyaya kalblerinizde yer ayırıp ebeden onu oradan çıkarmamanızdır, der. Onlar da,</p>

    <p class="MsoNormal">Kabul derler ve alırlar. Şeytân bunların arkasından der ki:</p>

    <p class="MsoNormal">"- Ne kötü bir ticaret bu!"</p>

    <p class="MsoNormal">•••</p>

    <p class="MsoNormal">Nebî (S.A.V.)'e şeytânın vesvesesinden suâl olundu. Cevâben:</p>

    <p class="MsoNormal">"Hırsız içinde birşey bulunmayan eve girmez, bu îmânın apaçık delîlidir." buyurdular.</p>

    <p class="MsoNormal">•••</p>

    <p class="MsoNormal">Alî bin Ebî Tâlib (R.A.) der ki:</p>

    <p class="MsoNormal">"Bizim namazlarımızla Ehl-i Kitâbın namazları arasındaki fark şeytânın vesvesesidir. Çünkü şeytân onlarla uğraşmaz. Zîrâ onlar ona muvafakat etmişlerdir. Mü'minler ise ona muhâlefet edip muhârebe etmektedir. Muhârebe ise ancak muhâlefet hâlinde vuku' bulur." </p>

    <p class="MsoNormal">(Hz. M. Sâmî Ramazânoğlu (K.S.), Fâtiha Sûresi Tefsîri, S:16)</p>

    <p class="MsoNormal">DÜNYADA SEVDİRİLEN ÜÇ ŞEY</p>

    <p class="MsoNormal">Hz. Peygamber (S.A.V.) buyurdular ki:</p>

    <p class="MsoNormal">Dünyanızdan bana üç şey sevdirildi:</p>

    <p class="MsoNormal">Güzel koku,</p>

    <p class="MsoNormal">Helâl nisâ,</p>

    <p class="MsoNormal">Gözümüz nûru namaz.</p>

    <p class="MsoNormal">Hazret-i Ebû Bekir (R.A.):</p>

    <p class="MsoNormal">Yâ Resûlullâh!... Senin yüzüne bakmak,</p>

    <p class="MsoNormal">Kızımın Resûlullâh'ın zevcesi olması,</p>

    <p class="MsoNormal">Senin yolunda mal haccetmek.</p>

    <p class="MsoNormal">Hazret-i Ömer (R.A.):</p>

    <p class="MsoNormal">İyilik emretmek,</p>

    <p class="MsoNormal">Kötülükten nehyetmek,</p>

    <p class="MsoNormal">Eski kaftan giymek.</p>

    <p class="MsoNormal">Hazret-i Osmân (R.A.):</p>

    <p class="MsoNormal">Aç doyurmak,</p>

    <p class="MsoNormal">Kur'ân okumak,</p>

    <p class="MsoNormal">Çıplak giydirmek.</p>

    <p class="MsoNormal">Hazret-i Alî (R.A.):</p>

    <p class="MsoNormal">Misâfire hizmet etmek,</p>

    <p class="MsoNormal">Yaz gününde oruç tutmak,</p>

    <p class="MsoNormal">Düşmana kılınç vurmak,</p>

    <p class="MsoNormal">İbn-i Abbâs (R.A.):</p>

    <p class="MsoNormal">Mahlûkattan uzlet,</p>

    <p class="MsoNormal">Allâh ile ünsiyet,</p>

    <p class="MsoNormal">Allâh'a tevbekâr olmak.</p>

    <p class="MsoNormal">Hazret-i Hamza (R.A.):</p>

    <p class="MsoNormal">Ahd'e vefâ,</p>

    <p class="MsoNormal">Emâneti edâ,</p>

    <p class="MsoNormal">Cemâate devâm.</p>

    <p class="MsoNormal"> </p>

    <p class="MsoNormal">(Hz. M. Sâmî Ramazânoğlu (K.S.), Hz. Ebû Bekir (R.A.), S:85)</p>

    <p class="MsoNormal">AKÎKA KURBÂNI</p>

    <p class="MsoNormal">« Biz Azîmü'ş-şân nidâ etdik ki: Yâ İbrâhîm! Muhakkak sen rü'yâyı tasdîk ve rü'yânın mukaddemâtına başlamadan emrimize imtisâl ettin ve bizim rızâmızı tahsîl için gözünün nûru oğlunu kurbân etmeğe râzı oldun. Biz seni dostluk mertebesinde sâbit-kadem bulduk. Bizim emrimizi yerine getirmeğe ihlâs üzere çalışınca sana ihsân ettik. Biz, sana ihsân ettiğimiz gibi cümle ihsân ehlini böylece mükâfatlandırırız. Şu emrolunan kurbân, meydanda bir ibtilâdır ve biz Azîmü'ş-şân, İsmâîl (A.S.)'ın bedelinde büyük bir kurbânı fedâ ettik»                                      (Sâffât Sûresi Âyet: 104-105)</p>

    <p class="MsoNormal">İşte Akîka Kurbânının sünnet olması bu hikmet üzerinedir. İsmâîl (A.S.)'ın neslinden Hatemü'l Enbiyâ (S.A.V.) geleceğinden dolayı koçun şânını ta'zîm için  «bizibhi azîm» buyurulmuştur.</p>

    <p class="MsoNormal">Buhârî'nin Kitabü'l-Akîka nâmıyla açtığı bir bâbında beyân olunduğu üzere, yeni doğan çocuğun başındaki saç kesildiği sırada kesilen koyuna AKÎKA KURBÂNI denir. Yeni doğan çocuğun başındaki saça da akîka denir.</p>

    <p class="MsoNormal">İmâm-ı Mâlik, Şâfiî ve Ahmed bin Hanbel'e göre Akîka Kurbânı kesmek sünnettir. İmâm-ı Ebû Hanîfe'ye göre ise müekked sünnet değildir. Hâli vakti yerinde olanlara Akîka Kurbânı kesmek lâzımdır. Eğer Akîka Kurbânı kesilecek ise, çocuğun doğumunun yedinci günü kesilir.</p>

    <p class="MsoNormal">(Hz. M. Sâmî Ramazânoğlu (K.S.), Hz. İbrâhîm (A.S.), S:117-118)</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal">HADÎS-i ŞERÎF</p>

    <p class="MsoNormal">"İsteyip talep edip de hâsıl olmasından güçlük, sıkıntı, zahmet çeken kimse, bana çokça selat ü selâm göndersin."</p>

    <p class="MsoNormal">(Nevâdir'ül-usûl)</p>

    <p class="MsoNormal">KUDSÎ HADÎSLERDE UZLET</p>

    <p class="MsoNormal">"Ey Âdemoğlu! Mezarda yalnız kalacağını bilen, insanlarla nasıl kaynaşır.</p>

    <p class="MsoNormal">Ey Âdemoğlu! İnsanlara ışık olayım, onlara ışık vereyim diye kendini yakan kandile benzeme!</p>

    <p class="MsoNormal">Ey Âdemoğlu! İnsanlarla kaynaşıp dost olmakla beni nasıl isteyebilirsin. Beni ancak uzlette, yalnızlıkta bulabilir ve görebilirsin.</p>

    <p class="MsoNormal">Hazret-i Peygamber (S.A.V.) Efendimiz:</p>

    <p class="MsoNormal">1- Halka kötülük, yine halktan gelir.</p>

    <p class="MsoNormal">2- Müminin hayırlı malı koyundur. Onları, dağ ve derelerde otlatır ve böylece insanların şerrinden kurtulur.</p>

    <p class="MsoNormal">3- Devlet büyükleriyle oturup kalkan, kötülük görür.</p>

    <p class="MsoNormal">4- Devlet büyüklerinden uzak duran âlimler, Peygamberlere yakın olur. Onlar yaklaşırlarsa, kendilerinden kaçınız. Çünkü hâin olurlar.</p>

    <p class="MsoNormal">5- Zâlime yardım edene, muhakkak Allâh, o zâlimi ona musallat eder.</p>

    <p class="MsoNormal">6- Devlet başkanlarının yalanlarını tasdîk eden ve zulümlerine yardımcı olan benden değildir.</p>

    <p class="MsoNormal">7- Bİr köşeye çekilmek kötü insanlara yaklaşmaktan hayırlıdır.</p>

    <p class="MsoNormal">8- Reis olmayı seven iflâh olmaz, hükümette olmayı isteyen rahat bulmaz.</p>

    <p class="MsoNormal">9- Akıllı düşman, ahmak dosttan iyidir.</p>

    <p class="MsoNormal">10- Kadın, şeytanın hayâlidir, erkek için can belâsıdır.</p>

    <p class="MsoNormal">(İbrâhim Hakkı Erzurumî (K.S.), Marifetnâme, S: 110)</p>

    <p class="MsoNormal">BUSRA FETHİNDE HZ. SEYFULLÂH'IN HUTBESİ</p>

    <p class="MsoNormal">Kulakları velvele-i tekbîri işitmemiş ve daha ciddî bir mücâhid kılıncı darbesini yememiş olan Dorihon kulak kabartarak ümerâya (kumandanlara) döndü, ve:</p>

    <p class="MsoNormal">"Yarın satvet-i milliyemizi şânlı bir galebe ile isbât edeceğim. Mâyesi bozuk olan Rumas gibi hâin bir kumandanın dünkü hîleli mağlûbiyetini ciddî bir galibiyete çevireceğim." dedi.</p>

    <p class="MsoNormal">Şafak atmış ve güneşin ziyâsı asâkir-i İslâmiyyenin nâsiye-i bahâdırânelerine aksetmişti. İki taraf da dehşetli bir halde ölüme hazırlanmıştı.  </p>

    <p class="MsoNormal">Asakir-i İslamiyye Hazret-i Hâlid bin Velid (R.A.)'in imâmetiyle sabah namazını kıldılar. Hazret-i Seyfullâh atına binerek askerlere hitaben:</p>

    <p class="MsoNormal">"Askerler! Rumların hayatı sevdiği kadar sizin ölümü sevdiğinizi bilirim. İşte bir elimde seyf-i meslûl-ü şerîat (kınından sıyrılmış şerîat kılıncı), pişgâhımda (önümde) livâ-yı Muhammedî duruyor. Sizi î'lây-ı kelimetullâh'a davet ediyorum. Bugün mücâhidlerin rûhânî sesleri düşmanların kulaklarını dehşetle dolduracaktır.</p>

    <p class="MsoNormal">Henüz yaraları kapanmamış vücûdumun raşeleri, kalbimin mukaddes darebâtı bu ma'rekeye (harbe) atılmaktan beni asla men edemez. Haydi sizi göreyim, dîn arslanları, Peygamberimizin sıdk-ı nübüvvetini, dînimizin ulviyetini fedâkarâne bir sûrette âlem-i beşeriyyete gösterelim.</p>

    <p class="MsoNormal">Ölümden korkmanın hayata hiç bir fâidesi yoktur. Maksadımız cennetin bahçeleri ve dünyanın âli kâşâneleri değil ancak rızâullâhdır. Yürüyünüz! Varsın bu sahralar İsm-i Celâl ile inlesin; beşeriyet huzûr bulsun?..." dedi.</p>

    <p class="MsoNormal">( Hz. M. Sâmî Ramazânoğlu (K.S.), Hâlid bin Velid (R.A.), S:88)</p>

    <p class="MsoNormal">YAZ KIŞ ABDESTE DİKKAT</p>

    <p class="MsoNormal"> Efendimizi (S.A.V.)'in bizlere olan emir ve vasiyetlerinden biri de, Allâh'ın emirlerine imtisâlen, vaad edilen ecir ve sevâbı kazanmak için kış ve yaz aylarında abdestimizi kusursuz alacağımız hususundadır.</p>

    <p class="MsoNormal">Özellikle yazın soğuk su ile abdest alırken vücut organlarının soğuk sudan hoşlanması tabiîdir. Abdest alan kişi, bu soğuk suyun uzviyete verdiği dinçlikten zevk aldığından abdestini ağır almış olabilir. Abdest alan kişinin bu hususlara dikkat etmesi gerekir. Çünkü abdest alma keyfiyeti vücûd organlarının zevki için değildir. Abdest Allâh'ın e-mirlerine ve Resûlü (S.A.V.)'in getirdiği sünnete uygun olmalıdır.</p>

    <p class="MsoNormal">Madem vücûd organları sudan hoşlanmaktadır, niçin kışın soğuk havalarda bundan kaçınır, abdestini tazelemekten zevk almaz? Hepsi su değil mi? Madem beden organları yazın serin sudan hoşlanıyor, kışın abdestini tazelerken de aynı şekilde zevk alması îcâb etmez mi? İşte bu sebeple yaz ve kış Allâh ve Resûlü (S.A.V.)'in emirlerine uyarak aynı zevk ve tadla ve su isrâf etmeden abdest tazelemek îcâb eder.</p>

    <p class="MsoNormal">Birçok kişi bu ahde riâyet etmez. Allâh ve Resûlü'nün emirlerinden gaflette bulunurlar.</p>

    <p class="MsoNormal">Burada önemli bir husus vardır ki o da, emirlerine itâat göstererek, yasaklarından da kaçınarak Bâri Teâlâ ile birlik olmaktır.</p>

    <p class="MsoNormal">Şeyhayn,  Efendimiz (S.A.V.)'in şöyle buyurduğunu rivâyet etmişlerdir.</p>

    <p class="MsoNormal">"Ümmetim kıyâmet gününde (bedenlerindeki) abdest asarından dolayı; yüzü nûrlular, elleri, ayakları sekililer (beyazlanmışlar) diye çağırılacaklardır."</p>

    <p class="MsoNormal">Ebû Hüreyre (R.A.) "Artık bu parlaklığını daha ziyâde uzatmak hanginizin elinden gelirse yapsın" demiştir.</p>

    <p class="MsoNormal">(İ.Şa'rânî, El-Uhud'ul Kübrâ,  S: 63-64)</p>

    <p class="MsoNormal">EMÂRET, HÂKİMLİK TALEBİ VE HZ. YÛSUF (A.S.)'IN HAZÎNE NAZIRI OLUŞU</p>

    <p class="MsoNormal">Ulemâ dediler ki: Evkâf mütevelliliği istemek mekrûhdur. Emâret ve hâkimlik talebi de mekrûhtur.</p>

    <p class="MsoNormal">Rivâyete göre: Bir kavim geldiler ve Nebî (S.A.V.) den vâlilik istediler; Resûlullâh (S.A.V.) buyurdular ki:</p>

    <p class="MsoNormal">"Bizden vâlilik vazîfesi arzu edeni elbette o vazîfede kullanmayız. İstediği vazîfeyi ona vermeyiz."</p>

    <p class="MsoNormal">Vâlilik yükü ağır bir vazîfedir. O vazîfenin hukukuna riâyet etmeye her insan muktedir olmaz. Fakat hâkimlik veyâ emâret vazîfesine ve emsâli bir vazîfeye ta'yin olundukta kabul etmek lâzım olur. Zîrâ farz-ı kifâyedendir. İhmâli câiz olmaz.</p>

    <p class="MsoNormal">Nebî (S.A.V.) buyurdu ki:</p>

    <p class="MsoNormal">Allâh kardeşim Yûsuf'a rahmet etsin. Eğer "Beni memleket hazinelerine memûr et" demeseydi (melik) O'nu hemen memûr edecekdi. Fakat (acele ettiğinden) bunu bir sene tehîr etti."</p>

    <p class="MsoNormal">Sene inkıtâ'ından (geçtikden) sonra melik mührünü ve kılıcını Yûsuf (A.S.)'a tevcih etti. Döşeği (serir) altından  sırmalı, dürr ve yakut ile süslü, uzunluğu 30 arşın eni 10 arşın üzerinde de otuz kadar döşek vardı.</p>

    <p class="MsoNormal">Yûsuf (A.S.) tâcını almak istemedi. Bu libâs benim ve babalarımın libâsı değildir dedi. Melik ise:</p>

    <p class="MsoNormal">Senin fadlını ikrâren ve iclâlen bu tâcı başına koydum dedi ve serire oturttu. Meliklik işlerini O'na bıraktı. Yûsuf (A.S.) o günde otuz yaşında idi. Mısırda adâletle kâim oldu. Erkek kadın herkes Yûsuf (A.S.)'a muhabbet ettiler.</p>

    <p class="MsoNormal">(Hz. M. Sâmî Ramazânoğlu (K.S.), Hz. Yûsuf (A.S.), S: 64-70)</p>

    <p class="MsoNormal">"Muhakkak ki, Yûsuf (A.S.)'ın ve kardeşlerinin kıssalarında ehl-i kalbin tefekkür ve tedebbür edeceği  birçok ibret vardır. Bu, uydurulabilecek bir söz değildir. Ancak kendinden evvel gelenlerin tasdîki ve herşeyin tafsîlidir, îzâhıdır. Aynı zamanda imân eden bir cemâat için bir hidâyet ve rahmettir, o!"(Yûsuf Sûresi: 111)</p>

    <p class="MsoNormal">NAMAZLARIN  ÂDÂBI</p>

    <p class="MsoNormal">Namazların bir kısım âdâbı vardır. Bunlar birer mendûb demektir. Bunları terk etmek, vakıa îtâbı îcâb etmez. Bir isâet sayılmaz, fakat bunlara riâyet etmek efdâldir, ziyâde sevâb kazanmaya sebeptir. Şuurlu bir müslüman, namazın ne büyük bir ibâdet olduğunu bilir, namaz sâyesinde Kadîm ve Rahîm olan ma'bûdunun manevî huzûrunda bulunduğunu anlar, o mukaddes ma'bûdunun kendisini görüp bildiğini düşünerek son derece edebe riâyet eder, zâhiren pek mütevâziyâne bir vaziyet alır, bâtınen kalbini mümkün mertebe mâsivadan, süflî düşüncelerden, dünyevî alakalardan korunmaya çalışır, bunun içindir ki: "Namazın kemâli  ancak kalp huzûru iledir." denilir. Namazın başlıca âdâbı:</p>

    <p class="MsoNormal">* Namazda zâhiren ve bâtınen bir sükûnet, bir huzûr, bir haşyet (korku) içinde bulunmak.</p>

    <p class="MsoNormal">* Üst elbiseyi açık bulundurmayıp düğmelemek ve erkekler için iftitâh tekbiri alırken ellerini -mevcûd ise- yenlerinden dışarıya çıkarmak.</p>

    <p class="MsoNormal">* Namaz kılarken kıyâmda secde yerine, rükuda ayakların üzerine, secdede burnun iki kanadına, ka'dede kucağa, selâmda da sağ ve sol omuz başlarına bakmak.</p>

    <p class="MsoNormal">* Rüku ve sücût tesbîhlerini tek başına namaz kılan için üçten ziyâde yapmak.</p>

    <p class="MsoNormal">* Kamet getirilirken: "Hayye alel-Felâh" denilince imâm ile cemâat için ayağa kalkmak.</p>

    <p class="MsoNormal">İmâm için "Kad kametis-Salâh" denildiği zaman namaza başlamak. İmâm olan zât, bu hareketi ile müezzin olan zâtı tasdîk etmiş olur. Mâmafih ikâmet (kamet) bittikten sonra namaza başlamasında bir beis yoktur. Hatta İmâm Ebû Yûsuf ile Eimme-i Selâseye göre muvâfık (uygun) olan da budur. İkâmet alınırken (Kamet getirilirken) câmiye giren kimse, oturur, cemaatla beraber ayağa kalkar. Yoksa ikâmetin bitmesini beklemez.  </p>

    <p class="MsoNormal">Namazda esnemek hâlinde ağzı tutmak ve dudakları, dişlerle olsun kapamak yetmezse sağ elle kapamak, öksürüğü ve geğirmeyi mümkün mertebe gidermek.</p>

    <p class="MsoNormal">Bütün bunlar müstahsendir. İbâdet esnasında yapılması lâzım gelen ta'zimât cümlesindedir. ( B. İ. İlmihâli S: 137)</p>

    <p class="MsoNormal">HAZRET-İ SA'D İBN-İ REBÎ (R.A.)</p>

    <p class="MsoNormal">Sa'd İbn-i Rebî' bin Amr el-Hazrecî (R.A.) Ensâr-ı Kirâm'dan ve Nukabâ'dandır. Birinci ve ikinci Akabe'de bulunmuştur. Tahrîr ve kitâbet ehlindendi. Uhud Harbi'nde şehîd olmuştur.</p>

    <p class="MsoNormal">Sa'd İbn-i Rebî' (R.A.)'in zevcesi Habîbe bint-i Zeyd İbn-i Ebî Zübeyr, Sa'd'e, buğz ile emrine muhâlefet etdikte Sa'd zevcesini darb eyledi. Babası hemen koşup Resûlullâh'a şikâyette bulunmakla Resûlullâh (S.A.V.):</p>

    <p class="MsoNormal">Bizde ona kısâsı tatbîk ederiz (Sa'd'in yüzüne bir tokat vurdururuz) buyurunca şu Âyet-i Celîle nâzil oldu.</p>

    <p class="MsoNormal">"Hâtunların isyân etmelerinden ve hukûk-ı zevciyyeye riâyet edememelerinden havf ederseniz siz onlara va'z u nasîhat edin. Allâh'ın emrini ve nehyini hukûk-ı ilâhiyye ve zevciyyenin neden ibâret olduğunu onlara kemâl-i rıfk ve mülâyemetle söyleyin, eğer va'zlarınızı kabûl etmezlerse onları yataklarında yalnız olarak terk edin. Onları haddini tecâvüz etmemek şartıyla dövün..." (Nisâ Sûresi: 34)</p>

    <p class="MsoNormal">Bunun üzerine Nebî (S.A.V.):</p>

    <p class="MsoNormal">"- Biz bir iş murâd ettik, Allâh da bir iş murâd etti. Allâh'ın murâd ettiği en hayırlıdır." buyurdu. Üzerlerinden kısâsı kaldırdı.</p>

    <p class="MsoNormal">Ve, böylece darb eyleme gibi şeylerde kısâs yoktur.</p>

    <p class="MsoNormal">Bu Âyet Fahri Râzi'nin beyânına nazaran Muhammed bin Mesleme'nin kızı Sa'd'ın zevcesi hakkında nâzil olmuştur.</p>

    <p class="MsoNormal">Sa'd ibni Rebî bir gazâb ile tokat vurunca hanımı döşeğinden imtinâ ile berâber Resûlullâh'a şikâyet etmesi üzerine Resûlullâh (S.A.V.) bir tokata bir tokat kısâs olunmasıyla emredince bu Âyetin nâzil olduğu mervîdir.</p>

    <p class="MsoNormal">Âyetteki "Nüşûz" kelimesinin mânâsı hâtunun zevcine buğz ile emrine muhâlefet ve sözünü dinlememekle zevcine tekebbür etmesidir.</p>

    <p class="MsoNormal">          (Hz. M. Sâmi Ramazânoğlu (K.S.), Ashâb-ı Kirâm 2, S: 64-68)</p>

    <p class="MsoNormal">ALLÂH İÇİN DOSTLUK</p>

    <p class="MsoNormal">Kıyâmet Günü'nde hasenâtı seyyiâtıyla müsâvî olan bir kul getirilir. Fakat cennete girmesi için bir haseneye ihtiyâcı vardır. Cenâb-ı Hakk o kimseye:</p>

    <p class="MsoNormal">- Bir hasenen daha olursa seni cennete koyacağım, tanıdıklarına git, sana bir hasenesini verecek kimse belki bulunur.</p>

    <p class="MsoNormal">O kimse anasına ve babasına gider, onlardan bir hasene ister, onlar:</p>

    <p class="MsoNormal">- Biz de aynı ihtiyâç içindeyiz, veremeyiz, derler. Kime sorsa:</p>

    <p class="MsoNormal">- Bu gün biz de bir haseneye muhtacız, der. Sonra yerine eli boş olarak döner, Cenâb-ı Hakk sorar:</p>

    <p class="MsoNormal">- Getirdiğin nedir? Kul der ki:</p>

    <p class="MsoNormal">- Yâ Rabb! hiç kimse bana bir hasenesini olsun vermedi. Allâh-ü Teâlâ der ki:</p>

    <p class="MsoNormal">- Hiç benim rızam için edindiğin dost yok mu? Kul Allâh için kendisiyle dostluk kurduğu bir kulu hatırlar ve ondan bir hasene istemeye gider. O da ona bir haseneyi verir. Allâh da:</p>

    <p class="MsoNormal">- Kabul ettim. Onun hakkından da bir şey eksiltmeden seni ve dostunu mağfiret ettim, buyurur.</p>

    <p class="MsoNormal">Hadîs-i Şerîfte buyuruluyor ki:</p>

    <p class="MsoNormal">"Birbirinizi sevinceye kadar (hakikî vechile) asla îmân etmiş olmazsınız. Hangi şey üzerine sevişeceğinizi size göstereyim mi? Aranızda selâmı yayın."</p>

    <p class="MsoNormal">"Rûhum yed-i kudretinde olan Allâh'a yemin ederim ki;birbirinize mernamet (ve şefkat) edinceye kadar Cennet'e giremezsiniz."</p>

    <p class="MsoNormal">Ashâb-ı Kirâm dediler ki: "Yâ Resûlullâh! Biz hepimiz merhametliyiz." Buyurdu ki:</p>

    <p class="MsoNormal">(Benim dediğim) O (merhamet) herhangi birinizin husûsî merhameti değildir. Âmmeye olan merhamettir. </p>

    <p class="MsoNormal">(Hz. M. Sâmî Ramazânoğlu (K.S.), Tebük Seferi, S: 71)</p>

    <p class="MsoNormal">GANÎMETİ BİL!</p>

    <p class="MsoNormal">Resûlullâh (S.A.V.) birine öğüt veriyordu: Şöyle buyurdular;</p>

    <p class="MsoNormal">"Beş şeyden önce, beş şeyi ganimet bil:</p>

    <p class="MsoNormal">a) İhtiyarlığından önce gençliğini,</p>

    <p class="MsoNormal">b) Hastalığından önce sağlığını,</p>

    <p class="MsoNormal">c) Meşguliyetten önce boş zamanını,</p>

    <p class="MsoNormal">d) Fakirliğinden önce zenginliğini,</p>

    <p class="MsoNormal">e) Ölümünden önce hayatını..."</p>

    <p class="MsoNormal">İnsan gençliğinde nice amelleri işlemeğe güçlüdür; ihtiyarlığında onlardan hiçbirini yapamaz.</p>

    <p class="MsoNormal">Hastalıktan önce sağlık da aynı, çünkü sağlam kimse malına ve nefsine söz geçirir. Sağlıklı insanın nefsiyle ve malıyla sâlih amellerde bulunması gereklidir. Zîrâ hastalandığı zaman bedeni zayıflar, ibâdetini hakkıyla yapamaz.</p>

    <p class="MsoNormal">Dolu olmadan önce boş zamanın durumu da aynı. Ancak, buna bir başka ma'na verme de mümkün: Geceler boş zamandır. Gündüzlerde doludur. Bu boş zamanında namaz kılmalı; dolu sayılan gündüzleri de oruçlu geçirmeli.</p>

    <p class="MsoNormal">Fakirlikten önce zenginlik ise, şöyle açıklanabilir:</p>

    <p class="MsoNormal">- Allâh'ın verdiği dünyalığa razı isen, bunu bir ganîmet bil. Halkın elindekine göz dikme.</p>

    <p class="MsoNormal">Ölümden önce hayat ise, şöyle açıklanabilir:</p>

    <p class="MsoNormal">- İnsan, hayatta bulunduğu sürece iyi amel işlemeye gücü yeter. Öldüğünde amel kesilir.</p>

    <p class="MsoNormal">Mü'min kula yakışan odur ki bu fâni günlerini boşa harcamamak, ebedî hayatına böylece bir ganîmet hazırlamaktır.</p>

    <p class="MsoNormal">(Tenbîhü'l Gâfilîn)</p>

    <p class="MsoNormal">EBÛ ALÎ FÂRMEDÎ (K.S.)</p>

    <p class="MsoNormal">Zâhir ilimlerini evvelâ Nişabur'da Şeyh Ebû Saîd Ebûl Hayr Hazretleri'nden, sonra Ebûl Kasım Kuşeyrî Hazretleri'nden tahsîl etmiştir.</p>

    <p class="MsoNormal">Bâtınî ilimlerine evvelâ Şeyh Ebû'l Kasım Gürkâni Tûsî Hazretleri'ne, sonra da Ebû'l Hasan Harkânî Hazretleri'ne candan hizmet ederek almıştır. Gençliğinden beri hizmet ehli idi. Gittikçe aşk ve şevki arttığından üstâzlarının izin ve müsâadeleri ile diğer üstâza devâm ederlerdi. Buyurulmadan gerekli ma'kûl işi gözetler, edâ eder, böylece büyük teveccühlere mazhar olurdu.</p>

    <p class="MsoNormal">Birgün üstâzı Ebû'l Kasım Kuşeyrî boy abdesti almak üzere hücresinde yıkanırken bir kova su tedârik ederek Hazret'in hücresinin kapısının önüne kor ve su getirdiğini ihsâs ederek oradan sıvışır. Kuşeyrî Hazretleri meğer böyle bir ziyâde suya ihtiyaç hissedermiş, memnûn olur. Derhâl alır yıkanmasını, abdestini tamamlar. Çıkınca:</p>

    <p class="MsoNormal">Bu suyu kim getirdi, diye sorar:</p>

    <p class="MsoNormal">Ebû Alî acaba bir sû-i edeb mi yaptım diye çekinir, fakat söylemek mecbûriyetinde kalır:</p>

    <p class="MsoNormal">"Bendeniz getirdim efendim," der.</p>

    <p class="MsoNormal">Bunun üzerinde Ebûl Kasım Kuşeyrî Hazretleri:</p>

    <p class="MsoNormal">"Ey Ebû Alî! Yetmiş senede ihrâz ettiğimiz mertebeleri, sen bir kova su ile kazandın. Hizmetindeki firâsetin seni daha çok yükseltir oğlum. Allâh razı olsun..." diye duâ e-der.</p>

    <p class="MsoNormal">Kuşeyrî'nin yanında mücâhede ve riyâzâtla hizmetine devâm eder ve yakın zamanda hâlinde büyük değişmeler olur. Müsâdeleri ile Şeyh Ebû'l Kasım Gürkânî Hazretleri'nin nezd-i âlilerinde hizmete girer. Yüksek füyûzâta nâil olur. Gittikçe aşk ve şevki arttığından Gürkânî Hazretleri'nin de müsâdeleri ile Kutbuzzamân, Gavsüddevrân Ebû'l Hasan Harkânî Hazretleri'nin hizmetlerine koşar. Aldığı feyizle halkanın büyük erlerinden ve zamanın ferîdi olur. (Kaddesallâhü Sırrahü) </p>

    <p class="MsoNormal">(Hz. M. Hânî (K.S.), Âdâb, S: 68)</p>

    <p class="MsoNormal">İSTANBUL EVLİYÂ VE FETİH</p>

    <p class="MsoNormal">ŞEHİDLERİNDEN BİRKAÇI</p>

    <p class="MsoNormal">1. Muhammed Emin Tokâdî: Pîripaşa Medresesi, Soğukkuyu, Unkapanı</p>

    <p class="MsoNormal">2. Murad Münzevî: Davutpaşa Cd. Nişanca, Eyüp</p>

    <p class="MsoNormal">3. Abdülfettâh Akrî: Karacaahmed mezarlığı Nuhkuyusu yanı, Üsküdar.</p>

    <p class="MsoNormal">4. Azîz Mahmûd Hüdâî: Aziz Mahmud Hüdâî Câmii Bahçesi, Üsküdar</p>

    <p class="MsoNormal">5. Ebûl Vefâ Hazretleri: Vefâ Cad. Şehzadebaşı</p>

    <p class="MsoNormal">6. Karacaahmed Sultan: Karacaahmed Mezarlığı, Üsküdar</p>

    <p class="MsoNormal">7. Gözcü Baba: Göztepe, Kadıköy</p>

    <p class="MsoNormal">8. Merkez Efendi: Merkez Efendi Câmii Bahçesi, Seyyid Nizâm, Zeytinburnu</p>

    <p class="MsoNormal">9. Mimar Sinân: İstanbul Müftülüğü yanı Mimar Sinan Sk, Süleymâniye</p>

    <p class="MsoNormal">10. Muhammed Nasûhî: Doğancılar, Üsküdar</p>

    <p class="MsoNormal">11. Turâbî Baba: İskele karşısı, Kasımpaşa</p>

    <p class="MsoNormal">12. Zenbilli Alî Efendi: İtfaiye Cd. Zeyrek, Unkapanı</p>

    <p class="MsoNormal">13. Zuhûrat Baba: Bakırköy</p>

    <p class="MsoNormal">14. Molla Gürânî: Millet Cd. üzerinde, Fındıkzâde</p>

    <p class="MsoNormal">15. Telli Baba: Rumeli Feneri Cd., Sarıyer</p>

    <p class="MsoNormal">16. Hasanül Ünsî: Alemdâr Cd. No:23, Gülhane Parkı</p>

    <p class="MsoNormal">17. Hızır Bey: Manifaturacılar Çarşısı, Unkapanı</p>

    <p class="MsoNormal">18. İsmail Maşukî: Kayalar Camii Bahçesi, Rumelihisarı</p>

    <p class="MsoNormal">19. Kesikbaş Hazretleri: Eğrikapı girişde sağda.</p>

    <p class="MsoNormal">20. İbn-i Kemal Hazretleri: E-5 karayolu, Balat köprüsü ile tünel arasında, yol kenarında.</p>

    <p class="MsoNormal">21. Ebûs-Suud Efendi: Sokullu Mehmet Paşa'nın yanında bahçe içerisinde, Eyüp.</p>

    <p class="MsoNormal">23. Muhammed Harîrî: Benzin istasyon bahçesi, Şehremini Cemâleddin İshâk</p>

    <p class="MsoNormal">24. Karamanî Hazretleri: Sütlüce.</p>

    <p class="MsoNormal">25. Feyzullâh Efendi: Yahya Efendi Camii içinde, Beşiktaş</p>

    <p class="MsoNormal">27. Yâ Vedûd: Ayvansaray, Eyüp.</p>

    <p class="MsoNormal">28. Abdülmecid Sivasî: Nişanca Cd. No: 7, Eyüp</p>

    <p class="MsoNormal">29. Sarı Kadı: Sarıkadı, Üsküdar</p>

    <p class="MsoNormal">ZİKRULLÂH'TAN GÂFİL OLMA!</p>

    <p class="MsoNormal">Hikâye olunur ki bir velî, Allâh dostlarından bir dostu görmek ister. Ona derler ki; Filân kasabaya git, orada bir Allâh dostu vardır. O kimse oraya gider, zikrullâh ile meşgul birini, yanında bir arslanla  beraber bulur. O kimse Zikrullâhtan bir an gaflet ettiği vakit, arslan onun azasından bir miktar et parçası koparmaktadır. Yanına yaklaşır ve sorar:</p>

    <p class="MsoNormal">- Bu hâl nedir? O kimse cevâb verir:</p>

    <p class="MsoNormal">- Dünyada murâdım Allâh'ı zikirden gâfil olmamaktır. Gaflete düştüğüm vakit bana dünya köpeklerinden bir tanesi musallat olur. Benim buna mülâzemet edişim, gafletlerinden dolayı ahirette Allâh'ın bana ahiret köpeklerinden bir tanesini musallat etmesinden korktuğumdandır.</p>

    <p class="MsoNormal">Muhakkak ki dünya sıkıntısı, âhiret azâbından çok daha ehvendir. Bu sebeble kulun ibâdet ve taâtten ve hiçbir an zikrullâhtan gaflet etmemesi lazımdır. Eğer kendi kendine bundan âciz ise kendi dışındaki bir muharrikten, bir uyarıcıdan yardım ister. Uyku fazla olursa nefsi tembelleşir. Sohbetin şartı da kendi fevkinde bir kimse ile yapılmasıdır.</p>

    <p class="MsoNormal">(Hz. M. Sâmî Ramazânoğlu (K.S.), Yûnus ve Hûd Sûreleri Tefsîri S: 41)</p>

    <p class="MsoNormal">•••</p>

    <p class="MsoNormal">"Haberiniz olsun ki Allâh'ın velîleri için hiçbir korku yoktur. Onlar mahzûn olacak da değillerdir.</p>

    <p class="MsoNormal">Onlar îmân edip takvâya ermiş olanlardır.</p>

    <p class="MsoNormal">Dünya hayatında da âhirette de onlar için müjdeler vardır. Allâh'ın sözlerinde aslâ değişme ihtimâli yoktur. Bu, en büyük saâdetin tâ kendisidir.</p>

    <p class="MsoNormal">Habîbim! Onların lakırdıları seni tasaya düşürmesin. Çünkü bütün izzet ve galebe Allâh'ındır. O, hepsini hakkıyla işitici, kemâliyle bilicidir.</p>

    <p class="MsoNormal">(Yûnus Sûresi: 62-65)</p>

    <p class="MsoNormal">VAHŞÎ  (R.A.)</p>

    <p class="MsoNormal">Resûlullâh (S.A.V.) Efendimiz Vahşî (R.A.)'i İslâm'a davet etmek için birini gönderdi. O da Resûlullâh'a cevâben:</p>

    <p class="MsoNormal">"Ya Muhammed! Sen, "Bir kimseyi öldüren, yâhûd Allâh'a şirk koşan, yâhûd zinâ eden Kıyâmet Günü iki kat azâba uğrar ve cehennemde hor ve hakîr olarak ebeden kalır." diye Allâh'ın hükmünü beyân etmiş iken beni nasıl İslâm'a davet ediyorsun?- Ben ki bunların hepsini yaptım. Benim için nerede bir kurtuluş yolu olacak ki diye mukâbele etti. Allâh-ü Teâlâ:</p>

    <p class="MsoNormal">"Ancak tevbe edip sâlih amel işleyenler müstesnâ ki Allâh onların seyyiâtını hasenâta tebdîl eder." Âyetini inzâl etti. Resûlullâh (S.A.V.) bu Âyeti Vahşî (R.A.) ve arkadaşlarına gönderdi. Vahşî (R.A.) dedi ki:</p>

    <p class="MsoNormal">Bu, çok ağır bir şarttır. Ben buna takat getiremem. Bundan başka bir kurtuluş yolu var mı? Cenâb-ı Hakk:</p>

    <p class="MsoNormal">"Allâh-ü Teâlâ kendisine şirk koşulmasını kat'iyyen mağfiret etmeyecektir. Bundan başka günahlardan dilediklerini mağfiret edebilir." Âyetini inzâl buyurdu.</p>

    <p class="MsoNormal">Resûlullâh (S.A.V.) Vahşî (R.A.)'e bunu da gönderdi. Vahşî (R.A.):</p>

    <p class="MsoNormal">Ben iyice şüpheye düştüm. Mağfiret edilip edilmeyeceğimi bilmiyorum. Bundan başka ümit kapısı var mıdır? dedim. Allâh-ü Teâlâ:</p>

    <p class="MsoNormal">"De ki: Ey nefislerine zulüm etmekte ileri giden kullarım! Allâh'ın rahmetinden ümidinizi kesmeyiniz! Çünkü Allâh bütün günahları affeder. Muhakkak o Gafûr ve Rahim'dir." Âyetini inzâl etti.</p>

    <p class="MsoNormal">Vahşî (R.A.) ferahladı. "Rahmetin ne kadar büyük ey Rabbim!" diyerek gelip arkadaşları ile beraber müslüman oldu. Resûlullâh (S.A.V.)'in yanındakiler:</p>

    <p class="MsoNormal">Yâ Resûlullâh! Bu sadece Vahşî (R.A.)'a mı mahsûstur, yoksa bütün müslümanlara mı? deyince, Resûlullâh (S.A.V.):</p>

    <p class="MsoNormal">"Bütün müslümanlar içindir." Buyurdular.</p>

    <p class="MsoNormal">(Hz. M. Sâmî Ramazânoğlu (K.S.),Uhud Gazvesi, S: 62)</p>

    <p class="MsoNormal">RİBÂ (FÂİZ)</p>

    <p class="MsoNormal">Resûlullâh (S.A.V.) bir Hadîs-i Şerîflerinde:</p>

    <p class="MsoNormal">"Kan satışını ve tecâvüzle mal elde etmeyi yasakladı ve fâiz yiyene, yedirene, fâiz sözleşmesini yapana, sözleşmeye şâhidlik yapana, cildlerine dövme yapanlara ve yaptıranlara, tasvîr yapanlara la'net etti."</p>

    <p class="MsoNormal">Diğer Hadîs-i Şerîfde:</p>

    <p class="MsoNormal">"Fâiz yetmiş şu kadar çeşittir. En aşağı derecesi kişinin vâlidesiyle zinâ etmesi gibidir."</p>

    <p class="MsoNormal">Fahri Razi'ye göre ribânın harâm olmasının sebebi üçtür:</p>

    <p class="MsoNormal">1- Ribâ başkasının malını bedelsiz almaktır. Binâenaleyh kaybolmaktan korunması lâzım iken bedelsiz almak onun harâmlığını kaldırmak ve zâyi etmek olduğu cihetle harâm kılınmıştır.</p>

    <p class="MsoNormal">2- Halkın menfâatine hizmet eden ticârete kesâd ve darlık vermesi, insan için övülen çalışma ve gayreti ibtâl etmesi cihetiyle harâmdır.</p>

    <p class="MsoNormal">3- Halk arasında ma'rûf olan karz-ı hasen denilen ödünç para alıp vermek süretiyle vâki olan yardımlaşmanın kesilmesine sebep olması cihetiyle harâmdır.</p>

    <p class="MsoNormal">"Ribâ harâm olunca bir kimse, Rabbinden ribânın harâm olduğuna dâir mev'iza geldiğinde fâizden vazgeçerse, o Âyet gelmezden evvel ribâdan almış olduğu şey onun malıdır; geri vermez. Ve o kimsenin işi Allâh-ü Teâlâ'ya aittir.</p>

    <p class="MsoNormal">Binâenaleyh fâizden vazgecip emre itâat ettiğinize mukâbil Allâh-ü Teâlâ ona ecir verir. Eğer fâizin harâm olduğuna dâir Âyet geldikten sonra da ribâya tekrar dönerse işte o avdet edenler cehennemin ebedî (kalıcı) yârânlarıdır." (Bakara: 275)</p>

    <p class="MsoNormal">(Hz. M. Sâmî Ramazânoğlu (K.S.), Musâhabe, C. 6, S: 56)</p>

    <p class="MsoNormal">VAHİY VE TARZLARI</p>

    <p class="MsoNormal">Hazret-i Ömer (R.A.), der ki "Resûlullâh (S.A.V.)'e vahy indirilirken, başucundan, arı uğultusuna benzeyen bir ses işitilirdi.</p>

    <p class="MsoNormal">Yine, bir gün, Kendisine vahy indirilmişti.</p>

    <p class="MsoNormal">Bir müddet, bekledik. Vahy hâli, kalktıktan sonra, Resûlullâh (S.A.V.), Kıble'ye yöneldi. Ellerini kaldırdı.</p>

    <p class="MsoNormal">Allâh'ım! Bize, ihsânını artır, azaltma!</p>

    <p class="MsoNormal">Bize nimet kıl! Bizi, alçaltma!</p>

    <p class="MsoNormal">Bizi, hoşnud et! Bizden hoşnud ol!</p>

    <p class="MsoNormal">diyerek duâ etikten sonra "Bana, on Âyet indirildi ki, onların hükmünü yerine getiren kimse, Cennet'e girer!" buyurdular.</p>

    <p class="MsoNormal">Sonra da (Mü'minûn Sûresi'nin başından):</p>

    <p class="MsoNormal">1- "O Mü'minler, muhakkak, felâh bulmuş (korktuklarından emin, umduklarına nâil olmuş)lardır.</p>

    <p class="MsoNormal">2- O Mü'minler ki, namazlarına huşûlu (kalbleri, Allâh korkusu ve saygısı ile dolu, gözleri, secde yerine dikili, son derece sükûnetli durumda bulunur)durlar.</p>

    <p class="MsoNormal">3- O Mü'minler ki, boş ve yararsız şeylerden yüz çevirirler.</p>

    <p class="MsoNormal">4- O Mü'minler ki, zekâtlarını, verirler.</p>

    <p class="MsoNormal">5- O Müminler ki, mahrem yerlerini korurlar.</p>

    <p class="MsoNormal">6- Ancak, zevcelerine veyâ kendi câriyelerine karşı olan durumları müstesnâdır. Kendileri, bunlardan dolayı, kınanmazlar.</p>

    <p class="MsoNormal">7- Kim de, bunların ötesini ararsa, işte, artık onlar, haddi aşanlardır.</p>

    <p class="MsoNormal">8- O Mü'minler ki, emânetlerine ve ahidlerine riâyetkârdırlar.</p>

    <p class="MsoNormal">9- O Mü'minler ki, namazlarını korur, vaktinde kılmağa devâm ederler.</p>

    <p class="MsoNormal">10- İşte, Onlar (Cennet'e) vâris olacakların ta kendisidirler.)" meâlindeki, on Âyeti, bize, başından sonuna kadar okudu.</p>

    <p class="MsoNormal">(M. Âsım Köksal, İ. Târihi Ansk., C.3, S: 35-36)</p>

    <p class="MsoNormal">FAKİRLİĞİN SEBEBLERİ</p>

    <p class="MsoNormal">1) Günâh işlemek,</p>

    <p class="MsoNormal">2) Yalan söylemek,</p>

    <p class="MsoNormal">3) Sabah vakti uyumak,</p>

    <p class="MsoNormal">4) Bir gün bir gecede 8 saatten çok uyumak,</p>

    <p class="MsoNormal">5) Soyunup çıplak yatmak,</p>

    <p class="MsoNormal">6) Çıplak iken abdest bozmak,</p>

    <p class="MsoNormal">7) Bir yanı üzerine yaslanıp ekmek yemek,</p>

    <p class="MsoNormal">8) Ekmek kırıntılarını yere dökmek,</p>

    <p class="MsoNormal">9) Cenâbet iken ağzını yıkamadan yemek yemek</p>

    <p class="MsoNormal">10)Geceleyin evi süpürmek, çöpleri evin içinde biriktirmek</p>

    <p class="MsoNormal">11) Yaşlıların önünden yürümek</p>

    <p class="MsoNormal">12) Anne ve babasını isimleri ile çağırmak</p>

    <p class="MsoNormal">13) Kapının bir kanadına dayanmak, eşik üzerinde oturmak</p>

    <p class="MsoNormal">14) Helâda abdest almak</p>

    <p class="MsoNormal">15) Elbisesini üzerinde dikmek</p>

    <p class="MsoNormal">16) Yüzünü yıkayınca eteğiyle silmek</p>

    <p class="MsoNormal">17) Evde örümcek yuvası saklamak</p>

    <p class="MsoNormal">18) Namazı kılmada gevşek davranmak</p>

    <p class="MsoNormal">19) Sabah namazını kıldıktan sonra câmiden erken çıkmak</p>

    <p class="MsoNormal">20) Her sabah çarşıya erken gitmek, eve geç dönmek</p>

    <p class="MsoNormal">21) Kendi evlâdına bedduâ etmek</p>

    <p class="MsoNormal">22) Biti ateşe atmak</p>

    <p class="MsoNormal">23) Gece kapların ağzını açık bırakmak</p>

    <p class="MsoNormal">24) Mumu, nefesle söndürmek</p>

    <p class="MsoNormal">25) Dişi kırık tarakla taranmak</p>

    <p class="MsoNormal">26) Anne, baba ve kocasına duâyı unutmak</p>

    <p class="MsoNormal">27) Sanğını otururken sarmak</p>

    <p class="MsoNormal">28) Dilenciye kızıp baş çevirmek</p>

    <p class="MsoNormal">29) Kısıp ihtiyâcında az harcamak, isrâf edip haddinden çok harcamak</p>

    <p class="MsoNormal">30) Kapısız evde gece yalnız yatmaktır.</p>

    <p class="MsoNormal">(İbrâhîm Hakkı Erzurumî, Marifetnâme, S: 797-798)</p>

    <p class="MsoNormal">HAZRET-İ ÖMER (R.A.)'İN ADÂLETİ</p>

    <p class="MsoNormal">Bir münâfığın bir kimse ile husûmeti olup, Resûl-ü Ekrem (S.A.V.)'e kazâya durur, Hz. Resûl-i Ekrem (S.A.V.) hasmının lehine hüküm etmişti. Zîrâ hak onun idi. Münâfık hükme râzı olmayıp, Hz. Ebû Bekir (R.A.)'e vardı ve ahvâli arz eyledi. Buyurdular ki:</p>

    <p class="MsoNormal">"Resûlullâh (S.A.V.)'e varmadın mı?"</p>

    <p class="MsoNormal">Dedi ki:</p>

    <p class="MsoNormal">"Vardım, Lâkin murâdımca hükm etmedi."</p>

    <p class="MsoNormal">Hz. Sıddık (R.A.) azarlayıp:</p>

    <p class="MsoNormal">"Var yürü abes söyleme! Hüküm Allâh'ın ve Resûlullâh'ındır, râzı ol." dedi.</p>

    <p class="MsoNormal">Münâfık râzı olmayıp Hz. Ömer (R.A.)'e geldi.</p>

    <p class="MsoNormal">Kazıyyeyi arz eyledikte:</p>

    <p class="MsoNormal">"Resûl-i Ekrem (S.A.V.)'e varmadın mı?" dedi.</p>

    <p class="MsoNormal">Münâfık yine Hz. Ebû Bekir (R.A.)'e verdiği cevâbı verdi:</p>

    <p class="MsoNormal">Hz. Ömer (R.A.) gazâba gelip dedi ki:</p>

    <p class="MsoNormal">"Sabr eyle de içeri gidip geleyim, murâdınca hüküm eyliyeyim."</p>

    <p class="MsoNormal">Hemen içeri girip ve bir bıçağı eteği altına gizleyip, süratle gelip:</p>

    <p class="MsoNormal">"Allâh ve Resûlü'ne beyât ettin mi?" dedi. "Evet!" dedikte:"Hangi; elinle yapmıştın?" dedi sağ elini uzatıp:</p>

    <p class="MsoNormal">"İşte bu elimle yapmıştım." deyince, hemen eline muhkem yapışıp münâfığın elini kesti ve:</p>

    <p class="MsoNormal">"Fahr-i Âlem (S.A.V.)'in mübârek eline yapışıp beyât ettikten sonra hükme râzı olmayanın cezâsı budur." dedi. Münâfık kesilen elini alıp ağlayarak Fahr-i Kâinât (S.A.V.)'e geldi:</p>

    <p class="MsoNormal">"Ömer (R.A.) benim elimi bigayrı cürüm kesti" diye şikâyet ettikte, Hz. Ömer (R.A.) ihrâz olunup mâcerayı takrîr etti. Hz. Resûl-i Ekrem (S.A.V.) şehâdetle:</p>

    <p class="MsoNormal">"Ente Fâruk yâ Ömer (Yâ Ömer! Sen hakk ile bâtılı en iyi ayırıcısın)!"  diye buyurdular.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ömer (R.A.), S: 150)</p>

    <p class="MsoNormal"> </p>

    <p class="MsoNormal">TEMMUZ</p>

    <p class="MsoNormal">PEYGAMBER (S.A.V.) EFENDİMİZİN HASTA</p>

    <p class="MsoNormal">ZİYÂRET VE TA'ZİYETLERİ</p>

    <p class="MsoNormal">Resûlullâh (S.A.V.) Efendimiz, hastaları ziyârete önem verirler ve bunun müslümanlar için bir vazîfe olduğunu söylerlerdi.Hasta ziyâreti esnasında hastaya ümid verirler, nabzını ellerine alıp mübarek elleriyle dokunurlardı. Şifâ bulması için de Cenâb-ı Hakk (C.C.)'ya duâ ederlerdi. Hastaya da "inşallâh kurtulacaksın" derlerdi. Şâyed birisi fenâ lâkırdı edecek olursa ondan memnûn olmazlardı.</p>

    <p class="MsoNormal">PEYGAMBER (S.A.V.) EFENDİMİZİN</p>

    <p class="MsoNormal">OTURUŞ TARZLARI</p>

    <p class="MsoNormal">Peygamberimiz (S.A.V.) Efendimiz otururken dizlerini dikip elleri ile dizlerini bağlarlardı. Kimseye darlık vermemek için Ashâb (R. Anhümâ) içinde ayaklarını uzatıp oturdukları vâki' değildir.Umûmiyetle kıbleye müteveccih otururlardı. Yanlarına gelen misafirlerinin altına çoğu zaman sırtlarındaki abayı serer ve oturturlardı. Bazen de misâfirlerine kendi minderlerini verirlerdi.</p>

    <p class="MsoNormal">UMÛMÎ ÂDETLERİ</p>

    <p class="MsoNormal">Peygamberimiz (S.A.V.) umûmiyetle sağ eliyle iş görmesini severlerdi. Ayakkabılarını giyerlerken önce sağ ayakkabılarını giyerlerdi. Câmiye girerken sağ ayağıyla adım atarlar, şâyed bir şey dağıtacak olurlarsa sağında bulunanlardan başlar ve bir iş yapacakları zaman Besmele çekerlerdi. Elbiseyi de önce sağdan giyerler, soldan çıkarırlardı. Hz. Enes (R.A.) diyor ki:</p>

    <p class="MsoNormal">"- Resûlullâh (S.A.V.) bir gün evine gelerek su istediler, ben de süt getirdim. Peygamberimiz (S.A.V.) içtiler. O'nun solunda Hz. Ebû Bekir, önünde Hz. Ömer, sağ tarafında da bir bedevî oturuyordu. Peygamberimiz (S.A.V.) sütü içtikten sonra Hz. Ömer kabı Hz. Ebû Bekir'e uzatmak istemişti. Resûl-i Ekrem (S.A.V.) kabın sağında bulunan bedevîye takdîmini istemişti."</p>

    <p class="MsoNormal">Peygamberimiz (S.A.V.) Ashâb (R.A.)'ını künyeleri ile çağırır, çocuğu olan kadınlara da künyeleri ile seslenirdi. Çocuğu olmayan kadınlara ve çocuklara da bir künye bulur ve öyle seslenirdi. Böylece de herkesin hatırını hoş ederlerdi.                                (Peygamber (S.A.V.)'in Yüce Ahlâkı)</p>

    <p class="MsoNormal">BEŞ VAKİT NAMAZIN HİKMET VE FAZÎLETİ</p>

    <p class="MsoNormal">Efendimiz (S.A.V.) buyurmuşlardır ki:</p>

    <p class="MsoNormal">"Bana haber veriniz ki sizden birinizin kapısı önünde bir nehir olsa da her gün günde beş def'a o nehirde yıkanınca hiç kiri kalır mı?"</p>

    <p class="MsoNormal">Ashâb da "kalmaz!" dediklerinde:</p>

    <p class="MsoNormal">"İşte beş vakit namazla Allâh, hatâyâyı, günahları afv ü mağfiret eder."</p>

    <p class="MsoNormal">Hz. Alî (R.A.)'den rivâyetle, Efendimiz (S.A.V.) şöyle buyurmuşlardır:</p>

    <p class="MsoNormal">"Bir kimse tekâsül ile namazını istihkâr eylese Allâh Teâlâ ve Tekaddes Hazretleri o kimseyi onbeş ukûbâta dûçar eder!</p>

    <p class="MsoNormal">1- Salihîn defterinden silinir.</p>

    <p class="MsoNormal">2- Hayat bereketi kaldırılır.</p>

    <p class="MsoNormal">3- Rızkının bereketi kaldırılır.</p>

    <p class="MsoNormal">4- Salâtını ikmâl etmeyince ondan a'mal-ı hayırdan bir şey kabul olunmaz.</p>

    <p class="MsoNormal">5- Duâsı kabul olunmaz.</p>

    <p class="MsoNormal">6- Sâlihîn duâsından hazz u nasîbi olmaz.</p>

    <p class="MsoNormal">7- Ölürken şiddetli susuzluğa dûçâr olur.</p>

    <p class="MsoNormal">8- Vefâtı ansızın olur.</p>

    <p class="MsoNormal">9- Ölürken üzerine büyük ağırlık ârız olur.</p>

    <p class="MsoNormal">10-Kabir onu sıkar.</p>

    <p class="MsoNormal">11- Kabirde zulmette kalır.</p>

    <p class="MsoNormal">12- Münker ve Nekir suâline cevâbda kusurlu olur.</p>

    <p class="MsoNormal">13- Kabirden kalktığında Hakk Teâlâ Hazretleri o kulundan râzı olmadığı halde Cenâb-ı Hakk'a mülâkî olur.</p>

    <p class="MsoNormal">14- Hesâbı şiddetli olur.</p>

    <p class="MsoNormal">15- Mazhar'ı afv u gufrân olmadığı takdirde Nâr'a sevk olunur.</p>

    <p class="MsoNormal">(Hz. M. Sâmî Ramazânoğlu (K.S.), Musâhabe, C.3, S: 74)</p>

    <p class="MsoNormal">Sultân II. SELÎM HÂN'IN SOKOLLU MEHMED PAŞA'YA İ'TİMÂDI VE SEVGİSİ</p>

    <p class="MsoNormal">Bir gün birisi, Sultân Selîm Hân'a, Sokollu Mehmed Paşa'ya verilen selâhiyetlerin sebebini sormuş. Sultân:</p>

    <p class="MsoNormal">"- Dünyanın iyisini kötüsünü onun boynuna asıp sorulacak soruyu da, verilecek cevâbı da ona bıraktım. Öbür dünyada hesâb kendisinden sorulacaktır. Ben ise yalnız öz canıma yaptığım kötülüklerin hesâbını vermenin hazırlığını düşünüyorum ve hiç olmazsa insanlığın hakkı ile Kıyâmet Günü Allâh-ü Teâlâ'nın huzuruna çıkmayayım diyorum." diye cevâb vermiştir.</p>

    <p class="MsoNormal">Sultân Selîm Hân, Şemsî Paşa ile gezerlerken Sokollu Mehmed Paşa'nın yaptırmakta olduğu türbeyi görürler. Padişâh bilmiyormuş gibi davranarak:</p>

    <p class="MsoNormal">"- Şems bu türbe kim içindir?" diye sorar. O da Mehmed Paşa'nın öbür dünya hazırlığı olduğunu söyler. Padişâh, şaka olsun diye:</p>

    <p class="MsoNormal">" - İyi amma, acaba buraya ne zaman gelecektir?" şeklinde konuşunca Şemsî Paşa:</p>

    <p class="MsoNormal">" - Padişâhım, şimdi buyurdunuz, öyleyse şimdi gelirler!.." der. Sultân Selîm Hân, ona kızar ve:</p>

    <p class="MsoNormal">"- Ayıptır, onun sağlığı, benim sıhhatimin teminâtıdır. Ben seni denemek için sormuştum. Meğer bana hayır işletici bir kişi değilmişsin!" diyerek Şemsî Paşa'ya payını verir.</p>

    <p class="MsoNormal">(Bostânzâde Yahya Efendi, Tarih-i Saf.)</p>

    <p class="MsoNormal">•••</p>

    <p class="MsoNormal">Şerîat kîm sarây-ı kibriyâdır,</p>

    <p class="MsoNormal">Hakîkat mülkîdir, muhkem binâdır,</p>

    <p class="MsoNormal">Ânın tâşını kim oynatırsa,</p>

    <p class="MsoNormal">Yoluna bâşını koymak revâdır.</p>

    <p class="MsoNormal">(İbn-i Kemâl Hazretleri)</p>

    <p class="MsoNormal">SÜHEYB-İ RÛMÎ (R.A.)'İN HİCRETİ</p>

    <p class="MsoNormal">"İnsanlardan öyle kimseler vardır ki, Allâh'ın rızâsını kazanmak uğrunda kendisini satın alır. Allâh bu kullarına çok merhametlidir."</p>

    <p class="MsoNormal">Meâlindeki Âyet-i Celîle Süheyb-i Rûmî (R.A.) hakkında nâzil olduğu rivâyet edilir.</p>

    <p class="MsoNormal">"Süheyb bin Sinan er-Rûmî (R.A.), Resûlullâh (S.A.V.) Efendimiz'in arkasından hicret etmek üzere Medîne'ye müteveccihen Mekke'den yola çıkmışlardı. Yüz yaşlarında idi. Kureyş müşriklerinden bir fırka onu ta'kîb ettiler. Berâberinde bir mikdâr okları bulunup gâyet keskin nişancı idi. Onlara dedi ki:</p>

    <p class="MsoNormal">"Ey Kureyş cemâatı! Biliyorsunuz ki ben sizden kimseye bir tecâvüzde bulunmadım. Fakat bulunacak olsam vallâhi şu elimdeki oku adamın kalbine oturturum. Ve elimdeki oklarım bitinceye kadar bana yaklaşamazsınız. Oklarım bittikten sonra ise geri kalanınızı şu kılıcımla temizlerim. Bana ondan sonra bir şey yapabilirsiniz. Görüyorsunuz ben bir ihtiyâr adamım. Aranızda bulunmaklığım sizin işinize yaramaz ki! Benim Mekke'deki evimde bir mikdâr malım vardır. Gidin onu alın ve onun mukâbilinde bana yol verin ve benim ebediyyen müslüman olduğumu da bilin" dedi.</p>

    <p class="MsoNormal">Süheyb (R.A.)'e yol verdiler. Medîne-i Münevere'ye vâsıl oldu. Vardığında onu ilk karşılayan Ebû Bekir es-Sıddîk (R.A.) oldu. Kendisine:</p>

    <p class="MsoNormal">"- Satışın karlı çıktı yâ Süheyb, mübârek olsun." dedikten sonra:</p>

    <p class="MsoNormal">"- Hangi satış yâ Ebâ Bekir? diye sordu. Ebû Bekir (R.A.) Allâh Teâlâ'nın Süheyb hakkında inzâl buyurduğu Âyet-i Celîle'yi haber verdi. Süheyb çok mesrûr oldu.</p>

    <p class="MsoNormal">(Hz. M. Sâmî Ramazânoğlu (K.S.), Bakara Sûresi Tefsîri, S:257)</p>

    <p class="MsoNormal">BEYT'ULLÂH İLE İLGİLİ BİR KISSA:</p>

    <p class="MsoNormal">Rivâyet olunur ki:</p>

    <p class="MsoNormal">Velîlerden bir ârif hacca gitmek istedi. Bu velî kulun bir de oğlu vardı. Oğlu babasına:</p>

    <p class="MsoNormal">- "Nereye gidiyorsun babacığım?" dedi. O da:</p>

    <p class="MsoNormal">- "Beyt'ullâh'a gidiyorum." cevâbını verdi. Çocuk, Beyt'ullâh'ı gören muhakkak ki Allâh Teâlâ'yı görür zannetti. Ve babasına dedi ki:</p>

    <p class="MsoNormal">- "Ne olur babacığım, beni de götür." Babası cevâben:</p>

    <p class="MsoNormal">- "Oraya henüz gidemezsin."</p>

    <p class="MsoNormal">Bunun üzerine çocuk ağlamaya başladı. Çocuğunun ağlamasına tahammül edemeyen baba onu da alıp götürdü. Ne zaman ki Mikât'a vardılar. İhrâma girdiler, telbiye getirerek Harem-i Şerif'e dâhil oldular, Beyt'ullâh görünür görünmez çocuk ölü olarak yere düştü. Babası dehşetle: "Oğlum, ciğerpârem nerededir?" dedi. Beyt'ullâh'ın bir zaviyesinden şöyle nidâ olundu:</p>

    <p class="MsoNormal">- "Sen Beyt'ullâh'ı istedin ve buldun, o ise Allâh'ı istedi ve buldu."</p>

    <p class="MsoNormal">Çocuk onların arasından alındı. Yine başka bir ses de şöyle çağırdı:</p>

    <p class="MsoNormal">- "O çocuk şimdi ne yerde, ne cemâatde, ne de bir boşlukda, belki o her şeye Kâdir olan Allâh'ın yanında sâdıkların oturdukları yerdedir."</p>

    <p class="MsoNormal">( Hz. M. Sâmî Ramazânoğlu (K.S.), Hz. İbrâhîm (A.S.))</p>

    <p class="MsoNormal">•••</p>

    <p class="MsoNormal">Ticârette insan, şu altı şeyden birini yapmakla ihsân mertebesine yükseltilir.</p>

    <p class="MsoNormal">1- Gabn-i fâhişe kaçmamak,</p>

    <p class="MsoNormal">2- Gabni üzerine almak,</p>

    <p class="MsoNormal">3- Parayı alırken, küsûrunu bahşetmek, borçluyu sıkıştırmamak, titizlik göstermemek, sehl göstermek,</p>

    <p class="MsoNormal">4- Borcu hakkıyla ve tamâmen ödemek,</p>

    <p class="MsoNormal">5- Muâhedeyi bozmak için mürâcaat edeni reddetmemek,</p>

    <p class="MsoNormal">6- Parasını  almamaya niyet ederek, yoksullara veresiye vermek.                                                         (İhyâ-u Ulûmiddîn, C-1)</p>

    <p class="MsoNormal">HZ. ALÎ (R.A.)'İN ŞEHÂDETİ</p>

    <p class="MsoNormal">Alî (R.A.) Irak'a gitmek üzere Medîne'den çıkarken bir ayağı üzengide olduğu halde Abdullâh İbn-i Selâm (R.A.) gelip:</p>

    <p class="MsoNormal">- "Ya Emir'el-Mü'minîn! Irak'a gitme! Korkarım orada sana kılıcın ucu dokunur!" dediğinde Alî (R.A.):</p>

    <p class="MsoNormal">- "Onu bana Resûlullâh (S.A.V.) Hazretleri; "Alî'nin kâtili, nâsın en şakîsidir." diye ihbâr etmişti." dedi.</p>

    <p class="MsoNormal">Hicretin 40. senesinin Ramazân-ı Şerîf hulûlünde taâmdan kesildi. Üç lokmadan ziyâde yemez oldu. "Emr-i İlahinin aç iken vürûdunu arzu ederim." demiştir. Nihâyet bir iki günlük ömrü kalmış olduğunu haber verdi.</p>

    <p class="MsoNormal">Ramazân'ın yirmi yedinci gecesi âlem-i menâmda Resûlullâh (S.A.V.)'ı görüp ümmetinden şikâyet eyledikde, "Onların aleyhine duâ et." buyurmakla:</p>

    <p class="MsoNormal"> - "Ya Rabb bana onlardan hayırlısını ver. Onlara da benden fenâsını ver!" diye duâ eylemiş ve hemen uyanıp rüyâsını oğlu Hasan (R.A.)'a söyledi.</p>

    <p class="MsoNormal">Halbuki sabah vakti olmakla müezzin ezân okudu. Alî (R.A.) Mescid-i Şerif'e müteveccih oldukta havâlideki ördekler onun üzerine çağırışmakla yanındakiler, kovmak istediklerinde:</p>

    <p class="MsoNormal">- "Dokunmayınız onlar nevâyıhtır (benim için matem tutuyorlar)!" buyurmuş.</p>

    <p class="MsoNormal">Kapıdan çıkar iken nâsın en şakîsi İbn-i Mülcem onu şehîd eylemiş idi.</p>

    <p class="MsoNormal">Alî (R.A.) öleceği yılı, ay ve günü de, min tarafillâh, bilmişti.</p>

    <p class="MsoNormal">•••</p>

    <p class="MsoNormal">Hazret-i Alî (R.A.)'in oğlu Hasan ve Hüseyin (R.A.)'ya:</p>

    <p class="MsoNormal">"Size takvâyı vasiyet ederim. Dünyaya rağbet eylemeyiniz. Zâyi'niz için ağlamayınız. Dâimâ doğru söyleyiniz. Kitâbullâh ile amel ediniz. Zâlime karşı hasım, mazlûma karşı muîn (yardımcı) olunuz. Ahkâm-ı Şer'iyyede levm-i lâimden ihtirâz etmeyiniz."</p>

    <p class="MsoNormal">(Hz. M. Sâmî Ramazânoğlu (K.S.), Hz. Alî (R.A.), S: 145-146)</p>

    <p class="MsoNormal">ÖLÜM ÂNI</p>

    <p class="MsoNormal">Ölüm ânında (komada) alnın terlemesi, gözden yaş gelmesi ve burun deliklerinin genişlemesi mutluluğun alametidir. Teneffüste boğulmalar, dudakların siyahlaşması, çene ve boynun terlemesi şakîliğin (mutlu olmamanın) belirtileridir. Ölü, kendisini yıkayanı, kefenleyeni, namazını kılanları, cenâzesiyle gidenleri, cesedi kabre indirenleri ve telkin yapanları bilir.</p>

    <p class="MsoNormal">Ölüleri, rüyada hayır veya şerrle görmek, onların hâlini aynen bilmektir. Bu, ölünün hâlini bildirmek veya uyanık olmayı sağlamak içindir. Mü'minler, bu hâli rüyâda görür.</p>

    <p class="MsoNormal">Mü'minin mezarı genişler. Ona cennetten bir pencere açılır ve rûhuna rahmet yağmuru serpilir. Ruhlar, Berzah âleminde kuşlar gibi küme küme uçarlar ve haftada bir gün dünya âlemine gelip giderler. İkinci dirilişte her fert en güzel ahlâkına göre haşrolur.</p>

    <p class="MsoNormal">Ehl-i Hikmet demişlerdir ki:</p>

    <p class="MsoNormal">Hayvanî rûhu, kalbine hâkim ve gâlib gelen insan, ölümden korkar ve kaçar. Nefsine bağlı olan insan dünya hayatını sever, mal ve servet toplar. Allâh'ın yardımıyla insan rûhu, hayvani rûha galip gelince kâmil olur ve ölümden korkmaz, seve seve onu karşılar. Çünkü insan rûhu, melekler âlemindendir. Aslî vatanına meyillidir.</p>

    <p class="MsoNormal">(İbrâhîm Hakkı Erzurumî, Marifetnâme, S: 60)</p>

    <p class="MsoNormal">MELEKLER</p>

    <p class="MsoNormal">Melekler, vazîfe mahalleri itibârile</p>

    <p class="MsoNormal">1- Yerde vazîfeliler, 2- Göklerde  vazîfeliler,3- Arş'ta vazîfeliler, 4- Cennette vazîfeliler, 5- Cehennemde vazîfeliler... diye gruplara ayrıldıkları gibi,</p>

    <p class="MsoNormal">vazîfelerinin mâhiyeti itibârile de:</p>

    <p class="MsoNormal">1- İlliyyûn, Mukarrebûn (her an Allâh (C.C.)'ı tesbih, tahmîd ile meşgûl melekler) 2- Yerlerin, göklerin işlerini tedbîr edici, yönetici melekler, 3- Elçi melekler, 4- Hafaza melekleri (amelleri yazıcı melekler), 5- Ölüm meleği, 6- Münker, nekir (kabirde sorgu melekleri)... gibi gruplara da, ayrılırlar.</p>

    <p class="MsoNormal">Cebrâil, Mîkâil, İsrâfil ve Azrâil (A.S.), meleklerin ulularıdırlar.                                                           (M.Âsım Köksal, Sohbetler)</p>

    <p class="MsoNormal">HAZRET-İ ABDULLÂH'IN VEFÂTI:</p>

    <p class="MsoNormal">Hazret-i Abdullâh, Hz. ile Âmine ile evlendikten kısa bir müddet sonra, Kureyşîlerin ticâret malları yüklü kafilelerinden bir kafileye katılarak Şâm'a, Gazze'ye gitti.</p>

    <p class="MsoNormal">Satacaklarını, satıp alacaklarını aldıktan sonra oradan geri döndüler.</p>

    <p class="MsoNormal">Hazret-i Abdullâh, yolda hastalandı. Medîne'ye geldiler. Hazret-i Abdullâh, arkadaşlarına "Ben, burada, dayılarım Adiy b. Neccâr Oğullarının yanında biraz kalayım" dedi ve hasta olarak onların yanında bir ay kaldı.</p>

    <p class="MsoNormal">Kafile arkadaşları, yollarına devam edip Mekke'ye geldiler. Abdulmuttalib, onlardan, Abdullâh'ın nerede kaldığını sordu. Onlar da, "Onu, gerimizde, dayıları Beni Adiy b. Neccâr'ların yanında bıraktık, kendisi hastadır!" dediler.</p>

    <p class="MsoNormal">Bunun üzerine, Abdulmuttalib, büyük oğlu Harîs'i, acele Medîne'ye gönderdi.</p>

    <p class="MsoNormal">Harîs, Medîne'ye vardığı zaman, Hz. Abdullâh'ı vefât etmiş ve Adiy b. Neccâr'lardan Nabiga'nın evine gömülmüş buldu.</p>

    <p class="MsoNormal">Hz. Abdullâh'ın kabri, Nabiga'nın evinin içine girince, sol tarafa düşen küçük evdedir.</p>

    <p class="MsoNormal">Dayıları, Hz. Abdullâh'ın, nasıl hastalandığını, olanca çabalarına rağmen, kendisini, ölümden kurtaramadıklarını ve Nabiga'nın evine gömdüklerini, Harîs'e anlattılar.</p>

    <p class="MsoNormal">Harîs, acele Mekke'ye dönüp babasına acı haberi verince, Abdulmuttalib de, Abdulmuttalib'in bütün oğulları ve kızları da, son derece üzüldüler, ağlaştılar.</p>

    <p class="MsoNormal">Hz. Abdullâh, vefât ettiği zaman yirmi beş yaşında idi. Peygamberimiz (S.A.V.) de, daha annesinden doğmamıştı.</p>

    <p class="MsoNormal">(M. Âsım Köksal, İ. Târihi Ansk. C.1, S: 142-143)</p>

    <p class="MsoNormal">Hz. Peygamber (S.A.V.) buyuruyor ki:</p>

    <p class="MsoNormal">"Yâ Ebâ Hüreyre, güzel ahlâklı  olmaya  gayret et!</p>

    <p class="MsoNormal">-Güzel ahlâk nedir, yâ Resûlallâh?</p>

    <p class="MsoNormal">-Sana gelmeyene gider, kötülük edeni bağışlar, vermeyene verirsin."                                                            (Beyhakî)</p>

    <p class="MsoNormal">SALÂVÂT-I ŞERÎFE</p>

    <p class="MsoNormal">Îkâz: Hadîs-i Şerîf'te: "Kim, bu Salâvât-ı Şerîfe'yi bir def'a okursa; bana 12.000 (on iki bin) Salâvât getirmiş gibi olur." buyurulmuştur.</p>

    <p class="MsoNormal">Allâhümme Salli A'lâ Muhammedi'n-Nebiyyi a'dede men sallâ a'leyhi mine'l-ehyâri ve a'dede men lem yusalli a'leyhi mine'l-esrârî ve a'dede katarâti'l-emtâri ve a'dede evrâkı'l-eşcâri ve a'dede enfâsi'l-müstağfirîne bi'l-eshâri ve a'dede mâ-kâne ve mâ-yekûnü ilâ yevmi'l-haşri ve'l-karârı ve salli a'leyhi mâ-teâ'kabe'l-leylü ve'nnehâr. Ve salli a'leyhi ma'htelefe'l-melevâni ve teâ'kabe'l-a'srâni ve  kerrare'l-cedîdâni ve'stakbele'l-ferkadâni ve a'dede emvâci'l-bihâri ve a'dede'r-rimâli ve'l-ğıfâr. Ve bellîğ Rûhahü ve ervâha Ehl-i Beytihi minne't-tehıyyete ve't-teslîme ve a'lâ cemîi'l-Enbiyâi ve'l-Mürselîne ve'l-hamdülillâhi Rabbi'l Â'lemîn. Allâhümme Salli A'lâ Muhammedin ve A'lâ Âl-i Muhammedin bi a'dedi külli zerretin elfe elfi merretin. Allâhümme Salli A'lâ Muhammedi'n-Nebîyyi ve A'lâ Âlihi ve Sahbihi ve Sellim. Sübbûhun Kuddûsün Rabbünâ ve Rabbü'l-melâiketi ve'r-Rûh. Rabbi'ğfir ve'rham ve tecâvez a'mmâ ta'lemü inneke ente'l- Ea'zzü'l-Ekrem.</p>

    <p class="MsoNormal">NAZAR DUÂSI</p>

    <p class="MsoNormal">"Bismillâhirrahmânirrahîm"</p>

    <p class="MsoNormal">"Allâhümma'hrusnâ bia'ynikelletî lâ tenâmü, ve'hfaznâ bira'fetike elletî lâ teramü, ve'rhamnâ bi kudretike  a'leynâ felâtühlik ve ente sikatünâ ve recâunâ, yâ erhame'r Râhimîn ve yâ Ekreme'l-Ekremîn."</p>

    <p class="MsoNormal">"Allâhümme, yâ mukallibe'l-kulûb, sebbit kulûbenâ a'lâ dînike ve tâatike."</p>

    <p class="MsoNormal">"Allâhümmec'al fî kalbî nûran ve fî basarî nûran ve fî sem'î nûran ve a'n yemînî nûran ve a'n yesârî nûran ve fevkî nûran ve tahtî nûran ve emâmî nûran ve halfî nûran vec'al lî nûran." (Buhârî'den)</p>

    <p class="MsoNormal">"Elhamdülillâhillezî tevâdaa' küllü şey'in li azametihî ve'l-hamdülillâhillezî zelle küllü şey'in li i'zzetihî, ve'l-hamdülillâhillezî hadaa' küllü şey'in li mülkihî, ve'l-hamdüllilâhillezî istesleme küllü şey'in li kudretihî."</p>

    <p class="MsoNormal">MÜCEDDİD HADÎSİ</p>

    <p class="MsoNormal">"Şüphesiz ki, Allâh her yüzyılın başında bu ümmete dînî umûrunu yenileyecek bir müceddid gönderecektir."</p>

    <p class="MsoNormal">Hadîs-i Şerîf'in muhtelif rivâyetleri vardır. Bunlardan birinde: "Şüphesiz ki Allâh, her yüzyılın başında insanlara dinlerini öğretecek bir adam gönderecektir." buyurulmuştur ki müceddidden maksat reformcu değil, öğretici olduğunu sarâhaten ifâde etmektedir. Nitekim gelmiş geçmiş bunca ulemâ içinden bir tanesi bile bu Hadîsi dînde reform ma'nasına almamıştır. Ulemânın beyânlarına göre tecdîdin yüz sene başında olması ekseriyetle âlimlerin ölmesinden, sünnetlerin yıkılmasıyla bid'atlerin zuhûr etmesindendir. Zîrâ insanlara yeniden dinlerini öğretme ihtiyâtı, o zaman baş gösterir. İmâm Süyûtî tecdîd Hadîs'i hakkında müstakil bir risâle yazmış ve gelip geçen müceddidleri gösteren manzûm cetveller nakletmiştir. Son cetvele göre, gelip geçen müceddidler şunlardır:</p>

    <p class="MsoNormal">Ömer bin Abdülazîz,</p>

    <p class="MsoNormal">İmâm Şâfiî,</p>

    <p class="MsoNormal">İmâm Ebû'l-Hasan el-Eş'arî,</p>

    <p class="MsoNormal">Ahmed İsfehânî,</p>

    <p class="MsoNormal">İmâm-ı Gazâlî,</p>

    <p class="MsoNormal">Fahreddin Er-Râzî,</p>

    <p class="MsoNormal">Takıyüddîn İbn-i Dakîk el-Iyd,</p>

    <p class="MsoNormal">İmâm-ı Bülkıyhî.</p>

    <p class="MsoNormal">Bunların bazıları Hakkında ihtilâf edilmiştir. İmâm Süyûtî dokuzuncunun kendisi olmasını ümit ediyor. Müceddidlerin bu zevât olduğu tahmînen söylenmiştir. Bu husûsta ölçü: Yüz sene başında gelen ulemânın içinde en bilgili ve müslümanlara ilmi ile en faydalı olmaktır. Tecdîd Hadîs'i etrâfında söylenenler bundan ibârettir. Görülüyor ki, bu Hadîs'te reformculara İlm-i  usûl dilince ne ibâre, ne işâret, ne delâlet, ne de iktizâ yollarından biri ile uzaktan yakından bir hüccet yoktur.</p>

    <p class="MsoNormal">(Ahmet Dâvûdoğlu, Dîn Tahrîpçileri, S: 64)</p>

    <p class="MsoNormal">VERİLEN SÖZE İHLÂS İLE RİÂYET</p>

    <p class="MsoNormal">(Bedir'de) Düşmanlar adeden farklı oldukları hâlde müslümanların sayıca bir kişi bile artması ihtiyaca göre pek de arzu edilirdi. Fakat böyle tehlikeli zamanda bile Resûl-ü Ekrem (S.A.V.) Efendimiz Hazretleri verdiği söze ihlâs ile riâyet ediyordu. Nitekim:</p>

    <p class="MsoNormal">Ashâb'dan Ebû Huzeyfe'tül-Yemân ile Ebû Huseyl (R.A.) Mekke'den geliyorken müşrikler tarafından yakalanmışlar, bunlara: "Hazret-i Muhammed (S.A.V.)'i takviyeye mi gittikleri" sorulmuştu. Bu iki zât menfî cevâb vermişler ve harbe iştirâk etmeyeceklerini te'mîn etmişlerdi. Huzûr-u Risâlet'e muvasalatında vak'ayı anlatmışlar, Resûlullâh (S.A.V.) Efendimiz de:</p>

    <p class="MsoNormal">- "Biz verdiğimiz söze mutlakâ riâyet etmeliyiz, Allâh'ın nusreti bize kâfidir." buyurmuşlardır.</p>

    <p class="MsoNormal">(Hz. M. Sâmî Ramazânoğlu (K.S.), Bedir Gazvesi S: 44)</p>

    <p class="MsoNormal">•••</p>

    <p class="MsoNormal">ŞÜHEDÂ-YI BEDİR</p>

    <p class="MsoNormal">(BEDİR HARBİ ŞEHÎDLERİ)</p>

    <p class="MsoNormal">1-  Seyyidünâ Hârise bin Sürâka El-Hazrecî</p>

    <p class="MsoNormal">2-  Seyyidünâ Züş-Şimâleyn İbn-i Abd Amr El-Muhâcirî</p>

    <p class="MsoNormal">3-  Seyyidünâ Râfî İbn-i Muallâ El-Hazrecî</p>

    <p class="MsoNormal">4-  Seyyidünâ Sa'd İbn-i Hayseme El-Evsî</p>

    <p class="MsoNormal">5-  Seyyidünâ Safvân İbn-i Vehb El-Muhâcirî</p>

    <p class="MsoNormal">6-  Seyyidünâ Âkil İbn-ü'l Bükeyr El-Muhâcirî</p>

    <p class="MsoNormal">7-  Seyyidünâ Ubeyde Bin Hâris El-Muhhacirî</p>

    <p class="MsoNormal">8-  Seyyidünâ Umeyr İbnü'l Humâm El-Hazrecî (Kılıç ile ilk şehîd olan)</p>

    <p class="MsoNormal">9-  Seyyidünâ Umeyr İbn-i Ebî Vakkas El-Muhâcirî</p>

    <p class="MsoNormal">10-Seyyidünâ Avf İbnü'l Hâris El-Hazrecî</p>

    <p class="MsoNormal">11-Seyyidünâ Mâlik Mübeşşir Bin Abdülmünzir El-Evsî</p>

    <p class="MsoNormal">12-Seyyidünâ Muavviz İbn-i Hâris El-Hazrecî</p>

    <p class="MsoNormal">13-Seyyidünâ Mihca' İbnü's Sâlih El-Muhâcirî (Hz. Ömer (R.A.)'ın âzâdlısı ve okla ilk şehîd olan)</p>

    <p class="MsoNormal">14-Seyyidünâ Yezid İbnü'l Hâris El-Hazrecî</p>

    <p class="MsoNormal">(Rıdvânullâhi Teâlâ Aleyhim Ecmaîn)</p>

    <p class="MsoNormal">ADAM ÖLDÜRMEK</p>

    <p class="MsoNormal">Kasden bir mü'mini öldürmek hususunda âlimler çeşitli görüşler belirtti.</p>

    <p class="MsoNormal">Bazıları, o ebedi cehennemde kalır derken:</p>

    <p class="MsoNormal">Bazıları da, o Allâh'ın arzusunda kalır: Dilerse bağışlar, dilerse azâb eder, dediler.</p>

    <p class="MsoNormal">- Ebedî cehennemde kalır, diyenlerin en önemli delili, Sâlim b. Ebî Caad tarafından yapılan bir rivâyettir.</p>

    <p class="MsoNormal">Şöyle anlatır:</p>

    <p class="MsoNormal">"- İbn Abbas (R.A.)'ın gözü kapandıktan sonra yanında bulunuyordum. Biri ona geldi ve şöyle dedi:</p>

    <p class="MsoNormal">- Bir mü'mini kasden öldüren kimse için ne dersin?</p>

    <p class="MsoNormal">- Onun cezâsı, ebedî cehennemdir." dedi.</p>

    <p class="MsoNormal">O kimse tekrâr sordu:</p>

    <p class="MsoNormal">"- Peki sonradan tevbe eder, yararlı işler yapar ve hidâyete ererse, ne buyurursun?"</p>

    <p class="MsoNormal">"- Hidâyeti bulmuş olur." Nefsimi kudret elinde tutan Allâh'a yemin ederim ki anlattığı Âyet nâzil oldu, onu nesheden bir başka Âyet nâzil olmadı.</p>

    <p class="MsoNormal">Ayrıca Allâh-ü Teâlâ'nın buyurduğu:</p>

    <p class="MsoNormal">- "Kim bir mü'mini kasden öldürürse, onun cezâsı, içinde ebedî kalacağı cehennemdir." (Nisâ:93) </p>

    <p class="MsoNormal">•••</p>

    <p class="MsoNormal">Tevbesi makbûl olur diyenlerin delîli şu Âyet-i Kerîmeler'dir:</p>

    <p class="MsoNormal">- "Allâh-ü Teâlâ, kendisine ortak koşanları bağışlamaz. Ama bunun dışında kalanları dilediği kimse için bağışlar..." (Nisa Sûresi, Âyet:116)</p>

    <p class="MsoNormal">- "O kimseler der ki, Allâh ile berâber başka bir tanrıya yalvarmazlar. Allâh'ın harâm kıldığı cana haksız yere kıymazlar..." (Furkân Sûresi, Âyet: 69)</p>

    <p class="MsoNormal">- "Ancak bir kimse tevbe eder, iyi amel işlerse, işte Allâh-ü Teâlâ, bunların kötülüklerini iyiliğe çevirir..."</p>

    <p class="MsoNormal">(Furkân S., Âyet: 70)</p>

    <p class="MsoNormal">(Tenbîhü'l Gâfilîn, S: 882)</p>

    <p class="MsoNormal">HÂLİD BİN VELİD (R.A.)'IN VEFÂTI</p>

    <p class="MsoNormal">Maraz-ı mevtinde şöyle buyurmuştu:</p>

    <p class="MsoNormal">Şimdiye dek yüz kadar muhârebede bulundum. Bedenimde ok, kılınç, mızrak, yarasından hâlî bir karış yer kalmamış olduğu halde hamdolsun işte şimdi ise "ilây-ı kelimetullâh" uğrunda döğüşe döğüşe fedâ-yı can ediyorum. Rahat döşeğimde öldüğüme üzülüyorum. Korkakların gözleri uyumasın." buyurmuş ve teslîm-i rûh etmiştir.</p>

    <p class="MsoNormal">Hicretin yirmi yedinci senesinde irtihâl etmiştir. Bu gazi-i şecâat-âver'in makbere-i sükûnu Humus şehri kenarındadır. (Radıyallâhü Anh).</p>

    <p class="MsoNormal">Hâlid bin Velid (R.A.)'ın müzeyyen türbesi içinde, yanında kıble cihetinde kendi oğlu Abdurrahmân bin Hâlid medfûndur.</p>

    <p class="MsoNormal">Humus'taki Câmiin kuzey-doğu köşesinde, iki mezar taşıyle beliritlen yine kendi oğullarından Ömer bin Hâlid ve yanında da Hazret-i Ömer bin Hattâb (R.A.)'ın oğlu Abdullâh medfûndur. Rahmetullâhi Aleyhim Rahmeten Vâsiah.</p>

    <p class="MsoNormal">HUMUS'TA HÂLİD BİN VELİD CAMİİ'NİN KAPISI ÜSTÜNDEKİ KİTÂBENİN TERCEMESİ:</p>

    <p class="MsoNormal">"Bu Sahâbe-yi Kirâm'dan Seyyidünâ Hâlid bin Velid Radıyallâhü Anh Hazretleri'nin câmiidir. Tevâtüren mübârek makamlarının burada olduğu sâbit olmuştur. Hicrî 653 yılında Sultân Baybars tarafından binâ edilmiştir. Bilâhare Hicrî 1318 yılında Sultân Abdülhamîd Hân-ı Sânî yıkılıp yeniden yapılmasını emretmişti. Bu tecdid işi önce mezkur Sultân'ın ihsânlarıyla sonra fazîlet erbâbının gayretleriyle ancak 1363'de gerçekleşebilmiştir."</p>

    <p class="MsoNormal"> </p>

    <p class="MsoNormal">HADÎS-İ ŞERÎF</p>

    <p class="MsoNormal">"Hâlid bin velîd, müşrikler üzerine Allâh tarafından çekilmiş bir kılınçtır."</p>

    <p class="MsoNormal">(Hz. M. Sâmî Ramazânoğlu (K.S.),Hâlid bin Velid (R.A.), S:177)</p>

    <p class="MsoNormal">EZBERLEMEYİ KOLAYLAŞTIRAN -</p>

    <p class="MsoNormal">UNUTKANLIĞA SEBEB OLAN DURUMLAR</p>

    <p class="MsoNormal">Ezberlemeyi kolaylaştıran sebebler:</p>

    <p class="MsoNormal">1) Az yemek</p>

    <p class="MsoNormal">2) Çok tekrar etmek</p>

    <p class="MsoNormal">3) Geceleri namaz kılmak ve ibadet etmek</p>

    <p class="MsoNormal">4) Salât-u selâm çokça getirmek</p>

    <p class="MsoNormal">5) Kur'ân-ı Kerîm'i çok okumak</p>

    <p class="MsoNormal">6) Bütün günahlardan el çekmek</p>

    <p class="MsoNormal">7) Misvâk kullanmak</p>

    <p class="MsoNormal">8) Her sabah aç karnına bal içmek</p>

    <p class="MsoNormal">9) Hergün aç karnına 21 tane kırmızı kuru üzüm yemek</p>

    <p class="MsoNormal">10) Balgamı gideren her şeyi yemek</p>

    <p class="MsoNormal">Unutkanlığın sebebleri:</p>

    <p class="MsoNormal">1) Çok günah işlemek</p>

    <p class="MsoNormal">2) Çok düşünmek ve üzülmek</p>

    <p class="MsoNormal">3) İşhin ve dağınık olması</p>

    <p class="MsoNormal">4) Ekşi elma yemek</p>

    <p class="MsoNormal">5) Ense çukurundan kan aldırmak</p>

    <p class="MsoNormal">6) Mezar taşlarındaki yazıları okumak</p>

    <p class="MsoNormal">7) Asılan adamın yüzüne bakmak</p>

    <p class="MsoNormal">8) Canlı biti ateşe atmak</p>

    <p class="MsoNormal">9) Deve katarı arasından geçip gitmek.</p>

    <p class="MsoNormal">GÖZÜN ÂFETLERİ</p>

    <p class="MsoNormal">1) Kötü niyetle kadına (nâmahreme) bakmak,</p>

    <p class="MsoNormal">2) Bilerek başkasının avret yerine bakmak,</p>

    <p class="MsoNormal">3) Zayıf ve yoksullara aşağılayıcı gözle bakmak,</p>

    <p class="MsoNormal">4) Dünya işlerinde kendinden üstün olanlara gıbtayla bakmak,</p>

    <p class="MsoNormal">5) Dîn işlerinde kendinden aşağı olanlara benzeme gözüyle bakmak,</p>

    <p class="MsoNormal">6) Namaz kılarken gözünü yumup bakmamak,</p>

    <p class="MsoNormal">7) Hasmına düşmanca bakmak,</p>

    <p class="MsoNormal">8) Şâhid ve davacılara bakmamak,</p>

    <p class="MsoNormal">9) Hâkim, düşman ve şâhidlere bakmamak.</p>

    <p class="MsoNormal">(İbrâhîm Hakkı Erzurumî, Marifetnâme, S: 796-797)</p>

    <p class="MsoNormal">ÜSÂME BİN ZEYD (R.A.)</p>

    <p class="MsoNormal">Hazret-i Üsâme bin Zeyd bin Hâriset'ül-Kelbî (R.A.) Ümm-ü Eymen (r.a.)'ın oğludur.</p>

    <p class="MsoNormal">Resûlullâh (s.a.v.)  Efendimiz, Üsâme (r.a.)'i  pek severler idi. Hadîs-i Şerîf'te:</p>

    <p class="MsoNormal">"Üsâme en sevdiğim insandır" buyurmuşlardır. Nezd-i Resûlullâh (s.a.v.)  Efendimiz'de Üsâme'nin rif'at-i menziline mebnî Ashâb arasında Resûlullâh (s.a.v.) Efendimiz'in mahbûbu diye vasıflanıp yâd olunur.</p>

    <p class="MsoNormal">Hazret-i Ömer (r.a.), oğlu Abdullâh'a iki bin (hisse) i'tâ buyurdu.</p>

    <p class="MsoNormal">Abdullâh ibn-i Ömer itirâz ederek:</p>

    <p class="MsoNormal">"Hazret-i Resûlullâh ile şu kadar gazâda berâber bulunmuş iken Üsâme'yi bana tercîh etdiniz" demesi üzerine Hazret-i Ömer (r.a.):</p>

    <p class="MsoNormal">"Üsâme, Resûlullâh (s.a.v.)  Efendimiz'e senden ve pederi Zeyd dahi senin pederinden daha sevgilidir!" diye tevâzuan buyurmuşlardır.</p>

    <p class="MsoNormal">Buhârî'de mezkûrdur ki:</p>

    <p class="MsoNormal">Hazret-i Seyyid'ül En'âm Aleyhissalâtü Vesselâm Efendimiz Hazret-i Hasan ve Üsâme'yi berâber alarak birini, bir dizlerine ve diğerini, öbür dizlerine oturtarak:</p>

    <p class="MsoNormal">"Yâ Rabb! Sen bunlardan râzı ol, zîrâ ben bunları seviyorum" buyurmuşlardı.</p>

    <p class="MsoNormal">Hacc-ı Vedâ'da Arafat'dan Müzdelife'ye inerlerken, Resûlullâh (s.a.v.)  Efendimiz Kusvâ nâm develerine binerek Hazret-i Üsâme'yi terkisine almışlar idi.</p>

    <p class="MsoNormal">128 Hadîs-i Şerîf rivâyet etmiştir. Hicretin 58. senesinde Medîne-i Münevvere'de vefât etmişlerdir.  </p>

    <p class="MsoNormal">(Hz. M. Sâmî Ramazânoğlu (k.s.),  Ashâb-ı Kirâm 1, S: 366)</p>

    <p class="MsoNormal">İMÂM-I AHMED İBN-İ HANBEL (R.A.)</p>

    <p class="MsoNormal">VE HANBELÎ MEZHEBİ</p>

    <p class="MsoNormal">Ahmed İbn-i Hanbel (R.A.), (Hicrî 164)'te Bağdâd'da doğdular.</p>

    <p class="MsoNormal">İctihâd'ının hilâfına olan bir teklîfi kabul etmediklerinden dolayı yirmi sekiz ay hapiste kaldılar ve çok şiddetli bir şekilde Kendileri'ne dayak atıldı. Hapis süresince yedikleri bu dayakların te'sîriyle, (Hicrî 241)'de yine Bağdâd'da Rahmet-i Rahmân'a kavuştular.</p>

    <p class="MsoNormal">Bu Büyük Müçtehid'in Fıkıh ve Hadîs'te hocaları, İmâm-ı Ebû Yûsuf (R.A.)'dir.</p>

    <p class="MsoNormal">(Hicrî 190)'da Bağdâd'da, İmâm-ı Şâfiî ile görüşmüş ve Şâfiî (R.A.), imâm-ı Ahmed hakkında: Bağdâd'da bundan efdâl, bundan daha fakîh ve âlim bir kimse görmedim." demiştir.</p>

    <p class="MsoNormal">İmâm-ı Ahmed İbn-i Hanbel (R.A.), daha başkalarından da okumuştur. En büyük eseri, "Müsned" nâmındaki Hadîs kitâbıdır.</p>

    <p class="MsoNormal">Kendi sözlerinin yazılmasını hoş görmezlerdi. Böyle olmakla berâber, sözlerinden ve verdiği fetvâlardan otuz cild kitâb yazılmıştır.</p>

    <p class="MsoNormal">Kendisine mahsûs usûl dâiresinde ictihâd yaptıklarından dolayı Şâfiî Mezhebi'nden sonra Hanbelî Mezhebi teessüs eylemiştir.</p>

    <p class="MsoNormal">Usûl yönünden Şâfiî Mezhebi'ne yakındır. Diğer mezheblere nisbetle Hanbelî Mezhebi, o kadar çok intişâr etmemiştir.</p>

    <p class="MsoNormal">Hülâgû Vak'ası'ndan sonra Hanbelîler, Bağdâd'da azaldılar. Şimdi Şâm'da, Irak'ta, ençok da Necid'de Hanbelîler, vardır.</p>

    <p class="MsoNormal">(Ahmed Hamdi Akseki, İslâm Dîni, Yirmidördüncü Baskı, S:47-49)</p>

    <p class="MsoNormal">EBÛ'L-HASAN HARKÂNÎ (K.S.)</p>

    <p class="MsoNormal">Uzun boylu, gökçek yüzlü, geniş alınlı, iri gözlü, kumral renkli idi. Hazret-i Ömer (R.A.)'e benzerdi.</p>

    <p class="MsoNormal">Mevlânâ Celâleddîn Rûmî'nin beyânına göre, Bâyezid-ı Bestâmî Hazretleri kendisinden bir buçuk asır sonra Harakan'dan bir er zuhûr edeceğini, ulvî evsâf ve makamâta sâhib olacağını, mürîdlerine haber vermiştir.</p>

    <p class="MsoNormal">Filhakîka Ebû'l-Hasan Harkani (K.S.) zuhûr ettiği zaman, Hazret-i Bâyezıd-ı Bestâmî'yi rüyâda gördüğünü, irşâdına mazhâr olduğunu ve feyzine müstağrâk bulunduğunu söyledi. 12 sene onun türbesinde hizmet etti. Ona âid kelâmlardan menkibelerden istifâde etti. İlmini irfânını artırdı. Âlî makâmlara yükseldi. Zamânının bir tanesi oldu. (Yolunu devâm ettirdi.)</p>

    <p class="MsoNormal">Hazret-i Bâyezid'in türbesini her ziyâreti esnâsında ayak üzre durur Fatihâ ve İhlâs okuduktan sonra:</p>

    <p class="MsoNormal">"- Ey Bârî Hüdâ! Bâyezid'e a'ta ve bahş buyurduğun hikmetten ve giydirdiğin libâsı marifetten bir nasipte, İzzet ve Celâlin hakkı içün Ebü'l-Hasan kuluna ihsân eyle!..." diye tazarrû ve niyâzda bulunur, avdet ederdi. Türbeden ayrılırken yüzü hep türbeye dönük olurdu.</p>

    <p class="MsoNormal">Sözleri:</p>

    <p class="MsoNormal">Ona sordular:</p>

    <p class="MsoNormal">"- Kişi kendisinin uyanıklığını ne ile bilir?"</p>

    <p class="MsoNormal">"- Allâh (C.C.)'ı andığı zaman, baştan ayağa Allâh'ın seni andığını duymakla..." dedi. Sordular:</p>

    <p class="MsoNormal">"- Ahlâk nedir?"</p>

    <p class="MsoNormal">"- İşi Allâh (C.C.) için işlemektir." buyurdu.</p>

    <p class="MsoNormal">"- Tam kırk yıldır Allâh gönlüme nazar eder, orada kendisinden gayrısını (başkasını) görmez."</p>

    <p class="MsoNormal">"- Gönüllerin aydınlığı Hakk'a meyilli olmakla, amellerin güzelliği gösterişten uzak olmakladır."</p>

    <p class="MsoNormal">"- Ni'metlerin helâli, kendi çalışmasıyla elde edilenidir."</p>

    <p class="MsoNormal">"- Arkadaşların hayırlısı ve iyisi Hakkanî hizmetlerde sıhhatli ve becerikli olanıdır."</p>

    <p class="MsoNormal">Emâneti BÂYEZİD-İ BESTÂMÎ Hazretleri'nden manen devralmıştır. Zât-ı Pâk diye anılır.</p>

    <p class="MsoNormal">(Hz. M. Hânî (K.S.), Âdâb, S: 65)</p>

    <p class="MsoNormal">YEDİ SENELİK KITLIK</p>

    <p class="MsoNormal">Âyet-i Celîle'de beyân olunduğu üzere ve görülen rüyâ üzerine yedi sene yine bolluktan sonra, kıtlık başlayacağı beyân olunmuştu.</p>

    <p class="MsoNormal">Nas toplanarak geldiler. Yûsuf (A.S.)'a: "Evimizde yiyecek kalmadı bize sat" dediler. Yûsuf (A.S.)'da anbarların açılmasını emretti.</p>

    <p class="MsoNormal">Birinci senede altın ve gümüş mukâbilinde erzâk verildi.</p>

    <p class="MsoNormal">İkinci sene de hulliyât (kumaş) ve cevâhir bedelinde verildi.</p>

    <p class="MsoNormal">Üçüncü sene hayvanlar mukâbilinde erzâk aldılar.</p>

    <p class="MsoNormal">Dördüncü sene erkek kadın köleler verilerek erzâk ve hayvanât aldılar.</p>

    <p class="MsoNormal">Beşinci senede akar, çiftlik mukâbilinde aldılar.</p>

    <p class="MsoNormal">Altıncı senede evlâdlarını köle olarak vererek erzâk aldılar.</p>

    <p class="MsoNormal">Yedinci senede ise kendileri köleliği kabul ederek erzâk aldılar.</p>

    <p class="MsoNormal">Dediler ki, bu ana kadar böyle büyük ve haşmetli melik görmedik.</p>

    <p class="MsoNormal">Yûsuf (A.S.) Melik'e dedi ki:</p>

    <p class="MsoNormal">- Rabbim'in sun'u kudretini nasıl gördün? Ki gördüğün gibi bana tahvîl buyurdu. Melik:</p>

    <p class="MsoNormal">- Re'yini muvâfık gördük. Biz de senin emrindeyiz. Yûsuf:</p>

    <p class="MsoNormal">- Cenâb-ı Allâh şâhid olsun. Siz de şâhid olun ki Mısır ehlinden aldığım emlâki evvelinden âhirine kadar hepsini kâmilen size red ve iâde eyledim.</p>

    <p class="MsoNormal">Yûsuf (A.S.) bu yedi senelik kıtlık müddeti içinde bir def'a olsun doyacak kadar yemek yemedi ki, aç olanların hâlinden korkup onları unutmasın. Ve erzâk almak için deve ile gelen bir kimse evvelce de geldi ise tekrar ona erzâk satmaz ve vermezdi.</p>

    <p class="MsoNormal">"Biz rahmetimizi kimi dilersek ona nasîb ederiz. İyi hareket edenlerin mükâfatını zâyi etmeyiz"</p>

    <p class="MsoNormal">(Hz. M. Sâmî Ramazânoğlu (K.S.), Hz. Yûsuf (A.S.), S: 71-72)</p>

    <p class="MsoNormal">MAHŞER-MÎZÂN-SIRÂT-CENNET</p>

    <p class="MsoNormal">Mahşerde her mükellef ihsan, suâl ve cevâba tabi tutulacak, defter-i a'mali kendisine verilecek. Dünyadaki amelleri mîzâna vurulacak, mü'minlerin bir kısmı Peygamberlerin vesâire büyük zâtların şefâatlarına nâil olacak, her kişi "Sırât" denilen köprüden geçmek zorunda kalacak, insanların bir kısmı sırâttan geçerek Cennet'e girecek bir kısmı da bundan geçemeyip...</p>

    <p class="MsoNormal">Şöyle ki:</p>

    <p class="MsoNormal">* Suâl ve Cevap, Âhiret Günü'nde Allâh Teâlâ tarafından mükellef mahlûkâtın sorguya çekilmesidir. Mahşerde büyük bir adâlet mahkemesi kurulacak, herkesten dünyada yaptıkları sorulacak, ona göre hakkında karar verilecek</p>

    <p class="MsoNormal">* Defter-i a'mal, her insanın dünyada iyi ve kötü bütün işledikleri yazılmış olan defterdir. Âhirette sâhibine verilecek "Al kitabını oku!" denilecek, hiç bir şey gizli kalmayacak.</p>

    <p class="MsoNormal">* Mîzân, mahşerde herkesin amellerini tartmaya mahsûs bir adâlet mikyâsıdır ki bununla amellerin iyi ve kötü mikdârı anlaşılmış olur.</p>

    <p class="MsoNormal">* Sırât, Cehennemin üzerine kurulmuş, üzerinden geçilmesi pek zor bulunan bir köprüdür. Üzerinden Allâh-ü Teâlâ'nın muhterem kulları pek kolaylıkla hatta bir kısmı birer berk-i hatif (göz kamaştırıcı şimşek) gibi geçip Cennet'e gideceklerdir. Kâfirler ile afva mazhar olamayan bir kısım mü'min de geçemeyip... (Hafazanallâh)</p>

    <p class="MsoNormal">*Cennet hatır ve hayale gelmeyen maddî ve manevî ni'metleri câmi, fenâdan beri, elyevm mevcûd ve sekiz tabakaya ayrılmış bir mükâfat âlemidir ki bulunduğu yeri ancak Allâh Teâlâ bilir.</p>

    <p class="MsoNormal">Mü'minler, cennet'te pek büyük nimetlere ereceklerdir, husûsiyle Allâh Teâlâ'yı mekândan, zamândan münezzeh ve şânı uluhiyyetine lâyık bir vechile vakit vakit görmek şerefine nâil olacaklardır ki buna Ru'yetullâh denir. Îmân sâhibleri bu ni'mete nâil oldukça cennetin sâir bütün ni'metlerini, zevklerini unutacaklar, en büyük, en ulvî, en rûhânî bir zevke dalacaklardır. Artık bunun üstünde bir ni'met düşünülemez.</p>

    <p class="MsoNormal">(Ömer Nasuhî Bilmen, Büyük İslâm İlmihâli, S: 28)</p>

    <p class="MsoNormal">BİD'AT</p>

    <p class="MsoNormal">Rivâyet olunur ki Abdullâh İbn-i mübârek'i vefâtından sonra birisi rüyâsında görür. Kendisine:</p>

    <p class="MsoNormal">"- Rabbin sana nasıl muâmele etti?" diye sordu. İbn-i Mübârek:</p>

    <p class="MsoNormal">"- Bir bid'atçıya yumuşak baktığım için beni otuz sene bekletti" ve dedi ki:</p>

    <p class="MsoNormal">"Sen, benim dînimin düşmanını düşman edinmedin."</p>

    <p class="MsoNormal">Hâl böyle olunca işini gördükten sonra zalimlerle uzun uzadıya oturmak nice olur ki! Âyet-i Celîle'de:</p>

    <p class="MsoNormal">"Maslahatı görüştükten sonra artık zâlimler gürûhu ile hiç oturma, (hemen kalk!)" buyurulmuştur.</p>

    <p class="MsoNormal">Halkın fesâda, ümmetin ihtilâfa düşdüğü bir zamânda Seyyidü'l-Enbiyâ (S.A.V.)'in sünnetine sarılana Hadîs-i Şerîf'de beyân olunduğu vechile "Yüz şehîd sevâbı vardır." Yine Hadîs-i Şerîf'de buyurulmuşdur ki:</p>

    <p class="MsoNormal">- "İnsanlar üzerine bir zamân gelecek ki sünnetim eskitilir, bid'atler yenilenir, kim böyle bir günde sünnetime ittiba' ederse garîb kalır ve yalnız kalır. İnsanların düştüğü bid'ate tâbi' olursa en az elli veya daha fazla arkadaş bulur. Böyle bir arkadaşlığın te'siri ise büyükdür." Yani insanı kısa zamanda dalâlete düşürür.</p>

    <p class="MsoNormal">KEMÂLÂT-I İNSAN</p>

    <p class="MsoNormal">Kemâlât-ı insaniyye üç noktada toplanır:</p>

    <p class="MsoNormal">1- Sahîh itikâd: Îmân esâslarına Ehl-i sünnet ve'l Cemâat akâidi'ne göre inanmak.</p>

    <p class="MsoNormal">2- Hüsnü'l-muâşere: İnsanlarla güzel geçinmek</p>

    <p class="MsoNormal">3- Tehzîb-i nefs: Nefsi ıslâh edip itâat ve ibâdeti sâlih hale getirmek.</p>

    <p class="MsoNormal">Kulun Hakk Celle ve Âlâ ile muâmelesindeki ahlâkının en güzeli teslîmiyet ve rızâ, halkla muâmelesindeki ahlâkının en güzeli afv ve cömerdlikdir.</p>

    <p class="MsoNormal">Mal sevgisi nefsin ahlâkının ağır basan taraflarındandır. Aynı şekilde acelecilik de düşük ahlâkdır. Bu sebeble denilmişdir ki sabır şükürden efdâldir. Sabredenlerin ecirlerinin hesâbsız verileceği Âyet-i Celîleler'de beyân olunmuşdur.</p>

    <p class="MsoNormal">(Hz. M. Sâmî Ramazânoğlu (K.S.), Bakara Sûresi Tefsîri, S:186-227)</p>

    <p class="MsoNormal">HAZRET-İ ULEYYE'NİN Cenâb-I HAKKA NİYÂZI</p>

    <p class="MsoNormal">Seferberlik (Tebük) şevki ve heyecanı son haddini bulmuş, fakir olup da Resûlullâh (S.A.V.) tarafından levâzım-ı seferiyeleri te'min edilmeyerek geri kalmaya mecbûr olanlar ağlaşıyorlardı. Bunlardan biri de Uleyye İbn-i Yezid (R.A.) idi.</p>

    <p class="MsoNormal">ibn-i Kayyîm'in rivâyetine göre: Uleyye bin Zeyd (R.A.) teheccüd namazından sonra Cenâb-ı Hakk'a söyle niyâz etmiş:</p>

    <p class="MsoNormal">"- Allâhım! Sen cihâd emrettin. Ve cihâda teşvîk ve terğîb buyurdun. Sonra da Peygamberin ile berâber gazâya gitmek kudretini bana vermediğin gibi Peygamberi'nin eline de beni üstüne bindirecek bir deve bırakmadın. Allâhım bilirsin ki ben her bâdirede üzerime düşen mal, can, nâmus borcunu veren bir kulunum, dedi. Sabah namazından sonra Resûl-i Ekrem (S.A.V.) cemâate:</p>

    <p class="MsoNormal">"- Bu geceki sadakacı kişi nerededir? buyurdu. Kimse kalkmadı. Tekrar, nerede ise kalksın? buyurdu. Uleyye (R.A.) kalkdı. Resûlullâh (S.A.V.):</p>

    <p class="MsoNormal">- Ey Uleyye müjde sana! Hayatım yed-i kudretinde olan Allâh'a yemin ederim ki sen, zekât ve sadakası kabul olanların dîvânına yazıldın." buyurdu.</p>

    <p class="MsoNormal">(Hz. M. Sâmî Ramazânoğlu (K.S.), Tebûk Seferi, S: 15)</p>

    <p class="MsoNormal">•••</p>

    <p class="MsoNormal">« On Şey İslâm Fıtratındandır:</p>

    <p class="MsoNormal">1- Bıyığı sünnet vechile kısaltmak</p>

    <p class="MsoNormal">2- Sakal bırakmak</p>

    <p class="MsoNormal">3- Dişleri misvâk ile temizlemek</p>

    <p class="MsoNormal">4- Burnu su ile temizlemek</p>

    <p class="MsoNormal">5- Tırnakları kesmek</p>

    <p class="MsoNormal">6- Parmak boğumlarını iyice yıkamak</p>

    <p class="MsoNormal">7- Koltuk kıllarını gidermek</p>

    <p class="MsoNormal">8- Kasık kıllarını temizlemek</p>

    <p class="MsoNormal">9- İstincâ' etmek (yani büyük ve küçük def-i hacetinde su ile temizlenmek).</p>

    <p class="MsoNormal">10- Hadîs-i Şerîf'in senedlerinden olan Mus'ab (R.A.):«Onuncusunu unuttum. Bunun mazmaza (ağzı su ile temizlemek) olması muhtemeldir.» diyor.</p>

    <p class="MsoNormal">Hz. Âişe (R.A.) da: "Onuncusunun hıtan, yani erkek çocukların sünnet edilmesi" olduğu ihtimâlini beyân buyurmuşlardır.</p>

    <p class="MsoNormal">(Buhârî ve Müslim)</p>

    <p class="MsoNormal">NEFS-İ EMMÂRE ESİRLERİNİN MEFSEDETLERİ</p>

    <p class="MsoNormal">1- İHLÂS'tan mahrûm olmak,</p>

    <p class="MsoNormal">2- ÂHİRET'e yönelmemek,</p>

    <p class="MsoNormal">3- Mukaddes ve Muazzez İslâm Dîni'ni şahsî veyâ siyâsî nüfûz veyâ menfâatına âlet etmek,</p>

    <p class="MsoNormal">4- ŞÖHRET, BAŞKANLIK, REFÂH, ALKIŞ için dînî faâliyette bulunmak</p>

    <p class="MsoNormal">5- İhtiyâcı olmadığı halde-Fukarâ ve diğer hakk sâhiblerine engel olarak - ZEKÂT'ları, ISKÂT-I SALAT PARALARINI doymaz bir hırsla cebe indirmek,</p>

    <p class="MsoNormal">6- Mütekaddimîn ve müteahhirîn fukahâsının ittifâkla reddettiği PARAYLA KUR'ÂN-I KERÎM okuma yoluna sapmak,</p>

    <p class="MsoNormal">7- GIYBET etmek,</p>

    <p class="MsoNormal">8- İFTİRÂ etmek,</p>

    <p class="MsoNormal">9- Müslümanlar arasına DÜŞMANLIK ve TEFRÎKA tohumları saçmak,</p>

    <p class="MsoNormal">10- SABAH NAMAZLARINDA ÖLÜLER gibi uyumak,</p>

    <p class="MsoNormal">11- EZÂNLAR okununca - Şer'i özürü olmaksızın - onlara icâbet edip de CEMÂATE gitmemek,</p>

    <p class="MsoNormal">12- EMÂNET'E hıyânet etmek,</p>

    <p class="MsoNormal">13- FÂİZLE İLGİLİ MUÂMELELERE bulaşmak,</p>

    <p class="MsoNormal">14- Sonra bütün bu kötülük ve hatâlarına rağmen     KENDİSİNİ DEV AYNASINDA görmek,</p>

    <p class="MsoNormal">Birtakım kimseler vardır. İşte bunlar Nefs-i Emmâre'lerdir.</p>

    <p class="MsoNormal">Cehillerine şaşılır ki kendilerini yüce bir makamda sanırlar.</p>

    <p class="MsoNormal">(İmâm-ı Gazalî, Ihyâ-u Ulûmüd-Dîn, Cilt 1, S: 27)</p>

    <p class="MsoNormal">SÂLİH ÂLİMLERLE SOHBET</p>

    <p class="MsoNormal">Hadîs-i Şerîfte:</p>

    <p class="MsoNormal">"- Âlim-i âmil'in yüzüne bakmak ibâdet makâmına kâim olur. Harâm olan şeylerden sakın ki, halkın en âbidi olasın." buyurulmuştur.</p>

    <p class="MsoNormal">Binâenaleyh, bir âlim-i âmil ve mürşid huzûrunda üç cihetten ibâdet vardır:</p>

    <p class="MsoNormal">1-Âlimin yüzüne bakmak ibâdettir.</p>

    <p class="MsoNormal">2-Orada ikâmetle, ma'siyet etmemeğe sebât ve keff-i mahârim yani harâmdan el çekmek vardır. Bu da bir ibâdettir.</p>

    <p class="MsoNormal">3-Rızâullâh maksadiyle gelip zikir ve fikir hizmetinde bulunmak da bir nev'î ibâdettir.</p>

    <p class="MsoNormal">Şâh-ı Nakşibend Hazretleri:</p>

    <p class="MsoNormal">"Bizim Târîkimiz sohbetledir", buyurmuştur ki, Ebû Bekr Sıddık (R.A.), tarîkıdır.</p>

    <p class="MsoNormal">Gerek Hazret-i Sıddîk ve gerekse bil'cümle Ashâb-ı Kirâm (R.A.) sohbet ile istifâza eylemişlerdir. Sohbetin terakkî ve tasfiye husûsunda pek çok faydaları vardır. Sahâbe-i Kirâm'ın cümlesi âlimdi, fakat hepsi sülûk ve teslîk bilmezlerdi. Kendileri muhabbet-i Nebeviyye ve tevec cüh-i Hazret-i Peygamberî ile Cenâb-ı Hakk'a vâsıl olurlardı. Bu kâfi gelirdi.</p>

    <p class="MsoNormal">Feyz göze görünmez. Meselâ, incir ve üzüm gibi meyve büyür ve güneşten istifâde ederse de kemâle gelinceye kadar güneşten gıda aldığını bilmez. Bir sâlik feyz alır, terakkî eder. Fakat aldığı feyz ve terakkîsini bilemez. Çünkü feyz göze görünmez.</p>

    <p class="MsoNormal">Dünya serîu'z-zevâl ve fânîdir.</p>

    <p class="MsoNormal">Ukbâda  ecr ü sevâb ise ebedîdir.</p>

    <p class="MsoNormal">(Hz. M. Sâmî Ramazânoğlu (K.S.), Musâhabe 6)</p>

    <p class="MsoNormal">HUZEYFE BİN YEMÂN (R.A.)</p>

    <p class="MsoNormal">Huzeyfe (R.A.) Sâhib-i sırr-ı Resûlullâh olan meşhûr Hazret-i Huzeyfe'dir. Babasının ismi "Hisl İbn-i Câbir"dir. "El-Yemân" lâkabıdır.</p>

    <p class="MsoNormal">Bedir'de bulunamamıştır. Uhud Gazâsı'nda bulunmuş ve Hendek Gazvesi'nde dahî taraf-ı Risâletpenâhîden bir müfreze ile küffârın ahvalini tahkîke me'mûr olmuştur.</p>

    <p class="MsoNormal">Sâhib-i sırr-ı Resûlullâh idi ki Hazret-i Resûlullâh (S.A.V.) dünya da ne olup biteceğini ona hafiyyen söylemişler ve Zamân-ı Saâdetlerinde münâfıkları tanıtmışlar. Fakat Huzeyfe (R.A.) mahrem-i esrârlık şiârını muhâfaza edip kimseye bildirmemişdir. Hazret-i Ömer'ül Fâruk (R.A.) Huzeyfe'nin bulunduğu cenâze namazında bulunup namazını kılar imiş ve Huzeyfe'nin bulunmadığı cenâzede bulunmaz imiş.</p>

    <p class="MsoNormal">Hazret-i Huzeyfe (R.A.) Hicretin otuz altı târihinde Hazret-i Osmân (R.A.)'ın şehâdetinden kırk gece sonra vefât etmiştir.</p>

    <p class="MsoNormal">(Hz. M. Sâmî Ramazânoğlu  (K.S.), Ashâb-ı Kirâm, S: 263-264)</p>

    <p class="MsoNormal">•••</p>

    <p class="MsoNormal">Bir Hadîs-i Şerîf'de, Efendimiz (S.A.V.) buyuruyorlar ki: «Kıyâmet Günü Allâh-ü Teâlâ (C.C.) şöyle buyurur:</p>

    <p class="MsoNormal">"- Benim celâlim için birbirini sevenler nerededir? Bugün;hiç bir gölgenin (himâyesinin) bulunmadığı bir günde onları himâyeme alacağım.»</p>

    <p class="MsoNormal">Yine Efendimiz (S.A.V.) buyurmuşlardır ki: «Yedi kişi vardır ki, hiç bir gölgenin bulunmadığı Kıyâmet Gününde Allâh (C.C.) onları (Arş'ının) gölgesine alır. Bunlar da: 1- Âdil olan hükümdâr, 2 - Ömrünü Allâh (C.C.)'ya ibâdetle geçiren genç, 3 - Mescidden ayrıldığı halde, dönünceye kadar kalbi ona bağlı kalan kimse, 4 - Birbirini Allâh (C.C.) için sevip böylece bir yere gelen ve öylece ayrılan kimseler, 5 - Hiç kimsenin olmadığı bir yerde Allâh (C.C.)'yu anıp gözyaşı döken kimse, 6 -Kendisini soylu ve güzel bir kadın da'vet ettiği halde, ben Allâh (C.C.)'den korkuyorum, diyen bir kimse, 7 - Sağ eliyle verdiğini, sol eli bilmeyecek şekilde gizli bir sadaka veren kimse.»</p>

    <p class="MsoNormal">MÜSLÜMAN'DA OLMASI GEREKEN ÜÇ HASLET</p>

    <p class="MsoNormal">Bütün ulemâ şu üç hasletin her müslümanda bulunması gerektiğinde ittifâk etmişlerdir ki bunlar da hepsi berâber olduğunda tamam olur, biri olmadan diğerleri noksan kalır. Bu hasletler de şunlardır:</p>

    <p class="MsoNormal">1.Zulümden, Allâh'ın ve Resûlü'nün râzı olmayacağı şeylerden arındırılmış hâlis bir müslümanlık,</p>

    <p class="MsoNormal">2. Temiz gıda, helâl lokma,</p>

    <p class="MsoNormal">3. Amellerde sıdk u sadâkat.</p>

    <p class="MsoNormal">•••</p>

    <p class="MsoNormal">Ebû'd Derdâ (Radıyallâhü Anh)'den rivâyete göre, şöyle denilmiştir:</p>

    <p class="MsoNormal">"Allâh'ın birtakım kulları vardır ki, onlara "Ebdâl" denilir. Onlar Allâh'a ne çok oruç tutmakla, ne çok namaz kılmakla, ne çok hacca gitmekte, ne sakallarının güzelliği ile ulaşmışlardır. Allâh'a vâsıl olmalarının sebebi vera'da sadâkatları, sâlih amelleri, hâlis kalb ile sağlam niyyetleri, sadırlarının selâmeti, yani kibr, kin, buğz gibi ahlâk-ı zemîmeden sâlim bulunmaları ve bütün müslümanlara merhametli olmalarıdır. Allâh onları ilmiyle seçmiş ve kendi hâs kulları arasına koymuştur. Onlar İbrâhîm Aleyhisselâm'ın kalbi gibi kalblere sâhib olmuş kırk kadar ricâldirler. Bilesin ki onlar kati' sûrette hiçbir şeye sövmezler, hiçbir kimseye la'net etmezler, kendilerinden aşağıdakilere ezâ etmezler, tahkîr etmezler, kendilerinden yüksekte bulunanlara hased etmezler."</p>

    <p class="MsoNormal">•••</p>

    <p class="MsoNormal">(O zaman) zulmeden herkes yeryüzündeki bütün servete sâhib olsa (azâbtan kurtulmak için) elbette onu fedâ eder, ve azâbı gördükleri zaman için için yanarlar. Aralarında adaletle hükmolunur ve onlara zulmedilmez. (Yûnus: 54)</p>

    <p class="MsoNormal">(Hz. M. Sâmî Ramazânoğlu (K.S.), Yûnus ve Hûd Sûreleri Tefsîri S: 34)</p>

    <p class="MsoNormal">ENES BİN NADR (R.A.)'İN</p>

    <p class="MsoNormal"> KAHRAMANLIĞI</p>

    <p class="MsoNormal">Enes bin Nadr (R.A.) Bedir Harbi'nde uzakta bulunmuştu da:"Ya Resûlallâh! Müşriklerle muhârebe ettiğin gazâda uzakta bulundum. Eğer Allâh beni müşriklerle harb meydânında hazır bulundurursa kahramanlık oyunları oynayacağım. Allâh muhakkak herkese gösterecektir." diye söz vermişti.</p>

    <p class="MsoNormal">Mervîdir ki, Enes bin Nadr (R.A.) Bedir'de bulunmadı da Uhud'da bulundu. İblis-i lâîn "Muhammed öldü!" diye bağırınca Enes bin Nadr (R.A.) yanındaki birkaç nefer ile Ömer (R.A.)'a uğrayıp dedi ki:</p>

    <p class="MsoNormal">"- Bunda ne donup kaldınız?" Onlar da:</p>

    <p class="MsoNormal">"- Resûlullâh öldürülmüş!" dediler. Enes bin Nadr:</p>

    <p class="MsoNormal">"- Peki Resûlullâh öldürüldüyse siz hayatı ne yapacaksınız? Kalkın Resûlullâh ne için öldüyse size de onun için ölün!" dedi ve cevelân edip harbe girişti. Maktûl olarak bulunduğunda vücûdunda seksen kadar yara vardı. (Radıyallâhü Anh)</p>

    <p class="MsoNormal">(Hz. M. Sâmî Ramazânoğlu (K.S.), Uhud Gazvesi, S: 48)</p>

    <p class="MsoNormal">400 SENE SUSTURULMAYAN KUR'ÂN</p>

    <p class="MsoNormal">Yavuz Sultân Selîm Hilâfetin alâmeti olan Hırka-ı Şerîf, Sened-i Şerîf ve diğer Emânet-i Mübâreke'yi Mısır'dan, İstanbul'a hatimler indirerek getirmiş; İstanbul'a vardığı gece, sarayda yüksek bir mevkîye yerleştirmiş, mimarbaşı ve ustalar, asıl tevdî olunacak makâmı harıl harıl inşâ ederlerken sefer yorgunluğuna bakmaksızın sabaha kadar ayakta beklemiş. Daha o geceden i'tibâren geceli gündüzlü Kur'ân okunması için bir vazîfe tertîb ederek kırkıncısı bizzat kendisi olmak üzere kırk hâfız tayîn eylemiş. O günden i'tibâren Türk târihinde dörtyüz sene, her gün her saat fâsılasız Topkapı Sarayı'nda, Hırka-ı Saâdet dâiresinde Kur'ân okunmuştur.</p>

    <p class="MsoNormal">(Y. Kemâl / Azîz İstanbul)</p>

    <p class="MsoNormal">HAZRET-İ ÖMER (R.A.) DİYOR Kİ:</p>

    <p class="MsoNormal">"Bahsi uzatma, sözü dağıtma; cemâatimizin hâli ma'lûm! Biz bir kavmiz ki çakmağı çakar isek ateş çıkarınız. Kuyuya iner isek kovayı kandıracak su doldururuz. Vurur isek kanatırız, diker isek kapatırız!"</p>

    <p class="MsoNormal">"Sırrını ketm eden kendine hakim olur."</p>

    <p class="MsoNormal">"İnsanların en akıllısı, insanların harekâtını en iyi takdîr edendir."</p>

    <p class="MsoNormal">"İş bir kere geri kalırsa hiçbir vakit ilerlemez."</p>

    <p class="MsoNormal">"Bir suâl soran adamın suâlinden onun seviyye-i akliyyesini anlarım."</p>

    <p class="MsoNormal">"Günah işlemekten vazgeçmek, tövbe ile uğraşmaktan daha kolaydır."</p>

    <p class="MsoNormal">"Bana hatalarımı gösteren adamdan Allâh (C.C.) râzı olsun."</p>

    <p class="MsoNormal">Bir vâize şunları söylemişti:</p>

    <p class="MsoNormal">"Başkalarını ıslâh etmek için kendinizi ıslâh etmeniz îcâb eder."</p>

    <p class="MsoNormal">Hazret-i Ömer (R.A.) kıyâmet hesâbından pek korkardı.</p>

    <p class="MsoNormal">Bir gün Ebû Mûsâ'el-Eş'ârî (R.A.)'a sordu:</p>

    <p class="MsoNormal">- "Ey Ebû Mûsâ! Biz ki müslümanlığı kabul ettik, yerimizi yurdumuzu bırakarak hicret ettik. Her yerde Peygamber (S.A.V.) Efendimiz'le beraber bulunduk. Acaba, Kıyâmet Günü'nde bir ecr ü mükâfata nâil olacak mıyız?"</p>

    <p class="MsoNormal">Ebû Mûsâ (R.A.) şu cevâbı verdi:</p>

    <p class="MsoNormal">- "Nasıl olmayacağız? Bilakis biz çok iyilikler ettik ve Cenâb-ı Hakk (C.C.)'dan büyük ihsânlar bekliyoruz."</p>

    <p class="MsoNormal">Hazret-i Ömer (R.A.) de:</p>

    <p class="MsoNormal">- "Nefsimi yed-i kudretinde tutan Zât-ı Kibriyâ (C.C.) nâmına kasem ederim ki hesâbtan kurtulmaktan başka bir şey istemiyorum." dedi.</p>

    <p class="MsoNormal">(Hz. M. Sâmî Ramazânoğlu (K.S.), Hz. Ömer (R.A.))</p>

    <p class="MsoNormal">MİSVÂK</p>

    <p class="MsoNormal">Misvâk; Erâk denilen ve çalıya benzeyen, dalları ve yaprakları çok, yumuşak ve hoş kokulu bir ağaçtır. Dallarından ve köklerinden misvâk çubuğu (diş fırçası) yapılır. Güney Afrika, Güney Arabistân ve Hindistân gibi sıcak memleketlerde yetişir. Nitekim Peygamber (S.A.V.) Efendimiz:</p>

    <p class="MsoNormal">"Dört şey Peygamberlerin ortak sünnetlerindendir.</p>

    <p class="MsoNormal">1- Utanma duygusu,</p>

    <p class="MsoNormal">2- Güzel koku sürünmek,</p>

    <p class="MsoNormal">3- Misvâk kullanmak</p>

    <p class="MsoNormal">4- Evlenmek".</p>

    <p class="MsoNormal">"Misvâk kullanınız! Zîrâ misvâk ağzı ve dişleri temizler, Cenâb-ı Allâh'ı râzı eder. Cebrâil her gelişinde bana misvâk kullanmayı tavsiye etti, o kadar ki bana ve ümmetime farz kılınacak diye korktum."</p>

    <p class="MsoNormal">"Şüphesiz ki ağızlarınız Kur'ân'ın yollarıdır. Onu misvâk ile güzelleştiriniz!"</p>

    <p class="MsoNormal">"Ben dişlerimi o kadar misvâklardım ki bazen ön dişlerim ve dişetlerim sökülecek diye korkardım."</p>

    <p class="MsoNormal">"Misvâk kullanılarak kılınan namaz, misvâksız olarak kılınan namazdan yetmiş derece daha üstündür." buyurmuştur. (Sallallâhü Aleyhi Vesellem)</p>

    <p class="MsoNormal">(Tıbb-ı Nebevî, S: 489)</p>

    <p class="MsoNormal">•••</p>

    <p class="MsoNormal">BEŞ ŞEY BEDENİN KUVVETİNİ ARTIRIR</p>

    <p class="MsoNormal">1- Az yemek ve az uyumak</p>

    <p class="MsoNormal">2- Güzel koku sürünmek</p>

    <p class="MsoNormal">3- Kıllet-i cimâ'</p>

    <p class="MsoNormal">4- Temiz elbise giymek</p>

    <p class="MsoNormal">5- Kur'ân okumak</p>

    <p class="MsoNormal">HZ. MAHMÛD SÂMÎ RAMAZÂNOĞLU (K.S.)</p>

    <p class="MsoNormal">Sâlih dostların birbirlerine olan yardımlarının kıyâmet günü de devam edeceğinin tefsîrde beyân edildiğini sohbetlerinde sık sık anlatırlardı. Kıyâmet Günü hesâba çekilen bir kulun seyyiâtı hasenâtına denk geliyor. Meselâ, 1000 seyyiesi varsa 1000 de hasenesi var. Cenâb-ı Hakk Azze ve Celle Hazretleri o kuluna anne babana git bir hasene iste, verirlerse bana getir seni cennete dâhil edeyim diye buyuruyor. O kul Mahşer Günü'nün o sıkıntılı anında Allâh'ın lütfu ile anne ve babasını bulup durumunu onlara anlatıyor. Onlar da evlâdım bugünkü günde biz kendimizi kurtaramadık ki sana bir faydamız olsun; sana bir şey veremeyiz diyorlar. O eli boş olarak, mahzûn bir halde Hakk'ın huzûruna varıyor. Annem babam bana bir şey vermediler yâ Rabbi diye durumu arz ediyor. Bunun üzerine Hakk Teâlâ ve Tekaddes Hazretleri o kuluna "-Senin dünya hayatında benim rızam için sevdiğin bir dostun yok mu idi?"diye soruyor. Cenâb-ı Hakk kulunun o anda hatırına getiriyor ve evet yâ Rabbi, filân kulun ile biz dünya hayatında senin rızân için sevişirdik diyor. Allâh (C.C.)'nün lütfu ile o dostunu bulup durumunu ona anlatıyor. Kardeşi cevâben diyor ki: "-Ey kardeşim ne kadar hasene istersen alabilirsin. Ben kendimi kurtaramadım, bâri sen kendini kurtar" diyor. Hesâb veren kul, Cenâb-ı Hakk'ın huzûruna sevinçle geliyor ve durumu arz ediyor. Bunun üzerine Sübhan olan Rabbımız "-Yâ öyle mi;o böyle bir ızdırâblı gününde kardeşine acıyarak hasene veriyor; bense Cevvâdü Kerîmim, Erhâmü'r-rahimînim, her ikinizi de affettim buyuruyor. Ne büyük tebşîrât-ı ilâhî. Elhamdüli'llâhi Rabbîlâlemîn Allâh (C.C.) cümlemize rızâsı için sevişmeyi nasîb etsin (Âmîn).</p>

    <p class="MsoNormal">HZ.  MAHMÛD SÂMÎ RAMAZÂNOĞLU (K.S.)</p>

    <p class="MsoNormal">İlk, orta ve lise tahsîlini Adana'da tamamlayan Hz.Sâmî (K.S.) yüksek tahsîlini İstanbul'da yaparlar. Hukuk Fakültesi'ni birincilikle bitiren Hz. Sâmî (K.S.) bu arada bir müddet Gümüşhâneli Dergâhı'na devâm ederler. Bu sırada Bâyezıd dersiâmlarından Rüşdü Efendi (Eski Beşiktaş müftüsü Merhûm Fuat Çamdibi Hocanın babası) "Sâmî Evlâdım, gel seni Şeyhülmeşâyih Es'âd Erbilî Hazretlerine götüreyim." der. Bu teklifi kabul eden Efendi Hazretleri Rüşdü Efendi ile berâber Kelâmî Dergâhı'na giderler. Bu ilk karşılaşmanın devâmını kendileri şöyle anlatıyorlar: "Üstâdımızın huzûruna varıp ellerini öptük. Rüşdü Efendi Hoca: -Üstâdım bu getirdiğim genç Gümüşhâneli Ahmed Ziyâeddin Efendi'nin evlâdlarından Adanalı Sâmî Efendi- deyince; birden Üstâdımız Es'âd Efendi Hazretleri: "Hayır! o bizim evlâdımız" buyurdular. Ve orada devam ettiğim evrâdın ne olduğunu sordular. Günde beşbin zikrullâh, bir cüz Kur'ân-ı Kerîm tilâveti, Delâil-i Hayrât diye cevâb verdim. -Evlâdım hastalık nerede ise tedâviye oradan başlamak lâzım, bu yüzden şimdilik bunları terk edip kalbî zikre başlayacaksın  buyurdular ve Fakire inâbe verdiler." Akarsu deryâya kavuşmuş; su mecrâını bulmuştu. Cenâb-ı Hakkın lütfu inâyeti ile Hz. Sâmî Efendimiz bir kaç ayda seyr ü sülûkunu ikmâl buyurdular. Daha önce iki yıl devâm edilen dergâhta olmayan tecellî burada bir kaç ayda olmuştu Elhamdülillâh. Kısa sürede icâzet ve mutlak hilâfet alan Efendimiz Hazretleri mürşid-i kâmil'in görevine âid şu kıssaları naklediyorlar: "Gençliğimde dergâha devam ediyordum. Orada vazîfesi müntesiblerin ayakkabılarının tozunu almak olan bir dervîş vardı. Bir gün onun elindeki bezi aldım, pertavsızın altına tutarak bir müddet güneşin altında tuttum. Güneşin hararetinin pertavsız vasıtasiyle bezin üzerine teksîf edilmesi ile bez tutuştu ve yanmağa başladı. Dervîş hayretler içinde kaldı. İşte mürşid-i kâmil, iki Cihânın Serveri ve Rahmet Güneşi Nebî Sallallâhü Aleyhi ve Sellem Efendimizden aldığı nûru müntesiblerden müsâid kimselerin kalblerine teksîf edip, o nûr-ı Muhammedî (S.A.V.) ile kalbleri diriltip kemâle erdiren kişidir, biiznillâh. Mürşid-i kâmil çobana benzer; çoban dağda koyunları otlatırken bacağı kırılanı orada bırakır mı? Sırtına atıp ağıla kadar getirir. Mürşid-i kâmil de hiç bir evlâdını bırakmaz ve terk etmez biiznillâh.</p>

    <p class="MsoNormal">HZ. MAHMÛD SÂMÎ RAMAZÂNOĞLU (K.S.)</p>

    <p class="MsoNormal">Mürşid-i kâmilini bulan ve Zât-ı Âlîlerinin onun ifâdesi ile "Eyyâm-ı şebâbını Şerîat-ı mutahhare ve Tarîkat-ı aliyye hizmetinde" geçiren Hz. Sâmî Efendimiz manevî mertebeleri hızla aşıyorlardı. Bu yolda kendi  ifâdeleri ile ihlâs  ve tam teslîmiyet şarttı. Ölünün yıkayıcısına  teslîmiyeti gibi mürid de mürşidine teslîm olmalıydı ki biiznillâh neticeye  ulaşsın. Kendileri anlatıyorlar: "Allâme Taftadânî  Hazretleri'nin talebelerinden biri bir şeyhe intisâb etmiş. Bu talebeden hocasının huzûrunda hikmetli kelâmlar sâdır olmuş. Hocası: "-Evlâdım, bunları ben sana öğretmedim; sen bunları nereden öğrendin?" diye soruyor. Talebe: "-Efendim ben bir şeyhe intisâb ettim; zikir çekiyorum, doğuş oluyor ve böylece hikmetli konuşuyorum." diyor. Bunun üzerine Allâme Taftadânî Hazretleri: "Oğlum beni de şeyhine götür"; diyor. Kendileri de aynı şeyhe intisâb ediyorlar. Fakat ya teslîmiyet yok veyâ nasîbi yok aynı tecelliyâtlar  kendilerinde zuhûr etmiyor, aynı istifâde olmuyor. Sâmî Efendimiz Hazretlerinin bu anlattığı kıssadan çıkan hükme göre nasîbi olan müstaid kişiler mürşid-i kâmili bulup ona tam olarak teslîm olurlarsa biiznillâh neticeye ulaşır, ma'nevî mertebelerde  hızla ilerleyerek kemâle ererler. Bunların hepsi kendilerinde biiznillâh mevcûd olan Hz. Sâmî (K.S.) kısa zamanda icâzet alırlar irşâdla görevlendirilirler. Kelâmî Dergâhı'ndaki hizmet günlerine âid Adapazarlı Pehlivân Efendi şu hâtırayı anlatır: "Adapazarı'ndan on arkadaşımla beraber Es'ad Efendi Hazretleri'nin ziyâretlerine gittik. Sohbet esnâsında Tekkeye dâhil olmuştuk. İçerisi kalabalık olduğundan dışarıda oturuyor, Es'ad Efendi Hazretleri'nin  kendilerini göremiyor, sâdece seslerini işitiyorduk. İlk def'a sohbetlerine gelmenin heyecânı içindeydik. Sohbet sırasında ihvân arasında genç bir zât dolaşıp hizmet ediyordu. "Bu Genç orada dolaşmasa o zaman dikkatimiz dağılmaz, daha çok istifâde ederdik." diye içimden geçirdim. Sohbet biter bitmez Es'ad Efendi Hazretleri: "-Adapazarlı Pehlivân Efendi ve on arkadaşı buraya gelsin!" dediler. Hâlbuki bizi hiç tanımıyorlar ve geldiğimizi de görmemişlerdi. "-Sâmî evlâdımız hakkında sû-i zan ettiniz, helâllık alın." buyurdular. Afvımızı taleb edip böylece bu iki Zâtı ve aralarındaki derûnî muhabbet ve bağı öğrenmiş olduk. Elhamdülillâh.</p>

    <p class="MsoNormal"> </p>

    <p class="MsoNormal">AĞUSTOS</p>

    <p class="MsoNormal">HZ.  MAHMÛD SÂMÎ RAMAZÂNOĞLU (k.s )</p>

    <p class="MsoNormal"> </p>

    <p class="MsoNormal">Üstâdına olan bu muhabbet ve bağlılığını dâimâ arttırarak devâm ettiren Hz. Sâmî Efendimiz bütün gün ve gecelerini hizmet yolunda geçirdiler. Dergâh'ın temizliğinden ihvânın her türlü hizmetlerine varıncaya kadar her an Sâmî Efendimiz, yatalak  hastadan ihvânın da her türlü hizmetlerini seve seve yaparlardı. Hz. Esad Erbilî Efendimiz'in "mânen bizimle aynı mertebededir, lâkin bu vazîfe bize verildi" diye tarif ettikleri Hüseyin Efendi Hazretleri yatalak olunca: "Bu Zâtın hizmeti için kim tâlib olur?" diye ihvâna sorarlar. Hemen Sâmî Efendimiz o Zâtın hizmetlerine koşarlar. Def'i hâcetleri dâhil her hizmetlerini uzun müddet seve seve görürler. Nihâyet bu hizmetleri sonunda Hüseyin Efendi Hazretleri "Evlâdım: Cenâb-ı Hakkâ niyâz  ediyorum; Allâh-ü Azîmüşşân bize ihsân ettiklerini fazlası ile sana ihsân etsin!" diye duâ buyururlar. Dünya hayatını Nebî-yi Ekrem (s.a.v.) Efendimiz'in buyurdukları gibi: "Benimle dünyanın misâli ağaç altında bir mikdâr dinlendikten sonra yoluna devâm eden yolcunun hâline benzer" diye ana rahmi ile kabir arasında bir sefer olarak görürdü; Hz. Sâmî Efendimiz. Ve bunu uzun bir ömürde her an tatbîk ettiler. "Bir yabancı âlim, fakire kendilerinin hâl ve kelâmlarından sordular. O anda hâtırıma gelen şu hâllerini anlattım: Rasûl-i Ekrem (s.a.v.) Efendimiz: -Seferden döndüğünüzde hanımlarınızın yanına haber vermeden girmeyiniz, buyuruyorlar. Hz. Sâmî (k.s.) hayatı bir sefer olarak gördüğü için her yerinden kalkmalarını bir sefer kabul ediyorlardı. Abdest almak için her lavaboya gidişlerinde yol zevcelerinin odasından geçiyordu.Yarım asırdan fazla süren evlilik hayatlarında bıkmadan, usanmadan, seve seve her def'asında zevcelerini haberdâr ederlerdi. O'nun "Efendi buyur" diye sesini duyunca odaya girer ve diğer tarafa geçerlerdi. Bu hâl altmış küsur yıl günde en az on def'a devam etti." deyince yabancı âlim ayağa kalkarak:" - Bu zât Sâhibü'z-zaman'dır. Onun dışında hiç bir velî sünnet-i seniyyeyi bu kadar derin ve ihâtalı anlayıp tatbîk edemez, ancak o yapabilir" dedi. Elhamdülillâhi Rabbilâlemîn.</p>

    <p class="MsoNormal">HZ. MAHMÛD SÂMÎ RAMAZÂNOĞLU (k.s )</p>

    <p class="MsoNormal">Hayatının tek gâyesi Rasûl-i Ekrem (s.a.v.) Efendimiz Hazretleri'nin sünnetine uymak ve onu ihyâ etmek olan Hz. Sâmî Efendimiz; daha önceki kitâplarda "kılıcı boynunda asılı peygamber, olarak ta'rîf edilen (s.a.v.) Efendimiz'e bu husûsta da ittibâ edip gazâya iştirâk ederek «Gâzî» olmuşlardı. Bu husûsu kendileri şöyle anlatıyorlardı: «-Bi-rinci Cihân Harbi'nde Osmânlı Ordusu'nda levâzım subayı olarak vazîfe gördüm. Alayımız Edirne'de vazîfe görüyordu. Açlık ve kıtlık son derece şiddetli idi. Askerlerimizin uzun süre yiyecek bulamadıkları oluyordu. Bu yüzden askerler ellerinin yetiştiği  yere kadar kavak ağaçlarının kabuklarını yolarak onları çiğniyorlar ve böylece açlıklarını bir nebze olsun gidermeğe çalışıyorlardı. Hz. Ebû bekir Es-Sıddık (r.a.) Efendimiz'in: "Cihâdı terk eden millet zillete düçâr olur" sözünü bütün talebelerine ezberleten Hz. Sâmî (k.s.) Cenâb-ı Hakk'ın: "Niçin yapamadığınızı söylüyorsunuz" Kavl-i Şerîfini de bize kendileri yaşayarak öğretiyorlardı. Yaşayarak, tatbîk ederek bize cihâdı öğretiyorlardı. Harbe iştirâk ederek Gâzî olmuşlar, ve ömürleri boyunca İslâm için kılıç sallama arzusu ile yaşamışlardı. Mübârek ömürleri doksanı bulduğunda dahi sohbetlerinde Uhud Harbi'nde Amr ibn-i Sâbit (r.a.)'ın müslüman oluşunu anlatırken; onun lâkabını : "Asram lâkabı ile mülakkab; keskin kılıç saldırıcı, diye ta'rîf ederken oldukları yerde dizleri üzerine doğrularak ellerini havaya kaldırarak elindeki kılıcı ile derhâl düşman üzerine saldıracakmış gibi olan hâlleri ancak görülmekle anlaşılabilirdi. Yaşıyor;ondan sonra anlatıyorlar; anlatırken de o hâli aynen yaşıyorlardı. Hayatı cihâddı Hz. Sâmî Efendimizin. Ömür boyu cihâd. Ve bu cihâdı elinde silâhı gazâda da yaşamış ve Gâzî olmuşdu  Hz. Sâmî (k.s.). Ve nefea'nallahü Teâlâ bi şefâatihi, Allâh (c.c) cümlemizi onun muhabbetini hakkı ile yaşayıp, öylece haşrolanlardan eylesin(âmîn). Bi hürmeti Seyyidi'l Enbiyâ-ı ve'l- Mürselîn (s.a.v.).</p>

    <p class="MsoNormal">ŞEYHÜLİSLÂM EBUSSU'ÛD EFENDİ</p>

    <p class="MsoNormal">Ebussu'ûd el- İmâdî 17 Safer 898 (30 kânunevvel 1490) tarihinde, İskilip'te doğmuştur. "Hünkar Şeyhi" diye tanınan Muhyiddîn Muhammed el-İskilîbî'nin oğludur. Babasından, Müeyyed-zâde Abdurrahman Efendi'den, Mevlânâ Seyyidi Karamânî'den ve rivayete nazaran Kemalpaşa-zâde'den ders gördü. Babasından icâzet aldı. Tahsîli sırasında Sultan II. Bâyezid'in dikkatini celb etmiş ve yevmiye 30 akça "çelebi ulûfesi" ile taltif olunmuştu. 922 (1516) da, İnegöl İshak Paşa medresesi müderrisliğine yapılan ilk tayininden sonra sırasıyla: 926 (1520) de Davut Paşa, 928 (1522) de Mahmud Paşa, 931 (1525) de Gebze, 932 (1526) da Bursa Sultâniye medreselerine ve 934 (1527) de Sahn-i Semanın "müfti medresesi" denilen kısmına tayin olundu. 939 Şevval (1533) de Bursa ve 940 Rebîulâhirinde İstanbul kadısı oldu. 944 (1537) de Kânûnî'nin Korfu seferi sırasında Rumeli kazaskerliğine getirildi. 8 yıl bu hizmette kaldıktan sonra Fenârî-zâde Muhyiddîn Efendi'nin yerine 952 Şaban'ında (1545) şeyhülislâm nasb olundu. Bu makamda 5 Cemaziyelevvel 982 (23 Ağustos 1574) deki vefâtına kadar hicrî hesapla 30 yıl kaldı.</p>

    <p class="MsoNormal">Şahsiyeti:</p>

    <p class="MsoNormal">Kaynaklar Ebussu'ûd Efendi'yi zayıf, uzun boylu ve u-zunca sakallı, nûrânî yüzlü, vakur, mehib, gayet sâde giyinir, etrafındakilere rıfk ile muamele ettiği halde mehâbetinden meclisinde kimse ağız açamaz, sözleri hürmetle dinlenir, âbid ve zâhid bir zat olarak tarif ederler. Muâsırları tarafından, Ebû Hanîfe-i sânî, Hâtemet-ül-müfessirîn, Muâllim-i sânî vasıfları ile yâd edilen bu zat, Osmanlı şeyhülislâmlarının tefsir ve fıkıh sahalarında en âlimlerinden biri sayılmaktadır. Devrinin en nüfuzlu adamlarından biri olmakla beraber siyâsete karışmayan Ebussu'ûd Efendi'ye Kânûnî, büyük bir hürmet ve itimad beslemiş, mühim meselelerde onun re'yine baş vurmuştur. Pâdişâhın, Zigetvar yolundan yazdığı "hâlde hâldaşım, sinde sindaşım, âhiret karındaşım, târik-i hakta yoldaşım..." diye başlayan mektup, aralarındaki râbıtanın kuvvetini gösterir. Arapça tefsiri ve şiirleri, arap aleminde meşhurdur. Elhâsıl, Ebussu'ûd Efendi, sultanı Kânûnî, sadrâzamı Sokullu, kaptan-ı deryâsı Barbaros, mîmarı Sinan ve şâiri Bâkî olan ebed-müddet bir devletin kendine lâyık şeyhülislâmı idi.        </p>

    <p class="MsoNormal">(M. Ertuğrul Düzdağ, Şeyhülislâm Ebussu'ûd Efendi, S: 22-23)</p>

    <p class="MsoNormal">ÖLÜNÜN DİRİYE TELKİNİ</p>

    <p class="MsoNormal">Sekizinci Hicri asırda yaşayan büyük velilerden Necmeddin İsfehânî Hazretleri, ahibbasından (sevdiklerinden) ve ehlullahdan birinin vefatında, kabri başında murakabe halinde dururken, o esnada imam efendinin ölüye telkin verdiğini görür ve gayri ihtiyari Necmeddin İsfehânî Hazretleri güler.Her zaman vakur ve ciddi olan Hazretin, hiç mu'tadı olmayan bu gülüşüne orada bulunanlar hayret ederler... Ve sorarlar:</p>

    <p class="MsoNormal">- Efendi Hazretleri! Böyle bir yerde neden güldünüz?</p>

    <p class="MsoNormal">Necmeddin İsfehânî, keşf hali olduğu için söylemekten çekinir. Fakat ısrar ederler... Mecbur kalır; buyurur ki:</p>

    <p class="MsoNormal">- Telkini, diri ölüye yapar. Bu mezardaki zatın kalbi manen diridir. O teaccüb etti ve manen dedi ki:</p>

    <p class="MsoNormal">"Elhamdülillah benim kalbim diridir. Bana telkin veren imamın kalbi ölüdür. Ölünün diriye telkinine hayret ettim." demesi üzerine gayri ihtiyari güldüm. Buyurur.</p>

    <p class="MsoNormal">(Hz. M. Sâmî Ramazanoğlu (k.s.), Mükerrem İnsan)</p>

    <p class="MsoNormal">GÜNAHINI GİZLİ TUTMAK YEDİ ÖZÜRLE</p>

    <p class="MsoNormal">HER ZAMAN CAİZDİR.</p>

    <p class="MsoNormal">Birinci özür:Allah'ü Teâlâ buyuruyor ki:"Fısk ve günahı gizleyin." Rasûlullah (s.a.v.) buyurdu: "Büyük günaha düşen bir kimse, Allahü Teâlâ'nın örtüsünü onun üzerinde bulundurmalıdır."</p>

    <p class="MsoNormal">İkinci özür: Bu dünyada örtülü kalırsa, öbür dünyada da örtülü kalacağı ümîdi hâsıl olur.</p>

    <p class="MsoNormal">Üçüncü özür: İnsanların ayıplaması sebebiyle kalbinin meşgul olacağından, ibadeti karışık ve kalbi dağınık olmasından korkar.</p>

    <p class="MsoNormal">Dördüncü özür: Kalbi insanların ayıplamasından incinir. Bu da insanın tabiatında olan bir şeydir.</p>

    <p class="MsoNormal">Beşinci özür: Günahını söylerse, kendisini öldüreceklerinden veya eziyet edeceklerinden korkar. Had cezası îcabetse de, günahını gizlemeye ve tevbe etmeye şeriat da izin vermiştir.</p>

    <p class="MsoNormal">Altıncı özür: Günahını söylemekten, utanır. Utanma güzel bir huydur ve îmandandır.</p>

    <p class="MsoNormal">Yedinci özür: Günahını söylerse, fasıkların, günahkarların da kendisi gibi yapacağından, günah işlemeye atılacaklarından korkar. Bu niyetle günahını saklarsa mazur olur.             </p>

    <p class="MsoNormal">                                     (İmam-ı Gazâlî, Kimya-ı Saadet, S: 423)</p>

    <p class="MsoNormal">RASÛL-İ EKREM (S.A.V.)'DE ALLAH KORKUSU</p>

    <p class="MsoNormal">Hz. Muhammed (s.a.v.), peygamberlerin sonuncusu, insanların en ekmeli ve Allah (c.c.)'ın habibi oldukları halde Allah (c.c.)'tan o derece korkarlardı ki, zaman zaman "Mahşer günü ne olacağım?" buyurdukları ve yine Allah (c.c.) korkusundan mübarek gözlerinden yaşlar geldiği görülürdü.</p>

    <p class="MsoNormal">Bir gün Abdullah b. Mes'ud (r.a.) huzurlarında Nisâ Sûresi'nin:</p>

    <p class="MsoNormal">"Her milletten bir şâhid getirdiğimiz ve onlara da seni şâhid getirdiğimiz zaman (kafirlerin hali) nice olacaktır." mealindeki 41. ayetini okuyunca:</p>

    <p class="MsoNormal">Rasûl-i Ekrem (s.a.v.)'in gözlerinden yaşlar boşanmıştı.</p>

    <p class="MsoNormal">Şiddetli bir fırtına çıktığında kaygılanırlar, ne kadar mühim işleri olursa olsun hemen bırakıp kıbleye dönerler:</p>

    <p class="MsoNormal">"Ya Rabbi gelmesi muhtemel olan felaketlerden sana sığınırım" derlerdi ve hava açıldığı zaman da hamdü sena ederlerdi.</p>

    <p class="MsoNormal">Bir defa yine şiddetli bir fırtına çıkımış; Rasûlullah (s.a.v.), kaygılanmış, Hz. Aişe (r.a.), O'nun niçin kaygılı olduğunu sorunca:</p>

    <p class="MsoNormal">- "Hûd kavminin uğradığı akıbete uğramadığımızı nereden biliyorsun? Hûd kavmi de bir bulut görmüşler, bu bulut bizim arazimizi sulayacak demişler, fakat o bulut onları helak etmişti" buyurmuşlardı.                  </p>

    <p class="MsoNormal">(Buhari Müslim)</p>

    <p class="MsoNormal">Hz. Übey bin Ka'b (r.a.) der ki; "Gecenin üçte ikisi geçtikten sonra Rasûl-i Ekrem (s.a.v.):</p>

    <p class="MsoNormal">"- Ey îman edenler, Allah'ınızı hatırlayınız. Zelzele yaklaşıyor. O'nun arkasından neler gelecek. Ölüm bütün maiyyeti ve neticeleri ile önünüzdedir," buyururlardı."</p>

    <p class="MsoNormal">(Mişkat, Ağlama Bahsi)</p>

    <p class="MsoNormal">Peygamberimiz (s.a.v.), ayrıca "Siz benim bildiğimi bilseniz az güler çok ağlardınız," buyururlardı.</p>

    <p class="MsoNormal">(Buhari- Müslim) </p>

    <p class="MsoNormal">(Peygamber (s.a.v.) Efendimizin Yüce Ahlakı, s: 30)</p>

    <p class="MsoNormal">DÜNYADA VE AHİRETTE KİŞİYE</p>

    <p class="MsoNormal">KÂFÎ GELEN ŞEYLER</p>

    <p class="MsoNormal">Halid bin Velid (r.a.) rivayet ettiği bir Hadis-i Şerif'te şöyle diyor: Peygamberimiz (s.a.v.) Efendimize bir adam gelerek:</p>

    <p class="MsoNormal">Ya Rasûlallah! Sizden hem dünya hem de ahirette kafi gelecek beni müstağni kılacak bazı şeyler istirham edeceğim, dedi. Ve Rasûl-i Ekrem (s.a.v.):</p>

    <p class="MsoNormal">"İste ne arzu ediyorsun, buyurdular ve aralarında şu muhavere cereyan etti:</p>

    <p class="MsoNormal">- İnsanların en alimi olmak istiyorum.</p>

    <p class="MsoNormal">- Allah'dan kork, insanların en alimi olursun.</p>

    <p class="MsoNormal">- İnsanların en zengini olmak istiyorum.</p>

    <p class="MsoNormal">- Kanaat et, insanların en zengini olursun.</p>

    <p class="MsoNormal">- İnsanların hayırlısı olmak istiyorum.</p>

    <p class="MsoNormal">- İnsanlara faydalı olan kimse onların en hayırlısıdır.</p>

    <p class="MsoNormal">- İnsanların en adili olmak istiyorum.</p>

    <p class="MsoNormal">- Şu halde kendin için arzuldaığını insanlar için de arzula.</p>

    <p class="MsoNormal">- İnsanların en hassı olmak istiyorum.</p>

    <p class="MsoNormal">- Allah'ı çok zikret, onların hassı olursun.</p>

    <p class="MsoNormal">- Muhsinlerden olmak istiyorum.</p>

    <p class="MsoNormal">- Şu halde ahlakını güzelleştir, imanın kemale ersin.</p>

    <p class="MsoNormal">- İtaatkarların olmak istiyorum.</p>

    <p class="MsoNormal">- Allah'ın farz kıldığı şeyleri yerine getir, müti olursun.</p>

    <p class="MsoNormal">- Allah'ın rızasına mazhar olmak istiyorum.</p>

    <p class="MsoNormal">- Kendine ve Allah'ın mahlukatına karşı merhametli ol.</p>

    <p class="MsoNormal">- İnsanların en kuvvetlisi olmak istiyorum.</p>

    <p class="MsoNormal">- Allah'a dayan ve ona tevekkül et; insanların en kuvvetlisi olursun.</p>

    <p class="MsoNormal">- Duamın kabul olmasını istiyorum.</p>

    <p class="MsoNormal">- Haramdan ictinab et!</p>

    <p class="MsoNormal">- Allah'ın insanlar arasında beni rüsvay etmemesini istiyorum.</p>

    <p class="MsoNormal">- İnsanlar arasında rüsvay olmamak için dilini ve tenasül uzvunu muhafaza et." buyurmuşlardır. Bir rivayette: "Namusunu ve kötü huylarını düzelt." buyurmuşlardır.</p>

    <p class="MsoNormal">(Hz. M. Sâmî Ramazanoğlu (k.s.), Musahabe 6)</p>

    <p class="MsoNormal">EBÛ MÛSÂ EL-EŞA'RÎ (R.A.) ANLATIYOR:</p>

    <p class="MsoNormal">Rasûlullah (s.a.v.) Hazretleri, Bi'r-i Erîs'in kenarına, kuşağına, bileziğinin üzerindeki kuyuya mübarek iki bacağını açık olarak sarkıtıp oturmuştu. Mevsimin şiddet-i hararetinden serinlik için öyle yapmıştı.</p>

    <p class="MsoNormal">Sonra Rasûlullah (s.a.v.) Hazretlerine, selam verdim. Sonra yine dönüp bostanın kapısında bekledim. "Bugün ben Rasûlullah (s.a.v.)'in bevvâbı olacağım." dedim. (Yani kapıcısı olacağım dedim.)</p>

    <p class="MsoNormal">Sonra (Hazreti Ebu Bekir (r.a.) geldi ve Cennet'le tebşir edildi. Sonra Hazreti Ömer (r.a.) geldi ve Cennetle tebşir edildi.)</p>

    <p class="MsoNormal">- Sonra yine ben gidip kapının iç tarafına oturdum. Kendi kendime: Allahü Teâlâ Hazretleri kardeşime hayır murad ederse şimdi onu buraya getirir diye dua ve temenni etmekte iken isti'zan yollu bahçe kapısını bir insan salladı.</p>

    <p class="MsoNormal">- "Bu kimdir?" dedim. Cevaben:</p>

    <p class="MsoNormal">- "Osmân İbn-i Affân'ım!" dedi. Ben:</p>

    <p class="MsoNormal">- "Dur biraz bekle isti'zân edeyim" dedim.</p>

    <p class="MsoNormal">Rasûlullah (s.a.v.) Hazretleri'nin yanına gidip haber verdim. Rasûlullah (s.a.v.) Hazretleri, biraz sükut edip tevakkuftan sonra bana cevaben:</p>

    <p class="MsoNormal">- "Sen O'na huzuruma gelmek için izin ver ve O'nun üzerine gelecek belvâ (belalar) ve düçar olacağı felaketler üzerine Cennet ile tebşir eyle" buyurdular.</p>

    <p class="MsoNormal">Ben gelip Osman (r.a.)'a hitaben:</p>

    <p class="MsoNormal">- "İçeriye giriniz. Rasûlullah (s.a.v.) seni Cennet ile tebşir buyurdular. Fakat sana isabet edecek ve senin düçar olacağın bir belvâ, beliyye ve felaket üzerine..." dedim.</p>

    <p class="MsoNormal">Hakikaten mu'cize-i Nebîyye olarak, Hazreti Osman (r.a.)'in Şehadetine sebeb olan büyük beliyye ve fitne zuhura gelmiştir.</p>

    <p class="MsoNormal">(Hz. M. Sâmî Ramazanoğlu (k.s.), Hazreti Osman ve Ali (R.A.),S:68)</p>

    <p class="MsoNormal">HZ. FATIMA (R.A.)'NIN ARZUSU</p>

    <p class="MsoNormal">Taberâni şu hadisi rivayet eder;</p>

    <p class="MsoNormal">"Kadının evinden çıkmasında bir sakınca yoktur; ancak onu şeytan karşılar ve ona: Seni kim görürse beğeniyor, der. Kadın elbisesini giyince ona, nereye gideceksin diye sorulur. O da, bir hastayı yoklamayı veya bir cenazeyi teşyîe veya bir mescidde namaz kılmaya gidiyorum, diye cevap verir. Halbuki kadın Rabbine evinde ibadet ettiği gibi hiçbir yerde ibadet edememiştir."</p>

    <p class="MsoNormal">Bir müddet sonra, yeni evliler, kendilerine bir ev vermesi için Neccar oğullarından Harise b. Numan'a söylemesini, Peygamberimiz (s.a.v.)'den rica ettiler.</p>

    <p class="MsoNormal">Peygamberimiz (s.a.v.), bu isteği, Harise'ye duyurmaktan utandı ve kaçındı. Fakat, Harise, bunu, haber alınca, Peygamberimiz (s.a.v.)'in yanına geldi:</p>

    <p class="MsoNormal">"Ya Rasûlallah! Haber aldım ki, Fatıma, ayrı bir eve taşınmak için Sana müracaat etmiş.</p>

    <p class="MsoNormal">Neccar oğulları evlerinin en yakını olan benim bu evlerim, Senindir. Benim, canım ve malım, ancak, Allah ve Rasûlü içindir.</p>

    <p class="MsoNormal">Vallahi ya Rasûlallah! O mülkü, benden alman, bana bırakmandan daha hoş ve daha makbûldür!" dedi.</p>

    <p class="MsoNormal">Peygamberimiz (s.a.v.):</p>

    <p class="MsoNormal">"Doğrusun! Allah, mallarını bereketlendirsin!" buyurdu. Verilen eve Hz. Fatıma'yı yerleştirdi.</p>

    <p class="MsoNormal">Hz. Fatıma, bir gün, Peygamberimiz (s.a.v.)'e geldi. "Ya Rasûlallah! Ne benim ve ne de, Amcamın oğlunun, geceleri üzerinde uyuduğumuz, gündüzleri de, üzerinde kestirdiğimiz bir koç postundan başka döşeğimiz var!" dedi.</p>

    <p class="MsoNormal">Peygamberimiz (s.a.v): "Ey Kızım! Sabret!Çünkü, Musa b. İmran da, Zevcesi ile (20) yıl döşeksiz oturdu. Onların, pamuktan yapılmış bir abadan başka döşekleri yoktu!" buyurdu.</p>

    <p class="MsoNormal">(M. Âsım Köksal, İslam Tarihi, Cilt 8-9)</p>

    <p class="MsoNormal">HAZRETİ EBÛ'D - DERDÂ (R.A.)</p>

    <p class="MsoNormal">Ebu'd-Derda Uveymir bin Âmir el-Hazrecî (r.a.) Ensâr-ı Kiramdandır. İslâmdan evvel tâcir idi. Ve kendinin İslâmı, ehl-i beytinden sonra olmuştur. Uhûd'dan mâadâ meşahidde bulunmuştur.</p>

    <p class="MsoNormal">Ebu'd-Derda (r.a.) Ashab-ı Güzin'in efdâlinden ve fukaha ve hukemasından olup hakk-ı sâmîlerinde:</p>

    <p class="MsoNormal">"Üveymir bu ümmetin hâkimidir" ve her ümmetin bir hakimi vardır, ümmetimin hâkimi de Ebu'd-Derda Üveymirdir" sena-yı Nebevileri vaki olmuştur.</p>

    <p class="MsoNormal">Şam'ın muhasarasında bulunmuşlar ve Şam'ın fethinde kadı olmuşlardır.</p>

    <p class="MsoNormal">Hasb'el-beşeriyye mürtekibi olduğu bir günahtan dolayı nâsın kendisine sebb ü ta'n eylediği bir kimseye tesadüf ettiğinde Ebu'd-Derda (r.a.):</p>

    <p class="MsoNormal">- Bu adam bir kuyuya düşmüş olsaydı siz onu çıkarmak istemeyecek mi idiniz? buyurduğunda nâs da:</p>

    <p class="MsoNormal">- Evet çıkarırdık demişler.</p>

    <p class="MsoNormal">- Öyle ise din kardeşinize sebb etmeyin, sizi bu günah musibetinden vâreste kılan Cenâb-ı Allah'a hamd edin buyurmuşlardır. Halkın:</p>

    <p class="MsoNormal">- Sen buna buğzetmez misin? suallerine cevabta dahi:</p>

    <p class="MsoNormal">- Ben onun ancak fiiline buğzederim, o fiili terk ettiğinde yine benim biraderimdir, buyurmuşlardır.</p>

    <p class="MsoNormal">          (Hz. M. Sâmî Ramazanoğlu (k.s.), Ashâb-ı Kirâm/2, S: 83-84)</p>

    <p class="MsoNormal">•••</p>

    <p class="MsoNormal">İmam Ahmed, Taberânî hasen senedlerle Abdullah ibn Bişr'den şu hadisi rivayet ederler: Bu zat der ki, bir süre önce şöyle bir hadis duymuştum:</p>

    <p class="MsoNormal">«Yirmi veya daha az veya daha çok kişiden oluşan bir topluluk içinde bulunduğunda bunların yüzüne dikkatle bak. Eğer içlerinde Allah için kendisinden çekinilen bir kişi göremezsen, bil ki artık durum nazik bir hal almıştır.»</p>

    <p class="MsoNormal">(Hz. M. Sâmî Ramazanoğlu (k.s.), Ashâb-ı Kirâm/2, S: 83-84)</p>

    <p class="MsoNormal">PEYGAMBERİMİZ (S.A.V.)'İN SIFATLARI</p>

    <p class="MsoNormal">"Allah (geçmiş) Peygamberlerden (And olsun ki; size kitap ve hikmet verdim. Sonra da, size nezdinizdekini, tasdik eden bir Peygamber gelecektir. Ona, kesin olarak iman ve herhalde yardım edeceksinizdir! diye aht ve misak aldığı zaman (ikrar ettiniz ve uhdenize bu ağır yükü alıp  kabul ettiniz mi?) diye sordu. Onlar (ikrar ettik!) dediler. Bunun üzerine, Allâh (Öyle ise, birbirinize ve ümmetlerinize karşı şâhid olunuz!) Ben de, sizinle birlikte bu ikrarınıza şâhidlerdenim! buyurdu. Kadı Iyaz der ki "Yüce Allâh, o Mîsakı, vahy ile almıştır. Hiçbir Peygamber göndermemiştir ki, Ona, Muhammed Aleyhisselâmı veya vasıflarını anmış ve Ona, eriştiği takdirde, kesin olarak iman edeceksin diye kendisinden ahd ve mîsak almış olmasın. Deniliyor ki: Yüce Allâh, Peygamberlerinden, bunu, kendi kavimlerine de haber vermeleri ve onların, kendilerinden sonra gelecek kavmlara da, aynen bildirmeleri hususunda dahi kesin söz almıştır. (Ondan sonra da, size, nezdinizdeki o kitap ve hikmeti tasdik edici bir Peygamber gelmiştir) mealinin aslındaki hitab, "Muhammed Aleyhissalâtü vesselâm'ın muâsırı olan Ehl-i kitabadır."</p>

    <p class="MsoNormal">Hazret-i Ali de demiştir ki:</p>

    <p class="MsoNormal">"Yüce Allâh, Adem Aleyhisselâm'dan ve ondan sonra gelen her Peygamberden (Eğer, Muhammed Aleyhissalâtü vesselâm, gönderildiği zaman, kendileri sağ olursa, Ona, iman ve dinine yardım etmeleri ve aynı hususta ümmetlerinden de, kesin söz almaları hususunda kesin söz almıştır."</p>

    <p class="MsoNormal">Atâ b. Yesar'dan rivâyet edildiğine göre: Peygamberimizin, Tevrat'taki sıfatlarından sorulunca, Abdullah b. Amr b. Âs, demiştir ki:</p>

    <p class="MsoNormal">"Evet! Vallâhi Kur'ân'daki (Ey Peygamber! şüphe yok ki, Biz, Seni, Şâhid, Müjdeleyici ve Korkutucu olarak gönderdik." (Ahzâb: 45) âyetindeki bazı sıfatları ile, Tevrât'ta da, tavsif buyrulmuştur.</p>

    <p class="MsoNormal">  (M. Âsım Köksal, İslâm Tarihi Ansk., C. 2, S: 95)</p>

    <p class="MsoNormal">OTLUKBELİ SAVAŞI (11 Ağustos 1473)</p>

    <p class="MsoNormal">Fatih Sultan Mehmed Han, 11 Nisan 1473 tarihinde Erzincan yakınlarına gelirken, Orduy-u Hümayun öncüsü Has Murad Paşa'nın kumandasındaki tümen Akkoyunlulara çatıp bozuldu. Paşa şehid düştü. Bir hafta sonra Fatih Otlukbeli sahrasına girdi. Uzun Hasan 330.000 süvarisi ile burada bekliyordu. Orduy-u Hümayun 190.000 asker olup 5 kolorduya ayrılmıştı.</p>

    <p class="MsoNormal">Uzun Hasan tecrübeli askerdi. Osmanlı ordusunun kuvvetini duymuştu. Fakat gözleriyle görmemişti. Ordunun Otlukbeli sahrasına sancaklar actırtıp, mehter vurarak girişindeki düzeni, askerin üniformalarının kumaşının kalitesini ve ağır teçhizatını görünce: "Vay Osmanoğlu ne derya düzmüş" dediği meşhurdur.</p>

    <p class="MsoNormal">Osmanlı Ordusu'nun topçu ve tüfekli ağır piyade ateşiyle, süvari alaylarının sapır sapır döküldüğünü büyük teessürle gördü. birliklerine hakim olamadı. Akkoyunlular can havliyle kıskacın ucundan fırlamaya çalışırken Fatih ihtiyattaki iki kolordusu ile firar yollarını kesti.</p>

    <p class="MsoNormal">Muharebenin sonunda Ulu Şehzade Bayezid babasının emriyle Uzun Hasan'ın otağı üzerine yürüdü. Mukavemet edemeyen Uzun Hasan atına atlayarak kaçtı.</p>

    <p class="MsoNormal">Devletin Timur'dan beri karşılaştığı en büyük tehlikenin atlatılması üzerine Fatih kendi parasıyla 40.000 esiri satın alıp azad etmiştir.</p>

    <p class="MsoNormal">(Osmanlı Devleti Tarihi C. 1, S: 118)</p>

    <p class="MsoNormal">HÜSN-İ ZAN</p>

    <p class="MsoNormal"> « Hüsn-i zannın fevkinde bir ibadetle Cenâb-ı Allah'a ibâdet olunmamıştır.                                                         (Menâvî)</p>

    <p class="MsoNormal">Cenâb-ı Hak azze ve celle buyurdu ki, "Ben kulumun zannı indindeyim. Bana istediği gibi zan etsin.»                                                     </p>

    <p class="MsoNormal">(Buhârî, Müslim)</p>

    <p class="MsoNormal">Cenâb-ı Hakk'a muti olup Cenâb-ı Hakk'a muhabbet edenler Hâlik Teâlâ Hazretlerine daima hüsn-i zan ederler. Âsî ve mücrim olanlar da, kalblerinde maraz, inkâr gibi hastalık olanlar da Cenab-ı Hakk'a karşı sûi zandan vâreste olamazlar.</p>

    <p class="MsoNormal">(Hz. M. Sâmî Ramazanoğlu (k.s.), Musahabe, C.2, S: 60)</p>

    <p class="MsoNormal">KALP HASTALIĞI</p>

    <p class="MsoNormal">Kalp; beyin, ciğerler ve böbrekler gibi önemli organlardandır. Hatta bunların hepsinden de önemlidir. Çünkü kalbin hasta olmasına bağlı olarak vücutta bazı hastalıklar meydana gelmektedir. Nitekim Peygamber (s.a.v.):</p>

    <p class="MsoNormal">"Dikkat ediniz! İnsan bedeninde bir et parçası vardır ki, o iyi ve sağlıklı olursa, bütün vücut sağlıklı ve iyi olur. O bozulup hasatlandığı zaman ise, bütün vücut bozulur ve hasta olur. Bilmiş olunuz ki o et parçası kalbdir." buyurmuştur.</p>

    <p class="MsoNormal">Bir Vak'a:</p>

    <p class="MsoNormal">Sad İbn-i Ebi Vakkas (r.a.) demiştir ki: "Ben bir hastalığa yakalanmıştım. Peygamber (s.a.v.) hasta hatırı sormak için yanıma geldi. Elini göğsümde iki mememin arasına koydu. Hatta ben Rasûlullah (s.a.v.)'in elinin soğukluğunu kalbimde hissettim. Sonra şöyle buyurdu:</p>

    <p class="MsoNormal">"Sen, kalp hastalığına yakalanmışsın! Sakif'ın kardeşi Haris İbni Kelede'ye git. Zira o tabib bir kimsedir. Medine'nin acve isimli hurmasından yedi tane alsın, onları çekirdekleri ile beraber dövsün, sonra onu süt ve yağ ile karıştırıp sulandırdıktan sonra sana yedirsin!"</p>

    <p class="MsoNormal">Kalp İçin Faydalı veya Zararlı Olan Bazı Maddeler:</p>

    <p class="MsoNormal">*Hurmanın süt macun yapılarak yenilmesi, (zira) kalp hastalıkları için faydalı bir macundur. </p>

    <p class="MsoNormal">*Akşam yemeğinden sonra, yüz adım kadar da olsa yürümek, yemekten hemen sonra uyumamaktır.Bu çok zararlıdır.</p>

    <p class="MsoNormal">*Çok gülmek kalp için zararlıdır.</p>

    <p class="MsoNormal">*Kalp hastası için; süt, sütlü bulamaç (telbine) gibi gıdalar yemek gayet faydalıdır.</p>

    <p class="MsoNormal">*Ayva, kalp için faydalı bir gıdadır.</p>

    <p class="MsoNormal">*Elma kalbe kuvvet verir, bundan kalbi güçlendiren elma şurubu yapılır.</p>

    <p class="MsoNormal">*Zemzem suyu kalbi güçlendirir,  korkuyu teskin eder.</p>

    <p class="MsoNormal">(Tıbbı Nebevî, S: 371)</p>

    <p class="MsoNormal">MALİK BİN NÜVEYRE'NİN İRTİDAT VE KATLİ</p>

    <p class="MsoNormal">Rasûlullah (s.a.v.) Efendimizin Beni Temîm kabîlelerine gönderdiği altı memur meyanında Malik bin Nüveyre de vardı.</p>

    <p class="MsoNormal">Beni Temim'e mensub, nübüvvet iddiasında bulunan Arab kahinesi bir kadına Malik de etbaiyle iştirak etmiş bu sûretle bir tarafın memuru iken hıyanetle düşman tarafına geçmiş, bunun cezası da idamdan başka birşey değildi.</p>

    <p class="MsoNormal">Malik süvariler tarafından yakalanarak Hazreti Halid bin Velid (r.a.)'in emriyle Dırar bin Ezver (r.a.) tarafından katledildi.</p>

    <p class="MsoNormal">Malik'i katilden evvel şu muhavere cereyan etti:</p>

    <p class="MsoNormal">Malik:</p>

    <p class="MsoNormal">- Ben namaz kılarım zekat vermem demişti. Hazreti Halid (r.a.):</p>

    <p class="MsoNormal">- Zekat da salat (namaz) gibidir. Malik:</p>

    <p class="MsoNormal">- Sizin sahibiniz öyle söyler idi, dedi. Hz.Halid:</p>

    <p class="MsoNormal">- Bu söz ehl-i iman sözü değildir. Sen O'nu kendine sahib görmüyorsun. Şimdi boynunu vururum, demekle; Malik yine,</p>

    <p class="MsoNormal">- Sahibin sana öyle mi emretti? deyince Hazreti Halid (r.a.) de:</p>

    <p class="MsoNormal">- Sen yine sahibin diyorsun, deyip katlini emretti ve onun katlinde isâbet etti. Malik'in zevcesiyle de izdivac eyledi.</p>

    <p class="MsoNormal">Bunun üzerine İbn-i Ömer ve Ebû Katâde (r.a.) Hz. Halid'in bu isti'calinden dolayı makam-ı hilafete bildirdiler.</p>

    <p class="MsoNormal">Hazreti Ömer (r.a.) makam-ı hilâfetpenâhîden Hazreti Halid'in idamını diledi, "Halid'in kılıcında zulüm görüyorum" dedi.</p>

    <p class="MsoNormal">Hazreti Halife de; Halid vaziyeti arız-ı amîk derpiş etti ve muhakemesinde hata etti, dedi. Hazreti Ömer; "Hiç olmazsa azlediniz," dedi.</p>

    <p class="MsoNormal">Halife (Hazreti Ebû Bekir Sıddîk (r.a.))  de:</p>

    <p class="MsoNormal">"Allah'ın mürtedler üzerine sıyırdığı kılıncı ben kınına sokmam" dedi.</p>

    <p class="MsoNormal">(Hz. M. Sâmî Ramazanoğlu (k.s.), Halid bin Velid (r.a.), S:65)</p>

    <p class="MsoNormal"> "BİR KOYUN KESMEK SÛRETİYLE OLSUN</p>

    <p class="MsoNormal">VELİME YAP"</p>

    <p class="MsoNormal">Buhari'nin Abdurrahman İbn-i Avf (r.a.)'den rivayetine göre:</p>

    <p class="MsoNormal">"Muhacirin (r.a.), Medine'ye (hicret edip) vardıklarında Rasûlullah (s.a.v.), Abdurrahman İbn-i Avf (r.a.) ile Sa'd İbn-i Rebi (r.a.) arasında kardeşlik te'sis etmişti. Bunun üzerine Sa'd İbn-i Rebi (r.a.), Abdurrahman İbn-i Avf (r.a.)'a:</p>

    <p class="MsoNormal">"-Ben, mal cihetiyle, Ensar (r.a.)'ün en zenginiyim. Malımın yarısını sana ayırdım. Sonra bak, iki kadınımdan hangisini diler isen senin hesabına talakını vereyim, iddeti geçince onu tezevvüc edersin... dedi. Abdurrahman İbn-i Avf (r.a.) de:</p>

    <p class="MsoNormal">"-Allah, ehlini ve malını sana mübarek eylesin. Benim, bunlara hitiyacım yoktur. İçinde ticaret yapılan bir çarşınız yok mu? Bana o pazarı delalet ediniz." dedi. Sa'd İbn-i Rebi (r.a.):</p>

    <p class="MsoNormal">"-Kaynuka Kabilesi'nin çarşısı vardır." cevabını verdi.</p>

    <p class="MsoNormal">Abdurrahman İbn-i Avf (r.a.), Kaynuka Çarşısı'na gitti. Satmak üzere keş ve yağ götürdü. Ertesi günü de gitti. Çok geçmeden Abdurrahman İbn-i Avf (r.a.), Rasûlullah (s.a.v.)'i ziyarete geldi. Üzerinde ehl-i zifafa (yeni evlenmişlere) mahsus safran eseri vardı. Rasûlullah (s.a.v.):</p>

    <p class="MsoNormal">"-Evlendin mi?" diye sual ettiler, Abdurrahman İbn,i Avf (r.a.) da:"-Evet, evlendim." diye cevab verdi. Rasûlullah (s.a.v.):</p>

    <p class="MsoNormal">"-Kimi tezevvüç ettin?" diye sual ettiler. O da:"-Ensar'dan bir kadınla evlendim." dedi. Rasûlullah (s.a.v.):</p>

    <p class="MsoNormal">"-Ne kadar mehir verdin?" buyurdular. Abdurrahman İbn-i Avf (r.a.):"-Bir çekirdek (beş dirhem) ağırlığında altın verdim." diye cevab verdi. Bunun üzerine Nebî (s.a.v.):</p>

    <p class="MsoNormal">"-Bir koyun kesmek sûretiyle olsun velime yap." buyurdular. Abdurrahman İbn-i Avf (r.a.) da öyle yaptı.</p>

    <p class="MsoNormal">Abdurrahman İbn-i Avf (r.a.)'in tezevvüç ettiği, Enes İbni Rafi (r.a.)'ın kızı idi. Bu izdivaçtan Kasım ve Abdurrahman (r.a.) dünyaya gelmişlerdir.</p>

    <p class="MsoNormal">(Hz. M. Sâmî Ramazanoğlu (k.s.), Musahabe/1)</p>

    <p class="MsoNormal">HZ. EBÛ BEKİR SIDDÎK'IN SÖZLERİ</p>

    <p class="MsoNormal">* İstişârede doğru söyle ki, rey doğru olsun...</p>

    <p class="MsoNormal">* Dostuna dost ol, ve cümle ashabını hukukta müsavi tut...</p>

    <p class="MsoNormal">* Halka iyilik etmek, âfetlerden ve belâlardan masumiyeti muciptir.</p>

    <p class="MsoNormal">* Mal, hasislerde, silâh korkaklarda, rey, zaiflerde olursa, işler bozulur.</p>

    <p class="MsoNormal">* Mazlumun bedduasından korkunuz...</p>

    <p class="MsoNormal">* Sıdk emanet, kizb hiyanettir.</p>

    <p class="MsoNormal">* Ne söylediğini ve ne zamanda söylediğini düşün.</p>

    <p class="MsoNormal">* Hiç bir bela yoktur ki, ondan daha baskını olmasın...</p>

    <p class="MsoNormal">* Hakkı tanıyanların kölesi ol...</p>

    <p class="MsoNormal">* Zulüm, ahdini bozma, hile kimde bulunursa zararları yine kendine dokunur.</p>

    <p class="MsoNormal">* Sabırda mûsibet, hüzün ve telaşda menfâat yoktur...</p>

    <p class="MsoNormal">* Sırrını, aleni şeylerle bir tutma. Zira işin bozulur.</p>

    <p class="MsoNormal">* Sabredin ki, her işin başı sabırdır.</p>

    <p class="MsoNormal">* Maiyetinle konuş ki, ma'lûmât-ı nâfia alasın...</p>

    <p class="MsoNormal">(Cevâhir-i Ciharyar)</p>

    <p class="MsoNormal">(Hz. M. Sâmî Ramazanoğlu (k.s.), Hz. Ebû Bekir  es-Sıddîk (r.a.), S: 159)</p>

    <p class="MsoNormal">MÜ'MİN KİMSEYE KÖTÜ SIFAT İSNAT ETMEK</p>

    <p class="MsoNormal">Ebu Zerr-radiyallahu anh- Rasûlullah (s.a.v.)'in şöyle buyurduğunu işittiğini rivayet etmiştir; -Hiç bir kimse başka  bir kimseye fasıklık isnadıyla yâ fasık diye söz atamaz. Atmağa hakkı yoktur ve yine böyle küfür de isnad edemez. Şayet isnad eder de isnad ettiği kimse o atılan fıskın veya küfrün sahibi değilse bu sıfatlar muhakkak sözü olan kimseye   döner. (Buhari) Yani fasık veya kafir diye haksız yere attığı söz   kendine dokunur, yani kendi fasık veya kafir olur. İşte bu hadis-i şerifin mazmunu ahlak-ı islamiyye'nin umumi kanunlarından biridir. Binaenaleyh her duyduğu söze inanıp da mümin kardeşine bir fena sıfat isnadından son derece sakınmak lazımdır. Nitekim hadis-i şerifde:"Kişimin her işittiğini söylemesi yalandan mütehassıl günah bakımından kendine yeter." (Ebu Davut)  "Kendi aybını, kusurunu görmesi, başkalarının ayıblarını görmesinden ve aramasından şahsını alıkoyan kimseye ne mutlu! "  buyurulmuştur. (El  Camiüs-Sağir)</p>

    <p class="MsoNormal">(Hz. M. Sâmî Ramazanoğlu (k.s), Musahabe C.2, S: 106)</p>

    <p class="MsoNormal">TA'DİLİ ERKÂNA RİÂYET</p>

    <p class="MsoNormal">Namazlarda ta'dili erkana riayet İmam Ebu Yûsuf'a göre bir rükün olduğundan farzdır. Bundan maksat, namazın kıyam, rüku, sücut gibi her rüknünü bir sükunet ile yerine getirmek, bu rükünleri yaparken her uzuv, mutmain olup ıztıraptan hali bulunmaktır.</p>

    <p class="MsoNormal">Mesela: Rüküdan kıyama kalkarken vücut, dimdik bir hale gelmeli, sükunet bulmalı, en az bir kerre "Sübhanallahilazim" diyecek kadar ayakta durup sonra secdeye varmalıdır. Her iki secde arasında da böyle bir tesbih miktarı durmalıdır.</p>

    <p class="MsoNormal">Ta'dili erkan, İmam-ı Azam ile İmam-ı Muhammed'e göre vaciptir. Binaenaleyh birinci kavle göre ta'dili erkana riayet edilmeksizin kılınan bir namazı iade etmek, yenilemek lazımdır. İkinci kavle göre ise, bu halde yalnız sehiv secdesi lazım gelir. Fakat böyle bir namazı iade etmek evladır. Bununla ihtilaftan kurtulunmuş olur. Nitekim kerahate mukarin olan namazları iade vacib görülmüştür.</p>

    <p class="MsoNormal">Namazda manevî bir zevk alan zatlar, namazda i'tidale riayet eder, acele etmekten sakınır. Acele etmeyi ta'zîme, âdaba münafî görürler.</p>

    <p class="MsoNormal">Hayatın en faideli, en kıymetli saatleri, ibadet ile geçen vakitlerdir. Beyhude yere veya fâni bir fâide uğrunda saatlerini, günlerini sarfeden insanların namaz gibi ulvî bir ibadetten, ebedî bir saadet vesîlesinden, lâhûtî bir huzur neşvesinden bir an evvel çıkıp kurtulmaya çalışmaları pek garip, pek acınacak bir hal değil midir.</p>

    <p class="MsoNormal">(Ömer Nasûhî Bilmen, B. İslam İlmihali, S: 130)</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal">YEDİ YERDE NAMAZ KILINMAZ</p>

    <p class="MsoNormal">Peygamberimiz (s.a.v.) yedi yerde namaz kılmayı yasaklamışlardır:1) Mezbaha (hayvanların kesildiği yer) da, 2) Çöplükte, 3) Kabristanda,4) Hamamda, 5) Yol ortasında, 6) Hayvanların yattığı yerde. 7) Kâbe-i Muazzama'nın üstünde.</p>

    <p class="MsoNormal">İSM-İ A'ZAM</p>

    <p class="MsoNormal">Hikaye olunur ki bir salik, büyüklerden birine senelerce hizmet etdikden sonra:</p>

    <p class="MsoNormal">"Efendim, bana İsm-i A'zam'ı öğretmenizi istiyorum" der. O büyük zat:</p>

    <p class="MsoNormal">- Buna ehliyetiniz var mıdır? dedikde:</p>

    <p class="MsoNormal">- Evet, diye cevab verir. Şeyh:</p>

    <p class="MsoNormal">- Öyle ise şehrin kapısına git, orada olup bitenleri gel bana anlat. Salik çıkar, şehrin kapısına gidip oturur. Görür ki bir ihtiyar, hayvanla bir yük odun getiriyorken bir asker onu vurur ve odunlarını zulmen gasbeder. Salik biraz daha bekledikden sonra daha fazla sabredemeyip kalkar ve gidip hadiseyi şeyhine anlatır. Şeyhi dinledikden sonra sorar:</p>

    <p class="MsoNormal">- Eğer İsm-i A'zam'ı bilse idin orada ne yapardın?</p>

    <p class="MsoNormal">Salik cevap verir:</p>

    <p class="MsoNormal">- Askerin helâkine dua ederdim. Şeyh:</p>

    <p class="MsoNormal">- Fakat bilesin ki bana İsm-i A'zam'ı öğreten o ihtiyar oduncudur.</p>

    <p class="MsoNormal">Bilki bir mü'minde bu oduncuda olduğu gibi, sabır, rahmet ve halka şefkat sıfatları kemaliyle tahakkuk etmeksizin o kimse İsm-i A'zam'i bilmeğe layık olmaz, bu sebeble cihad-ı ekbere ihtimam ederek nefsi ıslah eylemek ve Hakka teslimiyyeti kâmil bir kul olmak lazımdır. Az konuşmak, helâl lokmaya ihtimam ve haramlardan son derece sakınmak nefsin ıslahı, tabiatın ıslahı ve kalbin safası için zaruri olan noktalardır.</p>

    <p class="MsoNormal">(Hz. M. Sâmî Ramazanoğlu (k.s.), Bakara Sûresi, S: 273)</p>

    <p class="MsoNormal"> </p>

    <p class="MsoNormal">Bir Hadîs-i Şerif'de</p>

    <p class="MsoNormal">"Kula günah olarak kendini beğenmesi yeter" buyurulmuştur.</p>

    <p class="MsoNormal">(Hz. M. Sâmî Ramazanoğlu (k.s.), Bakara Sûresi, S: 79)</p>

    <p class="MsoNormal">•••</p>

    <p class="MsoNormal">AYETİ KERİME</p>

    <p class="MsoNormal">"Doğrusu biz, kafirler için zincirler, demir halkalar ve alevli bir ateş hazırladık."</p>

    <p class="MsoNormal">(El-İnsan Sûresi: 4)</p>

    <p class="MsoNormal">SABR-I CEMİL</p>

    <p class="MsoNormal">Sabr-ı Cemil: Asla şekva ve şikayette bulunmamaktır. Ebu'l-Hasan derki:</p>

    <p class="MsoNormal">Hac için Beytü'l-Harama çıkdım, tavaf ediyordum. Bir kadın gördüm ve dedim ki: Şimdiye kadar böyle güzel bir kadın görmedim, fakat pek mahzun ve kederli gördüm. Böyle kendi kendime konuştuğumu işitince kadın:</p>

    <p class="MsoNormal">"Benim gibi mahzun ve kederli bana benzer hiç bir kimse olamaz" dedi.</p>

    <p class="MsoNormal">Ben: Nasıl oldu dedim? Kadın dedi ki:</p>

    <p class="MsoNormal">- Kocam bir koyun boğazladı. Oynayan iki oğlum da var idi. Bir de kucağımda emen oğlum... Kalkdım yemek hazırlamakla meşgul iken oğlumun yaşça büyüğü küçüğüne diyor ki babamın koyunu nasıl boğazladığını sana göstereyim mi? O da göster deyince büyük oğlum yatırdı ve kardeşini boğazladı. Ve bu vaziyetten korkarak evden çıkıp dağa koşdu. Dağda oğlumu kurt yemiş, babası oğlumu aramak için şiddetle koşarak susuzluğundan düşüp ölmüş. Ben de babasının ne yaptığını görmek için kapıdan çıkdım o sırada küçük çocuğum ateş üzerinde kaynayan çömleğe elini sokuyor. Ateşde kaynayan suyun şiddetinden elinin eti kemiğinden ayrılıyor. Bu vaziyeti duyan büyük kızım kendini evden aşağı atıyor, ecel de gelip O'nu alıyor, ölüyor...</p>

    <p class="MsoNormal">İşte ben bu büyük musibetler karşısında hem mükedder hem de sabırlıyım ve dedi ki:</p>

    <p class="MsoNormal">- Sabırda ecir vardır, cezi' (sabretmemek) de ise karşılık yokdur.</p>

    <p class="MsoNormal">(Hz. M. Sâmî Ramazanoğlu (k.s.), Hz. Yûsuf (a.s.), S: 91-92)</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal"> </p>

    <p class="MsoNormal">"Asr'a yemin olsun ki; muhakkak insanlar hüsrandadır. Ancak îman edenler, salih amel işleyenler, hakkı tavsiye edenler ve sabrı tavsiye edenler müstesnâ."</p>

    <p class="MsoNormal">(Asr Sûresi )</p>

    <p class="MsoNormal">İMAM-I AZÂM (RH.A.)'IN AKLININ KUVVETİ</p>

    <p class="MsoNormal">Hatib-i Bağdadî, rivayet ediyor: Abdullah ibn Mübarek, "Ebû Hanîfe'den daha akıllı bir kimse görmedim," derdi.</p>

    <p class="MsoNormal">Bir gün Halîfe Harun Reşid'in huzurunda Ebû Hanîfe'den bahsedilirken Reşid şöyle demişti: (-Allah ona rahmet etsin-) Başkalarının baş gözüyle göremediklerini Ebû Hanîfe akıl gözüyle görürmüş.</p>

    <p class="MsoNormal">Ali b. Âsım da: Yeryüzündeki insanların aklının yarısı terazinin bir kefesine, Ebû Hanîfe'nin aklı da diğer kefesine konmuş olsaydı, Ebû Hanîfe'nin aklı ağır gelirdi, derdi.</p>

    <p class="MsoNormal">Muhammed b. Abdullah el-Ensârî de: Ebû Hanîfe'nin aklının metâneti onun konuşmalarında, hareketlerinde, sözünde, sohbetinde velhasıl her halinde kendini gösterirdi, diyordu.</p>

    <p class="MsoNormal">Harice (İbn Mus'ab) ise: Âlimlerden binlercesini gördüm. Bunların içinde en akıllıları üçü, dördü geçmez, dedi. Bunları sayarken de üçüncü veya dördüncü olarak Ebû Hanîfe'yi saymıştı.</p>

    <p class="MsoNormal">Yezîd b. Harun da: Birçok insan gördüm. Bunların içinde Ebû Hanîfe'den daha akıllı, daha faziletli ve vera sahibi bir kimseyi görmedim.</p>

    <p class="MsoNormal">Ebû Yusuf şöyle demiştir: Akıl ve mürüvvet bakımından Ebû Hanîfe'den daha kâmil bir kimseyi görmedim.</p>

    <p class="MsoNormal">Yahya b. Maîn, Ebû Hanîfe'yi, aynı, Abdullah İbn Mübârek gibi vasıflandırdıktan sonra şöyle demişti:</p>

    <p class="MsoNormal">- Yalan söylemeyi ve söylediği şeyin zıddını yapmayı, Ebû Hanîfe hakkında düşünmek bile mümkün değildir.</p>

    <p class="MsoNormal">Ebû Hanîfe'nin oğlu Hammad anlatmıştır: Babam birgün mescidde elbisesine bürünmüş bir halde oturuyordu. Nasıl olduysa tavandan bir yılan babamın kucağına düştü. Aniden böyle bir durumla karşılaşan İmam'ın halinde hiçbir değişiklik olmadı. Hatta dizlerini bile açmadı: "Bize Allah'ın takdîr ettiğinden başkası ulaşamaz. O, bizim Mevlâmızdır..." meâlindeki âyeti okuduktan sonra, yılanı sol eliyle tuttu, atıverdi.</p>

    <p class="MsoNormal">(İmam-ı Azam'ın Hayatı ve Fıkh-ı Ekber Şerhi, S: 111-112)</p>

    <p class="MsoNormal">ARİFLER SULTANI BÂYEZİD-İ BESTÂMÎ (K.S.)</p>

    <p class="MsoNormal">Bayezid-i Bestami küçük yaşlarında iken ona "Tayfur" tesmiye ediliyordu.</p>

    <p class="MsoNormal">İhtiyar anası bir gece yarısı uykudan uyanıp:</p>

    <p class="MsoNormal">- Tayfur, oğlum bir bardak su ver, dedi.</p>

    <p class="MsoNormal">Tayfur gitti, destiden su doldurup getirdi. O gelinceye kadar annesinin tekrar uykuya dalmış olduğunu gördü, ve elinde bardak, annesi kendiliğinden uyanacak diye sabaha kadar bekledi.</p>

    <p class="MsoNormal">Güneş doğmadan biraz evvel sabah namazı için uyanan validesi Tayfur'u elinde bir bardak su ile ayakta beklediğini görünce:</p>

    <p class="MsoNormal">- Oğlum! Tayfur, o ne?</p>

    <p class="MsoNormal">- Anacığım, gece su istemiştin hani?</p>

    <p class="MsoNormal">- Vah Yavrum! O zamandan beri bekliyormusun? Neden uyandırmadın?</p>

    <p class="MsoNormal">- Kıyamadım anneciğim!</p>

    <p class="MsoNormal">- Bu hizmetinden Allah Razı olsun. Ben de razıyım. Küçük yaştaki bu edep ve irfanının ileride de semeresini göresin; Arifler Sultanı olasın oğlum! Diye dua etti.</p>

    <p class="MsoNormal">Ârifler Sultanı diye anılır. Hakîkaten eşyayı ve mahlukatı konuştururcasına durumlarını muhakeme edip, dersler, ibretler ortaya koydu:</p>

    <p class="MsoNormal">Bayezid-i Bestami (Hazretleri) bir köpeğe rast geldiğini ve köpek ona hal dili ile şöyle dediğini anlatıyor:</p>

    <p class="MsoNormal">Ey Bayezid! Bende ne eksiklik var ki dünyada bana it derisini reva gördüler. Sende ne artıklık var ki sana insanlık, islamlık hila'ti giydirdiler?</p>

    <p class="MsoNormal">Bayezid-i Bestami (Hazretleri) bu anlayış ve muhakemeden irkildi ve köpeğe hürmetle yol verdi ve:</p>

    <p class="MsoNormal">"Din, Hâlika şükür ve ta'zim, mahlûka şefkat ve merhamettir." buyurdu.</p>

    <p class="MsoNormal">Silsilede emaneti, Hazreti Ca'fer Sadık'tan almıştır. Rehnümâ diye anılır.</p>

    <p class="MsoNormal">(Hz. M. Hani (k.s.), Âdâb, S: 62)</p>

    <p class="MsoNormal">TEBÜK SEFERİNE HAZIRLIK</p>

    <p class="MsoNormal">Rasûlullah (s.a.v.) Tebük Gazvesine çıkacağı zaman, Ashâb-ı Kirâmı infâka teşvik için bir hutbe irâd eylediler. Askerin techizi için büyük yardıma ihtiyaç vardı.</p>

    <p class="MsoNormal">İlk yardımı getiren Ebû Bekir Es-Sıddık (r.a.) oldu. Malının tamamı olan dörtbin dirhemi getirdi ve Rasûlullah (s.a.v.)'e teslim etti. Rasûlullah (s.a.v.):</p>

    <p class="MsoNormal">- Ehl-ü ıyâline bir şey bıraktın mı? Buyurdular,</p>

    <p class="MsoNormal">- Onlara Allah ve Rasûlünü bıraktım, dedi.</p>

    <p class="MsoNormal">Ömer İbn'ül-Hattab (r.a.) de malının yarısını getirdi. Rasûlullah (s.a.v.):</p>

    <p class="MsoNormal">- Ehl-ü ıyâline birşey bıraktın mı? Buyurdular,</p>

    <p class="MsoNormal">- Malımın yarısını bıraktım, dedi.</p>

    <p class="MsoNormal">Rasûlullah (s.a.v.) Ebû Bekir ve Ömer (r.a.)'a hitaben:</p>

    <p class="MsoNormal">"İkinizin arasındaki fark sözlerinizin arasındaki kadardır." buyurdu.</p>

    <p class="MsoNormal">Sonra Osman bin Affan (r.a.) o kadar çok infakda bulundu ki onun gibi infak eden olmadı.</p>

    <p class="MsoNormal">Sadece Osman (r.a.) on bin askeri techiz etti. Bunun için on bin dinarını tasadduk etti. En güzellerinden üçyüz deveyi ve elli kısrağı techiz edilmiş olarak infak eyledi.</p>

    <p class="MsoNormal">Rasûlullah (s.a.v.) bu infak karşısında kendini tutamayıp minbere çıktı ve:</p>

    <p class="MsoNormal">- "Allahım! Sen Osman'dan razı ol, çünkü ben ondan razıyım," diye dua buyurdu. </p>

    <p class="MsoNormal">(Hz. M. Sâmî Ramazanoğlu (k.s.), Tebük seferi, S: 8)</p>

    <p class="MsoNormal">•••</p>

    <p class="MsoNormal">"Kim ahiret kazancını istiyorsa, onun kazancını artırırız. Kim de dünya kârını istiyorsa ona da dünyadan birşeyler veririz. Fakat onun ahirette nasîbi olmaz."</p>

    <p class="MsoNormal">(Şûrâ :20)</p>

    <p class="MsoNormal">KALP (SAHTE) PARALARDA</p>

    <p class="MsoNormal">RİAYET EDİLMESİ GEREKEN BEŞ ESAS</p>

    <p class="MsoNormal">1- Böyle bir geçmez para kendisine verilen kimse onu başkasının eline geçmeyecek şekilde imha etmeli, kesinlikle başkasına vermeye kalkışmamalıdır.</p>

    <p class="MsoNormal">2- Ticaretle iştigal eden kimse, kalp (sahte) parayı tanımalıdır. Bu yalnız kendisini kurtarmak için değil, başkasına kalp sahte para vermemek içinde lüzumludur. Çünkü bilmeyerekte olsa, yaptığı bu hatadan mes'üldür. Her işin kendisine mahsus bir ilmi vardır. Herkesin meşgul olduğu işte alakalı ilmin inceliklerini öğrenmesi vaciptir. Bunun için selef-i salihin, paraları tanımaya çalışırlardı. Gayeleri dünyalık değil, dinlerini korumaktı.</p>

    <p class="MsoNormal">3- Parayı verdiği kimse, kalp (sahte) olduğunu bilerek bu parayı kabul ederse; veren, yine kendini günahtan kurtaramaz. Çünkü bu parayı alanın maksadı başka birisine vermektir. Böyle bir düşüncesi olmayan, elbette kalp (sahte) parayı almaz. Böyle bilerek vermekle, ancak verdiği kimse aldanmamış oluyor. Diğer günahlarda her ikisi müşterektir.</p>

    <p class="MsoNormal">4- Bu gibi kalp (sahte) paraları bulduğu yerde almaktır. Böyle yapmakla Rasûl-i Ekrem (s.a.v.):</p>

    <p class="MsoNormal">"Alış-veriş ederken, alacağını talep, borcunu eda ederken kolaylık gösteren kimseye Allah rahmet eylesin." hadis-i şerifi ile amel etmiş olur. Kalp (sahte) parayı, imha etmek maksadıyla alırsa, bu duanın bereketi içine girmiş olur.</p>

    <p class="MsoNormal">5- Altın veya gümüş paralarda karışım miktarı bilinirse, ancak söylemek şartıyla hileli malın veya paranın alım satımını mübah görmeyen kimselere vermelidir...</p>

    <p class="MsoNormal">•••</p>

    <p class="MsoNormal">Ticaret mehenktir.</p>

    <p class="MsoNormal">(İhya-ı Ulumud-Din Cilt-1/2, S: 193)</p>

    <p class="MsoNormal">HAZRET-İ HATİCE (R.A.)'NIN MÜSLÜMAN</p>

    <p class="MsoNormal">OLUŞU, ÜSTÜN HASLET VE FAZİLETLERİ</p>

    <p class="MsoNormal">Hazret-i Hatice, cahiliye devrinde (Tahire) diye anılırdı. Kureyş kadınları içinde, soyca en üstün, şerefçe en büyük, servetçe en zengin olanı idi. İşini çok iyi bilir ve sıkı tutardı. Akıllı, uyanık, içli ve ince düşünceli idi.</p>

    <p class="MsoNormal">İmam Zühri'den rivayet edildiğine göre: Peygamberimiz (s.a.v.) "Uykuda gördüğüm ve sana anlatmış olduğum şeyi, Yüce Rabbim, bana, Cebrail Aleyhisselam'ı göndererek açıkladı." buyurup Yüce Allah tarafından gelenleri ve Cebrail Aleyhisselam'dan işittiklerini, haber verdiği zaman, Hazret-i Hatice: "Sana müjdeler olsun! Vallahi, Allah, senin hakkında hayırdan başka bir şey yapmaz!</p>

    <p class="MsoNormal">Sana, Allah'dan gelen, hak ve gerçektir! diyerek Allah'a, Allah'ın Rasûlüne ve O'na, Allah tarafından gelenlere, ilk inanan.</p>

    <p class="MsoNormal">Peygamberimiz (s.a.v.)'e, Peygamberlik geldiği pazartesi gününün sonuna doğru, herkesten önce, Namaz kılmak şerefine eren, Allah tarafından, Cennet'te, İnciden bir köşk müjdelenen, Mutlu Cennet Hatunu idi. Aynı zamanda, Yüce Allah'ın Selamına da, nail olmuştu.</p>

    <p class="MsoNormal">Peygamberimiz (s.a.v.); kavmi tarafından redd olunmak, yalanlanmak... gibi hiç sevmediği hareketlerle karşılaşarak üzüntü içinde evine döndüğü zaman, Yüce Allah, Rasûlünün üzüntüsünü, Hazret-i Hatice'nin teselli ve teskin edici sözleri ile hafifletir, sabatını sağlar, vazifesini kolaylaştırırdı.</p>

    <p class="MsoNormal">Peygamberimiz (s.a.v.), Hazret-i Hatice (r.a.) hakkında:</p>

    <p class="MsoNormal">"Halk, beni, inkarla karşıladığı zaman, O bana inandı. Halk, beni, yalanladığı zaman, O, beni tastik etti, doğruladı. Halk, beni mahrum ettiği zaman, O, beni malına ortak etti. Kadınlar, beni, evladdan mahrum ettiği zaman, Allah, bana, O'ndan evlad da, nasib etti". Kendi zamanındaki kadınların hayırlısı:İmran'ın kızı Meryem idi. Bu ümmetin kadınlarının hayırlısı da, Hatice'dir!" "Cennet halkı kadınlarının üstünü: Hatice bint-i Huvalylid, Fatıma bint-i Muhammed, Meryem bint-i İmran ve Firavun'un zevcesi Asiye bint-i Müzahım'dır!" buyurmuştur.</p>

    <p class="MsoNormal"> (M. Asım Köksal, İslam Tarihi Ansk. C.3, S: 90-91)</p>

    <p class="MsoNormal">NEFSİNE İNSAF ET!</p>

    <p class="MsoNormal">Allah-u Teâlâ alemlerin Rabbi ve Hâlikı olduğunu beyanla dünyaya ve esbâbı maişete tevessül edenlerin işlerini kolaylaştırmakla bil-cümle nimetlerini in'am edeceğini beyan ve rahmeti ilahiyyeden istimdâdın lüzumuna işaret buyurduğu gibi zalimden mazlumun intikamını almak üzere kıyâmet gününün, âhiret ahvâlinin vukû'una dahi işaret buyurmuş ve bu vesile ile erbab-ı isyânı itâate davet etmiştir. Çünkü ceza gününün vukû'una iman eden bir asinin elbette o günde perişan olmamak için nefsine insâf etmesi lazımdır.</p>

    <p class="MsoNormal">Ahirete imanı olmayan kimse her fenalığa cür'et eder ve hiçbir kötülükten çekinmez. Zira akıbet korkusu yoktur ki fenalığa cür'etten onu men etsin. Fakat Rasûl-ü Ekrem (s.a.v.) Efendimizin şu beyanı hiç kimsenin hatırından çıkmamalıdır.</p>

    <p class="MsoNormal">"İyiliğin günü geçmez ve eskimez, günah unutulmaz, herşeyin karşılığını veren Allah da ölmez. Dilediğini yap. Fakat aynen karşılığını muhakkak göreceksin."</p>

    <p class="MsoNormal"> (Hz. M. Sâmî Ramazanoğlu (k.s.), Fatiha Sûresi Tefsiri, S:7)</p>

    <p class="MsoNormal">İMÂM-I ŞÂFİÎ (R.A.) VE ŞÂFİÎ MEZHEBİ</p>

    <p class="MsoNormal">Bu mezhebin müessisi, İmâm-ı Muhammed bin İdrîs Eş-Şâfiî (r.a.), (hicri 150) târihinde Gazze'de doğmuş; (hicrî 204)'te de Mısır'da Rahmet-i Rahmân'a kavuşmuşlardır. İmâm-ı Şâfiî (r.a.) yüksek ahlâk sâhibi, şiir ve lûgatte gayet kuvvetli, büyük bir müctehid idi. İki yaşında iken Mekke'ye götürülmüş, oradaki büyük âlimlerden okumuş ve yirmi yaşında iken fetvâ vermeğe izin verilmiştir.Bağdâd'a gelerek, İmâm-ı A'zam (r.a.)'ın talebesinden olan İmâm-ı Muhammed (r.a.)'ın meclisinde bulundular. İmâm-ı Muhammed'den ve İmâm-ı A'zam (r.a.)'ın kitâblarından çok istifâde etti. Er-Risâle ve El-Ümm adındaki kitâbları meşhûrdur. İmâm-ı Şâfiî (r.a.), Irak'tan Mısır'a gitiler. Burada İmâm-ı Şâfiî (r.a.)'den daha büyük bir fakîh yoktu. Şâfiî Mezhebi, evvelâ Mısır'da intişâr etti, sonra Irak'a Bağdâd'a geçti ve Horasan, Şâm ve Yemen'in bazı yerlerinde yayıldı. Fâtimîler Devri'nde, Mısır'da Şâfiî Fıkhı iyice yok olmağa yüz tutmuştu ki sonradan Salâhaddîn-i Eyyûbî, Şâfî Mezhebi'ni ihyâ ettiler.         </p>

    <p class="MsoNormal">   (Ahmed H. Akseki, İslâm Dîni, S: 47-49)</p>

    <p class="MsoNormal">KIYAMET GÜNÜ MAZERET YOK</p>

    <p class="MsoNormal">Allah-ü Teâlâ (c.c.) dört kimseyi dört şey için delîl sayar, hüccet tutar.</p>

    <p class="MsoNormal">1- Zenginlere Süleyman Peygamber (a.s.) hüccet getirilir. Zengin der ki:</p>

    <p class="MsoNormal">"Zenginlik, beni sana ibadetten aldı."</p>

    <p class="MsoNormal">Allah-ü Teâlâ (c.c.) şöyle buyurur:</p>

    <p class="MsoNormal">Sen Süleyman (a.s.)'dan daha zengin değildin. Ama zenginliği onu, ibadetinden almadı.</p>

    <p class="MsoNormal">2- Kölelere Yusuf Peygamber (a.s.) örnek gösterilir. Köle der ki:</p>

    <p class="MsoNormal">"Ben köleydim. Bu kölelik, sana ibadete engel oldu."</p>

    <p class="MsoNormal">Allah-ü Teâlâ (c.c.) şöyle buyurur:</p>

    <p class="MsoNormal">"Yûsuf (a.s.) da köle oldu. Ama kölelik onu bana ibadet etmekten almadı. "</p>

    <p class="MsoNormal">3- Fakirlere de Îsâ Peygamber (a.s.) örnek gösterilir. Fakir der ki:</p>

    <p class="MsoNormal">"İhtiyacım, sana ibadetten beni aldı."</p>

    <p class="MsoNormal"> Allah-ü Teâlâ (c.c.) sorar:</p>

    <p class="MsoNormal">"Sen mi daha çok muhtaçtın; yoksa Îsâ (a.s.) mı? Fakirliği Îsâ (a.s.)ı bana ibadet etmekten almadı."</p>

    <p class="MsoNormal">4- Hastalara da Eyyûb Peygamber (a.s.) örnek gösterilir:Hasta der ki:</p>

    <p class="MsoNormal">"Hastalık, beni  sana ibadetten aldı."</p>

    <p class="MsoNormal"> Allah-ü Teâlâ (c.c.) sorar:</p>

    <p class="MsoNormal">"Senin hastalığın mı zordu; yoksa Eyyûb (a.s.)'un hastalığı mı? Hastalığı onu bana ibadetten almadı."</p>

    <p class="MsoNormal">Kısaca ifade etmek gerekirse, Allah (c.c.) katında hiç kimsenin beyan edecek bir özrü kalmaz.                                                                                         </p>

    <p class="MsoNormal">(Ebü'l-Leys Semerkandî, Tenbihü'l Gâfilîn)</p>

    <p class="MsoNormal">"İşte bu (anlatılanlar), şüphesiz bir öğüttür. Artık kim dilerse Rabbine (varan) bir yol tutar."   (Müzzemmil :19)</p>

    <p class="MsoNormal">FELÇ</p>

    <p class="MsoNormal">Felç sinir sisteminde meydana gelen bir bozukluktan dolayı kas gücünün kaybolmasıdır. Beyinde ve sinirlerde kanama, ur, iltihab, darbe, öfke vs. felce sebep olabilir. Belirtileri felçli organda kısmen veya tamamen hareketsizlik oluşması, organda soğuma meydana gelmesidir. Bazı durumlarda konuşma dahi imkansız hale gelebilir.</p>

    <p class="MsoNormal">Peygamberimiz (s.a.v.) felçle ilgili olarak şöyle buyurmuşlardır. "Felç hastalığının ve ansızın ölümlerin çoğalması, kıyâmetin âlametlerindendir", "Felç hastalığı insanlar arasında o kadar çoğalacaktır ki, halk onu Tâûn gibi bulaşıcı bir hastalık zannedeceklerdir.»</p>

    <p class="MsoNormal">Tedavi: Felç hastalığına yeni yakalanan kimse üzerine soğuk su dökmek uyuşmaya yüz tutmuş organlarda bir hareket ve canlılık meydana gelmesine, eski kuvvet ve tabii harâretin yenilenmesine yardımcı olmaktadır. Ebu Osman en-Nehdi demiştir ki:</p>

    <p class="MsoNormal">Bir cemaat bir bitkiden yemişlerdi de kendilerinde       yorgunluk ve halsizlik meydana gelmiş ve hareketsiz kalmış (felç olmuş) lardı. Bunun üzerine Peygamber (s.a.v.): "Suyu kırbalarda soğutunuz! İki ezan (ezan ve kâmet) arasında hastaların üzerine dökünüz" buyurmuştur. Felç hastalığına karşı faydalı bazı maddeler:</p>

    <p class="MsoNormal">Bal, felç ve yüz felcine karşı gâyet faydalıdır. Soğuktan meydana gelen bütün hastalıklara karşı şifadır. Kına çiçeği, felç ve kasılma hastalıkları ile ilgili  macunların içine katılır. Kına çiçeği yağı organları gevşetir ve sinirleri yumuşatır.</p>

    <p class="MsoNormal">Anber, felç ve yüz felçine, balgamdan meydana gelen hastalıklara, soğuktan oluşan mide rahatsızlıklarına ve şiddetli ağrılara karşı faydalıdır. Sarımsak, soğuk algınlığına, balgam çıkaranlara ve felçlilere karşı gayet faydalıdır. Ödağacı kökünün tozu, felç hastalıklarına iyi gelir. Ak künlük zamkı, kekik ile karıştırılıp çiğnenirse dil tutulmasına karşı faydalıdır.</p>

    <p class="MsoNormal">Küçük yaşta felç hastalığına yakalanan çocuklarda her gün aç karna belli bir miktar bal yedirildiği veya su ile kes-kinliği giderilerek şerbet halinde verildiği zaman belli bir süre içinde felçten kurtulur.                (Tıbb-ı Nebevî C. 1, S:  263)</p>

    <p class="MsoNormal">HAZRETİ ÖMER (R.A.)</p>

    <p class="MsoNormal">Hz. Ömer (r.a.) Hicreti Nebeviyye'den kırk sene evvel doğmuştur. Amr İbn'ül Âs (r.a.) bazı arkadaşları ile birlikte otururken yüksek bir avaz duyduklarını, tahkikten sonra Hattab'ın dünyaya bir oğlu geldiğini anladıklarını söylüyor. Hz. Ömer (r.a.)'e çocukluğu zamanında babası tarafından deve çobanlığı yaptırılmakta idi. O zaman bu meslek arablar arasında müstahkar değildi.</p>

    <p class="MsoNormal">Hz. Ömer (r.a.) bütün gün develerin arkasında dolaşır, yorulduğu zaman biraz istirahat etmek isterse, babası tarafından dövülürdü.</p>

    <p class="MsoNormal">Hz. Ömer (r.a.), Riyaset-i İslamiyye'yi deruhte ettikten sonra bir gün bu havaliden geçmiş, orada gözleri yaşayarak şu sözleri söylemiştir:</p>

    <p class="MsoNormal">"Ya Rabb ne büyüksün!... Hayatımda öyle bir zaman geçti ki buralarda deve güder, bîtab kalarak dinlenmek istediğim zaman babam beni döğerdi. Bugün ise en yüksek makâmı işgal ediyorum... Müslümanların riyasetini deruhde etmiş bulunuyorum... Ve Allah (c.c.)'tan gayrisine baş eğmiyorum."</p>

    <p class="MsoNormal">(Hz. M. Sâmî Ramazanoğlu (k.s.), Hz. Ömer (r.a.), S: 110)</p>

    <p class="MsoNormal">•••</p>

    <p class="MsoNormal">YEMEK DUASI</p>

    <p class="MsoNormal">Elhamdülillah Elhamdülillah Ellezi et'amenâ ve segânâ vecealenâ minelmüslimîn. Allahümmağfir verham vahfez sâhib'it-taami velâkilin Velimen se'â fîhî vêlicemi il mü'minîne Vel mü'minât, vel müslimîne ve müslimât el ahyaü minhüm vel emvât. Birahmetikê yâ erhamer Rahımîn.</p>

    <p class="MsoNormal">Allahümme nevvir gulûbenâ bî envâri muhabbetike ve zikrike ve şükrike ya zel celâli vel ikrâm.</p>

    <p class="MsoNormal">Allahümme ahyina hayaten tayyibeten bis sıhhati vesselâmeti vel afve vel âfiyeti fiddini veddünya vel âhirâti (haseneh.) İnneke â'lâ külli şey'in kâdîr.</p>

    <p class="MsoNormal">Allahümme innâ nes'elüke tamamen nı'meh ve devamel afiyeh ver zükna husnel hatimeh.</p>

    <p class="MsoNormal">Allahümme zıd velâ tenkus bi hurmetin Nebiyyî Sallallahû Aleyhi Vesellem. Ve bi hürmeti Sırrı Sûratil FATİHÂ...</p>

    <p class="MsoNormal">HİLAFET'İN OSMANOĞULLARI'NA GEÇMESİ</p>

    <p class="MsoNormal">Yavuz Sultan Selim Han'ın Mısır seferi, onun İslam Birliği (Osm. ittihad-ı İslam) idealinin, en mühim safhası olarak, düşünülmüştü. Sultan Selim Han, İslam Birliğini en iyi Osmanlı devletinin başaracağı kanaatinde idi.</p>

    <p class="MsoNormal">Sultan Selim Han'ın Haleb'deki ilk cuma namazında, kendini halife gibi gördüğü muhakkaktır. Halep Ulu Camii'ndeki ilk cuma namazında (29.8.1516), hutbe'yi Sultan Selim Han namına okuyan hatib, Yavuz'u "Hâkimü'l-Haremeyni'ş-Şerifeyn" diye anınca padişah müdahale ederek, "Hakim" kelimesini "Hadim" olarak değiştirmiştir. Bilindiği gibi Osmanoğulları'ndan gelen halifeler, 1924'e kadar, resmen "Hâdimü'l-Haremeyni'ş-Şerifeyn" ünvanıyle anılmışlardır.</p>

    <p class="MsoNormal">Gözyaşlarını tutamayan Sultan Selim Han, Peygamber (s.a.v.)'in, meşru halefi olmanın sevinciyle, oturduğu yerdeki seccadeyi kaldırarak, alnını camiin mermer zeminine değdirmek sûretiyle, şükran secdesine kapanmıştır. Bu dindarlık ve tevazü, cemaati heyecanlandırmış ve elektriklemiştir.</p>

    <p class="MsoNormal">Üçüncü Mütevekkil'in, Ayasofya'daki merasimden sonra, Eyüp Sultan Camii'nde Sultan Selim Han'a kılıç kuşatıp, hıl'at giydirdiği, bu merasime, İstanbul'a getirilen Ezher üniversitesi uleması ile, Osmanlı ulemasının da katıldığı, bu ulema meclisinin kararıyla hilafetin Osmanoğulları'na geçtiği, tarihi rivayetler cümlesindendir.</p>

    <p class="MsoNormal">(Y. Öztuna, Osmanlı Devleti Tarihi,  S: 158)</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal"> </p>

    <p class="MsoNormal">"Bir işe başlamak istediğin zaman âkibetini iyice tefekkür edip hayr u sevâbı mucîb ise devam et, şerr ü ikabı mucîb ise ictinâb et."</p>

    <p class="MsoNormal">(Kenz'ül-İrfân)</p>

    <p class="MsoNormal">SAHÂBE (R.A.) MEZHEBİNİ İMAM-I A'ZAM (RH.A.) İHYÂ ETMİŞTİR</p>

    <p class="MsoNormal">Halife Mansur, ilk zamanlarda Ebü Hanife (rh.a.)'e pekçok iltifat etmiş ve hatta bir aralık Bağdad inşaatına nazır bile yapmıştı. Bağdad Kadısı İbn-i Ebü Leyla irtihal ettikten sonra, Halife Mansur, Ebû Hanife (rh.a.)'e Bağdad Kadılığı'nı teklif ettiyse de, İmam-ı A'zam (rh.a.) bunu kabul etmediler. Kendileri, böyle bir me'muriyyeti asla kabul etmek istemiyorlar idi. Evvelce teklif edilen bir memurriyeti de kabul etmedikleri için (hicri 130) tahminde on gün hapsedilmiş ve kendilerine dayak da atılmıştı. Daha sonra bu me'muriyeti kabul etmeleri için yapılan teklifi reddetmeleri bahane edilerek, Halife Mansur, Ebû Hanife (rh.a.)'i tekrar habse attırdı. Kendilerine, hapiste fetva vermeleri yasaklandı ve Kendileri'ni burada o kadar çok dövdüler ki bu dayakların te'siriyle, hapishanede, secde halinde iken (hicri 150 tarihinde) yetmiş yaşında Rahmet-i Rahman'a vasıl oldular.</p>

    <p class="MsoNormal">Cenaze namazında hazır bulunan cemaat, 50.000 (elli bin)'den ziyade idi. Altı def'a namaz kılındı.</p>

    <p class="MsoNormal">O'ndan sonra gelen pekçok müçtehid'ler, İmam-ı A'zam (rh.a.)'in talebelerindendir. Hepsi de O'nu kendilerine İmam edinmişler ve O'nun söylediklerini kabul etmişlerdir. Ebû Hanife (rh.a.)'in mezhebi en evvel takarür eden en kuvvetli Ehl-i Sünnet mezhebi'dir. Kitab ve Sünnet'e, Sahabe Mezhebine (Yoluna) muvafık olan bir mezhebdir.</p>

    <p class="MsoNormal">(Ahmed Hamdi Akseki, İslam Dini, S: 46)</p>

    <p class="MsoNormal">İMAM-I A'ZAM (RH.A.)'İN İRTİHALLERİ VE</p>

    <p class="MsoNormal"> YAPTIKLARI HATİMLER</p>

    <p class="MsoNormal">Yukarıdaki beyana göre, hapishanede kendileri'ne atılan dayakların tesiriyle irtihal ettikleri ve şehidlik makam ve mevkiini de ihraz ettikleri anlaşılıyor. Muhammed Hâdimi (k.s.) Hazretleri'nin Berika nam eserinin 1. cildin'de şu ifade geçmektedir:</p>

    <p class="MsoNormal">"O, Kur'an'ı irtihal ettiği yerde yedi bin (7.000) kerre hatmetti."</p>

    <p class="MsoNormal">(Berika Tercemesi, S: 410)</p>

    <p class="MsoNormal">HAYIRLI İŞLERE KOŞMAK</p>

    <p class="MsoNormal">Rasûlûllah (s.a.v.) ile aramızda olan genel ahidlerden biri de şudur:</p>

    <p class="MsoNormal">Hayırlı işlerde ve hayır işlemede ön sıralarda bulunacağız. Hayıra hızla varabilmek için, herkesten önce hayır işlemeye başlayacağız ve insanlara örnek olacağız.</p>

    <p class="MsoNormal">Mesela bir kulun halka avuç açtığını, fakat ona hiçbir kimsenin birşey vermediğini gördüğümüzde, böyle bir durumda o fakire vereceğimiz sadakayı gizli vermeyip, halkın gözü önünde vermeliyiz ki, diğerleri bu teşebbüsümüzü görerek o fakire  yardım elini uzatsınlar.</p>

    <p class="MsoNormal">Ve yine kendimizi gün doğmadan, geceden kalkmaya alıştırmalıyız. Çünkü her gece gün doğmadan Hakk Teâlâ kullarına şöyle seslenir:</p>

    <p class="MsoNormal">"Kullarımdan birşey isteyen var mı? İstediğini vereyim! Kullarımdan suç işleyip tövbe ve istiğfarda bulunmak isteyen var mı?... Ben onu mağfirete kavuşturayım! Hasta olan var mı? Afiyet vereyim!"</p>

    <p class="MsoNormal">Bu ilahi tecellinin gerçekten böyle olduğuna ve (s.a.v.) Efendimiz'in gecenin son üçte birinde kalkarak teheccüdde (gece vakti uyanık bulunmak ve ibadet etmek) bulunduğuna dair hadis-i şerifler vardır.</p>

    <p class="MsoNormal">Nitekim Allah Teâlâ bu konuda şöyle buyurmaktadır. (Meâlen):</p>

    <p class="MsoNormal">"(Ey Muhammed!) Şüphe yok ki, Rabbin senin ve seninle birlikte olanların gecenin üçte ikisinden biraz eksik yarısı ve (bazan da) üçte biri kadar ayakta durup (vaktinizi ibadetle) geçirdiğinizi biliyor."(Müzzemil 20)</p>

    <p class="MsoNormal">          İbni Mace, Tirmizi ve daha başkaları  da şu hadisi rivayet ederler. Rasûlulah (s.a.v.) buyurmuştur ki:</p>

    <p class="MsoNormal">"Bütün hayırlı işlerin hazineleri vardır, bu hazinelerin de anahtarları vardır. Hakk Teâlâ'nın hayra anahtar, şerre kilit yaptığı o kişilere müjdeler olsun".                                                          </p>

    <p class="MsoNormal">                                (İmam Şa'rânî, El'Uhûdül Kübra, S: 46-47)</p>

    <p class="MsoNormal">ŞİFÂ DUÂLARI (1)</p>

    <p class="MsoNormal">"Bismillâhirrahmânirrahîm"</p>

    <p class="MsoNormal">"Bismillâhi urkîke, Allâhü yeşfîke, ezhibi'l-be'se, Rabbe'n-nâsi, ve'şfi, ente'ş-Şâfî, lâşifâe illâ şifâüke, şifâen lâ yükâdiru sekamen. Âmîn. Birahmetike yâ erhame'r-Râhimîn. Min külli şey'in yü'zîke ve min külli a'ynin ve hâsidin, Allâhü yeşfîke."</p>

    <p class="MsoNormal">•••</p>

    <p class="MsoNormal">ŞİFÂ DUÂLARI (2)</p>

    <p class="MsoNormal">"Bismillâhirrahmânirrahîm"</p>

    <p class="MsoNormal">"Bihakkı enzelnâhü ve bihakkı nezele, ezhibi'l-be'se Rabbe'n-nâsi annî, işfi ente'ş-Şâfî lâşifâe illâ şifâüke işfi şifâen."</p>

    <p class="MsoNormal">•••</p>

    <p class="MsoNormal">ŞİFÂ ÂYETLERİ</p>

    <p class="MsoNormal">Îkaz: Şifâ Âyetleri, sabah ve akşam yedişer (7'şer) def'a okunacak.</p>

    <p class="MsoNormal">"Bismillâhirrahmânirrahîm"</p>

    <p class="MsoNormal">"Ve Yeşfi sudûre kavmin mü'minîn." (Tevbe: 14)</p>

    <p class="MsoNormal">"Ve şifâün limâ fî's-sudûr." (Yûnus: 57)</p>

    <p class="MsoNormal">"Yehrûcu min bütûnihâ şerâbün muhtelifün elvênühü fîhi şifâün li'n-nâs." (Nahl: 69)</p>

    <p class="MsoNormal">"Ve nünezzilü mine'l-Kur'âni mâ hüve şifâün ve rahmetün li'l-mü'minîn." (İsrâ: 82)</p>

    <p class="MsoNormal">"Ve izâ merıztü fehüve yeşfîn." (Şuarâ: 80)</p>

    <p class="MsoNormal">"Kulhüveli'l-lezîne âmenû Hûden ve şifâ'."(Fussilet: 44)</p>

    <p class="MsoNormal">RIZIK BOLLUĞU İÇİN OKUNACAK DUÂ</p>

    <p class="MsoNormal">Îkâz: Bu Âyet-i Celîle, akşam ve sabah ve yâhûd beş vakitte on birer (11'er) kere okunacaktır:</p>

    <p class="MsoNormal"> </p>

    <p class="MsoNormal">"İnnallâhe hüve'r-Razzâku zü'l-kuvveti'l Metin."</p>

    <p class="MsoNormal"> </p>

    <p class="MsoNormal">EYLÜL</p>

    <p class="MsoNormal">MEVLÂNÂ CELÂLEDDİN RÛMÎ'NİN</p>

    <p class="MsoNormal">SULTAN İZZETTİN'E ÖĞÜDÜ</p>

    <p class="MsoNormal">Bana öğüt ver!...</p>

    <p class="MsoNormal">Mevlânâ gönül topraklarına gaybî inciler yağdıran bir sultandı. Zamanın sultanı İzzettin bir gün ona dedi ki:</p>

    <p class="MsoNormal">- "Ey işi gücü iyilik olan gir, bana bir öğüt ver..."</p>

    <p class="MsoNormal">Mevlânâ'nın yüzünde celal şimşeği parladı. Hakk yolunun bu korkusuz arslanı, sultanın ciğerini delercesine baktı:</p>

    <p class="MsoNormal">- "Sana ne öğüt vereyim?" diye sordu. Sultan:</p>

    <p class="MsoNormal">- "Nasıl istersen öyle ver." dedi. O zaman Mevlana gökleri inletircesine haykırdı:</p>

    <p class="MsoNormal">- "Sana Çoban ol! demişler, sen kurtluk yapıyorsun. Yüce Allah seni sultanlık tahtına oturttu; sen şeytanın sözüyle hareket ediyorsun!.."</p>

    <p class="MsoNormal">Bu yıldırımdan birer kamçı olan sözler sultanı ağlatmaya yetti. Hakkın velî kulu zerre kadar korku duymadan Selçuklu Sultanının yüzüne karşı böylece haykırabilmişti. Allah'tan korkan, kimden çekinirdi ki?.</p>

    <p class="MsoNormal">Yine o buyuruyor:</p>

    <p class="MsoNormal">"Gözün karasında bu kadar aydınlık olduğu gibi, Allah korkusunda da binlerce eminlik vardır.</p>

    <p class="MsoNormal">Emniyetin korkuda gizli olduğunu gördüm. Ey seçilmiş saf kimse! Ümmet içinde korku olduğunda görmelisin!..."</p>

    <p class="MsoNormal">(M. Necati Bursalı, İstanbul ve Anadolu Evliyaları Ansk.)</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal">" Bulut ağlamayınca çimen nasıl güler?</p>

    <p class="MsoNormal">Çocuk ağlamayınca memeden nasıl süt emer?</p>

    <p class="MsoNormal">Gönül şimşeği ve iki göz bulutu olmayınca  (yani yürekten ateşin bir âh, gözden yağmur gibi yaş boşanmadıkça) Allah'ın tehdîd ve gazabının ateşi nasıl söner?"                                                 (Mevlânâ Celâleddîn Rûmî)</p>

    <p class="MsoNormal">TEHECCÜD NAMAZI</p>

    <p class="MsoNormal">Bir hadis-i Şerif'te Peygamberimiz (s.a.v.):</p>

    <p class="MsoNormal">"Cennetde öyle odalar vardır ki içi dışından, dışı içinden görülür. Allah Teâlâ onları, sözü yumuşak söyleyenlere, yemek yediren, oruca devam eden, insanlar uykuda iken gece namaz kılanlara hazırlamışdır." buyurmuşlardır.</p>

    <p class="MsoNormal">Yine bir hadiste Peygamberimiz (s.a.v.):</p>

    <p class="MsoNormal">"Kim gece namazı kılar da güzelce kılarsa, yani namazında kalbini dosdoğru tutar ve huşûyu muhafaza ederse, noksanlıklardan sakınırsa Allah ona dokuz ikramda bulunur. Bunların beşi dünyada, dördü ahiretdedir.</p>

    <p class="MsoNormal">Dünyadaki beş ikramı:</p>

    <p class="MsoNormal">1- Onu dünyada afetlerden muhafaza eder.</p>

    <p class="MsoNormal">2- Namazın eserini yüzünde izhar eder.</p>

    <p class="MsoNormal">3- Onu salih kullarına ve bütün insanlara sevdirir.</p>

    <p class="MsoNormal">4- Lisanında hikmeti cari kılar.</p>

    <p class="MsoNormal">5- Dinde ince anlayışla nasiplendirir.</p>

    <p class="MsoNormal">Ahiretdeki dört ikramı:</p>

    <p class="MsoNormal">1- Kıyamet gününde kabrinden yüzünü ak olarak kaldırarak haşreder.</p>

    <p class="MsoNormal">2- Hesabını kolaylaştırır.</p>

    <p class="MsoNormal">3- Kitabını sağ tarafından verir.</p>

    <p class="MsoNormal">4- Sıratdan berk-i hatif (şimşek) gibi geçer."</p>

    <p class="MsoNormal">•••</p>

    <p class="MsoNormal">Lokman (a.s.) oğluna nasihat eder ve der ki:</p>

    <p class="MsoNormal">"Oğulcuğum! Horoz, seherde sen uyurken öterek, senden daha uyanık olmasın, dikkat et!"</p>

    <p class="MsoNormal">(Hz. M. Sâmî Ramazanoğlu (k.s.), Musahabe C. 3)</p>

    <p class="MsoNormal">HAKK'A HİZMET EDEN AYAK</p>

    <p class="MsoNormal">İmâm Alî (r.a.) rivayet eder ki:</p>

    <p class="MsoNormal">Bir gün Rasûlullah (s.a.v.) bana buyurdu:</p>

    <p class="MsoNormal">- "Yâ Alî, benimle gel!"</p>

    <p class="MsoNormal">Kâ'be-i Şerîf'e vardık. Girdiler, "Otur!" diye buyurdular. Oturdum. Mübârek iki ayaklarını omuzuma (çiğnime) koydular ki Kâ'be'nin damına çıkalar. Meğer orada müşriklerin bakırdan veya sarıdan sanemleri (putları) varmış. Omuzuma çıktılar. Nübüvvet ağırlığına takatım yetmediğine vâkıf olup yere indiler. Bu def'a kendileri oturup:</p>

    <p class="MsoNormal">- "Yâ Alî, çiğnime sen çık ve o asnâmı parçala." diye buyurdular.</p>

    <p class="MsoNormal">Edeb edip ben dedim ki:</p>

    <p class="MsoNormal">- "Yâ Rasûlallah! Kimin haddi ola ki senin mübarek çiğnine ayak koya?</p>

    <p class="MsoNormal">Buyurdular ki:</p>

    <p class="MsoNormal">- "Yâ Alî! Hakk hizmetinde olan ayağı enbiya omuzuna basa aceb olmaz!"</p>

    <p class="MsoNormal">Emre imtisâl edip çiğnine basdım. Beni kaldırdılar. Şöyle zannetim ki, eğer ufk-ı semaya erişmek murad etsem ererdim. Sonra ol asnâmı yüzleri üzre bırakıp pâre pâre ettim ve geri inip sür'atle gittik, kimse bizi görmedi."</p>

    <p class="MsoNormal">(Mevahib, 312)</p>

    <p class="MsoNormal">(Hz. M. Sâmî Ramazanoğlu (k.s.), Hz. Osman ve Ali (r.a.) S:114)</p>

    <p class="MsoNormal">•••</p>

    <p class="MsoNormal">Hazreti Enes İbn-i Malik (r.a.) dedi ki:</p>

    <p class="MsoNormal">Rasûlullah (s.a.v.) buyurdular:</p>

    <p class="MsoNormal">"Ebu Bekir'i sevmek mağfireti îcab ettirir, Ömer'i sevmek isyân'ın günâhlarını yok eder, Osmân'ı sevmek îmân'ı takviye eder, Alî'yi sevmek cehennem ateşini söndürür."</p>

    <p class="MsoNormal"> </p>

    <p class="MsoNormal">(Hz. M. Sâmî Ramazanoğlu (k.s.), Hz. Osman ve Ali (r.a.), S:82)</p>

    <p class="MsoNormal">HUŞÛ İLE NAMAZ KILMAK</p>

    <p class="MsoNormal">Bilmiş ol ki; namazın bazısı hesab edilir ve yazılır, diğer bazıları ise yazılmaz. Nitekim haberlerde buna delâlet etmektedir. Her ne kadar fakihler, namaz bölünmez derlerse de hüküm böyledir. Fakihlerin bu sözlerinin yukarıda anlattığımız gibi başka manası vardır. Hadisler manaya delâlet etmektedir. Nitekim Hadîs-i Şerifte:</p>

    <p class="MsoNormal">"Farzların noksanları, nafileler ile tamamlanır." buyurulmuştur. Yine haberde geldiğine göre İsa (a.s.) buyurdu ki:</p>

    <p class="MsoNormal">Allahü Teâlâ: "Kulum farzlar ile ancak azabımdan korunur ve nafileler ile de bana yaklaşır." buyurmuştur.</p>

    <p class="MsoNormal">Rivâyet olundu ki:</p>

    <p class="MsoNormal">"Peygamber (s.a.v.) Efendimiz kıldığı bir namazda bir ayet atlamıştı. Namazdan çıkınca, "ne okudum" diye sordu ve herkes sükut etti, kimse bilemedi. Bunun üzerine Peygamber (s.a.v.) Efendimiz, Übey bin Kab'a sordu. Ubey (r.a.):</p>

    <p class="MsoNormal"> Falan sûreyi okudun ve falan ayeti atladın, ayet mensuh mu oldu, yoksa kaldırıldı mı bilemedik, dedi. Peygamber (s.a.v.) Efendimiz:</p>

    <p class="MsoNormal">"Senin aklın başında, sen bildin, ya Übey!" dedi. Sonra diğerlerine dönerek:</p>

    <p class="MsoNormal">"Ne oluyor bir kavim ki namaza hazırlanır, saflarını düzeltirler de Peygamberleri önlerinde olduğu halde onlara Allah'ın Kitabından ne okunduğunu bilmezler."</p>

    <p class="MsoNormal">İşte İsmailoğulları da böyle yaptı ve Allahü Teâlâ Peygamberlerine vahyetti ki:</p>

    <p class="MsoNormal">"Ümmetine söyle; bedenleriniz ile hazırlanır, dilleriniz ile okursunuz fakat kalpleriniz başka tarafta. Bu yaptığınız batıldır." buyurmuştur.</p>

    <p class="MsoNormal">(İhya-u Ulumud-din, C. 1, S: 467)</p>

    <p class="MsoNormal">PEYGAMBER (S.A.V.) EFENDİMİZİN</p>

    <p class="MsoNormal">MÜLÂKAT VE ZİYÂRETLERİ</p>

    <p class="MsoNormal">Peygamberimiz (s.a.v.), kendileriyle görüşmeğe gelen ziyaretçileri kabûl ederler, onlarla musafaha etmek için önce davranırlar, musafaha esnasında ellerini daha önce çekmek itiyatında değillerdi.</p>

    <p class="MsoNormal">Biri kulaklarına bir şey söylemek istese söz bitmeden yüzünü çevirmezlerdi.</p>

    <p class="MsoNormal">Kendilerini ziyârete gelen misâfirleri, önce selâm verir, müsaade ister, ancak ondan sonra huzura girerlerdi.</p>

    <p class="MsoNormal">Kendileri de birini ziyârete gittikleri zaman kapının sağ veya sol kanadı önünde dururlar "Esselâmü aleyküm" derler içeri girmek için izin isterler, müsaade edilirse girerler, edilmezse geri dönerlerdi.</p>

    <p class="MsoNormal">Ashab-ı Kirâm (r.a.)'dan biriyle karşılaştıkları zaman onunla musahafa ederler, iyice ellerini birbirine geçirerek sıkıştırırlardı.</p>

    <p class="MsoNormal">Yolda rastladığı erkek, kadın, çocuk, köle, herkese selâm verirlerdi. Bir defa yolda münâfıklarla müslümanların bir arada oturduklarını görmüşler, hepsini selâmlamışlardı.</p>

    <p class="MsoNormal">•••</p>

    <p class="MsoNormal">HASTA ZİYÂRET VE TA'ZİYELERİ</p>

    <p class="MsoNormal">Rasûlullah (s.a.v.), hastaları ziyarete önem verirler ve bunun müslümanlar için bir vazife olduğunu söylerlerdi.</p>

    <p class="MsoNormal">Hasta ziyareti esnasında hastaya ümit verirler, nabzını ellerine alıp alnına mübarek elleriyle dokunurlardı. Şifa bulması için de Cenâbı Hakk (c.c.)'ya duâ ederlerdi. Şayet birisi fenâ lakırdı edecek olursa ondan memnun olmazlardı.</p>

    <p class="MsoNormal">(Peygamber (s.a.v.) Efendimizin Yüce Ahlakı)</p>

    <p class="MsoNormal">İSTANBUL'DA MEDFÛN SAHABE KABİRLERİ</p>

    <p class="MsoNormal">1. Hz. Hâlid bin Zeyd Ebu Eyyûb el-Ensârî (r.a.): Eyyûb Sultan Camii avlusunda, Eyüp</p>

    <p class="MsoNormal">2. Hz. Kâ'b (r.a.): Yâ Vedüd Camii karşısı, Ayvansaray, Eyüp</p>

    <p class="MsoNormal">3. Hz. Ebu'd-Derdâ (r.a.): Zalmahmutpaşa c. No: 59, Eyüp</p>

    <p class="MsoNormal">4. Hz. Muhammed el-Ensârî (r.a.): Ayvansaray c. No: 53, Eyüp</p>

    <p class="MsoNormal">5. Hz. Abdüssâdık Âmir (r.a.): Eğrikapı dışında</p>

    <p class="MsoNormal">6. Hz. Hâfir (r.a.): Eğrikapı dışında sura bitişik</p>

    <p class="MsoNormal">7. Hz. Câfer bin Abdullah el-Ensârî (r.a.): Hoca Kasım Günâni m., Balat</p>

    <p class="MsoNormal">8. Hz. Abdullah el-Hudrî (r.a.): Eğrikapı, Rum kilisesi sokağında</p>

    <p class="MsoNormal">9. Hz. Ebu Sâid el-Hudrî (r.a.): Kariye Camii T. s. No: 20, Edirnekapı</p>

    <p class="MsoNormal">10. Hz. Câbir (r.a.): Çember s. No: 2, Cabir Camii, Ayvansaray</p>

    <p class="MsoNormal">11. Hz. Şu'be (r.a.): Avcıbey m. Şişhane c. No: 35, Eğrikapı</p>

    <p class="MsoNormal">12. Hz. Am'r ibn'ül-Âs (r.a.): Yeraltı Camii içinde, Karaköy</p>

    <p class="MsoNormal">13. Hz. Vehb ibn-i Huşeyre (r.a.): Yeraltı Camii içinde, Karaköy</p>

    <p class="MsoNormal">14. Hz. Süfyân bin Uyeyne (r.a.): Yeraltı Camii içinde, Karaköy</p>

    <p class="MsoNormal">15. Hz. Hamidullah Ensârî (r.a.): Toklu İbrahim Dede s. Ayvansaray</p>

    <p class="MsoNormal">16. Hz. Ebu Şeybe el-Hudrî (r.a.): Toklu İbrahim Dede s. Ayvansaray</p>

    <p class="MsoNormal">17. Hz. Üsâme bin Zeyd (r.a.): Eğrikapı civarında</p>

    <p class="MsoNormal">18. Hz. Ebu Zerr-i Gıfârî (r.a.): Çınarlıçeşme s. Ayvansaray</p>

    <p class="MsoNormal">19. Hz. Abdullah ibn-i Hişâm (r.a.): Sultanhamam civarında</p>

    <p class="MsoNormal">20. Hz. Abdurrahman Şâmî (r.a.): Kabasakal s. Sultanahmed</p>

    <p class="MsoNormal">21. Hz. Abdülvehhâb (r.a.): Üsküdar, Dereboyu</p>

    <p class="MsoNormal">CEHENNEM EHLİNİN AZÂBI</p>

    <p class="MsoNormal">Süddî demişdir ki:</p>

    <p class="MsoNormal">"Kıyamet gününde bu ehl-i küfre ve ehl-i nifaka cennet gösterilir ve kendilerine denilir ki:</p>

    <p class="MsoNormal">"Eğer Allah'a itaat etmiş olsa idiniz işte şuralar sizindi." Onlar cennetden zayi ettikleri yerlerini görünce hasret ve nedamet ederlerse etsinler ateşden çıkacak değillerdir."</p>

    <p class="MsoNormal">(Bakara Sûresi: 167)</p>

    <p class="MsoNormal">Ehl-i cehennem ateşe sevkolunurlar. Hiç bir uzuvları müstesna olmamak üzere azab onları kaplar. Bir yandan yılan ve akrepler hücum ederken, bir yandan melekler vururlar. Melekden darbe yediği zaman kırk günlük yol kadar derine gider. Sonra tutuşan alev onu yükseltir. Melek ona tekrar vurup aşağıya yuvarlar.</p>

    <p class="MsoNormal">Ayet-i celilede:</p>

    <p class="MsoNormal">"Ayetlerimizi inkar ile kafir olanları ateşe yaslayacağız, derileri pişdikçe azabı devamlı tatmaları için onların derilerini yenileyeceğiz, şüphesiz ki Allah her şeye mutlak galibdir, her işinde mutlak hüküm ve hikmet sahibidir."</p>

    <p class="MsoNormal"> (Nisa Sûresi: 56)</p>

    <p class="MsoNormal">Susayan su isteyecek, fakat kaynar su verilecek. İçmek üzere ağzına yaklaştırdığı vakit yüzü yanıp düşecek. Güçlükle bir kaç yudum aldıkdan sonra dişleri dökülecek. Sonra boğazı pişecek, sonra bağırsakları parçalanacak, sonra tekrar derisi yanıp dökülecek.</p>

    <p class="MsoNormal">Ateş içinde bu şekilde azabları devam edecek. Ölemeyecekler, tekrar eski hayatlarına kavuşamıyacaklar, ve oradan çıkarılmayacaklar.</p>

    <p class="MsoNormal">(Hz. M. Sâmî Ramazanoğlu (k.s.), Bakara Sûresi Tefsîri, S:219)</p>

    <p class="MsoNormal">MEZHEBSİZLİK DİNSİZLİĞE KÖPRÜDÜR (1)</p>

    <p class="MsoNormal">(Muhammed Zâhid El-Kevserî)</p>

    <p class="MsoNormal">Hatîb-i Bağdâdî, İbn-i Kerâme'ye dayandırarak, Târih-i Bağdâdî adlı eserinde (14/247) demiştir ki: "Biz bir gün Vekî'nin yanındaydık. Adamın biri Vekî'ye "Ebû Hanîfe'nin hata ettiğini" söyledi. Vekî cevâben: "Kıyâsta Ebû Yûsuf ve Züfer; Hadîs hıfzında İbn-i Ebû Zâide, Hafs bin Gıyâs, Hibbân ve Mendel; Arab Dili'nde Kâsım bin Maan; Zühd ve takvâda Dâvûd-i Tâî ve Fudayl gibi zâtlar yanındayken Ebû Hanîfe, nasıl olur da hata edebilir? Meclisinde ve çevresinde böyle zâtlar varken bir kimsenin hata yapması düşünülemez. Çünkü hata yapacak olsa hemen bu zâtlar, Ebû Hanîfe'yi hatasından çevirirler." demiştir.</p>

    <p class="MsoNormal">Mezhebler, işte böyle sağlam temeller üzerine oturtulmuştur... Pekiyi son zamanlarda liderlik sevdasıyla biri ortaya çıkar da mezkûr müctehidler'in ictihâdları'nın yerine kendi ictihâdlarını ikâme edip insanları, mezhebleri bırakmağa çağırır ve mezhebler'in bağlılarını şaşkınlık içinde bırakmaktan ve gösteriş budalalığından öte bir esâsa dayanmayan kendi imâmlığını (müctehidliğini), mezhebsizlik üzerine oturtmağa çalışırsa eğer; siz, kendini böyle bir vesveseye ve kuruntuya kaptıran birine ne dersiniz? Böyle birine, ya deli teşhîsi konulmuş; fakat tımârhâneye götürülmemekle hata edilmiş bir mecnûn dersiniz.</p>

    <p class="MsoNormal">Bir müddetten beri, bazılarından buna benzer na'ralar duymağa başladık. Bunlar, akıllarınca müctehid imâmlar'ın ictihâdları'nı ortadan kaldırmağa yönelik olarak Şer'î sâhalarda ictihâd'a yelteniyorlar. Bu kuruntularına kulak asmadan önce, bana kalırsa, bunların akıllarından bir zorlarının olup olmadığı husûsunda bir tıp doktoruna muâyene ettirilmeleri gerekir. Kendilerinde birazcık akıl bulunduğu tesbît edildiği takdîrde bunların İslâm ümmeti'ni, dîn ve dünya işlerinde parçalamağa yönelik hedefler peşinde koştukları ve üzerlerine İslâm güneşi doğduğundan beri, aralarında devâm eden bir kardeşlik döneminden sonra bu ümmet'i birbiriyle didişmeğe ve boğazlaşmağa sevk edecek mel'ûnca gâyeler güttükleri ve bu dîn'in düşmanlarından oldukları kesinkes ortaya çıkar.</p>

    <p class="MsoNormal">(Saîd Ramazân El-Bûtî, Mezhebsizlik islâm Şerîatını Tehdîd Eden En Tehlikeli Bid'attir.)</p>

    <p class="MsoNormal">MEZHEBSİZLİK DİNSİZLİĞE BİR KÖPRÜDÜR (2)</p>

    <p class="MsoNormal">Tahâvi ve diğerlerinin de dedikleri gibi, Ebû Hanîfe, bu zâtların ilimlerini Fıkıh, Hadîs, Kur'ân ve Arabî ilimlerde derin bilgi sâhibi talebeleri arasında kırk fakîh'ten oluşan fakîhler meclisinde en seçkin arkadaşlarıyla enine boyuna tartıştıktan sonra tedvîn ve tanzîm yoluna gitmiştir. Kendi mezhebi'nden olmayan Muhammed bin İshak en-Nedîm, İmâm-ı A'zam hakında şöyle söylüyor: "Karada ve denizde, doğuda ve batıda, uzak ve yakında ilim nâmında ne varsa hepsini O tedvîn etmiştir." İmâm-ı Şâfiî (r.a.) ise: "İnsanlar, fıkıhta Ebû Hanîfe"nin ıyâlidir." demiştir. Sonra fıkıh, O'nun arkadaşlarının elleriyle olgunlaşmış olup, ıslâh ve tashîh için söylenecek herhangi bir şey bırakmamışlardır. Allâh, hepsinden râzı olsun.</p>

    <p class="MsoNormal">Bilâhere Şâfiî (r.a.) gelmiş, iki kaynağın, suyunu birleştirmiştir ve Müslim bin Hâlid gibi Mekkeli hocalardan, ki Müslim bin Hâlid ilmi, İbn-i Cüreyc'den, O da Atâ'dan O da İbn-i Abbâs (r.a.)'den almıştır, devşirdiklerini de üzerine ilâve etmiştir. Şâfiî (r.a.)'in akadaşları, arkadaşlarının arkadaşları, doğu ve batıyı tutmuş ve yeryüzünü ilim ve irfânla doldurmuşlardır. O'nun ve arkadaşlarının ilim ve irfânları sâyesinde Mısır halkı en yüksek bilgi seviyesine ulaşmıştır. Ömrünün son yıllarında Şâfiî (r.a.), Mısır'a yerleşerek yeni mezhebi'ni Ora'da neşretmiş ve Oraya da defnolunmuştur. Allâh kendisinden ve arkadaşlarından râzı olsun.Basîretli ve akl-ı selîm sâhibi bir Müslüman, mezhebsizlik propagandalarına, aslâ kanmaz. Evet, böyle bir Müslüman'ın Tâbiîn Devri'nden beri bu Dîn'in usûl ve fürû'unu Efendimiz (s.a.v.)'den tevârüs ettikleri gibi muhâfaza eden müctehid imâmlar'ın etrafından ayrılmağa çağıran bir na'râ işittiğinde, yâhûd kulağına mezhebler'den birine yönelik bir saldırıda, mutlakâ bu meş'ûm sesin çıkış yerini araştırmalı, bu fitne yuvasını muhakkak keşfetmelidir. Bu sesin, Müslümanlar'ın dert ve sıkıntılarıyla ilgilenmeyenlerle sarmaş dolaş olduğunu ve fazîlet sâhibi her eskiye düşman olduğunu görecektir. İslâmî ilimleri'ni, hakkıyla okuyan samîmî bir Müslüman'dan böyle meş'ûm bir ses duyulmaz. Bu ses, olsa olsa, İslâmî ilimleri bilmeyen veyâ üstün körü bile okumamış ve kendi emellerine âlet edecek kadar bir şeyler öğrenmiş sahte bir müslümandan yükselebilir.</p>

    <p class="MsoNormal">(Saîd Ramazân El-Bûtî, Mezhebsizlik İslâm Şerîatını Tehdîd Eden En Tehlikeli Bid'attir.)</p>

    <p class="MsoNormal">MUTLAK MÜCTEHÎD NE DEMEKTİR?</p>

    <p class="MsoNormal">Dinde ictihad yapabilmesi için bir kimsede şu on şartın bulunması gerekir:</p>

    <p class="MsoNormal">(1) Kur'an-ı Kerim'in ahkamına dair ayetlerini lügat (dil) ve şeriat yönünden bütün manaa ve hükümleriyle bilmek. Yani Kitabullah'ın sözlerinin, şer'i ıstılah ve Arap dili yönünden ilmine bütün incelik ve teferruatı ile sahib olmak.</p>

    <p class="MsoNormal">(2) Kur'an-ı Kerim'i ve bilhassa onun ahkamla ilgili kısmını tefsir eden ve Kur'andaki manalarla ilgili bulunan bütün hadisleri ve sünneti bilmek. Ashab-ı Kiramın Kur'an ayetleri hakkındaki görüşlerini ve Kitabullah'tan hangi yolla hüküm ve mana çıkardıklarını iyice tedkik edip öğrenmiş bulunmak.</p>

    <p class="MsoNormal">(3) Hadislerin metinlerini, bize nasıl ulaştıklarını, nakil ve rivayet eden kimselerin adalet ve kuvvetlerini, hadislerin söyleniş sebep ve şartlarını ve "usul-i hadis" ve "hadis" ilimleri mevzuunda daha birçok incelikleri iyice kavramış olmak.</p>

    <p class="MsoNormal">(4) Nasih ve mensuh mes'eleleriyle ilgili ilme vakıf olmak</p>

    <p class="MsoNormal">(5) Kesinleşmiş bütün icma hükümlerini bilmek</p>

    <p class="MsoNormal">(6) Kıyas ile ilgili ilme ve ihtisasa sahip olmak</p>

    <p class="MsoNormal">(7) Son derece zeki, kavrayışlı, sezişli olmak</p>

    <p class="MsoNormal">(8) Muttaki, müteverri, abid, sünnete mütemessik, adil, afif ve manevi derecesi yüksek olmak</p>

    <p class="MsoNormal">(9) Bilhassa İslami sahada büyük kültür sahibi olmak</p>

    <p class="MsoNormal">(10) Asrının genel kültürü ile mücehhez olmak.</p>

    <p class="MsoNormal">(Ahmet Davudoğlu, Dini Tamir Davasında Din Tahripçileri, S:176)</p>

    <p class="MsoNormal">•••</p>

    <p class="MsoNormal">Hasan Basri (r.a.) de şöyle buyuruyor:</p>

    <p class="MsoNormal">"Alimlerin azabı, kalblerinin ölmesi iledir. Kalblerinin ölümüne sebep ise, uhrevî amellerle dünyevî menfaatler elde etmeye çalışmaktır. Böylece onlar, dünya adamlarının yakınlığını kazanmış olurlar."</p>

    <p class="MsoNormal">(İ. Şa'ranî, İslam Büyüklerinin Örnek Ahlâkı)</p>

    <p class="MsoNormal">EBÛ CEHİL'İN KATLİ</p>

    <p class="MsoNormal">Bedir Harbi sırasında Rasûl-i Ekrem (s.a.v.) Efendimiz Hazretleri:</p>

    <p class="MsoNormal">- "Acaba Ebû Cehil ne yapıyor? Kim gidip de ondan haber getirir?" buyurdukta:</p>

    <p class="MsoNormal">Abdullah İbn-i Mes'ûd (r.a.) Hazretleri seğirtti, Ebû Cehil'in yanına gitti, gördü ki can çekişiyor. Hemen başını kesmek üzere sakalından tuttu. Ve ayağıyla boynuna bastı. Ebû Cehil gözlerini açtıkta: "Yâ Ebû Cehil sen misin?" dedi. Ebû Cehil ise son nefese gelmiş olduğu halde pervâsız İbn-i Mes'ûd (r.a.)'a:</p>

    <p class="MsoNormal">- "Ey koyun çobanı! Pek sarp bir yere çıkmışsın. Bir büyük kişiyi kavm ü kabîlesi öldürmek hemen şimdi olmuş bir iş değil yâ! Bu olağan iştir. Fakat galebe hangi taraftadır?" diye sordu.</p>

    <p class="MsoNormal">Abdullah İbn-i Mes'ûd (r.a.) de:</p>

    <p class="MsoNormal">- "Nusret ve galebe Ehl-i İslâm'a yüz gösterdi" dedi.</p>

    <p class="MsoNormal">Ebû Cehil'i sekerât halinde daha ziyâde ye'se düşürdü.</p>

    <p class="MsoNormal">Ebû Cehil; artık her cihetten me'yûs ve nevmîd olunca:</p>

    <p class="MsoNormal">- "Muhammed (s.a.v.)'e söyle, şimdiye kadar O (s.a.v.)'in düşmânı idim, şimdi düşmânlığım bir kat daha arttı." dedi.</p>

    <p class="MsoNormal">Derhâl Abdullah İbn-i Mes'ûd (r.a.) başını kesti. Son nefesinde de îmâna gelmeyip küfründe ısrâr ile cânını Cehennem'e ısmârlayıp gitti.</p>

    <p class="MsoNormal">Abdullah İbni Mes'ud (r.a.)'in cüssesi nahif ve küçük, Ebû Cehil (a.l.)'in başı ise büyük olduğu halde onu yüklenip götürmesi temaşaya şayan (değer) bir keyfiyyet olarak:</p>

    <p class="MsoNormal">"İşte Allah (c.c.)'ın düşmanı Ebû Cehil (a.l.)'in başı!" diyerek  Huzur-u Rasûlullah (s.a.v.) Efendimiz Hazretlerine getirdi.</p>

    <p class="MsoNormal">Rasûl-i Ekrem (s.a.v.) Efendimiz Hazretleri Cenâb-ı Allah'ın nusretine teşekkür etti:</p>

    <p class="MsoNormal">- "Bu ümmetin Fir'avn'ı işte budur!" diye buyurdu.</p>

    <p class="MsoNormal">          (Hz. M. Sâmî Ramazanoğlu (k.s.), Bedir Gazvesi, S:61)</p>

    <p class="MsoNormal">İBLİS (A.L)</p>

    <p class="MsoNormal">İblis yeryüzüne inince Allah (c.c.)'ya şöyle dedi;</p>

    <p class="MsoNormal">"Ya Rabbi! Beni yeryüzüne indirdin ve kovulmuş birisi yaptın. Öyleyse bana bir ev ver."</p>

    <p class="MsoNormal">Allah-u Teâlâ (c.c.):</p>

    <p class="MsoNormal">- "Hamam", buyurdu.</p>

    <p class="MsoNormal">- Bana bir meclis ver, deyince:</p>

    <p class="MsoNormal">- "Çarşılar ve yol kavşakları", buyurdu.</p>

    <p class="MsoNormal">- Bana içecek ver, deyince:</p>

    <p class="MsoNormal">- "Her sekir (sarhoşluk) veren şey", buyurdu.</p>

    <p class="MsoNormal">- Bana müezzin ver, deyince:</p>

    <p class="MsoNormal">- "Çalgıcılar", buyurdu.</p>

    <p class="MsoNormal">- Bir de Kur'an ver, deyince:</p>

    <p class="MsoNormal">- "Şiir", buyurdu.</p>

    <p class="MsoNormal">- Kitap ver, deyince:</p>

    <p class="MsoNormal">- "İnsanların vücudlarına yaptırdığı dövmeler", buyurdu.</p>

    <p class="MsoNormal">- Bana bir söz ver, deyince:</p>

    <p class="MsoNormal">- "Yalan sözler, senin sözlerindir", buyurdu.</p>

    <p class="MsoNormal">- Bana bir Peygamber ver, deyince:</p>

    <p class="MsoNormal">- "Kahinler", buyurdu.</p>

    <p class="MsoNormal">- Tuzak ver, deyince:</p>

    <p class="MsoNormal">- "Kadınlardır", buyurdu.</p>

    <p class="MsoNormal">"İblis'in, köpeğin hortumu gibi bir hortumu vardır. Onu Ademoğlunun kalbine sokar ve durmadan şehvetleri, lezzetleri hatırlatır ve Rabbi hakkında şühpeye düşürmek gayretiyle vesvese verir.</p>

    <p class="MsoNormal">Kul:</p>

    <p class="MsoNormal">Eûzü billahis Semî'ıl-A'lîmi mineşşeytanirracim ve Eûzü billahi en yahzurunî innallahe Hüves- Semî'ul-A'lîm.</p>

    <p class="MsoNormal">Deyince şeytan kalbinden hortumu çeker.</p>

    <p class="MsoNormal">  (Hz. M. Sâmî Ramazanoğlu (k.s.), Dualar ve Zikirler, S:61)</p>

    <p class="MsoNormal">ECNADİN VAK'ASI</p>

    <p class="MsoNormal">Rum imparatorunun bir kısım ordusu Ecnadin'de toplanmış idi. Hazreti Halid bin velîd (r.a.) de Ecnadin'e yürüdü.</p>

    <p class="MsoNormal">İki taraf karşı karşıya hazırlanmıştı. Rumlar muharebeye başlamadan evvel para ile müslümanları tama'landırmaya çalıştılarsa da nafile...</p>

    <p class="MsoNormal"> Halid bin Velîd (r.a.), meydanı harbe Dırar bin Ezver (r.a.)'ı çıkardı. Müşarunileyh Dımışk'da katlettiği Batros'un zırhını giyip ortaya çıktı. Bir çok mübarezeden sonra Rumlardan yirmi kadar bahadırı telef etti. Nihayet yüzünden nikabı ref ile Rumlara karşı:</p>

    <p class="MsoNormal">- Ey ehli salîb! Esir tuttuğunuz Dırar bin Ezver benim. Hamran, Bevamin, Batros'u öldüren benim!</p>

    <p class="MsoNormal">Vardan (Rum kumandanı):</p>

    <p class="MsoNormal">- Ciğerparem oğlum Hamran'ı öldüren bu Arab mıdır? diye sordu. Onlar da: -Evet, dediler. Vardan:</p>

    <p class="MsoNormal">- Öyleyse şimdi ben gider evladımın intikamını alırım, diye hemen kılınç kuşanıp giderken Trablusgarb havalisi hakimi İstafan karşı geldi:</p>

    <p class="MsoNormal">Sen bırak da şu Arabla ben döğüşeyim. Hamran'ın intikamını alayım!...</p>

    <p class="MsoNormal">İstafan'da birşey yapamayınca, Vardan, arkasına onbeş kadar süvari aldıktan sonra ileri yürüdü.</p>

    <p class="MsoNormal">Hazreti Seyfullah da on kadar şücean-ı Arabla üzerine at sürdü. İşte o zaman iki ordu "hunrizane" bir surette birbiriyle karıştılar.</p>

    <p class="MsoNormal">Kibar-ı sahabeden Sad İbn-i Zeyd Nevfelü'l-Adiyy (r.a.) Hazretlerinin sol koluna bir ok isabet etmesiyle fena halde mecruh oldu. Müdavatına ibtidar olunmuş ise de:</p>

    <p class="MsoNormal">- "Bana acımayınız. Didar'ı Rasûl-i Ekrem (s.a.v)'e müteveccihim. Eğer ölecek olursam cesedimi şu hâk-i mukaddese defnediniz de kabrimi gözler çiğnesin" dedi. Ruhunu teslim etti. Kabri şerifleri el'an ziyaretgâhtır.</p>

    <p class="MsoNormal">(Hz. M.Sâmî Ramazanoğlu (k.s), Halid bin Velîd (r.a.), S:107)</p>

    <p class="MsoNormal">ŞİFA DUALARI</p>

    <p class="MsoNormal">Nebîyy-i Ekrem (s.a.v.) Efendimiz şöyle buyururlardı:</p>

    <p class="MsoNormal">- "Ağrıyan dişinin üzerine şehadet parmağını koyup Yâsîn-i Şerîf'in son tarafını nihayete kadar oku, biiznillahi Teâlâ şifa bulur."</p>

    <p class="MsoNormal">- "Sağ elini vücudunda rahatsız olan mahalle koyup Yedi defa mesh eyle ve her meshde:</p>

    <p class="MsoNormal">"Euzü biizzetillahi ve kudretihi min şerri ma-ecidü".</p>

    <p class="MsoNormal">Hissettiğim bu hastalığın şerrinden Allah'ın izzetine ve kudretine sığınırım! de. Biiznillahi Teâlâ şifa bulursun.</p>

    <p class="MsoNormal">Nebîyy-i Ekrem (s.a.v.) Efendimiz rahatsızlandıkları zaman O'nu Cibrîl tedavi eder ve: "Bismillah. Allah her hastalıktan Seni kurtarır ve sana şifa verir, hased ettiği zaman hasedinin şerrinden muhafaza eder, her nazarı değenin nazarından seni korur." derdi.</p>

    <p class="MsoNormal">Peygamberimiz (s.a.v.) bir rahatsızlıkları olduğu zaman Muavizeteyn sûrelerini okur, kendi üzerine üfler ve onu eliyle üzerinden silerdi ve şöyle buyururlardı:</p>

    <p class="MsoNormal">"Ey Rabbim! Beni kendi devan ile tedavi et, bana kendi şifân ile şifâ ver ve beni kendi fazlınla Senden başkalarından müstağnî kıl ve beni ezâlarından uzak tut."</p>

    <p class="MsoNormal">Henüz eceli gelmemiş bir hastayı ziyaret eden bir mü'min yedi defa:</p>

    <p class="MsoNormal">Es'elûllahelazîm Rabbelarşilazîm enyeşfiyeke.</p>

    <p class="MsoNormal">"Büyük Allah'dan, büyük arşın Rabbi Allah'dan sana şifa vermesini istiyorum" derse muhakkak afiyet bulur.</p>

    <p class="MsoNormal">Hummaya tutulan bir kimse üç gün üst üste yıkanıp her yıkandıkça:</p>

    <p class="MsoNormal">"Allah'ın adıyle, ya Rabb! Ben ancak Senin şifânı aramak ve peygamberini tasdik etmek için yıkanıyorum" derse hastalığı gider.</p>

    <p class="MsoNormal"> (Hz. M. Sâmî Ramazanoğlu (k.s.), Duâlar ve Zikirler, S:141-2)</p>

    <p class="MsoNormal">HZ. EBÛ BEKİR (R.A.) BULUNDUĞU</p>

    <p class="MsoNormal">MERTEBEYE NASIL ULAŞTI</p>

    <p class="MsoNormal">Hz. Ali (kerremallahu vecheh) diyor ki:</p>

    <p class="MsoNormal">"- Rasûlullah (s.a.v.) Efendimizin halifesi Ebû Bekir Sıddîk (r.a.)'a bu makama varıp bizi geçmeye muvaffak olduğun ve azîm dereceye vardığını ne ile kazandın?" diye sordum.</p>

    <p class="MsoNormal">Hz. Ebû Bekir (r.a.) dedi ki:</p>

    <p class="MsoNormal">- Beş şey iledir:.</p>

    <p class="MsoNormal">"1- İnsanları iki kısım gördüm; kimisi dünyayı ister, kimisi âhireti ister. Ben ise Mevlâyı tercih ettim.</p>

    <p class="MsoNormal">2- Ben İslâma dahil olduğumdan itibaren doyasıya dünya taâmı yemedim. Zira Marifetullah (c.c.) lezzeti ile meşguliyet beni dünyâ taâmı lezzetlerine meylettirmedi.</p>

    <p class="MsoNormal">3- İslâmiyete dahil olduğumdan itibaren dünya meşrûbâtından kanmadım. Zira Hâlıkımın muhabbeti dünya içeceklerinden fazla geldi ve beni muhabbetullah meşgul etti.</p>

    <p class="MsoNormal">4- İslâmiyete dâhil olduğumda beni iki amel karşıladı. Dünya ameli ve âhiret ameli. Ben ahiret amelini dünya ameline tercih ettim.</p>

    <p class="MsoNormal">5- Rasûlullah (s.a.v.)'in sohbetine mülâzemet ettim. Hatta Rasûlullah (s.a.v.)'den bir saat bile ayrılmazdım ki mağaraya girerken beraber idim."</p>

    <p class="MsoNormal">Rasûlullah (s.a.v.) buyurdular ki:</p>

    <p class="MsoNormal">"Kıyâmet gününde Rıdvan adındaki haznedar melek Cennetin ve Cehennemin anahtarlarını getirerek, Hz. Ebû Bekir (r.a.)'a şöyle der:</p>

    <p class="MsoNormal">Yâ Ebû Bekir! Allah (c.c.) sana selâm edip şöyle buyuruyor:"Bunlar Cennet ve Cehennem'in anahtarları. Dilediğin kimseleri Cennet'e; istediğin kimseleri de Cehennem'e gönder!"</p>

    <p class="MsoNormal">Yeryüzü halkının imanı ile Ebû Bekir'in imânı tartılsa, Ebû Bekir'in îmanı ağır gelir.</p>

    <p class="MsoNormal">          (Hz. M Sâmî Ramazanoğlu (k.s.), Hz. Ebû Bekir Sıddîk (r.a.) S: 120)</p>

    <p class="MsoNormal">REGÂİB GECESİ VE NAMAZI</p>

    <p class="MsoNormal">Regâib Gecesi, kendisinde yapılan ibâdetlere büyük ve çok sevâblar verilmesi umulan gece demek olur. Bu geceye Regâib ismini melekler vermiştir. Bu gece, Yüce Allâh (c.c.)'nün Mü'min kullarına rahmet ve inâyetini bol bol ihsân ettiği, duâlarının kabûl olunduğu mübârek bir gecedir. Rivâyete göre Peygamberimiz (s.a.v.) Receb ayının ilk cum'a gecesinde İlâhî bir takım tecellilere mazhar olup buna şükür için on iki rek'ât Regâib namazı kılmışlardır.</p>

    <p class="MsoNormal">Recebin ilk perşembe günü oruçlu geçirildikten sonra cum'a gecesinde akşamla yatsı vakti arasında veyâ gecenin ilk üçte birinde iki rek'atta bir selâm verilmek sûretiyle on iki rek'at nâfile namaz kılınır. Her rek'atta bir kere Fâtiha, üç kere Kadir, on iki kere İhlâs Sûreleri okunur.</p>

    <p class="MsoNormal">RECEB AYININ İLK PERŞEMBE GÜNÜNDEKİ ORUÇ</p>

    <p class="MsoNormal">Enes bin Mâlik (r.a.)'den rivâyete göre Rasûlullâh (s.a.v.) Efendimiz şöyle buyurdular: "Receb, Allâh-ü Teâlâ'nın ayıdır. Şa'bân Benim ayımdır. Ramazân Benim Ümmetimin ayıdır." Bunun üzerine: "-Yâ Rasûlullâh, Receb, Allâh-ü Teâlâ'nın ayıdır ne demektir?" diye soruldu da, Rasûlullâh (s.a.v.) Efendimiz:"-Receb, Allâh-ü Teâlâ'nın ayıdır; çünkü Receb, Hakk'ın mağfiretine mahsûs bir aydır. Bu ayda insanlar kan dökmekten men' olunur, bu ayda çarpışmağa izin yoktur. Bu ayda, Allâh-ü Teâlâ, Peygamberlerin duâlarını kabul etmiştir. Yine bu ayda Allâh-ü Teâlâ evliyâsını düşmanlarının elinden kurtarmıştır. Bir kimse Receb ayında oruç tutsa, Allâh-ü Teâlâ tarafından üç türlü lütuf ve inâyete mazhar olur: Birincisi, Allâh-ü Teâlâ, onun geçmiş günahlarının hepsini mağfiret eder. İkincisi, ondan sonraki hayatında da onu korur. Üçüncüsü, Mahşerde susuzluktan emin olur." diye buyurdular. Bir pîr-i fânî ayağa kalkıp: "-Yâ Rasûlullâh, ben Receb ayının hepsini oruçlu geçiremem." deyince Rasûlullâh (s.a.v.) Efendimiz: "-Sen Receb ayının birinci, onbeşinci ve sonuncu günleri oruç tut. Hepsini tutmuş sevabına kavuşursun. Çünkü sevablar on misli yazılır. Fakat sen, ilk cum'a gecesinde gâfil olma ki melekler o geceye Regâib Gecesi demişlerdir. O gecenin üçte biri geçtikten sonra göklerde ve yerde bir melek kalmaz, hepsi Ka'be'nin etrafında toplanırlar. Allâh-ü Teâlâ onlara hitab eder:"Ey meleklerim, Benden dilediğinizi isteyiniz!" der. Onlar da: "-Dileğimiz, Receb ayında oruç tutanları mağfiret etmendir." derler. Allâh-ü Teâlâ da:"-Ben, Receb ayında oruç tutanları mağfiret ettim." buyurur." diye buyurdular.</p>

    <p class="MsoNormal">(Hz. Seyyid Abdülkadir Geylânî (k.s.), Gunyetü't-Tâlibîn)</p>

    <p class="MsoNormal">REGÂİB GECESİ VE NAMAZI</p>

    <p class="MsoNormal">Ramazân-ı Şerîf'in karşılayıcısı durumunda olan Mübârek aylardan Receb ayının ilk cum'a gecesine Regâib Gecesi denir. Bu geceye Regâib Gecesi denmesinin asıl sebebi şudur: Bu gecede Peygamberimiz (s.a.v.)'e hâs bazı ma'nevî ihsânlar vâki olmasıdır ki bunun şükür ifadesi olarak Peygamberimiz (s.a.v.) oniki rek'at namaz kılmışlardır. Rasûlullâh (s.a.v.) "Bir kimse Receb'in ilk perşembe gününü oruç tutup o günün gecesinde iki rek'atta bir selâm vererek on iki rek'at namaz kılsa (şöyle ki: Her rek'atta bir Fâtiha, üç Kadîr Sûresi, on iki İhlâs Sûresi okumak suretiyle namazdan sonra (Allâhümme Salli A'lâ Muhammedin Nebîyyi'l-Ümmiyyi ve A'lâ âlihi ve sellem) diyerek benim üzerime yetmiş defa Salevât-i Şerîfe getirdikten sonra secdeye varsa, secdede (70) defa (Subbûhûn kuddusun Rabbünâ ve Rabbü'l-melâiketi ve'r-Rûh) dedikten sonra secdeden başını kaldırsa, oturduğu yerde 70 def'a (Rabbiğfir, verham ve tecâvez ammâ ta'lemü inneke ea'zzül ekrem) dedikten sonra ikinci def'a secde edip secdede iken, birinci def'a secdede ne okumuşsa aynen onları tekrar eder bitiminde ise secdede Allâh (c.c.)'dan isteyeceklerini ister, duâ ve niyâzını yaparsa, Hakk Teâlâ da onun ihtiyâçlarını, dilek ve temennilerini kabûl e-der." buyurmuşlardır.</p>

    <p class="MsoNormal">Bu namazı kılanlar hakkında Rasûlullah (s.a.v.) şu mübârek sözlerini beyan buyurmuşlardır:</p>

    <p class="MsoNormal">"Nefsim kudret elinde olan Allahu Teâlâ'ya kasem ederim ki, her hangi bir erkek ve kadın ta'rif edilen bu namazı kılarsa, Yüce Allah bütün günahlarını bağışlar; günahları denizin köpüğü ve kum taneleri de dağların ağırlığı ve ağaçların yaprakları kadar da çok olsa bile .</p>

    <p class="MsoNormal">Bundan başka, kıyâmet günü ailesinden (yedi yüz) kişi hakkında şefaat, müjdeler olsun ki, sen her türlü sıkıntılardan kurtuldun, rahatı buldun..."</p>

    <p class="MsoNormal">(Hz. Seyyid Abdülkadir Geylânî (k.s.), Üç Aylar ve Fazîletleri, S:37)</p>

    <p class="MsoNormal">MÜBÂREK "ÜÇ AYLAR"DA OKUNACAK DUÂLAR</p>

    <p class="MsoNormal">Mübârek "Üç Aylar" Duâsı</p>

    <p class="MsoNormal">Bismillahirrahmanirrahîm</p>

    <p class="MsoNormal">Allahümme bârik lenâ fî Recebe ve Şa'bân ve belliğnâ Ramazân vahtimlenâ bi'l-îmân ve yessir lenâ bi'l Kur'ân.</p>

    <p class="MsoNormal">•••</p>

    <p class="MsoNormal">Receb-i Şerîf Duâları</p>

    <p class="MsoNormal">İlk On (10) gün: "Sübhânallâhi'l Hayyil-Kayyum"</p>

    <p class="MsoNormal">Orta On (10) gün : "Sübhânallâhi'l Ehadi's-Samed"</p>

    <p class="MsoNormal">Son On (10) gün : "Sübhânellâhi'l Gafûri'r-Rahîm"</p>

    <p class="MsoNormal"> </p>

    <p class="MsoNormal">Şa'bân-ı Şerîf Duâları</p>

    <p class="MsoNormal">İlk On (10) gün: "Yâ Latîf Celle Şânühü"</p>

    <p class="MsoNormal">Orta On (10) gün: "Yâ Razzâk Celle Şânühü"</p>

    <p class="MsoNormal">Son On (10) gün: "Yâ Azîz Celle Şânühü"</p>

    <p class="MsoNormal"> </p>

    <p class="MsoNormal">Ramazân-ı Şerîf Duâları</p>

    <p class="MsoNormal">İlk On (10) gün: "Yâ Erhame'r-Râhimîn"</p>

    <p class="MsoNormal">Orta On (10) gün: "Yâ Gaffârü'z-zünûb"</p>

    <p class="MsoNormal">Son On (10) gün: "Yâ A'tîka'r-rikkâb"</p>

    <p class="MsoNormal">•••</p>

    <p class="MsoNormal">1. İ'kâz: Bu duâlar günde en az yüz (100) def'a okunmalıdır.</p>

    <p class="MsoNormal">2. Îkâz: Ramazân-ı Şerîf'in herhangi bir gecesi Fetih Sûresi okunursa, o sene içindeki kötülük, belâ ve musîbetlerden biiznillâhi teâlâ muhâfaza olunur.</p>

    <p class="MsoNormal">3. Îkâz: Ramazân-ı Şerîf'in  yirmi üçüncü (23.) gecesi Sûre-i Ankebût ve Sûre-i Rûm okunur.</p>

    <p class="MsoNormal">4. Îkâz: Ramazân-ı Şerîf'in herhangi bir gününde 363 (üçyüz altmış üç) İhlâs-ı Şerîf okunur.</p>

    <p class="MsoNormal">RECEB AYININ FAZÎLETLERİ</p>

    <p class="MsoNormal">Receb demek heybetli muazzam, muhterem, kıymetli demektir. Receb ayı Hz. Âdem (a.s.)'dan beri kıymetli idi. Ayrıca Receb ayı "Eşhûru'l-Hurûm" (Harâm Aylar)dan olup bu ayda savaş etmek, harâm sayılmıştır.</p>

    <p class="MsoNormal">Yüce Allâh (c.c.) Kur'ân-ı Kerîm'inde şöyle buyuruyor:</p>

    <p class="MsoNormal">"Ey  îmân  edenler. Bu dört ayda (Zilkâde, Zilhicce, Receb, Muharrem) (nefsinize) zulmetmeyiniz. Çünkü bu aylarda işlenecek güzel amellerin sevâbı, kötülüğün cezâsı öteki aylardan daha büyüktür."</p>

    <p class="MsoNormal">İkrime ve İbn-i Abbâs (r.a.)'den rivâyet edilen bir Hadîs-i Şerîf'te şöyle buyuruluyor:</p>

    <p class="MsoNormal">"Receb Allâh (c.c.)'ın ayıdır. Şa'bân Benim ayımdır. Ramazân ise, Ümmetimin ayıdır." Bu ay Allâh (c.c.)'nün ayı olduğu için Zât-ı İlâhî'yi bildiren "İhlâs Sûresi"ni çok okumak lâzımdır. Bilhassa İhlâs Sûresi'ni günde 11 defa okumak Tevhîd, İstiğfâr ve Salevât-ı Şerîfe'yi ihmâl etmemek lâzımdır.</p>

    <p class="MsoNormal">Abdullâh b. Zübeyr (r.a.)'den rivâyet edilen bir Hadîs-i Şerîf'te:</p>

    <p class="MsoNormal">"Bir kimse, Receb ayında (şehrü'-l esem olan bir mü'mini bir sıkıntıdan kurtarsa, Allâh-û Teâlâ (c.c.) o kimseye Firdevs'te gözünün görebileceği yükseklikte bir saray  verir. Receb'e ikrâm ve hürmet ediniz. Zîra Allâh-ü Teâlâ (c.c.) da size bin çeşit kerâmetle ikrâm, ihsân eder." buyurmaktadır.</p>

    <p class="MsoNormal">Receb ayında hergün okunacak duâ:</p>

    <p class="MsoNormal">"Allâhümme bârik lena fi Recebe ve Şa'bân ve belliğnâ Ramazân."</p>

    <p class="MsoNormal">(Hz. Seyyid Abdülkadir Geylânî, (k.s.), Üç Aylar ve Fazîletleri)</p>

    <p class="MsoNormal">RECEB-İ ŞERÎF</p>

    <p class="MsoNormal">Hazreti Peygamber (s.a.v.) Efendimiz:</p>

    <p class="MsoNormal">"Receb Allâh-ü Teâlâ'nın ayıdır." diye buyurmuşlardır. Rasûlullah (s.a.v.), bu aya ta'zîmen ekseriyâ oruçlu bulunurlardı. Receb'de oruç tutanlar Allâh-ü Teâlâ (c.c.)'nın üç türlü iyilik ve inâyetine mazhâr olurlar:</p>

    <p class="MsoNormal">Bunlardan biri geçmiş günahların mağfireti, ikincisi kalan ömürlerin bereketi, üçüncüsü "müfekkuf" haşirde susuzluktan emin olmasıdır.</p>

    <p class="MsoNormal">Enes bin Mâlik (r.a.)'den rivâyet edilen Hadîs-i Şerîf'te:</p>

    <p class="MsoNormal">"Cennette bir nehir vardır. Ona Receb denir. Sütten beyaz, baldan tatlıdır. Receb ayında bir gün oruç tutana Allâh-ü Teâlâ (c.c.) kıyâmet günü o nehirden su verir." buyuruldu.</p>

    <p class="MsoNormal">Bir başka Hadîs-i Şerîf'te:</p>

    <p class="MsoNormal">"Bir kimse Receb'in ilk günü oruç tutsa, Allâh-ü Teâlâ (c.c.) onun bu orucunu yetmiş yıllık günahına keffâret sayar..."</p>

    <p class="MsoNormal">Bir ihtiyâr, Rasûlullah (s.a.v.)'in Receb ayının fazîleti hakkındaki beyânlarından sonra:</p>

    <p class="MsoNormal">"-Yâ Rasûlullah! Ben ihtiyârım, Receb ayının küllîsini tutamam." dediğinde:</p>

    <p class="MsoNormal">"-Sen Receb'in evvel günü, ortası ve âhir günü oruçlu ol, cümlesini oruç tutmuş gibi olursun." buyurmuşlardır.</p>

    <p class="MsoNormal">"Her iyiliğe on sevâb verilir." Âyet-i Kerîme'sine göre üç gün tutulan oruca da otuz gün oruç tutmak sevâbı verileceğine işaret edilmiştir.</p>

    <p class="MsoNormal">Receb ayında okunacak duâ: "Allâhümme bârik lenâ fi Recebe ve Şa'bâne ve belliğnâ Ramazâne.</p>

    <p class="MsoNormal">Yani: "Ey Rabbim! Bize Receb'i ve Şa'bân'ı mübârek kıl ve bizi Ramazân'a ulaştır."</p>

    <p class="MsoNormal">Receb ayı içerisinde iki fazîletli gece vardır. Bu gecelere kandil denir. Receb-i Şerîf'in ilk cum'a gecesine Regâib Gecesi, yirmiyedinci gecesine Mi'râc Gecesi denir.</p>

    <p class="MsoNormal">HACE MUHAMMED BÂKÎ (K.S.)</p>

    <p class="MsoNormal">Boyu orta, levni kırmızı, sakalı az ve bazı yerleri beyaz idi. Her zaman uzlet ve riyazat ihtiyar ederdi. Az yer, az uyur, az konuşur, gece gündüz Kur'an-ı Kerim'le meşgul olurdu.</p>

    <p class="MsoNormal">Künyesi: Kâbil'den Hâce Muhammed Abdülbâki'dir.</p>

    <p class="MsoNormal">Gençliğinde Kâbil şehrinden Semerkand'a hicret etmişlerdir. İlme, takvâya râğbet ederdi. Zahir batın ilimlerini tatbik eyler, cezbe ve aşkullah ile dolu hüsn-i ahlak ile memlü idi. Hace Emkenekî Hazretlerinden mânevi ders almışlar, feyzlere gark olmuşlardır.</p>

    <p class="MsoNormal">Kendi çok halli idi. Hace Muhammed Bahâeddin Nakşibend ve Hace Ubeydullah Ahrar Hazerâtının rûhâniyetlerinden çok istifâde etmişler, feyizlerini ziyâdeleştirmişlerdir. Onun için kendilerine Üveysî  de denilir.</p>

    <p class="MsoNormal">Her gece akşam namazından teheccüd namazına kadar Kur'an-ı Azimuşşanı hatmeyler sonra teheccüd namazını kılar, fecr-i sadıktan sonra sabah namazını eda eder, güneş doğuncaya kadar da Yasin-i Şerif okurdu. Gün doğunca:</p>

    <p class="MsoNormal">- Ya Rabbi! geceler ne kadar sür'atle geçiyor buyururlardı.</p>

    <p class="MsoNormal">Oğlu Abdullah çok zaman huzurlarına elinde bir ayna ile gelir, yanına oturur. Oğluna:</p>

    <p class="MsoNormal">- Aynada kendine bak!...buyururlardı.</p>

    <p class="MsoNormal">İmam-ı Azam Ebû Hanife (Rh.a.) mezhebindendir. Müceddid-i Elf-i Sâni İmam-ı Rabbâni Hazretlerinin yetişmesinde âmil olmuştur. Hayatında ve mematında feyz-i cârî idi. İltica eden boş dönmezdi. Konuşmada alacağını alır giderdi.</p>

    <p class="MsoNormal">1014'de 41 yaşında iken Dehli'de irtihal etmişlerdir.</p>

    <p class="MsoNormal">Silsilede emâneti Hâcegî Emkenekî Hazretlerinden, mânen de Şâhı Nakşibend ve Ubeydullah Ahrar Hazretlerinden almışlardır. Hakkın mazharı diye anılır.</p>

    <p class="MsoNormal">(Hz. M. Hani (k.s.), Âdâb, S: 98)</p>

    <p class="MsoNormal">ORUÇLARA AİT NİYETLER</p>

    <p class="MsoNormal">Herhangi bir oruca kalben niyet kafidir. Oruç için sahura kalkılması da bir niyet demektir. Fakat sahura kalkılması da bir niyet demektir. Fakat niyetin dil ile de yapılması menduptur.</p>

    <p class="MsoNormal">Edâ edilen Ramazan-ı Şerif ve muayyen nezir ve alel-ıtlak nafile oruçları için niyetin vakti, güneşin grubundan (yani gecenin iptidasından) ihtivaya (yani kaba kuşluk zamanına) kadar devam eder. Bu müddet içinde niyet edilebilir. Fakat gruptan evvel veya tam istiva zamanında ve ondan sonra akşama kadar hiç bir oruca niyet edilmez. Bu hususta mukim ile musafir, sahih ile mariz arasında fark yoktur.</p>

    <p class="MsoNormal">Mamafih istiva zamanına kadar böyle niyet edilebilmesi, ikinci fecirden itibaren yiyip içmek gibi oruca mani bir şey bulunmadığı takdirdedir. Böyle bir şey kasden veya sehven vuku bulmuş olunca artık niyet caiz olmaz.</p>

    <p class="MsoNormal">Bil-umum kaza, keffaret ve mutlak nezir oruçları için niyetin geceleyin veya ikinci fecrin tam ilk cüz'ünde -başlangıcında- yapılması şarttır. Bunları niyette tayin etmek de lazımdır. Binaenaleyh bunlardan herhangi biri için fecr'den sonra niyyet edilirse veya bunlardan hangisinin tutulacağı kalben olsun tayin edilmezse tutulmaları sahih olmaz. Çünkü, bu oruçlar için muayyen bir mi'yar, yani muayyen bir gün yoktur. Bunlara hangi günlerin tahsis edilmiş olması, ancak böyle ta'yine mukarin bir niyyet ile taayyün etmiş olur.</p>

    <p class="MsoNormal">Ramazânı şerif, muayyen nezir ve her hangi bir nâfile orucu için alelitlak niyet kâfidir. Meselâ: "Yarınki günün orucunu tutmaya veya: Yarın oruç tutmaya, yahut yarınki gün nâfile oruç tutmaya" diye niyet yapılabilir. Maamafih bunlar için geceleyin niyet yapılması ve bu oruçların tayin edilmesi, meselâ: "Yarınki Ramazânı Şerif orucunu tutmaya niyet ettim" denilmesi efdâldir.</p>

    <p class="MsoNormal">Ramazanı şerifin her günü için ayrıca bir niyet lâzımdır. Çünkü araya geceler girmektedir ve her günün orucu başlıca bir ibadet bulunmaktadır. Bunun içindir ki, bir günün orucundaki bir fesat, diğer günün orucundaki sıhhata mani olmaz.</p>

    <p class="MsoNormal">(Ö. N. Bilmen, B. İslâm İlmihali, S: 285)</p>

    <p class="MsoNormal">HZ. TALHA BİN UBEYDULLAH (R.A.)</p>

    <p class="MsoNormal">Talha bin Ubeydullah (r.a.) Aşere-i Mübeşşere'den ve ağniyâ-i ashâbdandır. Künyesi Ebu Muhammed'dir.</p>

    <p class="MsoNormal">İslam'da sebk eden sekiz kişinin biri ve ashab-ı şura olan altı zattan biridir.</p>

    <p class="MsoNormal">Uhud vak'asında Hz. Talha (r.a.) Sultan'ul-Enbiya (s.a.v.) Efendimize havale olunan bir kılıncı koluyla müdafaa ettiği için çolak kalmış ve o gün çok fedakarlıklar edip, Hz. Sultan-ı Rasûl'den "Talha müstehıkk-ı cennet oldu!" tebşir-i celîlini almıştır.</p>

    <p class="MsoNormal">Me'mûren Şam yolunda bulunduğu için Bedir'de bulunamamış ise de sehm ü ecrini almıştır. Ve Uhud'da, ondan sonraki harblerde ve Bey'at'ür Rıdvan'da bulunmuştur. Ashâb-ı Şûrâdan olup, altı kişiden biridir. Fakat meşveretde Medine-i Münevvere'de bulunamamıştır.</p>

    <p class="MsoNormal">Cemel Vak'asında altmış yaşlarında olduğu halde Mervan'ın okuyla şehid olmuştur.</p>

    <p class="MsoNormal">Hadis-i Şerifte:</p>

    <p class="MsoNormal">"Şehid'i hâl-i hayatında görmek isteyenler Talha bin Ubeydullah'a baksın" buyurulmuştur.</p>

    <p class="MsoNormal">Peygamber (s.a.v.) Efendimiz Talha (r.a.)'yı çok severdi. O (r.a.)'ı göremeyince: "Ne oldu ki ben o melih, fasih dostumuzu göremiyorum?" buyururlardı. O (r.a.)'a Talhat'ül-Hayr, Talhat'ül-Cûd lakablarını vermişlerdir.</p>

    <p class="MsoNormal">Talha (r.a.) Nebî (s.a.v.) Efendimizden hiçbir zaman ayrılmadı. Ve Rasûl-i Ekrem (s.a.v.) Efendimiz O (r.a.)'ndan razı oldukları halde irtihal etti.</p>

    <p class="MsoNormal">Ali (r.a.) onun hakkında der ki:</p>

    <p class="MsoNormal">"İşte bu Ebû Muhammed Talha (r.a.)'dır ki ekseriyetle kendinden bir şey istemeden verirdi."</p>

    <p class="MsoNormal">(Hz. M. Sâmî Ramazanoğlu (k.s.), Ashab-ı Kiram)</p>

    <p class="MsoNormal">MÜSLÜMANLARA EZİYET ETMEMEK</p>

    <p class="MsoNormal">Şer'i cezaların tatbiki dışında müslümanlara eziyet etmemek ve müslümanlara, eza ve cefa, küçük düşürücü hareketler yapmamak gerekir.</p>

    <p class="MsoNormal">Müslim ve diğerleri merfuan şu hadisi anlatırlar:</p>

    <p class="MsoNormal">"İki lanetliden sakınınız." Efendimiz (s.a.v.)in bu sözlerini duyanlar, "Ey Allah'ın Rasûlü, bu iki lanetlenmiş kimlerdir? Sorusuna efendimiz (s.a.v.):</p>

    <p class="MsoNormal">"İnsanların yolu üzerine ve oturacakları gölgeliğe abdest bozarak kirleten kimselerdir", buyurmuşlardır.</p>

    <p class="MsoNormal">İnsanların girip abdest bozdukları yerlerin giriş yerlerine veya insanların yorgunluğunu gidermek için oturacağı gölgeli ağaçların altına veya açık, güneşli boş yerlere büyük abdestini yapmak veya hamamda yıkanırken oturduğu yerde küçük suyunu dökmek gibi bir çok terbiye dışı rezillikleri yapmaktan geri kalmalıyız.</p>

    <p class="MsoNormal">Abdest bozmak zorunda kalan bir kimsenin, hela bölümüne girip hacetini gidermesi veya özel bir bölüm olan yere gidip küçük suyunu insanlardan uzak ve gizli dökmesi ve her iki abdestini bozarken kimseye hiçbir yönünü göstermemesi lazımdır.</p>

    <p class="MsoNormal">Taberani ve diğerleri hasen senedlerle merfuan şu hadisi anlatırlar:</p>

    <p class="MsoNormal">"Yollarda müslümanlara zarar verecek bir fiilde bulunanlara lanet etmek vacibtir."</p>

    <p class="MsoNormal">Müslim ve diğerlerinin rivayetlerine göre, Efendimiz (s.a.v.), akarsuya işemeği yasaklamışlardır.</p>

    <p class="MsoNormal">Yine Taberanî ve diğerlerinin merfûan anlattıkları bir hadîse göre Efendimiz (s.a.v.) şöyle buyuruyor:</p>

    <p class="MsoNormal">"Hiçbiriniz yıkandığı yere işemesin".</p>

    <p class="MsoNormal">(İmam Şa'rânî, El-Uhudül Kübrâ, S:766)</p>

    <p class="MsoNormal">NİFAK</p>

    <p class="MsoNormal">"Dönüşünüz ancak Allah'adır. O her şeye hakkıyla kadirdir. Haberiniz olsun ki peygamberden düşmanlıklarını gizlemek için göğüslerini dürüp bükerler. Hakkı işitmemek için elbiseleriyle örtündükleri zaman da hallerine dikkat et. Halbuki Allah (c.c.) onların gizlemekte olduklarını da, açığa vuracaklarını da bilir. Çünkü O sînelerin derûnundakileri en iyi bilendir."</p>

    <p class="MsoNormal">Fahr-i Râzi ve Hâzin'in beyânları vechile İbn-i Abbas (r.a.)'dan rivayet olunduğuna nazaran bu ayet Ahnes isminde bir kimse hakkında nazil olmuştur. Zira Ahnes gayet tatlı sözlü, sözünün intizamına riayet eder, Rasûlullah (s.a.v.)'in seveceği sözleri söyler, fakat Rasûlullah (s.a.v.)'i sevmez ve sevmediğini bildirmez, sever gibi görünürdü. Allah-ü Teâlâ bu âyette onun ve emsâlinin hallerini tasvir ile zemmetmiş ve Rasûlullah (s.a.v.)'i sevmediklerini gizlediklerinde bir fayda bulunmadığını beyân buyurmakla onları insâfa dâ'vet etmiştir.</p>

    <p class="MsoNormal">Bir rivayette de bu âyet müşrikler hakkında nazil olmuştur. Zira onların adetleri, hanelerine gelip yataklarına yatacaklarında "biz perdeleri indirip kapıları kapayıp yorganı üzerimize örtüp Rasûlullah (s.a.v.)'e adavetimizi gizleyip sözümüzü söyleyince Allah-Teâlâ ile peygamberlik da'vasında bulunan Muhammed (s.a.v.) bizim halimizi bilmezler, biz işimizde devam ederiz" derlerdi.</p>

    <p class="MsoNormal">Allah-ü Teâlâ bu Ayet-i Kerime'de onların hallerini tasvir etmekle cümle esrarlarını bildiğini ve saklamalarında bir fayda bulunmadığını bildirmiştir ki itikadlarının batıl olduğunu bilsinler.</p>

    <p class="MsoNormal">Bilirsin ki, kalbin ihlâsı işlerin en mühimidir. Çünkü o, beden ikliminde sözü geçen yegâne sultan gibidir. Diğer azâda onun râiyyesi ve hadimleridir.</p>

    <p class="MsoNormal">Nifak, mezmum sıfatlardan bir sıfattır. Bu hal, zahirin bâtına, sözün fiile uymaması halidir ki, içi başka, dışı başka olmakdır.</p>

    <p class="MsoNormal">(Hz. M. Sâmî Ramazanoğlu (k.s.), Yunus ve Hud Sûreleri Tef., S: 70-71)</p>

    <p class="MsoNormal">MÜSLÜMANLIKTAN DÖNDÜRÜLMEK İÇİN HABBAB BİN ERET'E İŞKENCE YAPILIŞI</p>

    <p class="MsoNormal">Huzaalardan Siba b. Abdul'uzza'nın kızı Ümmü Enmar'ın azadlı kölesi olan Habba, demirci olup, kılıç yapardı.</p>

    <p class="MsoNormal">Kendisi; Müslümanlığını açıklamaktan çekinmeyen, dininden döndürülmek için, ağır işkencelere uğratılan, koruyucusuz Müslümanlardandı. Müşrikler, onun çıplak vücudunu, dikenler içinde sürürlerdi! Çıplak vücuduna demir gömlek giydirilip en sıcak günde Ramda'da güneş altında vücudunun yağı eritilircesine, tutulduğu da olurdu.</p>

    <p class="MsoNormal">Güneşten kızgın hale gelmiş, ya da ateşle kızdırılmış olan taşa, çıplak sırtı bastırıldığı halde, söyletmek istedikleri şeyi, küfür sözünü, ona söyletemezlerdi!</p>

    <p class="MsoNormal">Nitekim, müşrikler bir gün, onu yakalayıp soydular. Düz bir yerde yaktıkları ateşin içine, sırt üstü yatırdılar.</p>

    <p class="MsoNormal">İçlerinden birisi, ayağı ile, onun göğsünün üzerine bastı. Ateş, sönünceye ve yer soğuyuncaya kadar, kendisini, öylece tuttular!</p>

    <p class="MsoNormal">Yıllar geçtiği halde bile, Habbab'ın sırtındaki yanıkların izleri, alacaları kaybolmadı.</p>

    <p class="MsoNormal">Hazret-i Ömer, Halifeliği sırasında, Habbab'a, müşriklerden çektiği işkenceyi sormuştu.</p>

    <p class="MsoNormal">Habbab "Ey Mü'minler Emir'i! Bak sırtıma!" dedi.</p>

    <p class="MsoNormal">Hazret-i Ömer, onun sırtına bakınca, "Doğrusu, ben, insan sırtının, bugünki gibisini, hiç görmemiştim!" dedi.</p>

    <p class="MsoNormal">Bunun üzerine, Habbab:</p>

    <p class="MsoNormal">"Benim için bir ateş yakmışlardı, ben, onun üzerine, sürüklenip atılmıştım.</p>

    <p class="MsoNormal">O ateşi, ancak, benim sırt etimin yağı söndürmüştü! dedi. Müşrikler, bütün işkencelere rağmen, Habbab'a söyletmek istediklerini, söyletemezlerdi.</p>

    <p class="MsoNormal">(M. Asım Köksal, İslam Tarihi Ansk. C.4, S:100-101)</p>

    <p class="MsoNormal">ORUÇ SIHHATTİR</p>

    <p class="MsoNormal">"Oruç tutun sıhhat bulursunuz."                            (Taberâni)</p>

    <p class="MsoNormal">İbadetler Allah'ın emri ve Sevgili Peygamberimiz'in tebliği ile yapılır ki buna "taabdüdî emir" denilir. Şüphesiz her ibadette bizim tam veya eksik anlayabileceğimiz nice dünyevi faydalar da vardır. Fakat bu nokta ikinci derecede kalır. Eğer bir mümin mesela şişmanlığı gidermek veya tansiyonu düşürmek için açlığa katlanırsa o açlık örfi manada oruç sayılmaz.</p>

    <p class="MsoNormal">Ameller ancak niyetlere bağlıdır. Mesela namaz bir idmandır denemez. Zira o doğrudan taabdüali bir emirdir. Bununla beraber bu emrin ifası zımnında elbette dünyevi faydalar da vardır. Hele "aylık aidat" ve "giriş ücreti" gibi külfetlere ve merasime tabi olmayan ve tam eşitliğin timsalini teşkil eden cemaatın içtimai faydaları ne kadar açıktır. Fakat biz bunlarda birinci derecede taabdüdi emri düşüneceğiz, bunları Allah'ın emri diye yapacağız.</p>

    <p class="MsoNormal">Bu hadis-i şerifde orucun sağlık üzerindeki müsbet tesirine işaret buyurulması, ikinci derecede böyle dünyevi ve bünyevi bir faydası da bulunduğunu açıklamaktadır. Bugün bu durum tıp ilmince de isbat ve itiraf edilmiştir.</p>

    <p class="MsoNormal">Orucun daha nice faydaları vardır ki, nefs hakimiyeti, açlığa ve zorluğa tahammül, açların haline vukuf ve merhamet... bunlardandır.</p>

    <p class="MsoNormal"> </p>

    <p class="MsoNormal">***</p>

    <p class="MsoNormal"> </p>

    <p class="MsoNormal">İFTARIN TA'CİLİ, SAHURUN TEHİRİ</p>

    <p class="MsoNormal">Üç şey peygamberlik ahlakındandır.</p>

    <p class="MsoNormal">1-İftarda acele etmek yâni orucu tam vaktinde bozmak,</p>

    <p class="MsoNormal">2-Sahuru geç yemek,</p>

    <p class="MsoNormal">3- Namazda sağ eli, sol el üzerine koymak. (Taberani)</p>

    <p class="MsoNormal">(Hz. M. Sâmî Ramazanoğlu (k.s.), Musahabe 5, S:76)</p>

    <p class="MsoNormal">BAŞAĞRISI İÇİN FAYDALI BAZI MADDELER</p>

    <p class="MsoNormal">* Bal şerbeti baş ağrısı için gayet faydalı bir ilaçtır.</p>

    <p class="MsoNormal">* Kına, sirke ile macun yapılır ve başı ağrıyan kimsenin alnına sürülürse, baş ağrısını teskin eder.</p>

    <p class="MsoNormal">* Gülsuyu, sirke ile karıştırılırsa, sıcaktan meydana gelen baş ağrısını teşkin eder.</p>

    <p class="MsoNormal">* Sıcak su içmek, soğuktan dolayı başı ağrıyanlara faydalıdır. Ceviz yemek başağrısı yapar, hazmı da zordur, mide için pek iyi değildir.</p>

    <p class="MsoNormal">* Çörekotu, başağrısı ve yarım başağrısına faydalıdır. Fındık başağrısı yapar. Reyhan'ın koklanması, başağrısını teskin eder.</p>

    <p class="MsoNormal">* Soğan çiğ olarak yenecek olursa, baş ağrısı yapar, pişirilerek yendiği zaman yan etkisi kalmaz.</p>

    <p class="MsoNormal">* Sarımsak, başağrısı yapar. Sandal, sirke ve gülsuyu ile birlikte kullanılırsa başağrısını teskin eder. Nilüfer, çiçeği başağrısını teskin ederse uyku getirir.</p>

    <p class="MsoNormal">* İbn-i Abbas (r.a.) demiştir ki:</p>

    <p class="MsoNormal">"Peygamber Aleyhis-Salatü Vesselam süt içti sonra su isteyip ağzını çalkaladı ve "Çünkü süt yağlıdır." buyurdu.</p>

    <p class="MsoNormal">* Tabib Abdüllatif Bağdadi derki: "Peygamber Aleyhi Selatü Vesselam doğru söylemiştir. Sütün yağı, sıtmalı başağrısı olan kimseler için pek zararlıdır. Çünkü süt hemen safraya dönüşür.</p>

    <p class="MsoNormal">* Zemzem suyu; başağrısını, üzüntü ve kederi giderir. Kalbi güçlendirirse korkuyu teskin eder.</p>

    <p class="MsoNormal">(Tıbb-ı Nebevi, S: 92)</p>

    <p class="MsoNormal">DIRAR BİN EZVER (R.A.)'IN HİRAKLE CEVAPLARI</p>

    <p class="MsoNormal">Hirakl, esir edilen islam kumandanlarından Hazreti Dırar bin Ezver Radıyallahü Anh:</p>

    <p class="MsoNormal">- Arapların fırka kumandanı Dırar (Radıyallahü Anh) sen midir?</p>

    <p class="MsoNormal">- "Evet! Peygamber Sallallahü Aleyhi Vesselam yolunda sizinle harbeden Dırar benim!.."</p>

    <p class="MsoNormal">- Şimdi öyle sert sözleri bırak! Kendini askerlerin yanındamı sanıyorsun?"</p>

    <p class="MsoNormal">- "Her nerede olursam olayım, Din düşmanlarına göğsünü gere gere cevap vermekten çekinmem. Sen beni korkar mı zannediyorsun?"</p>

    <p class="MsoNormal">- Çabuk söyle kime güveniyorsun? Burasını askerlerimizin merkezi olduğunu unutuyor musun?</p>

    <p class="MsoNormal">- "Şeriat-ı İslamiyye ve Ensar-ı Muhammediyye, zulmet-i Cehl ile bir zulmetgaha mübeddet olmuş olan sahralara, dağlara, şehirlere perter-i iclalini yaymış, afıtab-ı adalet her tarafı kaplamaya başlamıştır. Hala sen kendine teselli vermek istiyorsun!.."</p>

    <p class="MsoNormal">- Bilmiş ol ki, şu anda vücudunun her parçasını koparmak benim için bir içim su kadar ehemmiyetli olamaz!</p>

    <p class="MsoNormal">- "Huzur-ı Muhammadeyyi Sallallahü Aleyhi Vesselem'de bulunan bir müslüman: yetmiş tane Hirakl olsa hiçe saydığı gibi, mun bir takım tehdidatını da nazar-ı ehemmiyeteolmaz!.. Senin sen mücazalın öldürmek değilim? Gideceğim yer Huzur-u Rasulullah (Sallallahü Aleyhi Vesselem)dir. Din-i Celil uğrunda terk-i hayat etmek bize her şeyden lezzetlidir."</p>

    <p class="MsoNormal">Hirakl: -"Siz bir takım aç ve bî-ilâç arablar, âlî kâşânelerde oturmak ve ibrâz-ı satvet etmek nenize kayışır?"</p>

    <p class="MsoNormal">DİRÂR (r.a.):</p>

    <p class="MsoNormal">- "Zu'n-i fâksidince aç zannettiğin Arablar, bu gün DİN-İ CELİL ve PEYGAMBER-İ Zİ-ŞAN (s.a.v.) sâyesinde her türlü ni'mete nâil oldular. Satvetleri İslâmiyettir. Bir sayha-i mücâhidâneleri dağları sarsar, ovarları dereleri inletir ve savâik-ı besâletleri düşmânları yakar, velvele-i merdâneleri seni tiril tiril titretir! İşte bak karşında nasıl bî-pervâ söylüyorum. Hiç havf ediyor muyu?"</p>

    <p class="MsoNormal"> (Hz. Mahmut Sâmî Ramazanoğlu (k.s.), Hz. Ömer  (r.a.), S:122)</p>

    <p class="MsoNormal">HACET NAMAZI</p>

    <p class="MsoNormal">Şöyle ki: Uhrevi veya dünyevi bir haceti olan kimse güzelce abdest alır, yatsı namazından sonra iki veya dört, bir kavle göre on iki rek'at namaz kılar, sonra Hakk Teâlâ Hazretlerine senada, Rasûl-i Ekrem Efendimiz'e Salatü Selam'da bulunur. Badehü hacet duasını okuyup hacetin husulünü Allah Teâlâ'dan niyaz eder.</p>

    <p class="MsoNormal">Hacet namazının birinci rek'atında Fatiha'yı Şerife'den sonra üç kerre Ayetel-Kürsi, diğer üç rek'atında da birer Fatiha ile, birer İhlas ve Muavvizeleyn sureleri okunması hakkında bir Hadis-i Şerife vardır.</p>

    <p class="MsoNormal">Hacet Duası</p>

    <p class="MsoNormal">"Allahümme İnni es'elüke tevfika ehlil-hüda ve amale ehlil-yakın ve münasahate ehlit-tevbe ve azme enlis- Sabri ve cidde ehlil-haşyeti ve talebe ehlir-rağbeti ve teabbüde ehlil-vera'i ve irfana ehlil-ilmi hatta ehafüke. Allahümme inni es'elüke mehafeten tahcüzüni an ma'siyetike hatta a'male bitatike ameden estehıkkü bini rızake ve hatta ünasıhake bit-tevbeti havfen minke ve hatta uhlisa leken nasihate hubben leke ve hatta etevekkelü aleyke, fil-ümûri husne zannin bike sübhane halikin nur!</p>

    <p class="MsoNormal">İSTİHARE NAMAZI</p>

    <p class="MsoNormal">Şöyle ki: Hakkında bir şeyin hayarlı olup olmadığına dair manevi bir işarete nâil olmak isteyenkimse yatacağı zaman iki rek'at namaz kılar, ilk rek'atinde (Kâfirun) sûresini, ikinci rek'atında da (İhlâs) suresini okur, nihayetinde de istihare duasını okur, sonra da abdestli olarak kıbleye yönelerekyatar, rüyada beyaz veya yeşil görülmesi, hayra, siyah veya kırmızı görülmesi de şerre delâlet eder. Bu veçhile istihare namazının yedi gece yapılması ve kalbe ilk lâhik  olana bakılması da bir hadisi şerif ile beyan buyurulmuştur.</p>

    <p class="MsoNormal">İstihare Duası</p>

    <p class="MsoNormal">Allahümme! inni estehiruke bi ilmike ve stak'dirüke bikudretike ve es'elüke min fazlıkel'azim, fe inneke takdirü ve lâ akdirü ve ta'lemü ve la a'lem ve enteallamül'güyûb, Allahümme, in künte ta'lemü enne hâzel emre hayrün li fi dini, meâşi ve âkibeti emri ve a'cili emri ve âcilihî fakdürhü live yessir huli sümme bârik lî fihi. Veinkünte ta'lemü enne hazel'emre şerrün lî fî dîni ve meaşi ve âkıbeti emrî ve a'cillemri ve âcilhi fesrüfhü anni vasrifni anhü fakdür liyalhayre haysü kâne sümme ardinî bihi.</p>

    <p class="MsoNormal">(B. İslam İlmihâli, S: 207)</p>

    <p class="MsoNormal"> </p>

    <p class="MsoNormal"> </p>

    <p class="MsoNormal"> </p>

    <p class="MsoNormal">EKİM</p>

    <p class="MsoNormal">PEYGAMBER (S.A.V.) EFENİMİZİN</p>

    <p class="MsoNormal">TEMİZLİĞE RİÂYETLERİ</p>

    <p class="MsoNormal">Peygamberimiz (s.a.v.)'in en fazla önem verdikleri şeylerden biri de temizliktir. Bir gün üstü başı kirli bir adam görmüş, "üstünü başını yıkamıyor musun?" demişlerdir. Bir defa da adamın biri huzuruna pek perişan bir kıyafetle girmiş, Peygamberimiz (s.a.v.) ona:</p>

    <p class="MsoNormal">- "Geçinmek için hiç bir vasıtan yok mu?" demişler.</p>

    <p class="MsoNormal">- "Var!" cevabını alınca şöyle buyurmuşlardır:</p>

    <p class="MsoNormal">- "Madem ki Allah'ın nimetlerine nail olmuşsun; o halde nimetin eseri üzerinde görülsün."</p>

    <p class="MsoNormal">Cahiliyet adetlerini üzerinden atamayan bazı kimseler, yerlere tükürür, camilerde bile ibadet esnasında bu gibi hareketlerde bulunurlardı. Peygamberimiz (s.a.v.), bu fenâ adetten son derece tiksinirlerdi. Bir defa yine böyle bir hareketin izini görmüşler ve son derece hiddetlenerek mübarek yüzleri kıpkırmızı kesilmişti. O'nun bu hiddetini anlayan Ensar (r.a.)'dan bir kadın ortalığı temizleyerek Rasûlullah (s.a.v.)'ın teveccühünü kazanmıştır.</p>

    <p class="MsoNormal">Peygamberimiz (s.a.v.)'in umumi meclislerinde kafur veya başka tütsüler yakılır, bu suretle de cemaatın istirahatına dikkat edilirdi. Cum'a günleri mescidi güzel koku saçılmasını emrederdi.</p>

    <p class="MsoNormal">Sıcak bir günde iş sahipleri ve işçiler iş elbiseleriyle camiye gelmişler, cami de küçük olduğu için hava taaffün etmiş ve kokmuştu. Bunun üzerine Rasul-i Ekrem (s.a.v.) Efendimiz:</p>

    <p class="MsoNormal">"Yıkanarak gelmiş olsaydınız daha iyi olurdu." buyurmuşlardır.</p>

    <p class="MsoNormal">Ondan sonra da Cuma günleri yıkanmak sünnet olmuştur.</p>

    <p class="MsoNormal">Rasûlullah (s.a.v.)'ın mescidi, muntazam silinip süpürülüp temizlenirdi.</p>

    <p class="MsoNormal">( Peygamber (s.a.v.) Efendimizin Yüce Ahlakı)</p>

    <p class="MsoNormal">EYYAM-I BEYZ VE FAZÎLETLERİ</p>

    <p class="MsoNormal">Hazreti Ali Radıyallahü Anh'dan:</p>

    <p class="MsoNormal">"Bir öğle vakti Rasûlullah  Sallallahi Aleyhi Vessellem'i evinde ziyaret ettim ve kendilerin selam verdim. Selamıma mukabele ettikten sonra buyurdular ki:</p>

    <p class="MsoNormal">- "Ya Ali!, Cibril'in sana selamı vardır." Ben de: "Aleyke ve Aleyhis-Selâm Ya Rasûlallah" dedim. Bunun üzerine Rasûlullah  Sallallahi Aleyhi Vessellem "Bana yaklaş" dedi. Ben de yaklaştım. Buyurdular ki:</p>

    <p class="MsoNormal">- "İşte Cibril, senin için diyor ki, her aydan üç gün oruç tutsun. Birinci gün için on bin sene, ikinci gün otuz bin sene, üçüncü gün için de yüz bin sene oruç tutmuşcasına sevap yazılacaktır." Ben:</p>

    <p class="MsoNormal">"Yâ Rasûlallah, bu üç gün orucu tutarsam bunun sevabı yalnız bana mı mahsus? Bütün insanlar bu orucu tutarlarsa onlara bu sevaplar verilmeyecek mi?" dedim Rasûlullah  Sallallahü Aleyhi Vessellem:</p>

    <p class="MsoNormal">- "Yâ Ali! Allahü Teâlâ bu sevapları sana ve senin gibi bu oruçları tutanlara verecektir." buyurdular. Ben "Yâ Rasûlallah! Bu oruçlar ne zaman, hangi günlerde tutulacaktır?" dedim. Buyurdular ki:</p>

    <p class="MsoNormal">- "Bu günler arabî ayların onüç, ondört ve onbeşinci günleridir. Bu üç güne (Eyyam-ı Beyz) derler." dedi."</p>

    <p class="MsoNormal">Eyyâm-ı Beyz denmesinin sebebi:</p>

    <p class="MsoNormal">Hadîsi Şerifi Hz. Ali (r.a.)'den rivayet eden Anter (r.a.):</p>

    <p class="MsoNormal">"Ali (r.a.)'den sordum: (Eyyam-ı Beyz) ne demektir? Ali (r.a.) şöyle cevap verdiler:</p>

    <p class="MsoNormal">(Hazreti) Âdem Aleyhisselâm yeryüzüne indiğinde güneşin hararetinden teni siyahlanmıştı.Cibril (a.s.):</p>

    <p class="MsoNormal">Ey Âdem, teninin beyaz olmasını arzu eder misin? dedi. Âdem (a.s.) "evet" dedi. Cibril (a.s.):</p>

    <p class="MsoNormal">"Öyle ise ayın onüç, ondört ve onbeşinci günlerini oruç tut" dedi. Âdem (a.s.) onüçüncü günü oruç tuttu; teninin üçte biri beyazlandı. Ondördüncü günü oruç tuttu; teninin üçte biri daha beyazlandı. Onbeşinci günü de oruç tutunca  onun bütün vücûdubembeyaz oldu. İşte (Eyyam-ı Beyz) denmesinin sebebi budur.</p>

    <p class="MsoNormal">(İmam-Gazalî, Üç Aylar ve Faziletleri, S: 82)</p>

    <p class="MsoNormal">EÛZÜ'NÜN HÜKMÜ VE FAZÎLETİ, İSTİÂZE</p>

    <p class="MsoNormal">İstiâze, yâhûd teavvüz'deki hikmet, izin istemektir. Bu, bir kapıyı çalmağa benzer Nitekim bir sultânın kapısına varan, ondan izin almaksızın giremez.</p>

    <p class="MsoNormal">Aynı şekilde Kur'ân okumak isteyen kimse, Ma'bûd'u huzurûnda münâcaata girmek istemektedir. Bu durumda o, lisânını temizlemeğe muhtâcdır. Lisân, lüzûmsuz söz ve bühtân gibi şeylerle günahkâr hâle gelir. Bu ise teavvüz yâhûd istiâze ile temizlenir;</p>

    <p class="MsoNormal">Ma'rifet ehilleri, demişlerdir ki: Bu kelime Cenâb-ı Hakk'a yaklaşmak isteyenlerin vesîle kılacağı, kalbi ma'rifetullâh ile dolu olanların tutunacağı, mücrimlerin ıtâbı, helâk olacakların geri çevrilmesidir. Hakk aşıkları, bu kelime ile gönül ferahlığına ererler. Kur'ân okumağa başlarken bu kelimeyi söylemek Rabb'ül-Âlemîn'in Nahl Sûresi, 48'deki "Kur'ân okuyacağın zaman, kovulmuş şeytândan Allâh'a sığın." emr-i Celîl'ine imtisâldir.</p>

    <p class="MsoNormal">Müslümanlar, Kur'ân okuyacakları zaman istiâze ile başlarlar. Hadîs-i Şerîf'te de: "Cibrîl, bana Kalem ve Lehv-i Mahfûz'dan böylece okuttu." buyurulmuştur.</p>

    <p class="MsoNormal">Eûzu, fiilinden ihbârdır. Allâh'ın fazlından isteme ma'nâsı takdir olunur. "Yâ Rabbi, sana sıınırım." demektir. Kul ile Allâh arasında bir ahid vardır ve Cenâb-ı Hakk: "Benim ahdimi îfâ edin ki ben de sizin ahdinizi îfâ edeyim." (Bakara Sûresi, Âyet: 40) buyurur. Kul, eûzü demekle "Bütün noksanlığımla birlikte, kulluk sözümü yerine getirip, sana sığındım ve senden afvımı istiyorum. Sen de Rubûbiyyet sözünü îfâ ile beni koru." demiş olur. İstiâze kelimeleri: 1. Sıfatiyye, 2. Ef'âliyye, 3. Zâtiyye olmak üzere üç kısımdır:</p>

    <p class="MsoNormal">1.Senin gadâbından rızâna sığınırım,</p>

    <p class="MsoNormal">2.Senin azâb ve îkâbından afvına sığınırım,</p>

    <p class="MsoNormal">3. Sen'den sana sığınırım, demektir.</p>

    <p class="MsoNormal">Mü'min istiâze ederken bu üç şeklini ve bunlara bağlı, diğer nev'îlerini de bilerek istiâze etmelidir. Eğer bunu anlar da düşünürse, Selef-i Sâlihîn gibi:"Bütün korkulardan ve âfâtlardan, Kâdir olan Allâh'a sığınırım." der.</p>

    <p class="MsoNormal">(Hz. Mahmûd Sâmî Ramazânoğlu (K.S.), Fâtiha Sûresi Tefsîri)</p>

    <p class="MsoNormal">HZ. OSMAN (R.A.)'IN FEZAİLİ HAKKINDA</p>

    <p class="MsoNormal">HADİS-İ ŞERİFLER</p>

    <p class="MsoNormal">"Osman İbni Affan Hazretleri dünyada da, ahiretde de herkesten ziyade bana yakındır."</p>

    <p class="MsoNormal">(Cami'üs-Sağir)</p>

    <p class="MsoNormal">•••</p>

    <p class="MsoNormal">"İmam-ı Osman Hazretleri ümmetimin içinde hayası ile mevsuf olanların birincisidir. İmam-ı müşarin ileyh aynı zamanda ümmetimin en kerimidir."</p>

    <p class="MsoNormal">Hz. Osman (r.a.)'ın yalnız kölelerinden iki bin dörtyüz neferini fi-sebebillah azad buyurduğu mervidir.</p>

    <p class="MsoNormal">(Cami'üs-Sağir)</p>

    <p class="MsoNormal">•••</p>

    <p class="MsoNormal">"Cennet'te her bir NEBÎ için bir refîk-ı mahsus var.</p>

    <p class="MsoNormal">Benim de refikım Osman bin Affan'dır."</p>

    <p class="MsoNormal">(Cami'üs-Sağir)</p>

    <p class="MsoNormal">•••</p>

    <p class="MsoNormal">"Cehenneme müstehak olanlardan yetmiş bin şahıs Hz. Osman'ın şefaatiyle bila-hisab cennete dahil olurlar."</p>

    <p class="MsoNormal">(Cami üs-Sağir)</p>

    <p class="MsoNormal">•••</p>

    <p class="MsoNormal">"İmam-ı Osman cennette benimledir, refîkımdır."</p>

    <p class="MsoNormal">(Menavi)</p>

    <p class="MsoNormal">•••</p>

    <p class="MsoNormal">"Ey OSMAN sana bir müjde vereyim mi? İşte CİBRİL (a.s.) bana haber veriyor ki: Hiç bir mü'min yok ki üç defa birbiri arkasına aksırırsa muhakkak o kimsenin kalbinde iman sabit olmuş olur."</p>

    <p class="MsoNormal">(Ramuz)</p>

    <p class="MsoNormal">•••</p>

    <p class="MsoNormal">"Benden sonra hilafet EBÛ BEKİR'in, ondan sonra ÖMER'indir. Bunlardan sonra ihtilaf zuhür eder."</p>

    <p class="MsoNormal">(Kenz'ül- İrfan)</p>

    <p class="MsoNormal">(Hz. Mahmud Sâmî Ramazanoğlu (k.s.), Hz. Osman (r.a.), S:78)</p>

    <p class="MsoNormal">SOFRA BAŞINDAKİ ÂDÂB BEYANINDADIR</p>

    <p class="MsoNormal">Besmele ile başlayıp, hamdele ile bitirmektir. Hatta her lokmayı aldıkça "Bismillah" demek, daha güzeldir. Daha güzeli:</p>

    <p class="MsoNormal">Birinci lokmada "Bismillah",</p>

    <p class="MsoNormal">İkincide "Bismillahirrahman",</p>

    <p class="MsoNormal">Üçüncüde "Bismillahirrahmanirrahim" demektir.</p>

    <p class="MsoNormal">Herkesin duyup söylemesi için, Besmeleyi aşikâre okumalıdır. Sağ el ile yemeli, tuz ile başlayıp, tuz ile bitirmelidir. Lokmayı küçük almalı, iyice çiğnemeli, ağzındaki lokmayı yutmadan diğerini almamalıdır. Çünkü bu, yemekte aceledir. Yemeği yermemelidir.</p>

    <p class="MsoNormal">Rasûl-i Ekrem (s.a.v.), hiç bir yemeği beğenmezlik etmezdi. Hoşuna giderse yer, gitmezse yemezdi. Önünden yemelidir. Yalnız meyvede öyle değildir. Meyve yerken elini dolaştırabilir. Çünkü bu, ayıplanmaz ve iğrenilmez. Nitekim hadisde:</p>

    <p class="MsoNormal">"Meyve, yemek gibi bir çeşit değildir." buyurmuştur. Ekmeğin ortasından, yemeğin tepesinden yememeli. Çöreğin kenarından yemeli. Ekmek az olursa onu kesmemeli, kırmalı. Pişmiş eti de kesmemeli. Rasûl-i Ekrem (s.a.v.), bundan da menetmiştir. Isırıp yemelidir. Ekmek üzerine kap kaşık koymamalıdır.</p>

    <p class="MsoNormal">Sıcak yemeği üfleyerek soğutmamalı; bu menedilmiştir. Yenecek kıvama gelinceye kadar beklemelidir. Hurmayı da üç, beş, yedi veya daha ziyadede olsa, tek tek yemeli, meyvenin kavuk ve çekirdeklerini bir kapta toplamalı, hurma çekirdeklerini ağzından avucunun içine almamalı, elinin üzerine alarak atmalıdır. Posası ve çekirdeği olan her meyvede vaziyet böyledir.</p>

    <p class="MsoNormal">Yemek esnasında çok su içmemeli, lokma boğazında kaldığı veya suya fazla isteği olduğu zaman içmelidir. Susadığı zaman içmesi tıbbî cihetten iyidir. Çünkü su, mideyi dibağatlandırır denilmiştir.</p>

    <p class="MsoNormal">(İhyâ-u Ulûmuddin C.2, S:15-16)</p>

    <p class="MsoNormal">KA'BE-İ MUAZZAMA'NIN TARİHÇESİ</p>

    <p class="MsoNormal">Bütün müslümanların kıblegâhı olan ve Mescid-i Haram olarak anılan Ka'be-i Muazzama, Mekke Şehrinin ortasındadır. İslâm kaynaklarının verdiği bilgilere göre, Ka'be ilk olarak Hz. Âdem (a.s.7 tarafından inşa' edilmiştir. Nuh (a.s.) tûfanı ile yıkıldığından, Hz. ibrahim ve oğlu Hz. İsmâil tarafından ikinci defa yapılmıştır. Amalika, Cürhüm veKusayy kabilelerince tamir edilerek yenilenen Ka'be, 606 yılında meydana gelen sel felâketi ile tahrip olunca, Kureyş kabîlesi tarafından yeniden yaptırılmıştır.</p>

    <p class="MsoNormal">azrâkî'ye göre, bu inşaatı Habeşli Bakum adlı bir marangoz gerçekleştirmişti. 16 ve 15.5 metre uzunluğundaki duvarlarla çevrilen kare şeklindeki yapının yüksekliği 4.5 metre kadardı. Malzeme olarak 15 sıra taş, 16 sıra tahta kullanılmıştı. Hz. Muhammed (s.a.v.) bu sırada 35 yaşlarında idi ve Haceru'l -Esved'in yerine konuluşu sırasında hakemlik yapmıştı. Daha önce eşiği zeminden başlayan kapı, iki meter yükseltilerek sele karşı tedbir alınmış, duvarlar kireçle sıvanmıştı. Bu sırada  Ka'be'nin içinde ve dışında irili ve ufaklı 360 kadar heykel bulunuyordu. Bu heykeller, Hicretin 8. yılında Mekke'nin fethi sırasında kaldırıldı.</p>

    <p class="MsoNormal">İslâmî dönemde ilk değişiklik, 683 yılında Abdullah İbn-i Zübeyr tarafından gerçekleştirildi. Hıcr denilen kuzeydeki mukaddes duvar Beyt'in içine dahil edildi. Batısına da bir kapı açılarak iki kapılı hale getirildi. Onyıl sonra Zâlim Haccac, mancınıkla yıktığı Ka'be'yi bir önceki şekliyle yeni baştan inşa' ettirerek batı kapısını ördürdü. Üç parça olan Haceru'l Esved giriş kapısı yanına alınarak gümüş bir halka ile muhafaza edildi ve Ka'be-i Muazzama günümüze kadar bu şekliyle geldi.</p>

    <p class="MsoNormal">Eski dönemlerdeki gibi selerden harap olan  Ka'be, 1553'te Kanûnî Sultan Süleymân hân, 1612'de Sultan 1. Ahmed, 1629 yılında da Sultan  4. Murad tarafından ta4mir ettirilmiştir. Tavaf alanındaki makamlar (Hz.İbrahim (a.s.), Hz. ismail (a.s.)) Abbâsiler, dıştaki revaklı bölümler Osmanlılar zamanında yapılmıştır...</p>

    <p class="MsoNormal">(A.U. İslâm Mîmârisi, S:14-16)</p>

    <p class="MsoNormal">ÖLÜM VE AZRÂİL (A.S.)</p>

    <p class="MsoNormal">Rivayet olunur ki:</p>

    <p class="MsoNormal">İbrahim Aleyhisselam Azrail (a.s.)'a şöyle dedi:</p>

    <p class="MsoNormal">- Ey Azrail! Sen kötü insanın ruhunu alırken hangi surette ona göründüğünü bana gösterebilir misin?</p>

    <p class="MsoNormal">- Sen buna tahammül edebilir misin?</p>

    <p class="MsoNormal">- Evet tahammül ederim. Azrail (a.s.):</p>

    <p class="MsoNormal">- Öyleyse yüzünü başka tarafa çevir, dedi.</p>

    <p class="MsoNormal">Hz. İbrahim (a.s.) ondan yüzünü çevirdi. Sonra döndü ki: </p>

    <p class="MsoNormal">O; korkunç kıyafetli, pis kokulu, saçları dikleşmiş siyah bir adam... Ağzından alev saçıyor ve burnundan duman çıkıyor. Bu manzarayı gören İbrahim (a.s.) düşüp bayıldı. Sonra ayıldığı zaman Azrail (a.s.) ilk suretinde göründü ve İbrahim (a.s.) ona şöyle dedi:</p>

    <p class="MsoNormal">- Kötü adama hiçbirşey olmasa da, yalnız senin yüzünü görmek ona kâfidir.                   </p>

    <p class="MsoNormal">İbrahim (a.s.), ölülerine ağlayan birtakım insanlar gördü. Onlara:</p>

    <p class="MsoNormal">- Ölüler için değil, kendiniz için ağlasanız daha hayırlı olur. Zira ölen üç korkudan kurtulmuştur:</p>

    <p class="MsoNormal">1. Azrail'in yüzünü görmekten kurtuldu. Çünkü o, O'nu bir defa görüp geçti.</p>

    <p class="MsoNormal">2. Ölümün acısından kurtuldu. Çünkü o, onu da tattı.</p>

    <p class="MsoNormal">3. Hayatın ne şekilde sona ereceğinden. Ondan da emin oldu.</p>

    <p class="MsoNormal">"Akıllıya gereken; kendi nefsi için ağlamak "Zira ağlanacak odur" ve ölümün ensesinde onu beklemekte olduğunu bilmektir."</p>

    <p class="MsoNormal">Kim ki kulların sırlarına muttali olup da merhameti ilâhiyye ile ahlaklanmaz ise onun bu durumu kendisine fitne ve imtihandır. Birçok veballeri kendisine çekmesine sebep olur. Çünkü bu hal, onun kendi nefsini büyük görmesine, yaptığı amel  ile ücûb duyup başkasına karşı tekebbür etmesine vesîle olur. Bu ise fitnenin en büyüğüdür. Zîra Allahü Teâlâ'ya mahsus azamet ve kibriya sıfatlarının kendisinde olduğunu iddiâ etmek vebâline düşmüş olur. Bu en büyük vebaldir. Zillet ve rüsvaylığın ve ilâhî azâba müstehak olmanın en büyük sebebidir.      </p>

    <p class="MsoNormal">(Hz. Mahmud Sâmi Ramzanoğlu (k.s.), Hz. İbrahim (a.s.), S:28-29)</p>

    <p class="MsoNormal">SELÂM ÂYETLERİ</p>

    <p class="MsoNormal">Eûzübillâhimineşşeytânirracîm.</p>

    <p class="MsoNormal">Bismillâhirrahmâniryahîm.</p>

    <p class="MsoNormal">*Selâmün a'leyküm ketebe Rabbüküm a'lâ Nefsihi'r-rahmete.</p>

    <p class="MsoNormal">*Selâmün a'leyküm bimâ-sabertüm fenı'me ukbe'd-dâr.</p>

    <p class="MsoNormal">*Selâmün a'leykümü'dhulû'l-Cennete bimâ-küntüm ta'lemûn.</p>

    <p class="MsoNormal">*Ve Selâmün a'leyhi yevme vülide ve yevme yemûtü ve yevme üb'a'sü hayâ.</p>

    <p class="MsoNormal">*Ve's-Selâmü a'leyye yevme vülittü ve yevme emûtü ve yevme üb'a'sü hayyâ.</p>

    <p class="MsoNormal">*Selâmün a'leyke seestağfiru leke Rabbî innehû kâne bî hafiyyâ.</p>

    <p class="MsoNormal">*Ve's-Selâmü a'lâ meni't-tebea'l-Hüdâ.</p>

    <p class="MsoNormal">*Ve Selâmün a'lâ îbâdihî'l-lezine'sdafâ</p>

    <p class="MsoNormal">*Selâmün a'leyküm lâ-nebtehi'l-câhilîn.</p>

    <p class="MsoNormal">"Selâmün kavlen min Rabbi'r-Rahîm.</p>

    <p class="MsoNormal">*Selâmün a'lâ Nûhin fil-Â'lemîn, innâ kezâlike neczi'l-muhsinîn, innehû min ı'bâdine'l-mü'minîn.</p>

    <p class="MsoNormal">*Selâmün a'lâ İbrâhîm, innâ kezâlike neczil-muhsinîn, innehû min ı'bâdine'l-mü'minin.</p>

    <p class="MsoNormal">*Selâmün a'lâ Mûsâ ve Hârûn, innâ kezâlike neczi'l-muhsinîn, innehümâ min ı'bâdine'l-mü'minîn.</p>

    <p class="MsoNormal">*Ve Selâmün a'le'l-Mürselin.</p>

    <p class="MsoNormal">*Selâmün a'leyküm dıbtüm fe'dhulûhâ hâlidîn.</p>

    <p class="MsoNormal">*Selâmün hiye hattâ metlaı'l-fecr.</p>

    <p class="MsoNormal">SELÂM ÂYETLERİ</p>

    <p class="MsoNormal">"Bismillâhirrahmânirrahîm"</p>

    <p class="MsoNormal">"Selâmün kavlen min Rabbi'r-Rahîm."</p>

    <p class="MsoNormal">"Selâmün a'lâ Nûhin fi'l-â'lemîn."</p>

    <p class="MsoNormal">"Selâmün a'lâ İbrâhîm."</p>

    <p class="MsoNormal">"Selâmün a'lâ Mûsâ ve Hârûn."</p>

    <p class="MsoNormal">"Selâmün a'lâ İlyâsîn."</p>

    <p class="MsoNormal">"Selâmün a'leyküm dıbtüm fe'dhulû hâlidîn."</p>

    <p class="MsoNormal">"Selâmün a'le'l-Mürselîn."</p>

    <p class="MsoNormal">"Velhamdülillâhi Rabbi'l-â'lemîn."</p>

    <p class="MsoNormal">PEYGAMBERİMİZ (S.A.V.)'İN HAKK TEÂLÂ'YI GÖRMESİ</p>

    <p class="MsoNormal">Hz. Peygamber (s.a.v.) Efendimiz buyuruyor ki:</p>

    <p class="MsoNormal">"Mi'raç gecesi Rabbimi kalb gözüyle gördüm." Hak Teâlâ Hazretleri bana:</p>

    <p class="MsoNormal">"Konuş benimle ya Habibim!" buyurdu. Ben hayretten dona kaldım. Sonra Allahü Teâlâ benim gönlüme ilham etti de ben:</p>

    <p class="MsoNormal">"Ettehiyyatu lillahi vessalavâtü vettayyibâtü" dedim. Bunun üzerine Allah-ü Teâlâ:</p>

    <p class="MsoNormal">"Esselamu aleyke eyyühennebiyyü ve rahmetullahi ve berakâtühü" buyurdu. Bende mukabeleten</p>

    <p class="MsoNormal">"Esselâmü aleyna ve ala ibâdillahi's-Sâlihîn" dedim. Allah-ü Teâlâ:</p>

    <p class="MsoNormal">"Ya Muhammed, Cebrail'i aramızdan çıkardım. Sen ümmetini aramızdan çıkarmadın" buyurdu. Cenab-ı Hakk'ın bu latifesini duyan Cebrail aleyhisselâm da:</p>

    <p class="MsoNormal">"Eşhedü en lâilahe illallah ve eşhedü enne Muhammeden abdühü ve Rasûlühü" diyerek şehadette bulundu.</p>

    <p class="MsoNormal">"- Yâ Rabbi. Sen geçmiş ümmetleri dünyevi azaba musallat kıldın. Acaba benim ümmetime ne eyleyeceksin." dedim. Allah-ü Teâlâ buyurdu ki:</p>

    <p class="MsoNormal">"- Yâ Habibim indimdeki kadrinin mahşerde mahlukata zahir olması için bu gece ümmetinin üçte birin sana bağışladım. Kıyamet gününde üçte ikisini bağışlayacağım."</p>

    <p class="MsoNormal">"- Yâ Habibim ümmetine çok mal vermedim ki kalbleri taş gibi katılaşmasın. Kabirlerinde fazla kalmamaları için ahir zaman ümmeti kıldım. Cennet sen girinceye kadar diğer peygamberlere senin ümmetin girinceye kadar diğer ümmetlere mahremdir."</p>

    <p class="MsoNormal">(Hz. Mahmud Sâmî (k.s.), Musahabe, C. 3, S: 45)</p>

    <p class="MsoNormal">ORUCUN VEYA AZ YEMENİN</p>

    <p class="MsoNormal">ON GÜZEL HASSASI</p>

    <p class="MsoNormal">1-  * Açlıkta, kalb safası, hafıza kuvveti,</p>

    <p class="MsoNormal">     * Toklukta, ahmaklık, unutkanlık alır.</p>

    <p class="MsoNormal">2-  * Açlıkta, kalb rik'atli olur.</p>

    <p class="MsoNormal">        Dua ve ibadette fevz bulunur.</p>

    <p class="MsoNormal">     * Toklukta, kalb katı olur,</p>

    <p class="MsoNormal">        ibadetten zevk alınamaz.</p>

    <p class="MsoNormal">3-  * Açlıkta, kalbde zül-ü inkisar ve tevazu olur.</p>

    <p class="MsoNormal">     * Toklukta tuğyan, tefahur ve kibr olur.</p>

    <p class="MsoNormal">4-  * Açlıkta, fakir ve açlar düşünülür.</p>

    <p class="MsoNormal">     * Toklukta, unutulur düşünülmez olur.</p>

    <p class="MsoNormal">5-  *Açlıkta, şehvani, nefsani istekler kırılır.</p>

    <p class="MsoNormal">     * Toklukta, nefs-i emmure kuvvet bulur.</p>

    <p class="MsoNormal">6-  *Açlıkta, vücutta uyanıklık zindalile olur.</p>

    <p class="MsoNormal">     * Toklukta, uyku ve gaflet olur.</p>

    <p class="MsoNormal">7-  *Açlıkta, ibadet taata devam kolaydır.</p>

    <p class="MsoNormal">     * Toklukta, tenbellik ve gevşeklik olur.</p>

    <p class="MsoNormal">8-  *Açlıkta, beden sıhhatli olur, Maraz defolur.</p>

    <p class="MsoNormal">     * Toklukta, vücut yıprar, hasta olur.</p>

    <p class="MsoNormal">9-  *Açlıkta, bedende hafiflik, ferahlık olur.</p>

    <p class="MsoNormal">     * Toklukta, ağırlık, atalet olur</p>

    <p class="MsoNormal">10-* Açlıkta, sadaka vermeğe, isar ve infaka şevk gelir.</p>

    <p class="MsoNormal">     *  Kıyâmet günü sadakanın gölgesinde oturur.</p>

    <p class="MsoNormal">(Hz. Mahmud Sâmî Ramazanoğlu (k.s.), Mükerrem İhsan, S: 23)</p>

    <p class="MsoNormal">"Başkalarını ıslah etmek için kendinizi ıslah etmeniz icab eder."</p>

    <p class="MsoNormal">Hz. Ömer (r.a.)</p>

    <p class="MsoNormal">Mİ'RÂC GECESİ</p>

    <p class="MsoNormal">Cenâb-ı Allâh (c.c.)'ın emriyle Sevgili Peygamberimiz (s.a.v.) "Burak" adı verilen semavî bir binek ile bu gecede Mescid-i Harâm'dan, Mescid-i Aksâ'ya gitmiştir. Yolculuğun başlangıcını, Rasûl-i Ekrem Efendimiz (s.a.v.) şöyle anlatmıştır:</p>

    <p class="MsoNormal">"Ben Kâbe'de, Hıcr-ı İsmâil'de, uyku ile uyanıklık arasında bulunduğum bir sırada, bir de baktım. Cibrîl (a.s.) bana Burak'ı getirdi."</p>

    <p class="MsoNormal">Böylece başlayan yolculuk bir gece içinde tamam olmuştur. Peygamberimiz (s.a.v.)' Mescid-i Aksâ'da iki rek'at namaz kılmıştır.</p>

    <p class="MsoNormal">"Bana Peygamberler gösterildi; onlara, imâm olarak namaz kıldırdım" diyerek Mescîd-i Aksâ'daki namazı ta'rîf etmiştir. Sonra yine Cebrâil (a.s.) ile birlikte semaya yükselerek "Sidretü'l Müntehâ" denilen kısma geldiği zaman Cebrâil (a.s.), Sevgili Peygamberimiz (s.a.v.)'e:</p>

    <p class="MsoNormal">- "Yâ Rasûlallah, artık ben ileri gidemem. Eğer bir parmak ileri gidersem yanarım. Daha ilerisi Allâh (c.c.)'a ve Habîb'ine âiddir" demiştir.</p>

    <p class="MsoNormal"> Bundan sonra Peygamberimiz (s.a.v.) "Refref" adı verilen vasıta ile bu ulvî seyahâta devam ederek Arş, Kürsî, Cennet, Cehennem gibi varlıkları seyretmişlerdir.</p>

    <p class="MsoNormal">İşte Mi'râc sadece Âlemlere rahmet olarak gönderilen Sevgili Peygamberimiz Hz. Muhammed (s.a.v)'e nasib olmuş, ulvî, semavî bir seyahâttir. Bu olayın geçtiği Geceye de İsrâ veyâ Mi'râc gecesi adı verilir.</p>

    <p class="MsoNormal">(Tebliğ Gazetesi'nden)</p>

    <p class="MsoNormal">•••</p>

    <p class="MsoNormal">Sallahü Teâlâ Aleyhi ve Sellem Efendimiz buyurmuşlardır ki:</p>

    <p class="MsoNormal">"Nâs beş sıkıntı karşısında kalacaktır."</p>

    <p class="MsoNormal">"- Onlar nedir Yâ Resûlallah?" denildiğinde buyurdular ki:</p>

    <p class="MsoNormal">"Evvelkisi: ölüm ve ölüm sarhoşluğudur. İkincisi: Kabir ve kabir zulmetidir. Üçüncüsü: Münker ve Nekir suâlidir. Dördüncüsü: Günah ve hasenâtın veznidir. Beşincisi: Sırat ve sıratın geçilmesidir."                                              (musahabe 3)</p>

    <p class="MsoNormal">Mİ'RÂC GECESİ'NDE KILINACAK NAMAZ</p>

    <p class="MsoNormal">VE OKUNACAK DUÂ</p>

    <p class="MsoNormal">Receb-i Şerîf'in yirmi yedinci gecesi oniki (12) rek'at namaz kılınır. Her iki rek'atta selâm verilir. Her rek'atta bir (1) Fâtiha ve onbir (11) İhlâs okunur. Namazdan sonra yüz (100) def'a Salevât-ı Şerîfe ve şu duâ okunur:</p>

    <p class="MsoNormal">Allâhümme innî es'elüke bimüşâhedeti esrâri'l- muhibbîne ve bi'l hılvetilletî hassaste bihâ Seyyidi'l Mürselîn. Hîne üsriyet bihî leyletü's-sâbi'u ve'l-ışrûne en terhame kalbiye'l-hazîne ve tücîbe da'veti yâ Ekrame'l-Ekramîn. Amîn!</p>

    <p class="MsoNormal">•••</p>

    <p class="MsoNormal">Mİ'RÂC-I NEBEVÎ (S.A.V.)</p>

    <p class="MsoNormal">Rasûlullah (s.a.v.)'in mi'râcı hicretten bir sene sekiz ay evvel vuku bulmuştur. Rûh ve cesetle berâber gerçekleşmiştir.</p>

    <p class="MsoNormal">Mi'râcın gece olmasındaki hikmet gaybe îmân cihetinden mü'minlerin tasdîk ederek îmânlarının ziyâdeleşmesine (kuvvetlenmesine) vesîle olacağı gibi, kâfir ve münkirîn de küfrünün artmasına sebeb olmuştur.</p>

    <p class="MsoNormal">Ebû Seleme (r.a.) der ki:</p>

    <p class="MsoNormal">Mi'râc, İsra Vak'ası üze-rine müşrikler fitne buhrânına düşerek âdeta deli gibi oldular. Ebû Bekir (r.a.)'in yanına koşarak Rasûlullah (s.a.v.)'in:</p>

    <p class="MsoNormal">-"Muhammed (s.a.v.)'in doğru sözlü olduğuna kanâatım vardır. Bu kanâatımı size de bildiririm." dedi. Müşrikler:</p>

    <p class="MsoNormal">"Demek Muhammed (S.A.V.)'in bir gecede Mescid-i Aksâ'ya gidip sonra dönüp geldiğini sen de tasdîk ediyorsun?" dediler. Ebû Bekir (R.A.) de:</p>

    <p class="MsoNormal"> - "Evet tasdik ediyorum. Değil böyle, bundan daha ziyâde uzaklarına da, meleklerin gökten haber getirdiklerine de inanmışımdır." dedi.</p>

    <p class="MsoNormal"> </p>

    <p class="MsoNormal">(Hz. M. Sâmî (k.s.) Musâhabe C. 3, S. 29)</p>

    <p class="MsoNormal"> RECEB'İN YİRMİ YEDİNCİ GÜNÜ</p>

    <p class="MsoNormal">YAPILACAK İBÂDETLER</p>

    <p class="MsoNormal">Ebû Hureyre (r.a.)'den rivâyet edilmiştir:</p>

    <p class="MsoNormal">Rasûlullah (s.a.v.):</p>

    <p class="MsoNormal">"Receb'in yirmi yedinci gününü oruç tutan kimse için altmış ay oruç tutmuş sevâbını Hâkk Teâlâ yazar. Ve o gün Nebî (s.a.v.) üzerine Cebrâil (a.s.)'ın Allâh-ü Teâlâ tarafından Peygamberlik vazîfesini indirdiği ilk gündür." buyurdular.</p>

    <p class="MsoNormal">•••</p>

    <p class="MsoNormal">Hasan-ı Basrî (r.a.) anlatmıştır:</p>

    <p class="MsoNormal">"Abdullâh b. Abbâs (r.a.) Receb'in yirmi yedinci günü sabahından itibâren i'tikâfa girerdi. O, öğle vaktine kadar namaz kılardı. Öğle namazını kıldıktan sonra biraz istirahât eder. Sonra (dört rek'at) namaza durur:</p>

    <p class="MsoNormal">Her rek'âtta;</p>

    <p class="MsoNormal">Bir Fâtiha,</p>

    <p class="MsoNormal">Üç  Kadir Sûresi (İnnâ enzelnâhu fî leylet'il'kadr),</p>

    <p class="MsoNormal">Elli  İhlâs Sûresini (Kul hüvallâhü Ehad),</p>

    <p class="MsoNormal">Bir Felâk ve bir Nâs Sûresini okuyarak kılardı.</p>

    <p class="MsoNormal">Sonra ikindi vaktine kadar duâ ederdi. İbn-i Abbâs (r.a.), Rasûlullah (s.a.v.)'in böyle yaptığını da söylerdi."</p>

    <p class="MsoNormal">•••</p>

    <p class="MsoNormal">Ebû Hüreyre ve Selmân-ı Fârisî (r.a.)'dan bildirilmiştir:</p>

    <p class="MsoNormal">Rasûlullah (s.a.v.):</p>

    <p class="MsoNormal">"Receb'de bir gün ve bir gece vardır ki o günde oruç tutan ve o gecede namaz kılan kimse için yüz sene oruç tutmuş ve yüz sene ibâdet etmiş gibi sevâb verilir." buyurdu.</p>

    <p class="MsoNormal">O gün, Receb'in çıkmasına üç gün kalan gündür. Yani, Receb'in yirmi yedinci günü ve gecesidir. Ve o gün, Rasûlullah (s.a.v.)'in Peygamber olarak tâ'yîn olunduğu gündür.</p>

    <p class="MsoNormal"> (Hz. Seyyid Abdülkadir Geylânî (K.S.), Üç Aylar ve Fazîletleri)</p>

    <p class="MsoNormal">SELMAN-I FÂRİSÎ (R.A.)</p>

    <p class="MsoNormal">Boyu uzun, levni buğday benizli, yüzü gökçek, sakalının ekserisi seyrek idi.</p>

    <p class="MsoNormal">Yaşadığı devirlerde herkesin makbûlü idi. Ömrü uzundu. Aslı İran'lı ateşe tapan bir karye beyinin oğlu idi. Hakk dinini aradı. İslâm olunca (Müslüman olunca):</p>

    <p class="MsoNormal">- İslâm'ın oğlu Selman'ım! diye övünür ve sevinirdi.</p>

    <p class="MsoNormal">Hz. Ömer (r.a.) ondan görerek, kendine:</p>

    <p class="MsoNormal">- İslâm'ın oğlu Ömer, der ve öğünürdü.</p>

    <p class="MsoNormal">Herkes Selman'ı severdi:</p>

    <p class="MsoNormal">- Selman bizdendir, derlerdi. Peygamberimiz (s.a.v.) dahi:</p>

    <p class="MsoNormal">- Selman ehli beyttendir, buyururlardı.</p>

    <p class="MsoNormal">Birgün Rasûlullah (s.a.v.), Selman'ın omuzuna ellerini koyarak:</p>

    <p class="MsoNormal">- Bunlardan öyle erler vardır ki, iman süreyya yıldızında olsa, muhakkak ona yetişirler, bulurlar. Buyurdu."</p>

    <p class="MsoNormal">-"Selman'a doyasıya ilim verilmiştir." ve</p>

    <p class="MsoNormal">-"Herkes Cennet'e aşık, Cennet de Ali, Ammar ve Selman'a aşıktır?" Hadisleri meşhurdur.</p>

    <p class="MsoNormal">Tevâzu' iş bilmek ve bitirmek, geçim ehli olmakta kemal halinde idi.</p>

    <p class="MsoNormal">Âhir zaman Nebîsini araya araya bulan ve ilk defa Nübüvvet Mührü'nü öpenlerdendi.Hâtemün Nebiyyîn Sallallahü Aleyhi Vesellemin necip ve enîsi idi.</p>

    <p class="MsoNormal">Sözleri:</p>

    <p class="MsoNormal">-Üzerinde Rabbinin, kendinin, âilenin, komşumalarının hakları vardır.</p>

    <p class="MsoNormal">-Sahiplerine vakti vakti ile haklarını vermelisin.</p>

    <p class="MsoNormal">-Meşru' olarak ye, iç, oruç tut, namaz kıl, uyu,</p>

    <p class="MsoNormal">-Fazîlet hılmin kesretinde (çokluğunda), ilmin menfaatindedir (faydalısındadır).</p>

    <p class="MsoNormal">-Kul Hakk'a tam itaat ederse, Hakk da onun istediğini muhakkak verir, buyururdu.</p>

    <p class="MsoNormal">Silsilede emâneti Hazreti Ebû Bekir Sıddîk'ten almışlardır. Evliyânın serveri diye anılır.</p>

    <p class="MsoNormal">(M. Hani, Âdab, S: 54)</p>

    <p class="MsoNormal">NEFSİN YEDİ KÖTÜ SIFATI VARDIR</p>

    <p class="MsoNormal">Ucûb (kendini beğenmek), kibir, riyâ, gadab, hased, mal sevgisi ve makam sevgisi.</p>

    <p class="MsoNormal">Cehennemin de yedi kapısı vardır. Kim nefsini bu yedi kötü sıfattan temizlerse cehennemin bu yedi kapısı ona kapanır kapanır ve cennete girer.</p>

    <p class="MsoNormal">Üç şey kalbin kötülüğünün alametidir:</p>

    <p class="MsoNormal">1- Allah'a itaattan tad almamak.</p>

    <p class="MsoNormal">2- Günah'a düşmekten korkmamak.</p>

    <p class="MsoNormal">3- Başkasının ölümünden ibret almayıp aksine hergün dünyaya daha çok bağlanmak.</p>

    <p class="MsoNormal">Dört şey şakavet alametidir:</p>

    <p class="MsoNormal">1- Ağlamayan göz,</p>

    <p class="MsoNormal">2- Kasvetli (ürpermeyen) kalp,</p>

    <p class="MsoNormal">3- Tûl-i emel,</p>

    <p class="MsoNormal">4- Dünyaya aşırı düşkünlük, yani hırs</p>

    <p class="MsoNormal">•••</p>

    <p class="MsoNormal">Peygamber  (s.a.v.) Efendimiz  buyurdular:</p>

    <p class="MsoNormal">Dünyanın kıvamı dört şöyledir:</p>

    <p class="MsoNormal">1- Ulemanın ilmi,</p>

    <p class="MsoNormal">2- Ümera'nın adaleti,</p>

    <p class="MsoNormal">3- Zenginlerin sahaveti (cömertliği),</p>

    <p class="MsoNormal">4- Fakirlerin duası.</p>

    <p class="MsoNormal">Basireti körleştiren şeyler üçtür:</p>

    <p class="MsoNormal">1- Azaların günahlara uzanması,</p>

    <p class="MsoNormal">2- Allah'a ibadetlerde gevşeklik ve gösteriş,</p>

    <p class="MsoNormal">3- Mahlukata karşı tamahkarlık.</p>

    <p class="MsoNormal">"Hesaba çekilmeden evvel kendinizi hesaba çekiniz." buyuruyorlar.</p>

    <p class="MsoNormal">(Hz. Mahmud Sâmî Ramazanoğlu (k.s.), Musahabe 6)</p>

    <p class="MsoNormal">ŞABAN AYINDA İBADETLER ARTIRILMALIDIR</p>

    <p class="MsoNormal">Enes bin Malik Radıyallahü Anh'den:</p>

    <p class="MsoNormal">Nebî Sallallahü Aleyhi Vesselem:</p>

    <p class="MsoNormal">"Recep ayının diğer aylara üzerine fazileti, Kur'anın göteki kelam (kitap)ların üzerine fazileti gibidir. Şaban'ın öteki aylar üzerine fazileti, benim diğer Peygamberler üzerine faziletin gibidir. Ramazan'ın sair aylar üzerine fazileti Allah'u Teâlâ'nın yarattıkları şeyler üzerine fazileti gibidir." buyurmuşdur.</p>

    <p class="MsoNormal">Enes bin Malik Radıyallahü Anh'den:</p>

    <p class="MsoNormal">"Rasûlullah  Sallallahü Aleyhi Vesselem'in Ashab-ı Kıram-ı Şaban'ın hilâlini görünce kendilerini Kur'an-ı Kerim okumaya verirler ve devamlı Kur'an okurlar idi. Zenginler mallarının zekatını fakir ve düşkünlere verirler; bu sûretle onların Ramazan-ı Şerif orucuna varlıklı çıkmalarına yardımcı olurlardı. Hakim ve valiler hapishanadeki insanları huzuruna çağırıp (Hadd-i Şer'î) lazım gelenlere hükmü tatbik ederler, haddi gerektirmeyenleri tahliye ederlerdi. Tüccarlar borçlarını öder ve alacaklarını tahsil ederlerdi. Böylece Ramazan hilalini görünce güzel bir temizlik yaparak Şehr-ü Ramazan'da oruç ve namazlarını ciddiyetle sarılırlardı. Bilhassa Şehr-i Ramazan'ın son on günü büsbütün ibadet ve itikaf ile geçirmeye hazırlanırlardı."</p>

    <p class="MsoNormal">Şaban günahlara keffarettir.</p>

    <p class="MsoNormal">Şaban'da ameller Rabbül-Alemîn'e yükselir.</p>

    <p class="MsoNormal">Şaban'da ibadetler artırılmalıdır.</p>

    <p class="MsoNormal">Şaban'da çok Salavât getirilmelidir.</p>

    <p class="MsoNormal">Şaban'da hayırlı ve bereketi Bol geceler vardır.</p>

    <p class="MsoNormal">Şaban'da afv fermânı indiriliyor.</p>

    <p class="MsoNormal">Şaban'da devlet ve saadet ibâdet edenleredir.</p>

    <p class="MsoNormal">(İ. Gazalî, Üç Aylar ve Faziletleri, S: 59)</p>

    <p class="MsoNormal">ŞA'BÂN AYININ FAZÎLETİ</p>

    <p class="MsoNormal">Ebû Hüreyre (r.a.)'in bildirdiği Hadîs-i Şerîf'te:</p>

    <p class="MsoNormal">"Şa'bân, Benim ayım, Receb Allâh-û Teâlâ'nın ayı, Ramazân da Benim Ümmetimin ayıdır. Şa'bân günahların keffâret ayı, Ramazân ise, günâhların temizleyici ayıdır." buyuruldu.</p>

    <p class="MsoNormal">•••</p>

    <p class="MsoNormal">Yine buyuruldu ki:</p>

    <p class="MsoNormal">"Şa'bân, Receb ile Ramazân ayları arasında bir aydır. İnsanlar bundan gâfildir. Halbuki Şa'bân'da kulların ameli, Allâh-û Teâlâ (c.c.)'nun dergâhına çıkarılır. Ben, Şa'bân'da oruçlu olduğum halde, amelimin çıkarılmasını arzu ederim."</p>

    <p class="MsoNormal">•••</p>

    <p class="MsoNormal">Enes bin Mâlik (r.a.)'ın bildirdiği Hadîs-i Şerîf'te:</p>

    <p class="MsoNormal">"Receb ayının diğer aylara olan üstünlüğü, Kur'ân-ı Kerîm'in diğer kitablar üzerine olan üstünlüğü gibidir. Şa'bân ayı'nın diğer aylardan üstünlüğü, Benim, diğer Peygamberlerden üstünlüğüm gibidir. Ramazân'ın diğer aylardan üstünlüğü, Allâh-û Teâlâ (c.c.)'nun yaratıklarına olan üstünlüğü gibidir." buyuruldu.</p>

    <p class="MsoNormal">•••</p>

    <p class="MsoNormal">Enes bin Mâlik (r.a.) der ki:</p>

    <p class="MsoNormal">"Rasûlullah (s.a.v.)'in Eshâb-ı Kirâmı, Şa'bân ayının hilâlini görünce, Mushaf-ı Şerîf üzerine kapanıp, Kur'ân-ı Kerîm okumağa devâm ederlerdi. Müslümanlar bu ayda mallarının zekâtını çıkarıp Ramazân-ı Şerîf'te oruç tutacaklara kuvvet ve kudret bahşetmek için fakir, miskin ve zaîflere verirlerdi."</p>

    <p class="MsoNormal">Ecel ve rızıkları ve o yıl hacca gideceklerin yazıldığı Berât Gecesi Şa'bân-ı Şerîfin on beşinci gecesidir.</p>

    <p class="MsoNormal"> </p>

    <p class="MsoNormal">(Hz. Seyyid Abdülkadir-i Geylânî (K.S.), Günyetü't Tâlibîn, s. 289)</p>

    <p class="MsoNormal">YA'KUB (A.S.) VE YUSUF (A.S.)'IN</p>

    <p class="MsoNormal">MEKTUPLAŞMALARI</p>

    <p class="MsoNormal">Rivayet olunur ki:</p>

    <p class="MsoNormal">Ya'kub (A.S.) bazı evladına, yazmak üzere şöyle emretti:</p>

    <p class="MsoNormal">"Bismillahir Rahmanir Rahim. İbrahim Halilullah'ın oğlu İshak-Zebihullahın oğlu İsrailullah Ya'kub'dan Mısır Azîzine:</p>

    <p class="MsoNormal">İmdi; muhakkak Ehl-i beyt-i enbiya bela ile mübtela olmuşlardı. Ceddim İbrahim Nemrudun ateşiyle mübtela oldu, sabretti de Allah Teâlâ ateş kendine serin ve selamet eyledi. Babam İshak da kurban olmakla mübtela oldu, O da sabretti Allah Teâlâ Onun için bir zh-i azim (büyük bir kurban) feda eyledi. Beni de oğlum Yusuf'u kaybetmekle mübtela kıldı. Ona ağlayarak gözümü giderdim, görmez oldum, belim de büküldü... Ben ise yanında tuttuğun oğlum ile müteselli oluyordum. Sen zannettin ki sanki o hırsızdır. Enbiya evladından hırsızlık asla vaki olmamıştır. Biz de hırsız doğurmadık.</p>

    <p class="MsoNormal">Eğer oğlumu bana reddedip göndermezsen senin aleyhine öyle bir beddua ederim ki yedi batın evladına, zürriyetine tesir edecektir."</p>

    <p class="MsoNormal">Yusuf (A.S.) bu mektubu alınca ağladı ve cevab yazdı ki:</p>

    <p class="MsoNormal">"Bismillahir Rahmanir Rahim. Yakub-u İsrailullah'a Mısır Melîkinden;</p>

    <p class="MsoNormal">İmdi; Ey ihtiyar! Mektubun bana baliğ oldu (ulaştı). Okudum, münderecatını bilip vakıf oldum. Salih babalarınızın bela ile mübtela olduğunu yazıyorsun. Onlar nasıl mübtela olup sabır ile zafer buldular ise sende onlar gibi sabr et... VES-SELÂM..."</p>

    <p class="MsoNormal">Ya'kub (A.S.) bu mektubu okuyunca dedi ki: Vallahi bu mektub melik mektubu değildir. Fakat enbiya mektubudur. Ola ki bu mektubun sahibi Yusufdur.</p>

    <p class="MsoNormal">(Hz. Mahmud Sâmî Ramazanoğlu (k.s.), Hz. Yusuf (a.s.), S:99)</p>

    <p class="MsoNormal">MESCİDLERE DEVAM</p>

    <p class="MsoNormal">Mescidlere ibadet etmek ve cemaatla namaz kılmak için devam etmek de mescidleri ihya ve imar mesabesinde olduğundan fazileti pek ziyadedir.</p>

    <p class="MsoNormal">•••</p>

    <p class="MsoNormal">Bir Hadis-i Şerifte:</p>

    <p class="MsoNormal">"Bir kimse içinde cemaatla namaz kılınan bir mescide giderek olsa gidip gelirken atacağı hatvelerden her biri ile bir günahı mahvolur. Diğer biri ile de kendisi için bir hasene yazılır." buyurulmuştur.</p>

    <p class="MsoNormal">•••</p>

    <p class="MsoNormal">Diğer bir Hadis-i Nebevi'de:</p>

    <p class="MsoNormal">"Her kim evinde güzelce abdest alıp, bir mescide giderse, Allah Teâlâ'nın zairi (ziyaretçileri) olmuş olur. ziyaret edene ikram etmek ise her ziyaret edilen zat üzerine bir haktır (vecibedir)." buyurulmuştur.</p>

    <p class="MsoNormal">•••</p>

    <p class="MsoNormal">Diğer bir Hadis-i Şerif'te:</p>

    <p class="MsoNormal">"Gecenin karanlığında mescide yürüyecek kimse, Kıyamet Günü Allah Teâlâ'ya nurlar içinde kavuşacaktır." buyurulmuştur.</p>

    <p class="MsoNormal">Ne büyük tebşirat! Artık mescidlere devamı bir ganimet bilmeli, cemaatla namaz kılmak. Sevabını elden kaçırmamaya çalışmalıdır.</p>

    <p class="MsoNormal">Bu hususta muvaffak olmamızı Allah Teâlâ Hazretlerinden niyaz eyleriz.                                (Büyük İslam İlmihali, S: 245)</p>

    <p class="MsoNormal">"Mümi'nin sığınağı üçtür:</p>

    <p class="MsoNormal">1-Zikrullah, 2-Kelamullah, 3-Mescidlere devam."</p>

    <p class="MsoNormal">"- Müslümanın müslümanda altı hakkı vardır. Onlardan biri bırakılsa sorumlu duruma düşülür. Bunlar da şunlardır: </p>

    <p class="MsoNormal">1) Davet ettiği zaman icabet edilmesi,</p>

    <p class="MsoNormal">2) Hasta olduğu zaman ziyaret edilmesi,</p>

    <p class="MsoNormal">3) Öldüğü zaman cenazesine gidilmesi,</p>

    <p class="MsoNormal">4) Karşılaştığı zaman selâm verilmesi,</p>

    <p class="MsoNormal">5) Nasihat isterse nasihat edilmesi,</p>

    <p class="MsoNormal">6) Aksırırsa "yerhamükallah" demesidir.</p>

    <p class="MsoNormal">(Ebû'l-Leys Semerkandî, Tenbihü'l Gâfîlin)</p>

    <p class="MsoNormal">DUANIN ÂDÂBI PEK ÇOKTUR</p>

    <p class="MsoNormal">1.Evvela abdestli olmak bulunmak,</p>

    <p class="MsoNormal">2.Bir namazdan sonra yapılmak,</p>

    <p class="MsoNormal">3.Tevbe, istiğfarını ve kemal-i ihlasını arzeylemek,</p>

    <p class="MsoNormal">4.Kıbleye yönelmek,</p>

    <p class="MsoNormal">5.Duadan evvel Allah'a çokça hamd-ü sena etmek,</p>

    <p class="MsoNormal">6.Rasûl-i Ekrem Sallallahü Aleyhi Vesellem Efendimiz Hazretlerine çokça salat ve selam eylemek,</p>

    <p class="MsoNormal">7.Duanın nihayetini amin ile bitirmek,</p>

    <p class="MsoNormal">8.Duadan yalnız kendisini düşünmeyip bütün salihleri ve bütün müminleri duaya müşterik kılmak,</p>

    <p class="MsoNormal">9.Bir hacetini isterken ellerini semaya kaldırıp avuçlarını açarak dua etmek,</p>

    <p class="MsoNormal">10.Kıtlık, umumi sıkıntı ve felaketlerin def'i için ise ellerinin dışını semaya çevirerek dua etmek ve Allah'a sığınmak,</p>

    <p class="MsoNormal">11.Celb-i menfaat için yapılan duaların nihayetinde ellerinin avuçlarını yüzüne mesh eylemek, defi mazarrat için yapılan dualarda mesh edilmez.</p>

    <p class="MsoNormal">12.Duanın asıl anahtarı ise helal lokma yemektir.</p>

    <p class="MsoNormal">Nebiyyi Ekrem Sallallahü Aleyhi Vesellem Efendimize ve Ehl-i Beytine salat ve selam da duânın en mühim âdâbındandır.</p>

    <p class="MsoNormal">•••</p>

    <p class="MsoNormal">Hadîs-i Şerifte:</p>

    <p class="MsoNormal">"Yapılan bir duâda, Muhammed Aleyhissalatü Vesselam ve Ehl-i Beytine salat ve selam edimedikçe o duâ, makam-ı icabete vasıl olamaz." buyrulmuştur.</p>

    <p class="MsoNormal">Duâ eden kimsenin duânın başında, ortasında ve sonunda Peygamber Efendimize salat ve selamı tekrar etmeli. Hulûsi kalp, nezafet, taharet, istikbâl-i kıble, izhar-ı tezellül, tazarru', enbiyâ ve evliyâ ile tevessül, günahkar ve mücrim olduğunu ikrar ile tevbe ve istiğfar edip haram lokmadan ictinâb etmelidir.</p>

    <p class="MsoNormal"> </p>

    <p class="MsoNormal">(Hz. Mahmud Sâmî Ramazanoğlu (k.s.), Dualar ve Zikirler)</p>

    <p class="MsoNormal">TEVBESİ KABUL OLDU</p>

    <p class="MsoNormal">Rasûlullah  Sallallahü Aleyhi Vesellem Medine'yi teşrif buyurunca Tebük Seferine gitmeyen seksen kadar kişi gelip yemin ile özür dilediler. Rasûlullah  Sallallahü Aleyhi Vesellem zahir hallerine göre özürlerini kabul ve onlar için istiğfar buyurdu.(Ka'b bin Mâlik, Hilâl ve Mirâre Radıyallahü anhüm seferden geri kalmalarında mazeretlerinin olmadığını beyan ettiler.)</p>

    <p class="MsoNormal">Ka'b Radıyallahü Anh derki:</p>

    <p class="MsoNormal">- Rasûlullah  Sallallahü Aleyhi Vesellem müslümanları şu üçümüzle konuşmaktan nehyetti. Halk bize yüzlerini ekşittiler. Hatta yer yüzü bana yabancılaştı. Bu hal üzere elli gün kaldık.İki arkadaşım evlerine çekilip ağlamakla vakit geçirdiler. Fakat ben onlardan daha genç olduğumdan evimden çıkar müslümanlarla beraber namazda bulunurdum. Sokaklarda hiçbir kimse bana söz söylemezdi. Namazran sonra Rasûlullah (s.a.v.)'ın meclisine varırdım. Selam verip acabâ Rasûlullah selamıma muabele ile dudaklarını kımıldattı mı?" der idim. Namazda Rasûlullah (s.a.v.) (yakınında) bulunur, gizlice O'nu gözetlerdim. Namaza durduğumda O bana dönerdi. Fakat ben O'nun tarafına bakınca O da yüzünü çevirirdi.</p>

    <p class="MsoNormal">Vaktaki ellinci günün sabahında sabah namazını kıldım ve evlerimizin birinin damı üzerinde bulunuyordum. Öyle bir halde oturuyordum ki Allah Teâlâ'nın Tevbe Sûresinde zikrettiği vechile hayatım bana küçülmüştü, yeryüze bütün genişliğine rağmen başıma dar gelmişti.</p>

    <p class="MsoNormal">İşte bu sırada Sel' dağı üzerinde</p>

    <p class="MsoNormal">"Ey Ka'b İbn-i Mâlik! Müjde" diye olanca kuvvetiyle bağıran birisinin sesini işittim. Hemen secdeye kapandım ve anladım ki genişlik gelmişti.</p>

    <p class="MsoNormal">Ebû Katade'den eğreti iki kat elbise alıp giydim. Hemen Rasûlullah  Sallallahü Aleyhi Vesellem'e koştum. Vaktaki Rasûlullah  Sallallahü Aleyhi Vesellem'e selam verdim. Mübarek yüzü meserreten şimşek çakar gibi bir halde bana:</p>

    <p class="MsoNormal">- "Bir günün hayır ve saadeti ile müjde sana ey Ka'b ki, annen seni doğurduğu günden beri yaşadığın günlerin en hayırlısı" buyurdular.</p>

    <p class="MsoNormal">(Hz. Mahmud Sâmî Ramazanoğlu (k.s.), Tebük Seferi, S: 63)</p>

    <p class="MsoNormal">NEZLE</p>

    <p class="MsoNormal">Burun zarının iltihaplanması sebebiyle meydana gelen hastalığa nezle denir.</p>

    <p class="MsoNormal">Soğuk algınlığı, toz-duman, aşırı sıcakların tesiri vs. gibi şeyler meydana gelir.</p>

    <p class="MsoNormal">Belirtileri sık sık aksırmak. Burundan akıntı yapması. Burunda yanma ve kaşıntı meydana gelmesi, sıcaktan meydana gelen nezlede gözlerin kızarması gibi hallerdir.</p>

    <p class="MsoNormal">Nezle Vak'aları:</p>

    <p class="MsoNormal">Seleme bin Ekva Radıyallahü Anh demiştir ki:</p>

    <p class="MsoNormal">"Peygamber Aleyhis-salatü Vesselâm'ın huzurunda bir kimse aksırdı da, Rasûlullah  (s.a.v.) ona:</p>

    <p class="MsoNormal">"Allah seni esirgesin" buyurdu. Adamcağız ikinci ve üçüncü kez aksırınca: Peygamber Aleyhis-Salatü Vesselam:</p>

    <p class="MsoNormal">"Bu kimse nezle olmuştur." buyurdu.</p>

    <p class="MsoNormal">Peygamber Aleyhisselatü Vesselam, kıyamet gününün dehşetinden bahsederken de:</p>

    <p class="MsoNormal">"O günde mü'min kimse, nezle'ye yakalanmış hasta gibi olacak; Kafire gelince o, ölüm döşeğinde ölümle pençeleşen kimse gibi olacaktır..." buyurmuştur.</p>

    <p class="MsoNormal">Tedavi:</p>

    <p class="MsoNormal">Çörekotu: Enes ibni Mâlik (r.a.) şöyle demiştir:</p>

    <p class="MsoNormal">"Peygamber (s.a.v.) hastalandığı zaman, bir miktar çörekotunu ağzına atar, üzerinede su veya bal şerbeti içerdi."</p>

    <p class="MsoNormal">Yine Peygamber (s.a.v.) :</p>

    <p class="MsoNormal">"Sizlere çörek otunu tavsiye ederim. Zira çörekotu ölümden başka (soğuktan meydana gelen) birçok hastalık için şifadır." buyurmuştur.</p>

    <p class="MsoNormal">Halid İbni Saîd şöyle bir hâdise anlatır:</p>

    <p class="MsoNormal">"Gâlip bin Ebcer ile bir yolculuğa çıkmıştık. Gâlip yolda nezleye yakalandı. Nihâyet Medine'ye geldik, hastalığı devam ediyordu. İbni Ebî Atîk onu ziyarete geldiğinde, bize şöyle dedi: "Sizlere şu çörekotunu tavsiye ederim. Ondan beş veya yedi tane alıp iyice dövünüz. Sonra bir miktar zeytinyağı ile karıştırıp hastanın burun deliklerinden damlatınız! Çünkü Âişe (r.a.) Peygamber (s.a.v.)'in: "Gerçekten çörekotu, ölümden başka birçok hastalık için şifâdır." buyurduğunu işittim, dedi.</p>

    <p class="MsoNormal">(Tıbb-ı Nebevi, S: 507)</p>

    <p class="MsoNormal">TİCARETTE MUAMELE</p>

    <p class="MsoNormal">Alış veriş ettiği kimseyi zarara sokmak, zulümdür. Adalet ise din kardeşine zarar vermemektir. Kendi ihtiyacı için satın alacak olsa, ancak beş kuruş verebileceği bir malı, başkasına altı kuruşa satan, muamelede başkasına yapmakla memur olduğu nasihatı terk etmiş olur. Kendisi için sevdiğini, başkası içi sevmemiş olur. Bu bir icmaldir. Tafsilatı:</p>

    <p class="MsoNormal">Birincisi: Malını övmemek. Şayet malını, kendisinde olmayan vasıflarla övüyorsa, yalan söylemiş olur. Yok eğer, malında olan vasıflarda övmeye çalışıyorsa, boş laf etmiş ve lüzumsuz sözler söylemiş olur. Halbuki, konuştuğu her sözden, huzur-u ilâhi'de mes'uldur.</p>

    <p class="MsoNormal">İkincisi: Malının gizli ve aşikare bütün kusurlarını söyleyip hiç birin gizlememesi vaciptir. Az kar ile muşrü bir şekilde temiz mal alıp satmayı itiyad edinen kimse, çürük mal almaz. Sayet tesadüfen eline çürük mal geçerse, müşteriye onun kusurunu söyler ve hatta onu sermayesine de satmaya razı olur.</p>

    <p class="MsoNormal">Rasûlullah (s.a.v.), ekin pazarına uğramıytı. Orada iyi bir buğday gördü. Hoşuna giden bu buğdayı eli ile yoklayınca, altının yaş olduğunu gördü. Bunun üzerine "Bu nedir?" diye sordu. Buğday sahibi "Yâ Rasûlallah, yağmur altında kaldı ve ıslandı." deyince, Rasûl-i Ekrem (s.a.v.):</p>

    <p class="MsoNormal">"Niçin ıslak kısmını üste çıkarmadın? Herkes görür de ona göre alırdı. Bizi aldatan bizden değildir."              </p>

    <p class="MsoNormal">(Müslim)</p>

    <p class="MsoNormal">Üçüncüsü: Ölçü ve tartıda kat'iyyen hile yapmamak. Alırken nasıl ölçer ve tartarsa, verirken de öyle ölçüp tatmalıdır. Rasûl-i Ekrem Sallallahü Aleyhi Vesellem:</p>

    <p class="MsoNormal">"Biraz ağır tart" buyurmuştur.</p>

    <p class="MsoNormal">Dördüncüsü: Piyasaya sadık kalmak ve fiatı gizlememektir. Rasul-i Ekrem Sallallahü Aleyhi Vesellem;</p>

    <p class="MsoNormal">"Kafileyi yolda karşılayıp mallarını almaktan ve almayacağı malın üzerine varmaktan nehyetmiştir."</p>

    <p class="MsoNormal"> </p>

    <p class="MsoNormal">(İhyâ-u Ulûmu'd Din, S: 194-206)</p>

    <p class="MsoNormal">İHYÂSI MÜSTEHABB OLAN MÜBÂREK GECELER</p>

    <p class="MsoNormal">Bazı âlimler, ihyâsı müstehabb olan mübârek geceleri hesâb edip on dört (14) gecedir dediler:</p>

    <p class="MsoNormal">  1. Muharrem'in birinci gecesi, 2. Muharrem'in onuncu gecesi, 3. Receb'in birinci gecesi, 4. Receb'in ilk cum'a gecesi (Regâib Gecesi),  5. Receb'in yirmi yedinci gecesi (Mi'râc Gecesi), 6. Şa'bân'ın on beşinci gecesi (Berât Gecesi), 7. Ramazân'ın son on günündeki tek geceler, yani yirmi birinci, yirmi üçüncü, yirmi beşinci, yirmi yedinci, yirmi dokuzuncu geceleri (Kadir Gecesi),  8. Ramazân Bayramı gecesi, 9. Arefe gecesi, 10. Kurbân Bayramı gecesi, 11., 12., 13., 14., Gâlib kavle göre, Kadir Gecesi, Ramazân'ın yirmi yedinci gecesi olduğu beyân edilmişse de, tek gecelerden, Ramazân'ın yirmi birinci, yirmi üçüncü, yirmi beşinci, yirmi dokuzuncu geceleri de ihyâ edildiğinde, yirmi yedinci gece ile birlikte gecelerin sayısı 14'e çıkıyor.</p>

    <p class="MsoNormal">İHYÂSI MÜSTEHAB OLAN GÜNDÜZLER</p>

    <p class="MsoNormal">1. Arefe günü (Ramazan Bayramı arefesi)</p>

    <p class="MsoNormal">2. Aşûre günü</p>

    <p class="MsoNormal">3. Şa'bân'ın on beşinci günü</p>

    <p class="MsoNormal">4. Cum'a günü</p>

    <p class="MsoNormal">5. Ramazân Bayramı günü</p>

    <p class="MsoNormal">6. Kurbân Bayramı günü</p>

    <p class="MsoNormal">7. Zilhicce'nin onuncu günü</p>

    <p class="MsoNormal">8. Teşrîk günleri (yani kurbân Bayramı arefesi ve kurbân Bayramının birinci, ikinci, üçüncü ve dördüncü günleri)</p>

    <p class="MsoNormal">Bunların en kuvvetlisi, Cum'a günü ve Ramazân ayıdır. Enes (r.a.) Resûl-i Ekrem (S.A.V.)'den rivâyet ediyor ki:</p>

    <p class="MsoNormal">"Cum'a günü, sağlam ve günahtan ârî olarak geçince diğer günlerde böyle geçer. Ramazân iyi olduğu ve günahtan berî olarak geçtiği zaman senenin hepsi iyi geçer."</p>

    <p class="MsoNormal">9. 10. Amellerin Allâh-ü Teâlâ'ya arz edildiği pazartesi ve perşembe günleridir.</p>

    <p class="MsoNormal">Böylece ibâdet, evrâd ve ezkâr'ın müstehab olduğu gündüzler toplam olarak (Safer ayının ilk çarşambasının gecesi, son çarşambasının gecesi veyâ gündüzü ve, teşrîk günleri de beş gün olarak hesâblandığında) on yedi güne ulaşıyor.</p>

    <p class="MsoNormal"> </p>

    <p class="MsoNormal">(Hz. Seyyid Abdülkadir Geylâmî (K.S.), Gunyetü't-Tâlibin)</p>

    <p class="MsoNormal">ÖLÜM</p>

    <p class="MsoNormal">Allahü Teâlâ evvelki rasullerini ve onlara îman edenleri nasıl kurtarmışsa Rasûlullah (s.a.v.)'ı ve O'na îman edenleri de öylece kurtaracaktır.</p>

    <p class="MsoNormal">Kıyâmet saatine yakın bir zamanda bütün mü'minleri kâfirlerin ellerinden ve şerlerinden halas edecektir. Şer-i Şerifi bâki ve onunla amel kaim olduğu müddetce bu böyle devam edecektir.</p>

    <p class="MsoNormal">Necatın en aşağı derecesi ölümdür. Ölüm, büyüklere hediyyedir. Rasûlullah (s.a.v.), uğradığı bir cenaze hakkında "Rahata ermiş, yahud elinden rahata erilmiş." diye buyurmuşlardır. Bunlardan:</p>

    <p class="MsoNormal">Birincisi salih ricaldir ki dünya meşakkatinden kurtulur. Cennetin yarısı olan sevab-ı rûhânî berzahda istirahat eder.</p>

    <p class="MsoNormal">İkincisi de fasık ricaldir ki ölümüyle halk rahata kavuşur ve ezasından kurtulur. O da cehennemin yarısı olan azab-ı rûhâniyyeye berzahda kavuşur.</p>

    <p class="MsoNormal">Bu intizar ve necat Ayetinin tazammum ettiği manaya muvafık Hadis-i Şerif, Rasûlullah (s.a.v.)'ın:</p>

    <p class="MsoNormal">"İbadetin efdali kurtuluş intizar etmektir." mealindeki Hadis-i Şerifi'dir ki bunda kalbin istirahatı ve sabır sevabı vardır. Çünkü belâya uğrayan bir mü'min, bu belâyı verenin Allah olduğuna itikad etmesiyle onu ondan başka kaldıracak kimse bulunmadığına inanır. Bu da belânın elemini hafifletir, ona sabrı kolaşlaştırır, korkusu gider ve kalbinde rahatlık duyar.</p>

    <p class="MsoNormal">Halbuki cahil böyle değildir. Başına gelen belânın Allah'ın kazasıyla ve kudretiyle geldiğini, Allah'ın ise kullarına her an lûtfetmekte bulunduğunu gönlüne getirmediği için, içine düştüğü belâdan ebediyyen kurtulamayacağını zanneder, bilmediği bir taraftan da cehl-i mürekkebi sebebiyle -hâşâ- acz nispet eder. Belânın elemi içinde sabah akşam yuvarlanır durur.</p>

    <p class="MsoNormal"> </p>

    <p class="MsoNormal">(Hz. Mahmud Sâmî Ramazanoğlu (k.s.), Yûnus ve Hûd Sûreleri , S: 65)</p>

    <p class="MsoNormal">HAKK (C.C.) HUZURUNDA ADAB</p>

    <p class="MsoNormal">Muhakkak ki, barış ve savaş zamanlarında, uyuduğun saatlerde, diri ve ölü hallerinde bir an bile senden ayrılmayan sahibin ki, O seni Yaratan'dır, Mevlâ'ndır, Rabbindir, rızkını verendir. Hangi saatte sen O'nu düşünür ve anarsan O seninle beraberdir, sen O'nun huzurundasın. Allah (c.c.)'ın huzurunda iken riâyet edilecek adab ve erkan:</p>

    <p class="MsoNormal">1- Başını eğip önüne bakmak,</p>

    <p class="MsoNormal">2- Aklını toplayıp Allah (c.c.)'tan gayrı olan bütün fuikirleri zihinden atmak,</p>

    <p class="MsoNormal">3- Tam bir sessizlik içinde bulunmak ve susmak,</p>

    <p class="MsoNormal">4- Vücudun bütün organlarını sakin, rahat bulundurmak.</p>

    <p class="MsoNormal">5- Emirleri yapmakta azimli olmak</p>

    <p class="MsoNormal">6- Yasaklardan sakınmak,</p>

    <p class="MsoNormal">7- Hiç bir şeye itiraz etmemek,</p>

    <p class="MsoNormal">8- Devamlı zikir yapmak,</p>

    <p class="MsoNormal">9- Allah (c.c.)'ın büyüklüğü üzerinde düşünmeğe devam etmek,</p>

    <p class="MsoNormal">10- Allah (c.c.)'ı her şeyden üstün tutmak,</p>

    <p class="MsoNormal">11- Halkın hepsinden ümidi kesmek,</p>

    <p class="MsoNormal">12- Allah (c.c.)'ın heybet ve azameti, büyüklüğü karşısında yalvarışta bulunmak,</p>

    <p class="MsoNormal">13- Haya (utangaçlık) içinde ve kırık kalble huşu içinde bulunmak,</p>

    <p class="MsoNormal">14- Kazanma heveslerine dalmayıp Allah (c.c.)'ın verdiklerine güvenmek,</p>

    <p class="MsoNormal">15- Allah (c.c.)'a teslim olmak ve O'ndan gelene razı olmak.</p>

    <p class="MsoNormal">Bu esaslar kulun bütün gün ve gece şiâ'rı, adeti ve yapacakları olmalıdır.</p>

    <p class="MsoNormal">(Ma'rifetname, C. 2, S: 159)</p>

    <p class="MsoNormal">ŞEFAAT</p>

    <p class="MsoNormal">Peygamber -sallallahü aleyhi ve sellem- Efendimiz şöyle buyurmuştur:</p>

    <p class="MsoNormal">"Bana Rabimin yanından birisi geldi, ümmetinin yarısının Cennet'e girmesiyle şefaat arasında beni muhayyer kıldı, ben de şefaatı tercih ettim."</p>

    <p class="MsoNormal">Rivayet edildi ki: "Şüphesiz peygamberler kıyamet gününde şefaat için Peygamberimiz -sallallahü aleyhi ve sellem-'i ta'yin edecekler. İnsanlar bunun için Efendiniz -sallallahü aleyhi ve sellem-'e baş vuracaklar. O da: "Ben şefaat için ta'yin edildim." Cenab-ı Allah'ın kıyamet gününde O'na vadettiği "Makam-ı Mahmud"dur bu. Bunun üzerine Peygamberimiz -sallallahü aleyhi ve sellem- gelecek, secdeye kapanacak, daha önce bilmediği, ancak o vakitte Allah'ın, kendisine ilham edeceği bir takım hamdlerle O'na hamdedecek. Sonra Rabbinden, insanlara şefaat kapısını açması için ricada bulunacak. Allah -Celle Celâlühü- de, bu kapıyı açacak, şefaat konusunda, meleklere, rasûllere, enbiyaya ve mü'minlere izin verecek. Böylece Peygamberimiz -sallallahü aleyhi ve sellem- kıyamet gününde insanların (peygamberlerin) Seyyidi olacak. Zira O, meleklerin ve rasûllerin şefaat edebilmeleri için Allah -Celle Celâlühü- yanında aracı olacak. Peygamber -sallallahü aleyhi ve sellem- Efendimiz bu şekilde terbiye edilmiş ve "Ben insanların seyyidiyim" demiştir. O günde bütün mahlukata üstünlüğü zahir olmasına rağmen "Ben, mahlûkatın efendisiyim" dememiştir. Bütün peygamberlerin makamlarını kendisinde cem'etmiştir.</p>

    <p class="MsoNormal">O günde, bütün melekler, Adam-ı aleyhisselam-dan başlayarak aşağıya doğru bütün insanlar, şefaat kapısının açılmasında ve Allah yanındaki makamını izhar etmekle sallallahü aleyhi ve sellem Efendimiz muhtaç durumda bulunacaklar. Zira güç, yüce hakimiyet, herkesi adeta dilsiz yapacak. Allah'ın huzurunda konuşamayacaklar. İşte bu durum, Peygamber -sallallahü aleyhi ve sellem- Efendimizin kadrinin ne kadar yüce olduğunu göstermektedir.</p>

    <p class="MsoNormal">(Hz. Mahmud Sâmî Ramazanoğlu (k.s.), Bakara Sûresi, S. 327)</p>

    <p class="MsoNormal">PEYGAMBERİMİZ (S.A.V.)'İN BERÂT GECESİ İBÂDETİ</p>

    <p class="MsoNormal">Hz. Âişe Vâlidemiz (R.A.), Yüce Peygamberimiz (S.A.V.)'in bu gecedeki hallerini şöyle naklediyorlar:</p>

    <p class="MsoNormal">"Peygamber (S.A.V.) namaza kalktı. Secdeye kapanıp uzun müddet kaldı. Süre o kadar uzadı ki rûhunu teslîm etti zannettim. Elimle parmağına dokundum, kımıldadı, ben de sevindim. Secdede şöyle  duâ ediyordu:</p>

    <p class="MsoNormal">"Allâhım azâbından affına; gazâbından rızâna sığınırım. Senden yine Sana ilticâ ederim. Şânın yücedir. Seni, lâyık olduğun şekilde medh-ü senâ edemem. Sen, kendini senâ ettiğin gibisin."</p>

    <p class="MsoNormal">Sabah olunca bunları Rasûlullah (S.A.V.)'e söyledim. O da:</p>

    <p class="MsoNormal">"Yâ Âişe bunları öğrendin mi?" buyurdu.</p>

    <p class="MsoNormal">"Evet Yâ Rasûlallah." dedim. Rasûlullâh (S.A.V.)'de:</p>

    <p class="MsoNormal">"Bunları hem öğren, hem de başkalarına öğret. Çünkü bunları bana Cebrâil öğretti ve secdede öyle duâ etmemi istedi." buyurdular.</p>

    <p class="MsoNormal"> (Et-Tergîb ve't-Terhîb)</p>

    <p class="MsoNormal">İşte bu suretle Rasûlullah (S.A.V.) sabaha kadar ibâdet ve tâattan ayrılmadılar. Ben Rasûlullah (S.A.V.)'in ayaklarını oğuştururken:</p>

    <p class="MsoNormal">"Anam babam sana fedâ olsun; Allâh-ü Teâlâ evvel ve âhir günahlarını mağfiret etmedi mi? Seni geçmişte ve gelecekte günah işlemekten muhâfaza etmedi mi? Öyle değil mi? Öyle olmadı mı?" dedim de. Rasûlullah (S.A.V.):</p>

    <p class="MsoNormal">"Yâ Âişe ben Rabbimin (C.C.) bunca nimetine şükreden bir kul olmayayım mı? Hem sen bu gecede ne olduğunu biliyor musun" dediler.</p>

    <p class="MsoNormal">devamını bulamadım?</p>

    <p class="MsoNormal">                             (Üç Aylar ve Fazîletleri)</p>

    <p class="MsoNormal"> </p>

    <p class="MsoNormal">BERÂT GECESİ'NDE NE YAPMALIYIZ?</p>

    <p class="MsoNormal">Gündüzünü mutlaka oruçlu geçirmeliyiz. Hz. Alî (R.A.)'den "Şa'bânın on beşinci günü oruç tutun, gecesinde namâz kılsın." meâlinde İbn-i Mâce bir Hadîs rivâyet etmiştir.</p>

    <p class="MsoNormal">(İhyâ, C. 1, S. 556)</p>

    <p class="MsoNormal">Dedikodudan, yalandan, harâma bakmaktan sakınmalıyız. İftârımızı yapıp Allâh-ü Teâlâ (C.C.)'ne şükrettikten ve akşam namâzını edâdan sonra, üç def'a Yasîn-i Şerîf okunacaktır. Her Yâsîn'den sonra bir def'a Berât Duâları okunacaktır. İlkinde Cenâb-ı Hakk (C.C.)'den hayırlı ve uzun ömür taleb ile kazâ' ve belâlardan emîn olmak; ikincisinde bol ve helâl rızık temennisi;üçüncüsünde, son nefesinde hüsn-i hâtime ile bu dünyadan göçmek niyetiyle, okunacaktır.</p>

    <p class="MsoNormal"> </p>

    <p class="MsoNormal">BERÂT GECESİ KILINACAK NAMÂZ</p>

    <p class="MsoNormal">Bu gecede yüz rek'at namâz kılınır. Bu durumda namâzın, her iki rek'atında bir selâm verilir. Her rek'atda Fâtiha'dan sonra 10 (on) İhlâs-ı Şerif okunacaktır. Dilenirse bu namâz on rek'at da kılınabilir. (O zaman her rek'atda Fatihâ'dan sonra 100 (yüz) İhlâs-ı Şerif okunur ve 10 (on) rek'atın sonunda bir kerre selâm verilerek namâz tamamlanır.) Bu şekilde kılmak, bütün müstehab namâzlarda da mervîdir. Selef (R.A.), bu namâzı kılar ve buna "Hayır namâzı" derlerdi. Hattâ bu namâzı, bir araya toplanıp cemâatle de kılarlardı.</p>

    <p class="MsoNormal">•••</p>

    <p class="MsoNormal">Hasan-ı Basrî (R.A.)'nin bu namâz için şöyle dediği rivâyet olunur:</p>

    <p class="MsoNormal">"Allah (C.C.) Rasûlü (S.A.V.)'in Sahâbîlerinden otuz kişi bana dediler ki:</p>

    <p class="MsoNormal">Bu gecede bu namâzı kılan bir kimseye, Cenâb-ı Hakk (C.C.) yetmiş def'a nazar eder ve her bir nazar ile onun yetmiş ihtiyâcını giderir. Bu ihtiyâçların en azı da affedilmektir."</p>

    <p class="MsoNormal"> </p>

    <p class="MsoNormal">(İ. Gazâlî, İhyâ-yı Ulûmu'd-din, C. 1, S. 555-556)</p>

    <p class="MsoNormal">BERÂT GECESİNDE OKUNACAK DUÂLAR</p>

    <p class="MsoNormal"> </p>

    <p class="MsoNormal">Bismillâhirrahmanirrâhîm</p>

    <p class="MsoNormal">Allâhümme yâ zelmenni velâ yümennü a'leyhi. Yâ ze'l-Celâli ve'l-İkrâm. Yâ ze't-tavli ve'l-in'âm. Lâilâhe illâ ente zahra'l-lâcîne ve câra'l-müste'cirîne ve emâne'l-hâifîne. Allâhümme inkünte ketebtenî ı'ndeke fî Ümmü'l-Kitâbi şefiyyen ev mahrûmen ev matrûden ev mukatteren a'leyye fî'r-rızkı femhu'llâhümme bi fazlike şekâvenî ve hırmânî ve tardî ve ıktâre rızkî ve Esbitnî indeke Fi Ümmü'l-Kitâbisa'îden ve merzûkan ve müveffekan lilhayrâti fe inneke kulte ve kavlüke'l-hakku fî kitâbike'l-münzeli a'lâ lisâni Nebiyyike'l-Mürselîn. Yemhullâhü mâyeşâü ve yüsbitü ve ı'ndehü Ümmü'l-Kitâbi. İlâhî bi'ttecelliyyi'l-a'zîmi fî leyleti'l-nısfi min şa'bâne'l-mükerremi'lletî fîhâ yüfraku küllü emrin Hakîmin. Ve yübremü en tekşife a'nnâ mine'l-belâi ma na'lemü vemâ lâ na'lüme vemâ ente bihî a'lemü inneke ente'l-ea'zzü'l-ekrem. Ve Sallâllahü A'lâ Seyyidinâ Muhammedin ve A'lâ Âlihî ve Ashâbihî ve Evlâdihî ve Ezvâcihî ve Sellem.</p>

    <p class="MsoNormal">•••</p>

    <p class="MsoNormal">Bismillâhirrahmânirrahîm</p>

    <p class="MsoNormal">"İlâhî cûdüke dellenî a'leyk. Ve ihsânüke evsalenî ileyk. Ve keramüke karrabenî ledeyk. Eşkû ileyk mâlâ yahfâ a'leyk. Ve es'elüke mâlâ ye'süru a'leyk. İz ılmüke bihâlî yekfî a'n sûâlî. Yâ müferrice kürabe'l-mekrûbîn. Ferric annî mâ ene fih. Lâ ilâhe illâ ente subhâneke innî küntü mine'z-zâlimîn. Festecibnâ leh. Ve necceynâhü mine'l-gammi ve kezâlike nünci'l-mü'minîn. Allâhümme yâ ze'l-mennî velâ yümennû a'leyh."</p>

    <p class="MsoNormal">"Allâhümme Salli A'lâ Rûh-i Seyyidinâ Muhammedin fi'l-ervâh. Ve Salli A'lâ Cesedi Seyyidinâ Muhammedin fi'l-ecsâd. Ve Salli A'lâ Kabr-i Seyyidinâ Muhammedin fi'l- kubûr."</p>

    <p class="MsoNormal">(100 aded)</p>

    <p class="MsoNormal">BERÂT GECESİ VE FAZÎLETLERİ</p>

    <p class="MsoNormal">Şa'bân'ın on beşinci gecesi bir senelik günahlara keffârettir. Bunun için Şa'bân'ın on beşinci gecesine "Keffâret Gecesi" de denilir.</p>

    <p class="MsoNormal">Yüce Allâh (C.C.)'nün mağfiret hazînelerinin dolup taştığı ve isteyen her mü'mine bol bol ihsân edildiği gecelerden biri de Berât Gecesi'dir. Şa'bân-ı Şerîf'in 14. gününün akşamı Berât Gecesi'dir.</p>

    <p class="MsoNormal">Berât demek "suçtan ve borçtan kurtulmak" ma'nâsına gelir. Böyle bir gecede kul, Rabbi'ne dönüp O (C.C.)'nün dergâhına yüz sürerek afv dileyecek olursa, Cenâb-ı Hakk (C.C.), o kulun günahlarını bağışlar ve onu kendine dost seçer. Bir Hadîs-i Şerîf'te:</p>

    <p class="MsoNormal">"Allâh-ü Teâlâ (C.C.) bu gece ümmetime, Beni Kelb Kabîlesi'nin koyunlarının tüyleri adedince rahmet eder." buyurulmaktadır.                             (İbn-i Mâce, Tirmizî)</p>

    <p class="MsoNormal">Bu gece mağfiret gecesidir. Bütün günahlarının bağışlanmasını isteyen mü'minler şu Hadis-i Kudsî'deki çağrıya uymalıdırlar. "Bu gecede istiğfar eden yok mu, onu mağfiret edeyim? Rızık isteyen yok mu, ona (bol bol) rızık vereyim, herhangi bir sıkıntıya, hastalığa ve belâya duçar olan yok mu, ona da sıhhât ve âfiyet vereyim." diye.</p>

    <p class="MsoNormal">Me'mûr melekler tarafından kulların rızıkları, ecelleri ve diğer işleri bu gece yazılır ve tertîb edilir. Vazîfeli melekler, bugünden i'tibaren Levh-i Mahfûz'dan insanların hayat hâdiselerini yazmağa başlarlar ve bu durum, Kadir Gecesi'ne kadar devâm eder.</p>

    <p class="MsoNormal">Nitekim Allâh-ü Teâlâ Hazretleri, Âyet-i Celîlesi'nde: "Her hikmetli iş o mübârek gecede ayırt edilir. (Rızık, ecel, hayır ve şerrden ibâret bütün işler o gece yazılır.)"  buyurmaktadır.                                              (Duhân: 4)</p>

    <p class="MsoNormal">Nebîyyi Ekrem (S.A.V.) Berât Gecesi için buyurmuşlardır ki:</p>

    <p class="MsoNormal">-"Allâh-ü Tebâreke ve Teâlâ, Şa'bân'ın on beşinci gecesi, semâ-yı dünyâya iner ve Kelb Kabîlesi koyunlarının tüylerinin sayısından fazla günah afveder." buyurmuşlardır.                                                             (Tirmizi)</p>

    <p class="MsoNormal"> </p>

    <p class="MsoNormal">KASIM</p>

    <p class="MsoNormal">PEYGAMBER (S.A.V.)'İN ADET</p>

    <p class="MsoNormal">VE MEŞGALELERİ</p>

    <p class="MsoNormal">İmam-ı Tirmizi: "Şemail"inde Hz. Ali (r.a.)'den naklen Peygamberimiz (s.a.v.)'in vaktini üç işe tahsis ettiklerini kaydeder. Bu vakitlerin bir kısmı ibadetlere, bir kısmı amme (halkın) işlerine, bir kısmı da şahsi meşgalelere tahsis edilmişti.</p>

    <p class="MsoNormal">Hz. Rasûlullah (s.a.v.) gecenin yarısı, yahut üçte ikis geçtikten sonra kalkarlar, yastıklarına yakın bulundurdukları misvakla dişlerini ovarlar, sonra abdest alıp teheccüd namazı kılar ve bir müddet böyle ibadetle meşgul olurlardı. Daha sonra da sabah namazı için mescide çıkarlardı.</p>

    <p class="MsoNormal">Peygamberimiz (s.a.v.) sabah namazından sonra seccadelerinin üzerine uzanarak güneş doğuncaya kadar istirahat ederlerdi. (Müslim) Sonra gelenleri kabûle başlarlardı. Her taraftan gelenler mescitte O (s.a.v.)'nun etrafında toplanır, O (s.a.v.) da onlara vaaz ve nasihatte bulunurlardı. (Tirmizi) Rasûl-i Ekrem (s.a.v.) ziyaretçilerini, anlattıkları rü'yalarına kadar dinlerler, böylece onların her türlü din ve dünya işleriyle meşgul olurlardı.</p>

    <p class="MsoNormal">Bazı rivayetlere göre Rasûlullah (s.a.v.), kuşluk vaktinde dört veya sekiz rekat namaz kılarlar, bunu müteakip evlerine giderler, evlerinin işiyle meşgul olurlardı. Elbiselerini yamarlar, ayakkabılarını tamir ederler,hayvanları sağarlardı.  </p>

    <p class="MsoNormal">Rasûl-i Ekrem (s.a.v.) her namaz için abdest tazelemeğe gayret ederlerdi. Ancak bazen bir abdestle birkaç namaz kıldıkları da olurdu. Mesela Mekke'nin fethi esnasında bir abdestle bir kaç namaza iştirak etmişlerdir.</p>

    <p class="MsoNormal">Hz. Peygamber (s.a.v.) sünnet ve nafile namazlarını umumiyetle evlerinde kılarlar, farz namazlarını da mescidde ve Kur'an'ın uzunca surelerini okuyarak kılarlardı.</p>

    <p class="MsoNormal">İstirahate yattıklarında daima sağ yanları üzerinde yatarlar, sağ ellerini sağ yanaklarının altına koyarlardı. Yolculuk esnasında da sağ kolları üzerinde yatarlardı.</p>

    <p class="MsoNormal">Allah'ın Rasûlü (s.a.v.)'nün yatağı bazen bir deri parçası, bazen bir hasır, bazen alelâde yataktı. Kupkuru toprağa yattıkları olurdu.(Peygamberimiz (s.a.v.)'in Yüce Ahlk, S: 19)</p>

    <p class="MsoNormal">HAZRET-İ İBRAHİM (A.S.)'İN ATEŞE ATILMASI</p>

    <p class="MsoNormal">"Nemrud ve avenesi: "Yakın İbrahim'i, yardım edin ma'budlarınıza... Eğer yardım etmek isterseniz!" dediler.</p>

    <p class="MsoNormal">Biz Azıym'üş-şan onların yaktığı ateşe hitaben:</p>

    <p class="MsoNormal">"Ey Ateş! İbrahim -aleyhisselam- üzerine soğuk ve selamet ol ve İbrahim'i yakma!" dedik.</p>

    <p class="MsoNormal">"Ve onlar İbrahim (a.s.)'e hile murad ettiler, biz onları ziyâde zarar ediciler kıldık!"</p>

    <p class="MsoNormal">(Enbiya: 68-70)</p>

    <p class="MsoNormal">Zira emekleri boşa gitti ve intikamlar ile helak etmek istedikleri Zat-ı şerif selamete çıktı. Hazret-i İbrahim (a.s.)'i ateşin yakmaması onun hak olduğuna ve putların batıl olduğuna delalet ettiğinden İbrahim (a.s.)'in derecesi yükseldi. Nemrud ve avenesinin haysiyetleri halk nazarında zail oldu. Dünyada rezil ve rüsvay oldukları gibi ahiretde de şiddetli azaba müstehak oldular.</p>

    <p class="MsoNormal">(Hz. Mahmud Sâmî Ramazanoğlu (k.s.), İbrâhim (a.s.))</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal">Ebû Hureyre'den rivayet edildiğine göre, Hazret-i Peygamber (s.a.v.) şöyle buyurmuştur:</p>

    <p class="MsoNormal">- Çocuk hiçbir iyilikle babanın hakkını ödeyemez. Ancak onu köle olarak bulur ki onu satın alarak hürriyetine kavuşturursa öder.</p>

    <p class="MsoNormal">•••</p>

    <p class="MsoNormal">Ebû Bekir (r.a.) Hazret-i Peygamber (s.a.v.)'in şöyle buyurduğunu anlatmıştır:</p>

    <p class="MsoNormal">-Size büyük günahların en büyüğünü bildireyim mi? (Bu sözü üç defa tekrarladılar).</p>

    <p class="MsoNormal">Ashab (r.a.): -Evet ya Rasûlullah dediler. Buyurdu ki:</p>

    <p class="MsoNormal">-"Allah'a ortak koşmak ve ana-babaya isyan etmek.</p>

    <p class="MsoNormal">Sonra Hazreti Peygamber (s.a.v.) yaslanmışken oturdular.</p>

    <p class="MsoNormal">-"Dikkat edin, Yalan söylemek de."</p>

    <p class="MsoNormal">(Ahlak Hadisleri)</p>

    <p class="MsoNormal">ALLAH (C.C.)'IN MEKANDAN MÜNEZZEH</p>

    <p class="MsoNormal">OLUŞUNUN DELİLİ</p>

    <p class="MsoNormal">Rivayet edilir ki: Haremeyn (Mekke-Medine)'in İmamı, Allah -Celle Celâlühü- dünya ve ahirette derecesini yüceltsin, büyüklerden birinin yanına misafir oldu ve etrafını ulema ve büyükler sardı. Bu arada meclisten biri ayağa kalkarak:</p>

    <p class="MsoNormal">-"Allah'ın mekandan münezzeh olduğuna delil nedir? Halbuki Allah "Rahman Arşı kuşatmıştır" buyurmaktadır" diye bir soru sordu.</p>

    <p class="MsoNormal">Haremeyn İmamı, Allah'ın mekandan münezzeh olduğuna delil, Yunus -aleyhisselam-'ın balığın karnında iken,</p>

    <p class="MsoNormal">"Senden başka hiç bir ilah yoktur, Seni tenzih ve tesbih ederim. Doğrusu ben Zalimlerden oldum" şeklinde söylediği sözdür diye cevab verdi. Bu şekilde cevab, mecliste bulunanların hayretini mu'cib oldu ve ev sahibi bunun biraz açıklığa kavuşturulmasını istedi. Haremeyn İmamı dedi ki:</p>

    <p class="MsoNormal">"Burada, bin dirhem borcu olan biri vardır. Bunun borcunu öde ki, ben açıklama yapayım."</p>

    <p class="MsoNormal">Bunun üzerine ev sahibi borçlunun borucunu kabul etti.İmam dedi ki:</p>

    <p class="MsoNormal">Allah'ın Rasûlü -Sallallahu aleyhi ve sellem- Miraç'ta, Allah Kala'nın dilediği makamlara yükselince,</p>

    <p class="MsoNormal">"Ya Rabbi! Ben, Seni kendini övdüğün gibi övemem." buyurmuştu. Yunus -aleyhisselam- da, denizin dibinde balığın karnında karanlıklara mübtela olunca,</p>

    <p class="MsoNormal">"Senden başka hiç bir ilah yoktur. Seni tenzih ve tesbih ederim. Dorğusu ben zalimlerden oldum." demişti.</p>

    <p class="MsoNormal">Gerek Peygamberimiz -sallallahü aleyhi ve sellem- ve gerekse Yûnus- aleyhisselam- her ikisi "Sen" diyerek Allah'a hitab etmişlerdir. Bu hitab şekli ise karşıdakine yapılan hitabtır. Şayet Allah -Celle Celâlühü- herhangi bir mekanda bulunsaydı, bu şekilde hitab caiz olmazdı. Bu da gösteriyor ki: Allah Teala her hangi bir mekanda değildir.</p>

    <p class="MsoNormal">(1. Tâhâ Sûresi: 5, 2. Enbiya Suresi: 87)   </p>

    <p class="MsoNormal">(Hz. Mahmud Sâmî Ramazanoğlu (k.s.), Bakara Sûresi, S:182)</p>

    <p class="MsoNormal">HZ. ALİ (R.A.)</p>

    <p class="MsoNormal">Amr İbn-i (r.a.) rivayet eder ki:</p>

    <p class="MsoNormal">Bir gün İmam-ı 'nin libasında bir nice yerinde ruk'a (yama) görüp dediler ki:</p>

    <p class="MsoNormal">- "Ya Halife-i Rasûlallah! Bu kadar hazine elinde iken yamalı libas giymek size revâ değildir."</p>

    <p class="MsoNormal">Hz. Ali (r.a.) cevab verdiler ki:</p>

    <p class="MsoNormal">- "Mü'minler bize iktida etmeğe ve kalbe huşu' hasıl olmağa bize yamalı elbiseler giymek sezadır."</p>

    <p class="MsoNormal">(Mevahib Haşiyesinde S: 314)</p>

    <p class="MsoNormal">Hazret-i Rasûl-i Ekrem (s.a.v.) Efendimiz, buyurdular. Ali (r.a.)'ye hitâben:</p>

    <p class="MsoNormal">- "Senin sebebinle Allah-ü Teâlâ'nın bir kimseye hidayet etmesi cümle yeryüzünde olan kızıl develer senin olmaktan hayırlıdır."</p>

    <p class="MsoNormal">(Mevahib-i Ledünniye, S:313)</p>

    <p class="MsoNormal">- "Ya Ali! Senin bir irşadınla bir kişinin Müslüman olması sana kızıl develer bahşedilmesinden daha hayırlıdır." buyurdular.</p>

    <p class="MsoNormal">(Buhari (aleyhirrahmeti ve'l-gufran), Tecrid, 10/303).</p>

    <p class="MsoNormal">•••</p>

    <p class="MsoNormal">HZ. OSMAN (R.A.)</p>

    <p class="MsoNormal">Hazret-i Enes (r.a.) dedi ki:</p>

    <p class="MsoNormal">Ben, Rasûlullah (s.a.v.) Efendimiz'den işittim, buyurdular ki:</p>

    <p class="MsoNormal">"Cennet'de bir şimşek aydınlığı bütün cennet ehlini ziyadar eder. Cennet ehli birbirlerine:</p>

    <p class="MsoNormal">- "Bu nedir? Burası şimşek çakacak yer midir?" dediklerinde:</p>

    <p class="MsoNormal">- "Bu ziya Hazret-i Osman'ın nurudur, bir odadan bir odaya gitmek için na'lin ini giydi de ondan aydınlık zuhur etti, diye cevap verilir."</p>

    <p class="MsoNormal">Hazret-i Ali (r.a.) dedi ki:</p>

    <p class="MsoNormal">Rasûlullah (s.a.v.) buyurdular:</p>

    <p class="MsoNormal">"Allah'ın rahmeti Osman'a olsun, ondan melekler haya eder, utanır."</p>

    <p class="MsoNormal">(Hz. Mahmud Sâmî Ramzanoğlu (k.s.), Hz. Osman ve Ali (r.a.))</p>

    <p class="MsoNormal">RAFIZÎLİK</p>

    <p class="MsoNormal">Hz. Ali (r.a.)'nin şöyle dediği anlatılır:</p>

    <p class="MsoNormal">- Sevgide ve buğzda ifrata varan kimseler helâk oldu.</p>

    <p class="MsoNormal">Bir başka rivayette de şöyle buyurduğu anlatılır:</p>

    <p class="MsoNormal">- Âhir zamanda bir toplum çıkacak. Onlar bizim şiarımıza (cephemize) girerler. Ama onlar bizim şiarımızdan değildirler. Rafızîler lakabı ile bilinirler. Onlarla karşılaştığınız zaman onları öldürünüz. Onlar müşriktirler.</p>

    <p class="MsoNormal">Meymun b. Mihran, İbn Abbas (r.a.)'tan naklen, Rasûlullah (s.a.v.)'ın şöyle buyurduğunu anlattı:</p>

    <p class="MsoNormal">- Âhir zamanda Rafızî lakaplı bir toplum çıkar. Onlar İslâm'dan çıktıkları hâlde, ondan konuşurlar. Onları öldürünüz. Onlar müşriktir.</p>

    <p class="MsoNormal">Şöyle denildi:</p>

    <p class="MsoNormal">- Bir kimse sahabeye söverse kafirdir. Bir kimse, sahabeye  buğzederse o da Rafızî'dir.</p>

    <p class="MsoNormal">Anlatıldığına göre, Harun Reşid, yukarıda anlatılan hadîs-i şerîfe istinâden onları katletmiştir.</p>

    <p class="MsoNormal">Âmir Sâbî şöyle anlatır:</p>

    <p class="MsoNormal">- Rafızî yolu zındıklığa çıkar. Kaç Rafızî gördümse, hepsi de zındık idi.</p>

    <p class="MsoNormal">•••</p>

    <p class="MsoNormal">İbn-i Abbas (r.a.) şöyle anlatır:</p>

    <p class="MsoNormal">Rasûlullah (s.a.v.)'tan rivayet edilen her cümle bir darb-ı meseldir.</p>

    <p class="MsoNormal">"Mü'min, bir delikten iki defa ısırılmaz."</p>

    <p class="MsoNormal">"Kişiye devşiren, ancak elidir."</p>

    <p class="MsoNormal">"Güçlü, nefsine galip gelendir."</p>

    <p class="MsoNormal">"Ân, zor işin sınırıdır."</p>

    <p class="MsoNormal">"Haber, görmek gibi değildir."</p>

    <p class="MsoNormal">"Gâibin görmediğini, şâhit görür."</p>

    <p class="MsoNormal">"Cemaatın sâkisi, son içeni olur."</p>

    <p class="MsoNormal">"Bir dağ, bir dağa azgın çıksa, Allah onu parçalar."</p>

    <p class="MsoNormal">"Harb, hîledir."</p>

    <p class="MsoNormal">"Önce, nefsinde başla sonra elinin altındakilere dön."    (Tenbihül Gafilîn, s. 960)</p>

    <p class="MsoNormal">HIRKA-İ SAADET DAİRESİ (TOPKAPI )</p>

    <p class="MsoNormal">Osmanlı Sultanlarına ve devlet idaresine yüzyıllar boyu hizmet etmiş olan Topkapı Sarayı'nın önemli bölümlerinden birisi Hırka-i Saadet Dairesi'dir. Yavuz Sultan Selim tarafından 1518 yılında yaptırılmıştır.Üstleri kubbu ile örtülü dört odadan müteşekkildir. Mısır Seferi'nden sonra, hilâfetle birlikte teslim alınan "Mukaddes Emânetler"in konulması için inşa edilmiştir.</p>

    <p class="MsoNormal">Hırka-i Saadet, Peygamberimiz (s.a.v.)'in hırkasıdır. Bir başka hırkası da  İstanbul'da Hırka-i Şerif Camii'ndedir. Hırka-i Saadet, Mukaddes emânetlerin en değerlisi  sayılmaktadır. Dairenin üçü bugün ziyarete açıktır. Hırka-i Saadet'in bulunduğu oda kapalıdır. İçi aydınlatılmış olan bu oda ancak dışarıdan, hacet penceresinden görülebilmektedir.</p>

    <p class="MsoNormal">Hırka-i Saadet, altın yaldızlı bir gümüş şebekenin ortasında, som altından bir sandığın içindedir. Kırk kat bohçaya sarılarak sandığa konmuştur. Yanındaki sandıkta ise Pegamberimiz (s.a.v.)'in sancağı bulunmaktadır. Bu, sancak padişahlar tarafından seferlere götürülmüş, muhafaza ve bakımı için bir bölük hassa askeri görevlendirilmiştir. Mukaddes emânetler arasında ikisi Peygamberimiz (s.a.v.)'e ait 21 kılıç, Peygamberimiz (s.a.v.)'in yayı, Hz. Fâtıma (r.a.)'nın seccadesi, Hz. Ali (r.a.)'e ait Kur'an-ı Kerim, Ka'be'den getirilen tevbe kapısı bulunmaktadır. Eşyaların hemen hepsi zengin mücevherata boğulup özenle korunmaya çalışılmıştır. Dairenin her yanı da paha biçilmez mücevherat ve zengin çinilerle tezyin edilmiştir. Tavandaki kandiller som altındandır. Duvarda mücevher kakmalı Kelime-i Şehâdet levhası Sultan 3. ahmed'in eseridir.</p>

    <p class="MsoNormal">Her sene Ramazanın 12. günü, keçi yününden yapılmış olan Hırka-i Saadet'in içinde bulunduğu sandık  Revan Odası'na nakledilerek dairenin her tarafı süpürülür, duvarları gül suyu ile yıkanır ve misk ile kokulandırılırdı. Sandık yerine konduktan sonra 15 Ramazan, büyük bir merasimle padişah ve saray erkanı tarafından ziyaret edilirdi. Hırka-i Saadet Dairesi'nin hizmete açılışından halifeliğin kaldırıldığı 3 Mart 1924 gününe kadar hiç ara verilmeksizin günün 24 saatinde Kur'an-ı Kerim okunmuştur.</p>

    <p class="MsoNormal">(İ.A. Hırka-i Saadet mad. 5/I, S:450)</p>

    <p class="MsoNormal">KUR'AN-I AZÎMÜ'Ş-ŞÂNI ÖĞRENİP,</p>

    <p class="MsoNormal">OKUMAK VE DİNLEMEK</p>

    <p class="MsoNormal">* Her müslüman için namazı caiz olacak miktar Kur'an-ı Kerim'den ezber etmek bir farzı ayındır. Fatiha suresi ile diğer bir sureyi ezber etmek de vacibtir ki, bununla farz da yerine getirilmiş olur. Kur'an-ı Mübih'in şair kısımlarını hıfz etmek de ehli İslam için bir farzı kifayedir.</p>

    <p class="MsoNormal">* Kur'an-ı Kerim'i namaz dışında Mushaf-ı Şerifte bakarak okumak ezbere okumaktan efdaldir. Çünkü bu takdirde tilavet ibadetiyle Muhaf-ı şerife nazar ibadeti cem'edilmiş olur.</p>

    <p class="MsoNormal">* Kur'an-ı Azimi namaz haricinde de kıbleye yönelerek ve güzel libaslar giyinmiş bulunarak taharet üzere okumak müstehabdır. Evvelinde "euzü" ile "besmele'yi" okumak da müstehabdır.</p>

    <p class="MsoNormal">* Kur'an-ı Kerim'i dinlemek bir farzı kifayedir. Maahaza başka işle uğraşan kimselerin yanlarında Kur'an ayetlerinin alenen okunması muvafık değildir. Bu halde Kur'an-ı zi'şanı dinlemeyenler değil, okuyanlar günaha girmiş olurlar.</p>

    <p class="MsoNormal">* Kur'an-ı Hakimi tilavet, nafile ibadetten ve cehren okumak, hafiyya okumaktan ve dinlemek kıraat etmekten efdaldir. Elverir ki riyadan hali olsun.</p>

    <p class="MsoNormal">* Namaz kılınması mekruh olan vakitlerde dua ile, tesbih ile, Peygamber Efendimiz Sallallahü Aleyhi Vesselem'e Salâtü Selam ile iştigal, Kur'an-ı Kerim'i tilavetten efdaldir.</p>

    <p class="MsoNormal">(B. İslam İlmihali, S: 223)</p>

    <p class="MsoNormal"> </p>

    <p class="MsoNormal">KUR'AN OKUYAN MÜ'MİN</p>

    <p class="MsoNormal">Rasûlullah (s.a.v.): "Kur'an okuyan mü'min ütrücce (ağaç kavunu) gibidir. Kokusu da taâmı da hoştur. Kur'an okumayan mü'min hurma gibidir. Rayihası (kokusu) yok fakat tadı hoştur. Kur'an okuyan münâfık reyhâna benzer. Kokusu hoş, tadı acıdır. Kur'an okumayan münafık, Ebu Cehil karpuzuna benzer. Kokusu olmadığı gibi tadı da acıdır." buyurdu.     </p>

    <p class="MsoNormal">(Riyazü's-Salihin, C: 2, Sh: 340)</p>

    <p class="MsoNormal">HZ. İBRAHİM (A.S.) VE OĞLU</p>

    <p class="MsoNormal">"Vaktaki İbrahim (a.s.)'in oğlu maîşet işlerinde kendisiyle beraber sa'y edip pederine yardım eder oldu. İbrahim (a.s.) şefkatle oğluna rüyasını anlatmaya başladı:</p>

    <p class="MsoNormal">-" Ey oğulcuğum, ben rüyada görüyorum ki Allah Teâlâ'ya kurban için seni kesiyorum. Sen şu rû'ya hakkında ne düşünürsün? Cenab-ı Allah (c.c.)'ın şu ibtilâsına sabır eder misin, yoksa etmez misin?"        </p>

    <p class="MsoNormal">(Saffat Sûresi: 102)</p>

    <p class="MsoNormal">İbrahim (a.s.), oğlunu kurban etmekle memur olduğunu beyan edince oğlu:</p>

    <p class="MsoNormal">"- Ey babacığım! Emrolunduğun şeyi yap. İnşâallah sen beni sabredici kimselerden bulursun, dedi. Vaktaki baba-oğul her ikisi de ilah-i emre inkiyadda ittifak ettiler.</p>

    <p class="MsoNormal">(Katade'ye göre İbrahim (a.s.) oğlunu, İsmail (a.s.) de nefsini Allah (c.c.)'a teslim etti), İbrahim (a.s.) oğlunu sağ tarafına yatırınca alnının bir tarafı yere dayandı. İşte o vakit her ikisi de seâdet-i uzmaya erişdiler."   </p>

    <p class="MsoNormal">(Saffat : 102-103)</p>

    <p class="MsoNormal">İbrahim (a.s.)'e kesmek istediği oğlu İsmail (a.s.) şöyle dedi:</p>

    <p class="MsoNormal">"- Ey babacığım, seni hareketimle rahatsız etmemem için ipimi iyi bağla, kanımdan üzerine sıçramaması, kanımı görüp annemin mahzun olmaması ve bu sebeple ecrimin noksanlaşmaması için üzerimden elbisemi çıkar. Bana daha kolay olması için de bıçağı boğazıma çabuk sür. Çünkü ölüm zordur. Anneme gittiğinde benden ona çok selam söyle. Eğer münasip görür iseniz gömleğimi anneme verin olabilir ki annem bununla teselli bulur."  Bunun üzerine İbrahim (a.s.) oğluna:</p>

    <p class="MsoNormal">"- Sen Allah (c.c.)'ın emrini yerine getirmekde ne iyi yardımcısın evladım!"</p>

    <p class="MsoNormal">(Hz. M. Sâmi Ramazanoğlu (k.s.), Hz. İbrahim (a.s.), S:111-115)</p>

    <p class="MsoNormal">MEDİNE DEMİRCİ KÖRÜGÜ GİBİDİR</p>

    <p class="MsoNormal">Araplardan bir cemâat, Medine'de Rasûlullah (s.a.v.)'ın yanına gelip, müslüman oldular. Bir müddet sonra Medine vebâsına tutuldular. Geldiklerine pişman olarak Medine'den çıkıp  gittiler. Ashâb-ı Kiram'dan bazıları onları karşılayarak:</p>

    <p class="MsoNormal">"Siz ne diye dönüyorsunuz?" dediler.</p>

    <p class="MsoNormal">"Medine vebasına tutulduk, Medine'den nefret ettik!" dediler. Onlara:</p>

    <p class="MsoNormal">"Rasûlullah, size güzel bir örnek değil mi?" diye sordular. Bazıları münafıklık ettiler, bazıları da etmediler. Çünkü onlar müslümandılar.</p>

    <p class="MsoNormal">Medine'den çıkıp gidenler hakkında Peygamberimiz (s.a.v.):</p>

    <p class="MsoNormal">"Medine, demirci körüğü gibidir; temizi kor, kiri, pası, dışarı atar!" buyurdu.</p>

    <p class="MsoNormal">Yüce Allâh (c.c.)'da indirdiği ayette:</p>

    <p class="MsoNormal">"Size ne oluyor ki, münâfıklar hakkında iki fırka oluyorsunuz? Allâh, onları kazandıkları şey yüzünden tersine döndürmüştür. Allâh, her kimi saptırırsa, artık sen onun için bir yol bulamazsın! " buyurdu.    </p>

    <p class="MsoNormal">(Nisa: 88)</p>

    <p class="MsoNormal">Bir gün bir arabî, Peygamberimiz (s.a.v.)'e gelip İslamiyet üzerine bey'at etmişti. Ertesi günü bu adam hummaya tutulmuş olarak geldi ve:</p>

    <p class="MsoNormal">"Ya Muhammed! Beni bedevilik haline döndür!" dedi.</p>

    <p class="MsoNormal">Peygamberimiz (s.a.v.) onun dileğini yerine getirmeye yanaşmadı.Arabî tekrar geldi ve:</p>

    <p class="MsoNormal">"Beni bedevîlik haline döndür." dedi. Peygamberimiz (s.a.v.) yine onun bu dilediğini kabule yanaşmadı.</p>

    <p class="MsoNormal">Arabî çıkıp gidince, Peygamberimiz (s.a.v.) :</p>

    <p class="MsoNormal">"Medine demirci körüğü gibidir. Temizi alıkor, kiri, pası dışarı atar." buyurdu.</p>

    <p class="MsoNormal">(M. Asım Köksal, İslam Tarihi, c.8, s.171)</p>

    <p class="MsoNormal">SADAKA</p>

    <p class="MsoNormal">İhtiyaçlarımızdan fazla olan giyecek, yiyecek, içecek gibi şeyleri Rasûlullah Efendimiz'in ahlâkına uyarak- tasadduk etmemiz ve toplayıp saklamamız hakkındadır.</p>

    <p class="MsoNormal">Sadakasız bir gün geçirmemeye dikkat etmeliyiz. Mal cinsinden sadaka verecek bir şey bulamadığımız takdirde, Kur'an okumak, Allah'ı tesbih etmek, Resullah Efendimiz'e salat ve selam getirmek suretiyle sadakada bulunmalıyız.</p>

    <p class="MsoNormal">Çünkü, bir hadiste, "İyilik yapmak kötülük kapılarından korur." buyurulmuştur. Tesbih ve buna benzer şeylerle sadakada bulunmanın anlamı, bunun ecir ve sevabının Müslümanların sahifelerine yazılmalarını istemektir. Hak Teâlâ'nın dininde önder olanlar, yani alim ve salih kişilerin bu ahidle amel etmeleri gerekir.</p>

    <p class="MsoNormal">Faydalardan biri; Allah'ın emirlerine imtisal etmek, talebelerin sevgisin kazanmaktır. Çünkü, talebe ve müridler, hocanın kendilerine yardım ettiğini görünce ona daha fazla bağlanırlar. Onun ilminden mümkün mertebe fazla öğrenmeye ve faydalanmaya koyulurlar, ilim sahibi olmaya çalışırlar. Verilen bir sadaka ile o günün getireceği şer ve bela sadakayı veren kişinin üzerinden uzaklaşmış olur.</p>

    <p class="MsoNormal">Allah'ın rahmeti üzerine olsun, Aliyyü'l- Havvas, bir fakir kendinsinden birşey istemiş olsa yanında bulunan para veya yiyecek gibi ne varsa ikiye böler, bunun yarısını fakire verir ve,</p>

    <p class="MsoNormal">"Hak Teala, kendisine fakir kardeşinden üstün tutamadan nefret eder." derdi.</p>

    <p class="MsoNormal">Allah'ın rahmeti üzerine olsun, İmam Şafii Hz.,</p>

    <p class="MsoNormal">"Biri seninle kardeşlik yapmak isterse, ondan malının yarısını iste, malının yarısın sana verirse, o kişi gerçekten senin kardeşindir demektir. Malının yırısın vermekten kaçınırsa artık onunla dostluk kurma." buyurmuşlardır.    </p>

    <p class="MsoNormal">                    (El-Uhud'ül Kübra, İ.Şa'rani, S. 180)</p>

    <p class="MsoNormal"> RAMAZAN AYININ FAZİLETLERİ</p>

    <p class="MsoNormal">Rasûlullah Sallallahü Aleyhi Vessellem Şaban'ın son gününde bize verdiği hutbesinde:</p>

    <p class="MsoNormal">"Ey insanlar, büyük bir ay yaklaştı. Rahmeti üzerinizi kapladı. Bu böyle mübarek bir ayki, içinde bir aydan daha hayırlı bir gece, Kadir Gecesi vardır. Allah'ü Teala Hazretleri bu ayın gündüzlerinde orucu farz, gecelerinde namazı tetavvu (çok sevap) olarak meşru kıldı. Bu ayda hayırdan bir haslete yaklaşan veya bir farzı yapan bir kimse öteki aylarda yetmiş farzı işlemiş gibi olur. Bu ay, Allah için açlık ve susuzluğun, taat ve ibadetin meşakkatlerine sabır ve tahammül ayıdır. Sabrın mükafatı cennettir. Bu ay lütuf ve ihsan ayıdır. Bu ay müminin rızkını artırmaya bereketlendirmeye vesile olur. Bu ayda oruçluya iftar ettiren bir kimse günahından yarlığanır ve cehennemden azad olur.</p>

    <p class="MsoNormal">Oruçlunun da sevabından bir eksilme olmaz. Kendisine yedirilene verilen sevap kadar ona da verilir.</p>

    <p class="MsoNormal">"Ya Resulallah, bizim çoğumuz oruçluya iftar ettirecek yiyeceğe malik değiliz. Biz bu sevaptan mahrum mu kalacağız?" dediler. Rasûlullah Sallallahü Aleyhi Vessellem:</p>

    <p class="MsoNormal">"Ey Ashabım! Allahu Teala bu sevabı bir hurma, yahut bir içim su veyahut birazcık süt ile de verir.</p>

    <p class="MsoNormal">Şehr-u Ramazan öyle bereketli bir aydır ki, onun evveli rahmet, ortası mağfiret, sonu da ateşten afv olmaktır. Bir kimse bu ayda hizmetçisinin vazifesini hafifletirse Allahu Teala onu mağfiret ederek Cehennem'den azad eder.</p>

    <p class="MsoNormal">Ey Müslümanlar! Mübarek Ramazan'da şu dört hasleti çok yapınız. Bunlardan ikisi de Rabbinize razı eder, diğer ikisi ise zaten emelimizdir. Rabbınızı razı edeceğiniz hasletler: (Lâ ilahe illallah) Kelime-i tayyibesini şuurlu olarak çok söylemek ve suçlarınızın bağışlanması için daima istifarı çok etmek. Müstağni olamadığınız, hedef ve gayesiz iki haslet ise; Allah'u Teâlâ'den Cenneti istemeniz ve Cehennem'den bağışlanma dileklerini çok etmektir.</p>

    <p class="MsoNormal">Ey Ashabım! Bu ayda oruçlu olan bir kimseye su içireni Allahu Teala benim havzımdan sular; artık o kimse ebediyyen susamaz.)                                   (Üç Aylar ve Faziletleri,S:93)</p>

    <p class="MsoNormal">RAMAZAN AYININ FAZİLETLERİ</p>

    <p class="MsoNormal">Rasûlullah sallâllahu aleyhi ve sellem:</p>

    <p class="MsoNormal">"Şehrü Ramazan'ın ilk gecesinde cennet ve sema kapıları  açılır da Ramazan'ın son gecesine kadar açık kalır. Herhangi bir kul veya cemaattan şehrü Ramazan gecesinden namaz kılanlar için her secdesira mukabil Allahu Teâlâ ona bin yediyüz hasena yazar ve Cennette de kırmızı yakuttan bir saray bina eder ki, her sarayın bin kapısı vardır. ve her kapının, altından karmızı yakutla süslenmiş iki kanadı vardır.</p>

    <p class="MsoNormal">Şehrü Ramazan'ın ilk gününde oruç tutanın her günahını Allahu Teâlâ affeder ve o şehrü Ramazan'ın sonuna kadar günah işlemekten muhafaza edilir ve onun her günkü orucu için Cennette altından bin kapılı bir köşk verilir ve yetmiş ben Melek onun için istiğfar eder. gece ve gündüz yaptığı her secde için Cennette öyle bir ağaç verilir ki, atlı bir kimse yüz sene etrafında dolaşmağa çalışsa yine de etrafını dolaşmağa muktedir olamaz." buyurmuştur.</p>

    <p class="MsoNormal">Ebû Hureyre (R. Anh) den:</p>

    <p class="MsoNormal">Resûlullah salâllahu aleyhi ve sellem: "Şehrü Ramazan'ın ilk gecesi olduğunda Allahu Teâlâ hakına nazar eder. O'nun bir kuluna bir bakışı ebediyen o kimsenin cezalandırılmamasını mucib olur. Allah Azze ve Celle Ramazan-ı şerîfin her bir gününde bin kerre bin kişiyi Cehennemden âzad eder." buyurmuştur.</p>

    <p class="MsoNormal">Ebû Hureyre (R.Anh)'den :</p>

    <p class="MsoNormal">Rasûlullah (s.a.v.): "Şehrü Ramazan girdi mi Cennet kapıları açılır ve Cehennem kapıları kapanır. Şeytanlar da bağlanıp hapsolunur." buyurdu, demiştir.</p>

    <p class="MsoNormal"> </p>

    <p class="MsoNormal">(Üç Aylar ve Faziletleri, S: 94)</p>

    <p class="MsoNormal">HAZRETİ EBÛ BEKİR (R.A.)'IN</p>

    <p class="MsoNormal">MÜSLÜMAN OLUŞU</p>

    <p class="MsoNormal">Hz. Muhammed (s.a.v.)'e henüz risâlet (Hakk Elçiliği) gelmeden önce, Ebû Bekir (r.a.), (Mekke'den Medîne'ye seyahat ederek) 390 yaşında  bir (âlim) zâta misâfir olur. Hz. Ebû Bekir (r.a.) bunu, şöyle anlatır: Oradaki işlerimi bitirdim. Vedâ etmek için  yaşlı zâta gittim. Bana:</p>

    <p class="MsoNormal">O Nebî hakkında söylediğim bir kaç şiir beytini uhdene alır mısın? dedi. Ben de: "Evet alırım." dedim. Bana şu beyitleri okudu:</p>

    <p class="MsoNormal">"Benden Allah'ın Rasûlüne selâm götür! Ben her ne kadar Râhip isem de; O'nun dînine uygun olarak yaşamaktayım."</p>

    <p class="MsoNormal">Ebû Bekir Sıddîk (r.a.): "Onun bu vasiyetini ve şiirini ezberledim. (O sırada) Hz. Muhammed (s.a.v.)'e Nebîlik geldiğini işittim, yerini sordum.. Hz. Hatice (r.a.)'nin evinde olduğunu söylediler. (Gidip) kapıyı çaldım. Beni karşıladı.. Dedim ki:</p>

    <p class="MsoNormal">- Ya MUHAMMED! Rasûlullah Sallallahü Aleyhi Vessellem, babalarının ve dedelerinin DİNİ'ni terkettin!..</p>

    <p class="MsoNormal">Hazreti Muhammed Sallallahü Aleyhi Vessellem bana:</p>

    <p class="MsoNormal">- Ya Ebâ Bekir! Ben sana ve bütün insanlara ALLAH''ın (c.c.) Rasûlü'yüm! ALLAH (c.c.)'ne iman et! dedi. Ben:</p>

    <p class="MsoNormal">- Buna delilin nedir? dedim. Cevaben:</p>

    <p class="MsoNormal">- Sana (Yemen'de) şiir beyitlerini, (vasiyetlerini) bildiren yaşlı zattır, dedi.</p>

    <p class="MsoNormal">- Ey Habibim (Sevgilim)! Sana (bunu) kim haber verdi? dedim.</p>

    <p class="MsoNormal">- Benden önceki Peygamberler'e haber veren büyük Melek (Cebrail)'dir, dedi.</p>

    <p class="MsoNormal">- Bana elini uzat! dedim (Kendisini kabul ettim). Beraber Kelime-i Şehadeti getirdik.</p>

    <p class="MsoNormal">Hazret-i Ebû Bekir-i Sıddîk der ki:</p>

    <p class="MsoNormal">Rasûlullah'ın yanından ayrıldığımda Mekke'nin iki yanında, benim müslüman olmama Hazreti Muhammed  Sallallahü Aleyhi Vessellem'den daha fazla sevinen kimse yoktu.</p>

    <p class="MsoNormal">(Hz. Mahmud Sâmî Ramazanoğlu (k.s.), Hz. Ebû Bekir (r.a.), S: 66)</p>

    <p class="MsoNormal">DUÂ-İ ARŞ</p>

    <p class="MsoNormal"> </p>

    <p class="MsoNormal">(Ramazân ayının evvelinde veyâ ortasında veyâ âhirinde üç (3) kerre okunacak.)</p>

    <p class="MsoNormal">Bismillâhirrahmânirrahîm.</p>

    <p class="MsoNormal">Allahü Rabbün Ehadün Samedün Ferdün li'l âlemîne Nebîyyinâ Muhammedin Erselehû Mübeşşirân. Li'l kâfirine münzirûn münziran minennâri ve münzirân Nebîyyinâ Muhammedün Ehadün Hâmidün ve Kâsimün ve Şâhidün li'l-mü'minîne ve Kâimun Nebîyyinâ Muhammedün ve hüve Nebîyyü'l Mustafa Sallallahü Teâlâ Aleyhi ve Sellem. Ve'l İmâmü'l Mürtezâ Ve'r Resûlü'l-Müctebâ Nebîyyinâ Muhammedün hüve'r, Resûlü'l Mürselü Sâhibü'l Kitâbi Münziru Ve'l-Kitâbü'l Mecdü Nebîyyinâ Muhammedün Sâhibü'l-Livâi ve'l-Minberi ve'l-Burâki'l-ezheri ve'r-Rızâi ve'l-Kevseri Nebîyyinâ Muhammedün ve zeynü'l- Cinâni Ahmedün Abdün Mutî'un, Âdilun Abdün Cevâdün Nâfiun li'l müşrikîne kâilün Nebîyyinâ Muhammedün ve Şefî'unâ Muhammedun ve Rasûlünâ Muhammedün fahrun lenâ Muhammedün hayrun li'l-âlemîne Şefî'un li'l müznibîne ve'l-mücrimîne Nebîyyinâ Muhammedün ihtârahü ve Erselehü fî halkıhî Şerrefehü Yühibbühü Nebîyyinâ Muhammedün Sallallahü A'lâ Seyyidinâ Muhammedin ve Âlihî ve Sahbihî Ecmaîne bi Rahmetike yâ Erhamerrâhimîn.</p>

    <p class="MsoNormal">•••</p>

    <p class="MsoNormal"> </p>

    <p class="MsoNormal">HADİS-İ ŞERİF</p>

    <p class="MsoNormal">"Tahkika bir kul namazını, gerek alenen ve gerekse sırren eda eylediği esnada adap ve erkanını sünneti seniyyeye teklif ederse; Cenab-ı Allah (c.c.) kıyamet günü, bu benim kulumdur buyurur."</p>

    <p class="MsoNormal">(Camius Sağir)</p>

    <p class="MsoNormal">AREFE GÜNÜ DUÂSI</p>

    <p class="MsoNormal">Lâ ilâhe illallâhü vahdehulâ şeriykeleh. Lehülmülkü velehülhamdü biyedihilhayr vehüve a'lâ külli şey'in kadîr.</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal">İFTAR DUÂSI</p>

    <p class="MsoNormal"> </p>

    <p class="MsoNormal">Allâhümme leke sumtu ve bike âmentü ve a'leyke tevekkeltü ve âlâ rızkıke eftartü ve li savmi gadin ne-veytü fağfürlî mâ kaddemtü vemâ ahhertü.</p>

    <p class="MsoNormal"> </p>

    <p class="MsoNormal">Ma'nâsı "Allâh'ım senin rızan için oruç tuttum. Sana inandım. Sana güvendim. Senin rızkınla orucumu açıyorum. Yarının orucuna da niyyet ettim. Benim geçmiş ve gelecek günahlarımı bağışla."</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal">YEMEK DUÂSI</p>

    <p class="MsoNormal"> </p>

    <p class="MsoNormal">Elhamdülillâh Elhamdülillâh Ellezi et'amenâ ve segânâ vecealenâ minelmüslimîn.</p>

    <p class="MsoNormal">Allâhümmağfir verham vahfez sâhibi't-taami ve'l âkilîn. Velimen se'â fîhî vêlicemii'l mü'minîne Ve'l-mü'minât, ve'l müslimîne ve'l müslimât el ahyaü minhüm ve'l-emvât. Birahmetikê yâ Erhame'r- Rahimîn.</p>

    <p class="MsoNormal">Allâhümme nevvir gulûbenâ bi envâri muhabbetike ve zikrike ve şükrike ya zel celâli ve'l ikrâm.</p>

    <p class="MsoNormal">Allâhümme ahyina hayaten tayyibeten bi's sıhhati ve's selâmeti ve'l-afve ve'l-âfiyeti fiddini ve'd dünya ve'l-âhireti haseneh. İnneke â'lâ külli şey'in kâdîr.</p>

    <p class="MsoNormal">Allâhümme innâ nes'elüke tamamen nı'meh ve devamel afiyeh ver zükna husnel hatimeh.</p>

    <p class="MsoNormal">Allâhümme zid velâ tenkus bi hurmeti'n Nebîyyî Sallallahû Aleyhi Vesellem.</p>

    <p class="MsoNormal">Ve bi hürmeti Sırrı Sûratil FATİHÂ...</p>

    <p class="MsoNormal">TERÂVİH NAMAZI NASIL KILINIR?</p>

    <p class="MsoNormal">Terâvih namazına niyyet edilirken "Terâvih namazına veyâ vaktin sünnetine veyâ gece namazına" diye niyyet edilir.Terâvih namazını ayakta kılmağa gücü yettiği hâlde oturarak kılmak, mekrûhtur.Yirmi rek'at olan Terâvih namazını, iki rek'atte bir selâm vermek sûretiyle kılmak en efdâl olanıdır. Fakat iki rek'atte bir selâm verilmeyip dördüncü rek'at sonlarında oturulup selâm verilirse; kılınmış olan dörder rek'atler, ikişer rek'at kılınmış sayılır.</p>

    <p class="MsoNormal">Dört rek'atte bir selâm vermek sûretiyle kılınan Terâvih namazında, her iki rek'atin sonunda Ettahiyyâtü; Salli, Bârik (salevât) okunduktan sonra selâm verilmeyip üçüncü rek'ate kalkılır ve hemen Sübhâneke, Eûzü ve Besmele, Fâtiha ve Âyet veyâ Sûre okunur; dördüncü rek'atte ise, sâdece Besmele, Fâtiha, âyet veya Sûre okunur.Dört rek'atte bir selâm vermek müstehâb görülmüş; Terâvihi, iki rek'ate bir oturup selâm vermeyerek yirmi rek'atın sonunda bir kerre selâm vererek kılmağı, mekrûh görenler olmuştur.Cemâat, selâm verilen aralarda Kur'ân, tesbîh, tevhîd veyâ salât ü selâm okuyabilir. Terâvih bitirilince de böyle yapılır.</p>

    <p class="MsoNormal">Ramazân boyunca, Terâvih namazında Kur'ân-ı Kerîm'i bir kerre hatmetmek sünnettir. Bir Ramazândan hatimle Terâvih kılmağın bir kerresi sünnet; iki kerresi fazîlet; üç kerresi ise efdâldir.İbâdette, "zühd ü takvâ" ve "azîmet yolu"nu tutanlar. Terâvihte her on gecesinde bir hatim yaparlardı.İmâm-ı A'zam (R.A.), Ramazân'da, otuzu gecelerinde; otuzu gündüzlerinde; biri de Terâvih namazında olmak üzere altmış bir (61) hatim yaparlardı.Eğer mahalle mescidinin imâmı, Terâvihi hatimle kıldırmıyor ise; cemâatten isteyen kimse veyâ kimseler, hatimle Terâvih kıldıran câmilere gider; böylece bir sünneti ihyâ edip sevâba nâil olurlar.</p>

    <p class="MsoNormal">Terâvih namazını veyâ başka bir namazı uyuklaya uyuklaya kılmak, mekrûhtur.İmâm, Terâvih kıldırmak üzere ayağa kalktığı halde cemâatin hâlâ oturması veyâ imâmın rükû'ya giderken cemâatin ayağa kalkması da mekrûhtur.                    (Mustafa Âsım Köksal, İslâm İlmihâli)</p>

    <p class="MsoNormal">TERÂVİH NAMAZININ HÜKMÜ VE FAZÎLETİ</p>

    <p class="MsoNormal">Terâvih, tervîh sözünün cemî'dir, nefesi rahatlandırmak demektir. Ramazân gecelerinde kılınan Terâvih namazının her dört rek'atında bir oturulup o kadar dinlenildiği için, her dört rek'ata tervîha denilmiştir. Terâvih namazı, 20 rek'at olduğuna göre, beş tervîhadan ibârettir.Erkek, kadın her müslümanın, Ramazân ayının gecelerinde yatsı namazının son sünnetinden sonra ve vitir namazından önce yirmi rek'at Terâvih namazı kılması sünnet-i müekkededir.</p>

    <p class="MsoNormal">Peygamberimiz (S.A.V.): "Yüce Allâh, size Ramazân orucunu farz kıldı. Ben de size Ramazân namazını sünnet kıldım.  Ramazân orucunun farz ve Terâvih namazının sünnet olduğuna inanarak ve sevâbını Allâh'tan umarak Ramazân orucunu tutan ve Terâvih namazını kılan kimse, anasının doğurduğu gündeki gibi günahlarından kurtulur." diye buyurmuşlardır.</p>

    <p class="MsoNormal">Terâvîh namazı, Ramazân orucunun değil; Ramazân ayının sünneti olduğuna göre, oruç tutmayan hastaların ve yolcuların da Terâvih namazlarını kılmaları sünnettir.Terâvih namazının kılınması da sünnet-i kifâye olduğundan, birtakım kimseler, onu mescidde cemâatle, bazıları da evlerinde kendi başlarına kılacak olurlarsa, cemâatle kılmak sünnetini, hepsi birden terk etmek durumuna düşmezler.Terâvih namazını, evde kılmak bir fazîletse;  mescidde  cemâatle kılmak daha üstün bir fazîlettir. Terâvih namazını evinde cemâatle kılan, iki fazîletten ancak birisini işlemiş; diğerini ise terk ve kaybetmiş olur.Terâvih imâmında, ses güzelliği değil; doğru okuyuş ve rükünlerde dikkatli oluş aranır.Hazret-i Ömer (R.A.), halîfeliği sırasında, erkek cemâate, Kur'ân-ı Kerîm'i en iyi okuyan Sahâbîler'den Ubeyy bin Ka'b'ı;kadınların cemâatine de, İbn-i Ebî Heyseme (r.a.)'yi Terâvih imâmı olarak ta'yîn etmişlerdir.</p>

    <p class="MsoNormal">Terâvih namazının vakti, yatsı namazından sonra fecrin doğuşuna kadar olan zamandır. Terâvih namazı, yatsı namazına tâbi olduğundan, vitir namazını, Terâvih namazından önce veyâ sonra kılmak câiz ise de, sonra kılmak efdâldir. Terâvih namazını, gecenin üçte birinden veyâ yarısından önceye kadar geciktirmek müstehâbdır. Gecenin yarısından sonraya bırakılması uygun görülmemiştir.    (M. Âsım Köksal, İslâm İlmihâli)</p>

    <p class="MsoNormal">KASIM BİN MUHAMMAD (R.A.)</p>

    <p class="MsoNormal">Boyu uzun, levni esmer, sakalı ve gözleri siyah idi. Gözlerinin yaşı durmaz akardı. Sakalının iki tarafı seyrek idi. Haşyetullahtan başı daima eğri dururdu. Alnında secde alameti bir nur vardı. Ebûbekir Sıddık (r.a.)'ın torunu idi.</p>

    <p class="MsoNormal">Hazreti Ebûbekir Sıddık (r.a.)'ın oğlu Muhammed oğlu Kasım Hazretlerinin anası, Yezid Cerdin kızı olmakla, İmam Zeynel Abidin ile teyzezâde idiler.</p>

    <p class="MsoNormal">Ashabadan sonra gelen tabiinin kibarlarındandı. Çok kuvetli fıkıh (İslam Hukuku) bilgisi sahibi idi. Yedi meşhur fakihten biri idi. Aynı zamanda Nafia İlimleri (Mühendislik ve Mimarlık bilgileri) ile mücehhez ve tahkik ehli bir zat idi.  Müsbet ilimlere vukufu ve onlara müvafık hareketi Abidilik (Kulluk) perdesi altında mahfuzdu. Takva ve verada zamanının feridi idi.</p>

    <p class="MsoNormal">Ashabdan bir çoklarına erişmiş, istifade etmiş, hadisler rivayet eylemiştir. Zamanını boş geçirmez her anını değerlendirmek isterdi.</p>

    <p class="MsoNormal">Silsilede emaneti Hazreti Selman-ı Farisi (r.a.)'dan almış, vefanın milki, evliya cemaatınının serdarı diye anılır.</p>

    <p class="MsoNormal">(M. Hani Adab, S: 56)</p>

    <p class="MsoNormal">•••</p>

    <p class="MsoNormal"> </p>

    <p class="MsoNormal">- Üç şey kurtarıcıdır. Üç şey de helak edicidir.</p>

    <p class="MsoNormal"> </p>

    <p class="MsoNormal">Kurtarıcı üç şey şudur:</p>

    <p class="MsoNormal">a-) Gizlide , açıkta Allah için takva sahibi olmak.</p>

    <p class="MsoNormal">b-) Rıza ve öfke halinde hakkı söylemek.</p>

    <p class="MsoNormal">c-) Varlıkta, yoklukta iktisada riayet etmek</p>

    <p class="MsoNormal"> </p>

    <p class="MsoNormal">Helake götüren üç şey de şudur:</p>

    <p class="MsoNormal">a-) Tâbi olunup peşine düşülen hevâî arzular.</p>

    <p class="MsoNormal">b-) Buyruğundan çıkılmayan kötü cimrilik.</p>

    <p class="MsoNormal">c-) İnsanın kendini beğenmesi.</p>

    <p class="MsoNormal">(M. Hani, Adap)</p>

    <p class="MsoNormal">ALLAH'IN RAHMETİ</p>

    <p class="MsoNormal">"Er-Rahmâni'r-Rahîm": Dünyada rahmeti bütün mevcûdata şamil bulunan, bütün mahlûkatına rızık veren, onlardan türlü belaları def  eden, âhirette rahmetini yalnız mü'minlere tahsis eden demektir.dünyada takvasından dolayı müttekînin rızkını artırmaz, fısk-u fücûratından dolayı fâcirin rızkını kesmez. Her bir mahlûkâtını dilediğince rızıklandırır.</p>

    <p class="MsoNormal">Şeyh Davud-u Kayseri demişdir ki:</p>

    <p class="MsoNormal">Rahmet Sıfat-ı İlahiyye'dendir ve o hakikatı Vahidedir. Lakin zatiyye ve sıfatiyye olmak üzere ikeye ayrılır. Bunlardan her biri umumi ve hususidir. Sonra bu, dört kısma ayrılmıştır. Sonra bunların mecmu-u yüz kısım rahmet olmak üzere dallara ayrılır. Bunlardan her biri umumi ve hususidir.Sonra bu, dört kısma ayrılmıştır. Sonra bunların mecmu-u yüz kısım rahmet olmak üzere dallara ayrılır. Rasulullah Sallallahü Aleyhi Vesselem buna işaretle:</p>

    <p class="MsoNormal">"Allah rahmetini yüz parça kılmış, doksan dokuzunu kendi yanında tutup bir cüz'ünü yer yüzüne indirmiştir. Bütün halk, mahlukat bu bir cüz sayesinde birbirlerine merhamet ederler. Hatta yavrusunu incitmek korkusuyla kısrağın ayağını kaldırması bu rahmetten dolayıdır." buyurmuşlardır.                                      (Buhari)</p>

    <p class="MsoNormal">Hadis-i Şerifin tevilinde: Rahmetin doksan dokuzunu kullarına merhamet etmek üzere ahirete saklamasıdır, denilmiştir.</p>

    <p class="MsoNormal">Büyükler demişlerdir ki:</p>

    <p class="MsoNormal">Allah'ın üç bin ismi vardır. Bunlardan birini sadece meleklere, binini peygamberlere öğretmiştir. Üç yüzün Tevrat'ta, üçyüzünü İncil'de, üçyüzü Zebûr'da, doksan dokuzunu da Kur'an'da zikretmiş ve birini de kendine tahsis etmiştir. Sonra bu üç bin ismin manasını "besmele" deki isimde dercetmiştir. Kim besmeleyi bunların manasını bilerek söylerse Allah'ın bütün esmasıyla zikertmiş olur.</p>

    <p class="MsoNormal">(Hz. Mahmud Sâmî Ramazanoğlu (k.s.), Fatiha Sûresi Tefsiri, S: 19)</p>

    <p class="MsoNormal">HZ. YUSUF (A.S.) KİTABINDAN</p>

    <p class="MsoNormal">İbni Abbas derki:</p>

    <p class="MsoNormal">Yusuf (A.S.) üç şeyle ayıplandı:</p>

    <p class="MsoNormal">1- (Rabbim!... zindan bana daha sevgilidir...) dediği için,</p>

    <p class="MsoNormal">2- (Beni Efendinin yanında an.) dediği için zindanda birkaç sene daha kaldı.</p>

    <p class="MsoNormal">3- (Muhakkak siz hırsızsınız.) dediğinde bunu kabul etmediler ve daha önce Onun kardeşi-Yusuf da çalmıştı dediler.</p>

    <p class="MsoNormal">(Hz. M. Sâmî Ramazanoğlu (k.s.), Yûsuf (a.s.), S: 88)</p>

    <p class="MsoNormal">Lokman dedi ki:</p>

    <p class="MsoNormal">Dört bin Nebîyi tetkik ettim. Onlardan sekiz kelimeyi seçdim.</p>

    <p class="MsoNormal">1- Namazda isen kalbini muhafaza et.</p>

    <p class="MsoNormal">2- Başkasının evinde isen gözünü muhfaza et.</p>

    <p class="MsoNormal">3- İnsanların arasında isen dilini muhafaza et.</p>

    <p class="MsoNormal">4- Sofrada isen boğazını muhafaza et.</p>

    <p class="MsoNormal">5,6- İki şeyi hatırla: Allah ve ölüm.</p>

    <p class="MsoNormal">7,8- İki şeyi de unut: Başkalarına yaptığın ihsan, başkalarının sana yaptığı kötülük.</p>

    <p class="MsoNormal">(Hz. M. Sâmî Ramazanoğlu (k.s.), Hz. Yûsuf (a.s.), S: 12)</p>

    <p class="MsoNormal">KELİME-İ TEVHÎD</p>

    <p class="MsoNormal">Herşeyi yok iken yaratıp meydana getiren Vâcibü'l-Vücûdun İlim, Hayat, İrâde, Kudret, Tekvîn, Kelâm, Semi' ve Basar sıfatlarıyle muttasıf olması vâcibdir. </p>

    <p class="MsoNormal">"Lâilâhe İllâllâh" Allâh (C.C.) hakkında isbâten ve nefyen îmân ve i'tikadı lâzım olan şeylerin hepsini câmi'dir (içine alır). İşte bunun ma'nâsını düşünerek "Lâilâhe İllâllâh" diyen bir kimse, bütün bunlara îmân etmiş olur.</p>

    <p class="MsoNormal">"Muhammedü'r-Rasûlullâh, Muhammed (S.A.V.) Allâh'ın Rasûlüdür." cümlesi: Bunda bütün Peygamberlere, Meleklere, Semâvî kitâblara, Ãhiret Gününe, ve Âhiret ahvâline îmân dâhildir. Muhammed (S.A.V.)'in Allâh (C.C.)'ın Rasûlü olduğunu tasdîk etmek, bunların hepsine inanıp îmân etmektir. Çünkü Hz. Muhammed (S.A.V.) bunları tasdik eden bir Şerîat ile gelmiştir.</p>

    <p class="MsoNormal">Hz.Muhammed (S.A.V.)'in Peygamber olduğunu tasdîk, söylediklerinin hepsini tasdiki gerektirir. Allâh'a, Paygamberlere, Meleklere ve diğer esaslara imân etmeyi gerektirir.</p>

    <p class="MsoNormal">Hz. Muhammed (S.A.V.)'in Peygamberliğini candan kabûl eden bir adam, O'nun haber verdiği herşeye îmân etmiş demektir.</p>

    <p class="MsoNormal">Kelime-i Tevhîd cümlesi inanılması lâzım olan esasların hepsini şâmildir. Bundan dolayıdır ki Peygamberimiz (S.A.V.):</p>

    <p class="MsoNormal">"Lâilâhe İllallâh... diyen Cennet'e girdi, Cennet'e girmeyi hakk etti." buyurmuştur.</p>

    <p class="MsoNormal">Kelime-i Tevhîd'i (şehâdeti) söylemek, kalbde olan îmân ve İslâm'a alâmet kılınmıştır. Bunu dili ile söyleyen ferdlere îmân ile hükmolunmuştur. </p>

    <p class="MsoNormal"> </p>

    <p class="MsoNormal"> (Ö.Nasûhî Bilmen, B. İslâm İlmihâli)</p>

    <p class="MsoNormal"> </p>

    <p class="MsoNormal">TİRİT (ET SUYU ÇORBASI)</p>

    <p class="MsoNormal">Et suyuna ekmek doğramak suretiyle meydana gelen çorbaya "tirit" denir. Araplar arasında pek meşhur ve yaygın bir yemek çeşididir. Etli çorbaya tirit denildiği gibi, suya ekmek doğramakla elde edilen yiyeceğe de tirit denilir. Ancak birincisi daha meşhurdur. Peygamber Sallallahü Aleyhi Vesellem Efendimiz, eşi Aişe'yi methederlerken:</p>

    <p class="MsoNormal">"Aişe'nin kadınlara olan üstünlüğü, tirit yemeğinin diğer yemeklere olan üstünlüğü gibidir." Buyurmuştur.</p>

    <p class="MsoNormal">Peygamber Sallallahü Aleyhi Vesellem Efendimiz:</p>

    <p class="MsoNormal">"Suya ekmek doğramakla da olsa tirit yapınız".</p>

    <p class="MsoNormal">"Sahur yemeğinde bereket vardır.</p>

    <p class="MsoNormal">Tirit yemeğinde bereket vardır.</p>

    <p class="MsoNormal">Cemaat (topluluk)'ta bereket vardır."</p>

    <p class="MsoNormal">"Sizden biriniz çorba yapmak için et satın aldığı zaman, çorbanın suyun çok koysun! Eğer yiyen kimse çorbanın içinde et bulamazsa suyunu içer, zira et suyu, iki etten birisidir." Buyurmuştur.</p>

    <p class="MsoNormal">Hazreti Ali Radıyallahü Anh de:</p>

    <p class="MsoNormal">"Sizlere tirit'i tavsiye ederim. Zira o evhamı giderir." buyurmuştur.</p>

    <p class="MsoNormal">(Tıbb-ı Nebevi, S: 708)</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal"> </p>

    <p class="MsoNormal">«Bir kimse bir ölçek sadaka yerine çocuğunu terbiye etmiş olsa onun için daha hayırlı olur.» (H.Şerif.)</p>

    <p class="MsoNormal"> </p>

    <p class="MsoNormal">«Bir babanın çocuğuna vereceği en güzel hediye terbiyedir. Bundan daha kıymetli bir şey olamaz.» (H.Şerif.)</p>

    <p class="MsoNormal"> </p>

    <p class="MsoNormal">«Çocuklarınıza karşı ikramlı olunuz, terbiyelerini güzelleştiriniz.» (H.Şerif.)</p>

    <p class="MsoNormal"> (İmam Şarani, El-Uhudul Kubra, S: 410)</p>

    <p class="MsoNormal">BEDİR GAZVESİ ÖNCESİ</p>

    <p class="MsoNormal">Rasûl-i Ekrem (Sallallahü Aleyhi Vesellem)Efendimiz Şam'dan avdet eden (dönen) kervanı karşılamak maksadıyla Ramazan-ı Şerif'in Sekizinci günü Medine'den çıkıp Revha namındaki mahalle vardı. Orada ordusunu muayene buyurdu. Abdullah İbni Ömer (Radıyallahü Anh) ile diğer ufak, buluğa ermeyen çocukları, alil ve sakat olanları geri çevirmişti. O meyanda Umeyr bin Ebi Vakkas (Radıyallahü Anh) da geri çevirildiğinden dolayı ağlamıştı. Nihayet Rasûlü Ekrem (Sallallahü Aleyhi Vesellem) Efendimiz onu alıkoymuş, onun abisi S'ad İbn-i Ebi Vakkas (Radıyallahü Anh) kendi eliyle kardeşinin belire kılıncını takmıştı. (Bedir'de şehid olmuştur) Karşı çıkılacak kuvvet zayıf oldğu için fazla ihtimam edilmemişti. Harbe iştirak ihtiyari bırakılmıştı. Hatta Bedire iştirak etmeyenlere itab edilmemiştir.</p>

    <p class="MsoNormal">İbn-i Ümmi Mektum (radıyallahü anh), Mescid-i Nebevî imametine me'mur olarak Medîne'de kalmış ve Ebû Lübâbe (radıyallahü anh) Hazretleri de Medîne'nin emri muhafazası için kaim-i makam bırakmıştı.</p>

    <p class="MsoNormal">Avâlî karyelerinde nifaka dair bazı havadis işitildiğinden Âsım bin Adiy'ül-Aclânî (radıyallahü anh) Hazretleri de hâkim nasb olunarak Kuba'ya gönderilmişti.</p>

    <p class="MsoNormal">Osman bin Affan (radıyallahü anh) Hazretleri de nâ-mzac olduktan başka, zevcesi ile Rasûl-i Ekrem (sallallahü aleyhi vesellem) Efendimizin kerime-i muhteremeleri Rukiyye (radıyallahü anh) Hazretleri de hasta olmakla, Rasûlullah (sallallahü aleyhi vesellem) Efendimizle gidemediği gibi, Ebû Ümâme (radıyallahü anh) Hazretlerinin validesi de ağırca keyifsiz olduğundan Medîne'de kalmak üzere me'zun olmuştu.</p>

    <p class="MsoNormal"> </p>

    <p class="MsoNormal">(Hazreti Mahmud Sâmî Ramazanoğlu (k.s.), Bedir Gazvesi, S:20)</p>

    <p class="MsoNormal">MUS'AB BİN UMEYR (R.A.)</p>

    <p class="MsoNormal">Hicreti Seniyye'den evvel Medine-i Münevvere' de ilk Cum'a namazını Mus'ab bin Umeyr (r.a.) kıldırmıştır. Bera bin Azib (r.a.) der ki:</p>

    <p class="MsoNormal">Bizimle Medine-i Münevvere'ye ibtida Hicret eden, Mus'ab bin Umeyr (r.a.) olup, sonra Ammar bin Yasir, Sa'd ibn-i Ebi Vakkas, Abdullah ibn-i Mes'ud, Bilal-i Habeşi (r.a.)'den sonra yirmi rakib ile Ömer ibn'il Hattab (r.a.) Hazerâtıdır.</p>

    <p class="MsoNormal">Yevm-i Uhud'da yirmi bir yerinden yaralanmışdır. İbn-i Kum'et'ül-Leysi tarafından şehid edilmiştir. Şehid olunca bayrağı Hz. Ali (r.a.) almışdır.</p>

    <p class="MsoNormal">Habbab bin Eret (r.a.)'den şöyle rivayet etmiştir:</p>

    <p class="MsoNormal">"Biz Rıza-yı Bari'(yi kasd ederek Nebî (s.a.v.) ile Medine'ye hicret ettik. Artık ecir ve mükfatamızı Cenab-ı Hakk'a vacib oldu. Yoldaşlarımızdan bu ecir ve nimetten hiçbir şey tatmadan ahirete gidenler vardır ki. Ki Mus'ab bin Umeyr bunlardan birisidir. Dostlarımızdan kendilerine hicret semeresi olan bu meyveyi devşirenler de vardır. Mus'ab Uhud günü şehid olmuştu da biz onu saracak bir kefen bulamamıştık. Yalnız Şehid'in bir kaftanını bulmuştuk. Bu aziz şehidi ona sarmaya çalışmış idik. Başını bürürken ayakları açılıyordu, ayaklarını kapatırken başı açığa çıkıyordu. Bu yoksulluk karşısında Nebî (s.a.v.) bize şehid'in başını örtemmizi ve ayaklarının üstüne "İzhir" denilen kokulu otdan koymaklığımızı emreyledi."</p>

    <p class="MsoNormal">Şarih A'ynî, hadîs-i şerifteki: "Bûrde"ye "Alaca yün kaftan" diyor. Kutbî de "Yaşlı kadınların giydikleri çizgili bir sevbdir" dediklerine göre, Mus'ab bin Umeyr'in bir kocakarı libası giyecek kadar fakru ihtiyaç  içinde geçen ferâğatkâr hayatını daha belâğatla ifade ediyor. Bu Hadis-i Şerif uslûb-i beyan i'tibarı ile yüksek bir gaye-i edebiyyeyi haizdir.</p>

    <p class="MsoNormal">(Hz. M. Sâmî Ramazanoğlu (k.s.), Asham-ı Kiram, S: 330)</p>

    <p class="MsoNormal">ORUÇ, YEMEK İÇMEKTEN KESİLMEK DEĞİLDİR</p>

    <p class="MsoNormal">Rasûlullah (s.a.v.):</p>

    <p class="MsoNormal">"Bir kimse yalan söylemeyi ve onunla amel etmeyi bırakmazsa, yalnız yemekten ve içmekten kesilmek ona fayda sağlamaz. çünkü, böyle bir oruç , Allahü Teâlâ'nın yüksek dereceli mükafatını celbetmekten yoksundur." buyurdu.</p>

    <p class="MsoNormal">Ebû Hureyre Radıyallahü Anh rivayet edilmiştir:</p>

    <p class="MsoNormal">Rasûlullah (s.a.v.):</p>

    <p class="MsoNormal">"Oruç, cehennemden koruyan bir siper,bir kalkandır. Fakat kalkan yırtılıp paralanmadıkça." Bunun üzerine; "Yâ Rasûlallah, orucu hangi şey yaralar ve paralar?" dediler."Yalan, gıybet (dedikodu) orucu yırtar ve paralar." cevabını verdi.</p>

    <p class="MsoNormal">Ebû Hureyre Radıyallahü Anh'dan:</p>

    <p class="MsoNormal">Rasûl-i Ekrem Sallallahü Aleyhi Vesellem:</p>

    <p class="MsoNormal">"Oruç yalnız yemekten ve içmekten kesilmekten değil, boş ve faydasız söz, çirkin ve ayıp olan şeyleri de işlememektir." buyurdu.</p>

    <p class="MsoNormal">Enes bin Malik Radıyallahü Anh'dan bildirilmiştir:</p>

    <p class="MsoNormal">Rasulullah Sallallahü Aleyhi Vesellem:</p>

    <p class="MsoNormal">"Şu beş şeyi işlemek oruç ve abdesti bozar:</p>

    <p class="MsoNormal">1- Yalan söylemek,</p>

    <p class="MsoNormal">2- Nemine (laf getirip, götürmek),</p>

    <p class="MsoNormal">3- Gıybet (adamın arkasından dedikodusunu yapmak)</p>

    <p class="MsoNormal">4- Görülmesi haram olan şeylere şehvetle bakmak</p>

    <p class="MsoNormal">5- Yalan yere yemin etmek buyurdu. Yani bunlar oruç ve abdestin sevabını giderir, demektir.</p>

    <p class="MsoNormal">Rasululullah Sallallahü Aleyhi Vesellem:</p>

    <p class="MsoNormal">"Allahım! Lisanımı yalandan temiz et. Kalbimi fitneden ve amelimi riyadan (gösterişten) ve gözümü hıyanetten koru. Çünkü sen, kalplerde olan gözlü şeyleri ve gözlerin hain bakışlarını bilirsin." duâ ederlerdi.</p>

    <p class="MsoNormal">(Üç Aylar ve Faziletleri S: 41)</p>

    <p class="MsoNormal">İSLÂM'DA RUHSAT VE AZAÎMET'İN MAHİYETİ</p>

    <p class="MsoNormal">VE HÜKÜMLERİ</p>

    <p class="MsoNormal">Ruhsat: Yüce Allah tarafından, kullara teklif olunan hükümlerde, kendilerinin, özürlerine nebni, gösterilen kolaylık ve genişliktir.</p>

    <p class="MsoNormal">Azimet de, özürlerle ilişkisi bulunmayan asıl hükümlerdir. Mesela: Misafir'in, Ramazan orcunu tutması, Azimet; tumaması ise, Ruhsat'tır.</p>

    <p class="MsoNormal">Misafir, Azimet'i tercih ederek oruç tuttuğu zaman, Ruhsat'ı, terk etmiş olur.</p>

    <p class="MsoNormal">Misafirin oruçta böyle yapması, kendisi içind, daha hayırlıdır.</p>

    <p class="MsoNormal">Kalbi, Allah'a iman ile mutmain bulunan bir kimseye, dayanılmaz işkencelerle söylettirilen küfür sözünden dolayı bir vebal terettüp etmez.</p>

    <p class="MsoNormal">Çünkü, mecbur mazurdur.</p>

    <p class="MsoNormal">Mecbur'a, küfür sözünü, tecizde, Ulema, ittifak etmiştir.</p>

    <p class="MsoNormal">Ancak, yapılan işkencenin, ölümle thedid olunmak şiddetle dövülmek, ateşte yakılmak gibi dayanılmaz derecelerde bulunması, gerekirdir. O takdirde, mecbur; ya Ruhsat ile amel eder kurtulur, ya da, Azimet'i tercih eder.</p>

    <p class="MsoNormal">Ammar'ın Babası Yasir ile Annesi Sümeyye Hatun, Dinlerinin, izzet ve şerefi uğruna, Azimet ve hareket edip ölmeyi, tercih etmişler, müşriklerin söyletmek istedikleri küfür sözünü söylememişlerdir.</p>

    <p class="MsoNormal">Ammar b. Yasir ise, Ruhsat ile amel etmiş, kalbi, Allah'a ve Resulüne imanla dopdulu olduğu halde, müşriklerin, söylemeğe zorladıkları küfür sözünü, dil ucu ile söyleyip işkenceden kurtulmuştur.</p>

    <p class="MsoNormal">Zemahşeri: "Bu iki işten, hangisin, Ammar'ın yaptığı mı, yoksa, Baba ve Annesinin yaptıkları mı efdaldir?" diye sorulacak olursa, (Ammar'ın Ebeveyn'inin fiili, efdaldir.) denilir.</p>

    <p class="MsoNormal">Çünkü, bunlarınkinde, İslamiyet'i i'zaz için, üldürlemeğe katlanma vardır!" der.</p>

    <p class="MsoNormal">(M. Asım Köksal İslam Tarihi Ansk. C.4, S:111-2)</p>

    <p class="MsoNormal">ALTIN VE GÜMÜŞ</p>

    <p class="MsoNormal"> </p>

    <p class="MsoNormal">Hasan-ı Basri diyor ki:</p>

    <p class="MsoNormal">"Vallahi, parayı üstün tutan kimseyi Allah zelil eder." Denildi ki, altın ve gümüş, ilk defa para olarak kullanıldığı ve darphaneden basılıp çıkarıldığı zamanı İblis (Aleyhillane) bunları eline alarak öptü, yüzüne, gözüne sürerek, "Sizi sevenler benim hakiki kullarımdır" dedi.</p>

    <p class="MsoNormal">Basralı Aclan'ın oğlu Sümeyt de:</p>

    <p class="MsoNormal">"Altın ve gümüş münafıkların yularıdır, onlarla çekilip cehenneme götürülürler" dedi.</p>

    <p class="MsoNormal">Yahya bir Muaz:</p>

    <p class="MsoNormal">"Para akreptir. Panzehirin yoksa onu eline alma. Çünkü seni sokar ve öldürür." deyince, kendisine,</p>

    <p class="MsoNormal">"Paranın pazehiri nedir?" diye soranlara</p>

    <p class="MsoNormal">"Helalinden alıp meşru olan yerin vermektir." dedi.</p>

    <p class="MsoNormal">A'la bin Ziyad'da şöyle anlatıyor:</p>

    <p class="MsoNormal">-"Bütün zinet ve süsü ile dünya karşıma çıktı.</p>

    <p class="MsoNormal">Ben :</p>

    <p class="MsoNormal">- Senin şerrinden Allah'a sığınırım, dedim.</p>

    <p class="MsoNormal">Dünya:</p>

    <p class="MsoNormal">- Benim şerrimden korunmak istersen altın ve gümüşe kıymet verme, dedi.</p>

    <p class="MsoNormal">Çünkü dünya demek altın ve gümüş demektir. Altın ve gümüşü olan, dünyalıktan her istediğine sahip olabilir. Bunlardan uzaklaşan, dünyadan korunmuş olur."</p>

    <p class="MsoNormal">Bunun için şair:</p>

    <p class="MsoNormal">"Kişinin yamalı gömlek, kısa entari giymesine, alnında secde eserinin olmasına aldanma. Ona altın ve gümüş göster, sevip sevmediğini o zaman anlarsın" demiştir.</p>

    <p class="MsoNormal">(İhyau Ulumu'd- Din,  Cilt, S: 529)</p>

    <p class="MsoNormal">ASR-I SAADET'TEN</p>

    <p class="MsoNormal">Bedir Gazvesi'nden önce Muhâcirin'den Mikdâd Bin Esved ve Ensâr'dan Sa'd İbn-i  Muâz (r.a.)'ın Peygamber (s.a.v.) Efendimiz'e arz-ı teslîmiyyeleri ve mücâhidleri teşvîk için söyledikleri sözleri:</p>

    <p class="MsoNormal">Mikdâd İbn-i Esved (r.a.):</p>

    <p class="MsoNormal">- "Yâ Resûlallah! Allah'ın emri ne ise biz itâat eyleriz ve her halde seninle beraberiz. Vallahi arâzî-i ma'mûrenin en nihâyetine kadar gitseniz sizinle berâber gideriz!" dedi.</p>

    <p class="MsoNormal">Sa'd İbn-i Muâz (r.a.):</p>

    <p class="MsoNormal">- "Yâ Resûlallah! Biz sana inandık, taraf-ı Bârî'den getirdiğin Kur'ân'ın hak olduğuna î'tikâd ve i'timâd ve sana itâat ve ittibâ etmek üzere ahd ü misak eyledik. Nasıl dilersen o sûretle hareket et! Bize emret, biz seninle beraberiz. Seni gönderen Allah (c.c.) hakkı için, eğer denize girersen seninle berâber denize gireriz, hiçbirimiz geri kalmayız. Biz düşmâna karşı varmaktan çekinmeyiz. Muhârebe vaktinde geri dönmeyiz.</p>

    <p class="MsoNormal">Yâ Resûlallah! Biz harbde sebât etmesini, sadâkat göstermesini biliriz. Düşmânla karşılaştığımızda Cenâb-ı Hakk'tan umarız ki Ensâr câmiasının elinden seni memnûn ve mesrûr edecek şehâmet hârikaları gösterecektir. Hemen alâbereket'illâh bizimle berâber düşmân üzerine âzimet buyurunuz..!" dedi.</p>

    <p class="MsoNormal">Ey Nebiyyi Muazzam! Sana Allahü Teâlâ ve mü'minlerden tebaiyyet edenler kâfîdir!                                                     (Enfâl :64)</p>

    <p class="MsoNormal">Ey Nebiyyi Zîşan! Mü'minleri düşmanlarınla muharebeye terğîb et! Eğer sizden sabırlı ve metanetli yirmi kişi olursa kâfirlerden ikiyüz kişiye ghalip olurlar ve eğer sizden yüz kişi olursa kâfirlerden bin kişiye gâlip olurlar. Şu galebenin sebebi; o kâfirlerin, câhil, söz anlamaz ve birşey bilmez, ilim ve irfandan â'rî olmalarıdır."                                                                          (Enfâl :65)</p>

    <p class="MsoNormal">(Hz. M. Sâmî Ramzanoğlu (k.s.), Bedir Gazvesi, S: 167)</p>

    <p class="MsoNormal">HAZRETİ ÖMER (R.A.)'İN RİYÂSET VE ADÂLETİ</p>

    <p class="MsoNormal">Hazreti Ömer Radıyallahü Anh'in devr-i hükümetini temyiz eden sıfatlardan başta geleni:</p>

    <p class="MsoNormal">Onun karşısında şah ile fakir, asil ile adi, akraba ile yabancı, insanların bila tefrik aynı muameleyi görmeliridir.</p>

    <p class="MsoNormal">Bir kere Amr Bin El-As Radıyallahü Anh'in oğlu Abdullah Radıyallahü Anh Haksız yere bir adamı dövdüğünden, döğülen adamı Hazreti Ömer Radıyallahü Anh getirerek babasının gözü önünde Abdullah Radiyallahü Anh'e seksen kırbaç vurdurmuştu.</p>

    <p class="MsoNormal">Cebele bin El-Eyhem Suriye'de nüfuz sahibi reislerdendi. Tavaf esnasında Mekke'de eteğine nasılsa adamın biri bastığından Cebele, bir tokat atmış, o adam da kendisine mukabele de bulunmakla Cebele, Hazreti Ömer Radıyallahü Anh'e şikayet etmiş, Hazreti Ömer Radıyallahü Anh de:</p>

    <p class="MsoNormal">- Ektiğini biçmişsiniz!" cevabını vermişti. Cebele de, mevki icabı bu adamın idam ile cezalandırılması lazım geldiğini söyleyince, şu cevabı almıştı:</p>

    <p class="MsoNormal">- Cahiliyet zamanında vaziyet dediğiniz gibi idi. Fakat İslamiyet insanlar arasında bu gibi farkları izale etti."</p>

    <p class="MsoNormal">Cebele de:</p>

    <p class="MsoNormal">- "Müslümanlık haseb ve neseb farkını nazar-ı itibara almayan bir din ise ben bu dinden vazgeçtim." demişti ve gizlice İstanbul'a kaçmıştı."</p>

    <p class="MsoNormal">Fakat Hazret-i Ömer Radıyallahü Anh onun hatırı için adaleti teşkil etmemişti.</p>

    <p class="MsoNormal"> </p>

    <p class="MsoNormal">(Hazreti Mahmut Sâmî Ramazanoğlu (k.s.),Hazreti Ömer (r.a.), S: 103)</p>

    <p class="MsoNormal">ZEKATI ALANIN DİKKAT EDECEĞİ, HUSUSLAR</p>

    <p class="MsoNormal">1-Zekatın, kendisine verilmesini Allahü Teâlâ'nın farz etmesi, bu sûretle ihtiyâcını karşılayıp bütün düşüncelerini bir noktaya toplamak için olduğunu bimelidir.</p>

    <p class="MsoNormal">Fakirin vazifesi, yoksulluğun kadrini bilmek ve Allah-ü Teala'nın kendisine verdiği faziletlerin, kendisinden uzaklaştırdığı nimetlerden daha üstün olduğunu anlamaktır. Zengin vasıtasıyla Allah-ü Teala'dan aldığını, kendisine rızık ve ibadetine yardımcı olarak alsın. Aldıklarını hiç olmazsa mübah yerlerde harcasın. Eğer aldığını isyanda harcarsa küfran-ı ni'met ederek Allah-ü Teala'nın gazabına uğramayı ve rahmetinden uzak olmayı hak eder.</p>

    <p class="MsoNormal">2- Zekat verene teşekkür etmek, dua etmek ve onu övmektir. "İnsanlara teşekkür etmeyen, Allah'a şükretmemiş sayılır." buyrulmaktadır. Verilenin kusuru varsa onu gizlemek, hakir görmemek, yermemek, vermediği takdirde de vermedi diye aleyhinde bulunmamak ve aldığını büyük görmek.</p>

    <p class="MsoNormal">3- Aldığına dikkat etmelidir. Eğer aldığı helal değilse ondan sakınmalıdır.</p>

    <p class="MsoNormal">"Her kim Allah'tan korkar ve takvâ üzerinde bulunursa, Allah onun için bir çıkacak ve sıkıntıdan kurtaracak çıkış yolu ihsân eder. Ummadığı yerden onu rızıklandırır."</p>

    <p class="MsoNormal">(Talak :2-3)</p>

    <p class="MsoNormal">Haramdan kaçınan kimseye Allah-ü Teala, helalden kapı açar. Zalimlerden, haraç toplayan kimselerden, mallarında haram bulunma ihtimali olduğundan zekat, sadaka alınmamalıdır.</p>

    <p class="MsoNormal">4- Aldığı miktarda şüpheli kısımdan kaçınmalı, kendisine mübah olan miktarı almalı. Yolcu ise yerine varıncaya kadar kendisine lazım olan yiyecek, giyecek ve vasıta parasından fazalsını yine almamalıdır.</p>

    <p class="MsoNormal">Muhtaç olduğu tahakkuk edince azamî bir senelik ihtiyacından fazlasını almamalıdır.</p>

    <p class="MsoNormal">(İhyau Ulumi'd-din, C.1, S: 618-621)</p>

    <p class="MsoNormal"> </p>

    <p class="MsoNormal">ARALIK</p>

    <p class="MsoNormal">PEYGAMBER (S.A.V.) EFENDİMİZİN</p>

    <p class="MsoNormal">AZİM İLE CESARETLERİ</p>

    <p class="MsoNormal">Cenab-ı Hakk (c.c.), Kur'an'da peygamberini methederken onlar hakkında; "Azîm sahibi peygamberler" buyurmuştur. Peygamberlerin sonuncusu olan Hz. Muhammed (s.a.v.) bu sıfata kemaliyle layık ve sahip idiler. On üç sene devam eden felâket ve haksızlık demleri O (s.a.v.)'nun azim ve cesaretini asla sarsmamıştır.</p>

    <p class="MsoNormal">Mekke'nin ileri gelenleri O (s.a.v.)'na tatbik ettikleri zulüm ve haksızlıktan bıktıkları zaman, O (s.a.v.)'na, Arabistan'ın hükümdarlığını, zenginlik ve en güzel kadınlarını teklif etmişler ve bu da'vadan vaz geçmesini söylemişlerdi. On.lar bütün iğfal edici va'dlerin bir fayda vereceğini sanmışlardı. Aslında bu va'dleri, en sağlam insanı bile sarsıp, da'vasından vazgeçirebilirdi.</p>

    <p class="MsoNormal">Fakat O (s.a.v.), bütün bunlara ikrah nazarı ile bakmış bütün bu aldatıcı va'dlere mukavemet etmişti. Bu şartlar altında amcaları Ebu Talib, kendilerini himayeden feragat edeceğini hissettirdiği zaman, gösterdikleri azim ve cesaret, insanlık tarihinde benzerine rastlanmayan bir numunedir:</p>

    <p class="MsoNormal">-"Amca! Bir elime ayı, bir elime güneş koysalar, ben bu hak da'vadan vezgeçmem!" buyurmuşlardı.</p>

    <p class="MsoNormal">Hayatları boyunca müşriklerle ve diğer gayr-ı müslimlerle olan mücadelelerinde azim ve cesaretin en güzel örneklerini vermişler, orduları sayıca az olmasına rağmen büyük sayıdaki müşrik ordularını azim ve cesaretleri sayesinde perişan etmişlerdir.</p>

    <p class="MsoNormal">ŞECAAT VE KAHRAMANLIKLARI</p>

    <p class="MsoNormal">Rasûl-i Ekrem (s.a.v.) Hazretleri, yüksek şahsiyetlerine yakıyır bir şecaat ve kahramanlık timsali idiler. Daha çocukken " Lat ve Uzza hakkı için" diyerek kendisinden birşey istendiğinde şöyle cevap verdiler:</p>

    <p class="MsoNormal">"Onlar adına benden bir şey istemeyin. Vallahi onları sevmediğim kadar hiçbir şeyi sevmez değilim."</p>

    <p class="MsoNormal">On yedi yaşında amcasıyla beraber bir Yemen seferine çıkmışlardı. Bir vâdide, azıp kaçmış, vahşileşmiş bir deve gördüler. genç Muhammed (s.a.v.), derhal önüne geçip onu yularından yakalamışlardı.</p>

    <p class="MsoNormal">(Peygamber (s.a.v.) Efendimizin Yüce Ahlâkı, s.69)</p>

    <p class="MsoNormal">İTİDAL</p>

    <p class="MsoNormal">İnsan, yetişmesi, zâhirî ve bâtınî kuvvetleri bakımından bir kısım tabî ve rûhânî ahlak ve sıfatlara sahiptir ki kimisinde ifrat halindedir, kimisinde tefrid halindedir. Kula gereken i'tidali muhafaza etmektir. Dinimizde cimrilik de mezmumdur, israf da mezmumdur. Bazı sahabiler bütün sene oruç tutmak, bütün gecelerinin tamamını  geçirmek, zürriyetten kesilmek ve bütün ömürlerini bir çeşit ibadete hasreylemek üzere Rasûl-i Ekrem Sallallahü Aleyhi Vesellem'den izin istediler.Rasûl-i Ekrem Sallallahü Aleyhi Vesellem Efendimiz de bunların cümlesinden nehyederek istikamet yolunu gösterdi ki, bu Rasûlullah Sallallahü Aleyhi Vesellem'in emrettiğini yapmak, nehyettiğinden ictinâb etmektir. Âyet-i Celîle'de:</p>

    <p class="MsoNormal">"Rasûl size neyi verirse alınız, hangi şeyden nehyederse ondan sakınınız." buyurulmuştur ki dini yaşamakta sırât-ı müstakîm yani istikamet yolu budur.                                                          (Haşr:7)</p>

    <p class="MsoNormal">•••</p>

    <p class="MsoNormal">Bir gece Rasûlullah Sallallahü Aleyhi Vesellem dolaşırken Hazreti Ömer Radıyallahü Anh'ın evine uğradı. Ömer Radıyallahü Anh yükses sesle Kur'an okuyordu. Rasûlullah Sallallahü Aleyhi Vesellem:</p>

    <p class="MsoNormal">- Niye böyle yapıyorsun? diye sual buyurunca:</p>

    <p class="MsoNormal">- Uyuyanları uyarmak, şeytanı da kovmak için Ya Rasulullalah! diye cevap verdi. Rasûlullah Sallallahü Aleyhi Vesellem:</p>

    <p class="MsoNormal">- sesini biraz hafiflet; diye buyurdular. Ve oradan Ebu Bekir Radıyallahü Anh'a uğradılar. O da Kur'anı çok hafif bir sesle okuyordu Ona:</p>

    <p class="MsoNormal">- Niye Böyle yapıyorsun? diye sual buyurunca&gt;;</p>

    <p class="MsoNormal">- Kendisine münacaat ettiğim bu kadarını da işitiyor, diye cevap verdi Rasûlullah Sallallahü Aleyhi Vesellem Ebu bekir' Radıyallahü Anh'e:</p>

    <p class="MsoNormal">- Sende sesini biraz yükselt, buyurdular.</p>

    <p class="MsoNormal">Rasûlullah Sallallahü Aleyhi Vesellem'in yaptığı vechile şu ayeti celile bu iki halin itidalini beyan eder:</p>

    <p class="MsoNormal">"Namazını tamamen cehretme, onu iyicede kısma, bu ikisinin arasında bir yol tut."</p>

    <p class="MsoNormal">(Hz. Mahmud Sâmî Ramazanoğlu(k.s.), Fatiha Sûresi Tefsiri, S:44)</p>

    <p class="MsoNormal">BEDİR ESİRLERİ</p>

    <p class="MsoNormal">Rasûlullah Sallallahü Aleyhi Vesellem Hazretleri Ebu Bekir Radıyallahü Anh'in ve Ashab-ı Kiram'ın nokta-i nazarını kabul etmiş, fedyie mukabilinde esara serbest bırakılmışlardı. Bunun üzerine şu Ayet-i Celile nazil olmuştur:</p>

    <p class="MsoNormal">"Allah'ın ilm-i ezelisinde muharrer olmasaydı aldığınız fidyeler mukabilinde elbet büyük bir azab ireşecek idi." (Enfal, 68)</p>

    <p class="MsoNormal">Bu Ayet-i Kerime'nin telakkisi üzerine Hazreti Rasül-ü Ekrem Rasûlullah Sallallahü Aleyhi Vesellem Efendimizle Hazreti Ebu Bekir Radıyallahü Anh'ın gözlerinden yaşlar boşanmış idi.</p>

    <p class="MsoNormal">Ertesi gün Hazret-i Ömer Radıyallahü Anh, Rasûlullah Sallallahü Aleyhi Vesellem Efendimiz Hazretleri ve Hazreti Ebu Bekir Radıyallahü Anh'i ağlar görünce bükalarının sebebini sual etti.</p>

    <p class="MsoNormal">Rasûlullah Sallallahü Aleyhi Vesellem de:</p>

    <p class="MsoNormal">"Arkadaşların haline ağlarım. Zira onlara azab şu ağaçtan daha yakındır." buyurdular.</p>

    <p class="MsoNormal">O zaman Hazreti Peygamber Sallallahü  Aleyhi Vesellem'e ganîmet malı hakkında bir şey vahy olunmamıştı.</p>

    <p class="MsoNormal">Müslümanlar Arabların â'detine tevfîkan Bedir'de ganîmet toplamağa başlamışlardı. Bundan dolayı tehdîd olunmuşlardı. Fakat evvelce onlara ihtâratta bulunulmadığı için afv olunmuşlar ve aldıkları ganîmet de helal olmuştu. Çünkü: "Aldığınız ganâimi artık helal ve pak olarak yeyiniz." buyurulmuştur.</p>

    <p class="MsoNormal">Bedir Gazvesi'nde esirlerden alınan bedelin her okyesi kırk dirhem olmak üzere yüz okye altın imiş.</p>

    <p class="MsoNormal">Rasûl-i Ekrem Sallallahü Aleyhi Vesellem Efendimiz esârâran dörder bin dirhem bedel alınarak salıverilmesini emir buyurdu.</p>

    <p class="MsoNormal">Esirler Medîne'ye götürülür iken yolda Ukbe bin Ebî Muayt ile Nadr bin Hâris'i katlettirdi. Rasûlullah Sallallahü Aleyhi Vesellem Efendimiz Hazretleri Bedir'de üç gün kaldıktan sonra Ordu-yu Hümâyun ile kalkıp Medîne'ye avdet buyurdu.</p>

    <p class="MsoNormal"> </p>

    <p class="MsoNormal">(Hz. Mahmud Sâmî Ramazanoğlu(k.s.), Bedir Gazvesi, S: 69)</p>

    <p class="MsoNormal">İTİKAF</p>

    <p class="MsoNormal">İtikaf, lugatte bir şeye devam etmek, manasınadır. Bir şeye müdavim olan kimseye de "mu'tekif" denir. Şer-i Şerifte ise itikaf: "Bir mescidi şerifte veya o hükümdeki bir yerde itikaf niyetiyle ikamet etmek" den ibarettir.</p>

    <p class="MsoNormal">İtikaflar; vacip, sünneti müekkede ve müstehab nevilerine ayrılır. Şöyle ki: Lisan ile nezir edilen bir itikaf vaciptir. Ramazan-ı Şerifin son on gününde itikaf kifaye yol ile bir müekked sünnettir. Başka bir zamanda ibadet ve taat niyetiyle bir mescidi şerifte bir müddet yapılan itikaf da müstehabdır.</p>

    <p class="MsoNormal">Bir i'tikafın en az müddeti, İmam Ebu Yusuf'a göre bir gündür. İmam-ı Muhammed'e göre de bir saattir. Bir saat fukahaya göre zamanın la alet-tayin az çok cüz'i demektir. Yoksa bir günün yirmi dörtte bir cüz'i demek değildir.</p>

    <p class="MsoNormal">Itikafın meşruyyitendeki hikmet ve faideye gelince, bu pek mühimdir. Rasûl-i Ekrem Sallallahü Aleyhi Vesellem Efendimiz Medine-i Münevere'ye hicretinden sonra ahirete irtihallerine kadar her Ramazan-ı Şerifin son on gününü itikaf ile geçirirlerdi.</p>

    <p class="MsoNormal">İhlas ile olan bir i'tikaf, amellerin pek şereflisi sayılmaktadır. Bu sayede kalpler, bir müddet olsun dünya işlerinden fâriğ, Hakk'a müteveccih olur, birer beytullah olan mescitlerden birine bu sûretle mülâzemet eden bir mü'min. pek kuvvetli bir kal'aya sığınmış, Kerîm olan ma'budunun feyiz ve inayeti kapısına iltica etmiş olur.</p>

    <p class="MsoNormal">İslâm büyüklerinden meşhur A'tâ demiştir ki: Mu'tekif, ihtiyacından dolayı büyük bir zatın kapısında oturup hacetimi kaza etmedikçe buradan ayrılıp gitmem, diye yalvaran bir kimseye benzer ki, Allah Teâlâ'nın bir ma'bedine sokulmuş, beni yalıgamadıkça buradan ayrılıp gitmem demektir.</p>

    <p class="MsoNormal">Bir mü'minin her gün azalmakta olan hayat günlerinden istifade ederek böyle kutsî bir mahalde bir müddet halıki kadimine olanca varlığıyla yönelip saf bir kalp ile, nezih bir lisanla ibadet ve taatta bulunması, manevî bir zevke dalması ne müstesnâ bir ganimettir.</p>

    <p class="MsoNormal">Mu'tekif, bütün vakitlerini namaza tahsisi etmiş demektir. Çünkü bilfiil nmaz kılmadığı vakitlerde de mescid içinde namaza muntazır bir haldedir. Buintizar ise namaz hükmündedir.</p>

    <p class="MsoNormal">Vel-hasıl: İtikaf sayesinde insanın maneviyatı yükselir, kalbi nurlanır, sîmasında kulluk nişâneleri parlar, ilâhî feyizlere mazhar olur. Ne mübarek, ne güzel bir hayat ânı!</p>

    <p class="MsoNormal">(B. İslam İlmihali)</p>

    <p class="MsoNormal">BİLAL-İ HABEŞİ (R.A.)</p>

    <p class="MsoNormal">Bilâl ibn-i Rebah el-Habeşî Radıyallahü Anh'in künyesi Ebû Abdü'l-Kerim, yahut Abdullah Ebû Ömer'dir.</p>

    <p class="MsoNormal">Hazreti İmamü'l-Murselîn Aleyhi salavâtüllahi ve selâmühü'nün devamlı olarak müezzini ve hâzinidir.</p>

    <p class="MsoNormal">Köle cinsinden olup Sâbıkîn-i Evvelîn'dendir. Köle iken i'lân-ı İslâm ile müşriklerin ezâ ve işkencelerine sabr-u tehammül eden Ashâb-ı ibtilâdandır.</p>

    <p class="MsoNormal">Hz. Ebu Bekir'is-Sıddıyk (r.a.) kölelikten kurtararak azad eylemiştir.Ve ondan sonra Bilal (r.a.) Nebiyy-i Ekrem (s.a.v.) Efenidimiz'in hizmetine devam etmişdir. Bedir'de bütün meşahid-i Seniyyede bulunmuştur.</p>

    <p class="MsoNormal">Kastalânî, Sahîh-i Buhârî'nin Kitâb-ı Menâkıp şerhinde demiştir ki: "Bilal Radıyallahü Anh Sâdıkü'l-İslâm, Tâhirü'l-Kalp Harîsun Aled-diyâne" idi. Hakk Teâlâ rızası yolunda şedîden ta'zîb olduğu halde sabretdi. Kendisine en ziyâde âzâb eden Ümeyye bin Halef idi. Merkûm, en sonra Bedir gazâsında Bilâl-i Habeşî'nin elinde maktûl olduğundan Hz. Ebû Bekir (r.a.) bu hususta şu beyti buyurdu:</p>

    <p class="MsoNormal">"Seni tebrik edermi. Rahman olan Allah (c.c.) senin hayrını ziyade etmişdir ve intikamını aldın ey Bilal!"</p>

    <p class="MsoNormal">Hz. Bilal sedid'ül-üdm (pek esmer) ve ahif ve pek uzun boylu ve kuru yüzlü imişler. Mekke'de doğmuş ve aslı Habeşe'dendir 63 yaşında Şam'da hicretin 20 tarihinde vefat etmişlerdir.</p>

    <p class="MsoNormal">En evvel Ezan okuyan ve kaamet getiren bu zat-ı ali-kadirdir.</p>

    <p class="MsoNormal">Gerçi Ezan Abdullah ibn-i Za,yd el-Ensari'nin rü'yarayla meşru buyrulmuşdur. ve lakin Hz. Bilal daha sesli olduğu için Ezanı Emr-i Nebi ile Bilal-i Habeşi (r.a.) okumuşdur.</p>

    <p class="MsoNormal">Hz. Bilal (r.a.) evvel Seheri bir ezan okuyarak Ashabı teheccüde uyandırır ve sabah ezanını vakti duhülünde ibn-i Mektüm (r.a.) okurdu. Sefer-i Hümayun vukuunda Hz. bilal birlikde gider ve Hz. İbn-i Ümm-i Mektum (r.a.) da Medine'de kalırdı.</p>

    <p class="MsoNormal">Sabah ezanında "Namaz uykudan hayırlıdır." cümlesi hz. Bilal Habeşi (r.a.)'in ilavesidir. Bir sabah ezanında Bilal-ı Habeşi (r.a.) onu ilaveten okumuş ve taraf-ı Hazret-i Risalet-penah (s.a.v.)'den tasvib ve istihsan buyrulmuşdur.</p>

    <p class="MsoNormal">(Hz. Mahmud Sâmî Ramazanoğlu (k.s.), Ashab-ı Kiram (r.a.), S: 243)</p>

    <p class="MsoNormal">ZEKAT VERİLECEK KİMSELER</p>

    <p class="MsoNormal">1- Nisab miktarı olmayan fakirler</p>

    <p class="MsoNormal">2- Hiç bir şeye sahib olmayan miskinler</p>

    <p class="MsoNormal">3- Zekat toplamak için tayin edilen memura zengin olsa bile çalıştığına karşılık olarak zekat mallarından verilir.</p>

    <p class="MsoNormal">4- Bir para karşılığında azad edilmek üzere efendisiyle anlaşma yapmış olan köle ve cariyelere verilir.</p>

    <p class="MsoNormal">5- Borcundan fazla nisab miktarı malı bulunmayan borçlulara.</p>

    <p class="MsoNormal">6- Ebû Yusuf (r.a.)'a göre: Allah yolunda savaşmak istediği halde yiyeceği, silah ve teçhizatı olmadığından harbe katılamayan gazilere verilir.</p>

    <p class="MsoNormal">7- Memleketinde malı olup fakat yanında bir şeyi bulunmayan yolculara verilir.</p>

    <p class="MsoNormal">ARKA ARKAYA TUTULMASI ŞART OLAN ORUÇLAR</p>

    <p class="MsoNormal">1- Ramazan orucnuun kefareti olan 2 aylık oruç</p>

    <p class="MsoNormal">2- Katil kefarati olan oruçlar: Bir müslümanı veya bir zımmiyi kasten değil bir hata neticesinde öldüren bir müslümana kefaret lazımdır. Bu kefareti bulabilirse bir müslüman köle veya cariye azad etmek, bulamazsa arka arkaya 2 ay oruç tutmak.</p>

    <p class="MsoNormal">3- Zıhar kefaret: karısının tçamamını veya onun bir azasını kendisine nikah ebedi haram olan kadının tamamına veya bakması haram olan bir azasına benzeten kimseye kefaret lazımdır. Bu kefaretle tamemen ramazan orucunun kefareti gibidir.</p>

    <p class="MsoNormal">4- Yemin kefareti: Yaptığı bir yemini bozan kimseye lazım gelir. Bunun kefareti bulabilirse müslüman olan veya olmayan bir köle Azad etmek veya 10 fakiri akşamlı sabahlı doyurmak, yahut 10 fakire elbise almaktıır. Bu 3 şeyden birin yapmazsa arka arkaya 3 gün oruç tutmaktır.</p>

    <p class="MsoNormal">HAMD EVİ</p>

    <p class="MsoNormal">Hadis-i şerifde varid olmuşdur ki: Bir kulun çocuğu öldüğü zaman Allah Teala meleklerine:</p>

    <p class="MsoNormal">- Kulunun çocuğunu mu aldınız? diye sual eder.</p>

    <p class="MsoNormal">Melekler:</p>

    <p class="MsoNormal">- Evet Ya Rabbi, derler. Allah:</p>

    <p class="MsoNormal">- Kulumun yüreğinin bir paraçısını mı aldınız? der.</p>

    <p class="MsoNormal">Melekler:</p>

    <p class="MsoNormal">- Evet Ya Rabbi, deler. Allah:</p>

    <p class="MsoNormal">- Kulumun yüreğinin bir parçasını mı aldınız? der</p>

    <p class="MsoNormal">- Evet ya Rabbi derler.</p>

    <p class="MsoNormal">Allah Teala:</p>

    <p class="MsoNormal">- Pek iyi bu kulum bu esnada ne söyledi? Onlar:</p>

    <p class="MsoNormal">- Sana hamd eddi ve kendisinin sana döneceğini söyledi, derler. Allah Teala buyurur ki:</p>

    <p class="MsoNormal">- Öyle ise hemen cennetde kulum için bir ev yapın ve "Hamd Evi" diye isim verin.</p>

    <p class="MsoNormal">SABIR</p>

    <p class="MsoNormal">Hazret-i Hasan -radıyallahü anh- der ki: "Dedem Rasûlullah Sallallahü Aleyhi Vesellem'den işittim, şöyle buyurmuşlardı:</p>

    <p class="MsoNormal">- Oğulcuğum, kanaatdan ayrılma, insanların en zengini olursun. Farzlarını eda et, insanların en abidi olursun. Oğulcuğum, cennetde bir ağaç vardır, ismi "Şeceret'l-belva"dir. Kıyamet gününde hel-i bela getirilirler, onlar için ne divan kurulur ne mizan dikilir. Ve ecir onların üzerine yağmur gibi yağdırılır. Sonra Rasûlullah Sallallahü Aleyhi Vesellem Ancak sabır edenlerin ecirleri noksansız ve hesabsız olarak verilir." ayet-i celilesini okudular.</p>

    <p class="MsoNormal">İbn-i Mes'ud -radıyallahü anh- der ki: "benim semadan yere düşmem, Allah'ın Kaza ettiği bir şey hakkında" Keşke şu iş olmasa idi!" demekliğimden daha hayırlıdır."</p>

    <p class="MsoNormal"> (Zümer : 10)</p>

    <p class="MsoNormal">(Hz. Mahmud Sâmî Ramazanoğlu (k.s.), Bakara Sûresi Tefsîri)</p>

    <p class="MsoNormal">ZİKRULLAH'A DEVAM</p>

    <p class="MsoNormal">Ayeti Kerime'de: "Ey iman edenler! ALLAH'ı çok çok zikredin!" "Zat-ı Uluhiyyetime yemin ederim ki, Allah'ın Rasûlünde sizin için, Allah'ı ve ahiret gününü arzulayanlar ve Allah'ı çok zikredenler için güzel bir örnek vardır."</p>

    <p class="MsoNormal">Yani Rasûlullah Sallallahü Aleyhi Vesellemde istifade edilecek, uyulması gereken ahlak-ı hasene vardır ki o güzel hasletlerden faydalanmak, ancak Cenab-ı Allah'tan korkan, ondan sevap ümit eden ve Allah'ı çok zikreden kimselere mahsustur.</p>

    <p class="MsoNormal">Çünkü ahiret gününe imanı olmayan ve Cenab-I Alah'ı arzulamayan ve onu çok zikretmeyi hatırına getirmeyen kimseler, Rasûlullah Sallallahü Aleyhi Vesellem'e itiba etmemiş sayılamayacağından onun ahlak-ı hasnelerinden istifade edemiyeceklerdir.</p>

    <p class="MsoNormal">"Sabah ve akşam Rabbinini ismini zikret! Ve gecenin bir kısmında Rabbine secde et (Namaz kıl!) Ve gecenin uzun bir kısmında da O'nu tesbih eyle!"</p>

    <p class="MsoNormal">Yukarıdaki ayetlerde "ALLAH"ın çok çok zikr edilmesi" emrolunuyor.</p>

    <p class="MsoNormal">Muhakkıkîn-i müfessirînin tefsirlerindeki beyana nazaran, alel'itlak "Zikr-i Kesir" emr-i celîli, kemaline masruftur ve matfdtur. Bu da Mükellef İhsanın zikr-i daimi"ye mazhariyetidir. O da ömnür boyu "Kün maallah! "Allah ile ol! emrine inkıyâd ederek her anında Allah ile olmak şuuruna ermek için zikr-i kesir ile zikr-i daimiye nailiyet şarttır. Bu da hiçbir anını veya nefesini Hakk'tan gafil olarak geçirmemektir. Bu nasıl mümkün olur?</p>

    <p class="MsoNormal">Bir mürşîd-i kâmilin irşadıyla, şeriat, tarikat esaslarına göre ta'lim-terbiye ve ser u sülûk gören mürid, nefis tezkiyesi ile birlikte kalp tasfiyesini hâlisâne talebeder; ve bir azm-i kavî ve fikr-i müdâm ile rabıta ve teslimiyet gösterek, mürşîdinin nezaretinde hafî olarak "zikr-i kalbî" ye başlar... "Veled-i kalp" zuhur eder. "Allah" zikrinin seyri müstaid gönüllerin letâifi aşeresinde tekamül eder gider...</p>

    <p class="MsoNormal">Allah'ın tevfîkıyle bu halin devamıve muhafazası ile zikr-i daimî elde edilmiş olur. İş görürken de uyurken de bu devam eyler. Artık "El kârda gönül yarda" ve "Dışın halk ile, için Hakk ile! olur.</p>

    <p class="MsoNormal">(Hz. Mahmud Sâmî Ramazanoğlu (k.s.), Mükerrem İnsan,S: 33)</p>

    <p class="MsoNormal">GAZÎ OSMAN PAŞA'NIN PLEVNE MÜDÂFÂSI</p>

    <p class="MsoNormal">93 Harbi, yıl 1877-78 esnasında, Cenüb (güney) ordusunu oluşturmaya çalışan Gazi Osman Paşa'nın niyetini anlaya Rus generali, hızla Plevne'ye yetişmek istedi. Fakat Paşa'nın altı gün önce inanılmaz bir cebri yürüyüşle Plevne'ye varıp toprak istihkamlar arkasına saklandığını gördü. İstihkamlarını tamamlamadan ve yardım almadan Osman Paşa'nın yürümekten ve toprak kazmaktan bitkin askerini vurmak istedi.</p>

    <p class="MsoNormal">2847 maktul ve büyük ölçüde ağırlık bırakarak çekildi. (1. Plevne Zaferi) Kuvetinin yetmediğini anladı beklemeye başladı.</p>

    <p class="MsoNormal">Yeni general Almandı. 50.000 asker ve 184 topla Plevne'ye saldırdı. Geri çekilmek zorunda kaldı. (2. Plevne Zaferi) Bu saldırıda Osmanlı sadece 100 şehit ve 400 yaralı vermişti.</p>

    <p class="MsoNormal">Dünyanın dikkati Plevne üzerine çevrildi. Birçok Avrupalı harp muhabiri ve askerî ateşe, Plevne'nin Rus ve Osmanlı taraflarına gelip durumu takibe başladılar. Telgraf hatları (bir rivayette 3 ayrı hat) Plevne'nin durumunu saat saat dünyaya yaydı.</p>

    <p class="MsoNormal">Eylül ortalarında Ruslar, yalnız Plevne önünde ölü ve yaralı olark 50000 kadar zayiat vermişlerdi. Hiç bir kesimde bu kadar zayiat vermemişlerdi.</p>

    <p class="MsoNormal">Gazi Osman Paşa, ciddi bir yardım almamıştı. Bir gece hurucuyla Plevne'den çıkmak istedi.</p>

    <p class="MsoNormal">Ancak Plevne şehrinde Osmanlı Teb'ası bir Yahudi, gizlice Rus tarafına kaçarak, Ruslar'a gece  Gazi Osman Paşa'nın ordusu ve Plevne halkı ile çıkıp gideceğini bildirdi. Önce inanmak istemeyen Ruslar, bütün tedbirleri aldı. Gece hurûcunda 2500 şehid ve 3500 yaralı veren Gazi Osman Paşa askerini daha fazla kırdırmamak için teslim aldı.</p>

    <p class="MsoNormal">Grandük Nikolay, Gazi Osman Paşa'nın yaralarının sarıldığı kulübeye gelerek kılıcını iade etti ve parlak savunmasından dolayı tebrik etti.</p>

    <p class="MsoNormal">(Yılmaz Öztuna, Osmanlı Devleti Tarihi, Cilt1)</p>

    <p class="MsoNormal">KADİR GECESİ</p>

    <p class="MsoNormal">"Gerçek, biz onu Kadir Gecesi'nde indirdik, Kadir Gece'sinin (o büyük fazl-u şerefini) sana bildiren nedir? Kadir gecesi, bin aydan hayırlıdır. onda melekler ve rûh, Rablerinin izniyle, her bir iş için iner de iner. O (gece) tan yeri ağarıncaya kadar bir selâmdır."</p>

    <p class="MsoNormal">(El-Kadr Sûresi)</p>

    <p class="MsoNormal">Peygamberimiz (s.a.v.) buyuruyor:</p>

    <p class="MsoNormal">"Kadir gecesi'ni sıdk ve yakîn ile ihyâ eden mü'min-i kâmilin günahı sağîrleri (küçük günahları) mağfur olur (affedilir)."                    (Camiüssağîr-Kenz'ül İrfân)</p>

    <p class="MsoNormal">Kadir gecesi, Ramazan ayında ve bu ayın da büyük bir ihtimalle son on günü içindedir. Kur'ân-ı Kerîm, âyetler halinde inzâl olmağa bu gecede başlamıştır.</p>

    <p class="MsoNormal">Kadir Gecesi, içinde Kadir Gecesi bulunmayan bin aydan daha hayırlıdır. Binaenaleyh bu gecede yapılan sâlih amel, içinde "Kadir gecesi'ni Ramazan'ın son on (gününün) tekinde arayın."  buyurmuştur.                  ( Tirmizî)</p>

    <p class="MsoNormal">Müslümanlar olarak bu geceyi ibadetle, taatle ihyâ etmeli, kusur ve günahlarımızdan dolayı tövbe ve istiğfar etmeliyiz. Yine terâvihten sonra iki rek'ât nafile namaz kılmalı, Kur'ân-ı kerîm tilâvet etmeli, Peygamber Efendimiz (s.a.v.)'e bol bol salât-ü selâm getirmeliyiz. Ana, baba, akraba ve din kardeşlerimizin de hukukuna bu gecede riâyet etmeliyiz. Kötü fiillerden son derece kaçınmalıyız.</p>

    <p class="MsoNormal">KADİR GECESİ VE FAZİLETLERİ</p>

    <p class="MsoNormal">Kadir kelimesinin lûgat mânâsı, güç getirmek, hüküm ve kaza, şeref ve azamet, tazyik demektir. Bu mânâlara göre müfessirler Kadir gecesi, şu vecihlerle tefsir etmişlerdir.1- Takdir-i ilâhide hükmolunmuş işlerin ayırd edildiği mübarek gece demektir.2- Azamet ve şeref demektir.3- Tazyik mânâsınadır ki, tazyik gecesi demek olur.Çünkü o gece inen meleklere yeryüzü dar gelir denilmiştir. İşte Kadir gecesinde şu her üç mânâ mevcuttur.</p>

    <p class="MsoNormal">Yeryüzüne nur saçan, âlemi zulmetten nûra garkeden ve insanlığa ebedî saadeti bahşeyleyen Kur'ân-ı Azimûşşan bu mübarek gecede nâzil olmuştur. Kadir gecesi  bütün sene içerisinde gizli olup en ziyade Ramazan ayının yirmi yedinci gecesi olmak galibdir. O gece amel, ibadet ve mücadele suretiyle erişilecek hayır ve sevap, onsuz bin ayda kazanılacak hayır ve sevabdan çok daha ziyade hayırlıdır.      (B. İslâm İlmihali, S: 531)</p>

    <p class="MsoNormal">KADİR GECESİNİN ÜSTÜNLÜĞÜ</p>

    <p class="MsoNormal">Allahü Teâlâ (Kadir Sûresi Ayet 3'te):</p>

    <p class="MsoNormal">"Kadir Gecesi, bin aydan hayırlıdır." buyuruyor. Yani,</p>

    <p class="MsoNormal">"Kadir Gecesi'indeki amelin, kendisinde Kadir gecesi bulunmayan bin aydan hayırlı olduğunu" beyan eylemiştir. Verilen habere göre, "Ashab-ı Kiram (r.a.), AllahüTeâlâ'nın "Kadir Gecesi, bin aydan hayırlıdır." ayetinin inmesine kadar bir başka şeye sevinmemişlerdir." Çünkü "Rasûlullah (s.a.v.) bir gün, Ashabı'na, Ben-î İsrail'den dört kimseyi: Eyyûb, Zekeriyya, Harkîl ve Yûşâ bin Nûn (a.s.)'ın seksen sene ibadet edip, o seksen sene içinde, göz açıp kapayıncaya kadar bile, isyanda bulunmadıklarını haber verince Ashab-ı Kiram (r.a.) hayret ettiler ve "Biz bu kısa ömrümüzde bu ecr-u sevaba  nasıl kavuşabiliriz?" dediler. Bu anda Cebrâil (a.s.) gelip: "Ey Habîballah, Sen ve Ashabın, bu dört kimsenin seksen sene ibadet edip hiçbir şekilde isyanda bulunmadıklarına hayret ettiniz. Allâhü Teâlâ, Sana bundan hayırlısını indirdi." deyip Sûre-i Kadr i Rasûl-i Ekrem (s.a.v.)'e okudu. Rasûl-i Ekrem (s.a.v.) bu haberi  (Sûre-i Kadri) Ashâbı'na müjdelediler ve Onlar da buna çok sevindiler."</p>

    <p class="MsoNormal">Bir rivayette, "Ben-î İsrâil içinde adının Şem'ûn veya Şemsûn olduğu âbid bir kimsenin seksen sene silahını hiç bırakmayıp Allah yolunda cihat ettiği haber verilince Ashâb-ı Kiram'ın hayret, gıbta etmeleri ve üzülmeleri üzerine bu müjdeli Sûre-i Celîle'nin indirildiği beyan edilir.</p>

    <p class="MsoNormal">Sûre'nin 4. Ayetinde "Melekler ve Rûh inerler." yani "Güneşin batışından tanyeri ağarıncaya kadar melekler inerler." buyuruldu. Rûh, yani Cebrâil (a.s.) da iner." Mukatil (r.a.), "Rûh, Allahü Teâlâ'nın katında meleklerin en şereflisidir." dedi. Başkaları: "Rûh, Arş-ı A'zam'ın yanında büyük bir mahluktur ki yalnız başına bir saf olarak, diğer melekler de bir saf olarak dururlar." Nitekim Sûre-yi Nebe, Âyet 38'de: "O gecede (Melekler ve Rûh) Rabblerinin emriyle (inerler) her  hayırlı iş için." buyuruldu ve Sûrenin sonunda: "Kadir gecesi , tanyeri ağarıncaya kadar selam ve selamettir." buyuruldu. "O Gece hastalık, falcılık olmaz. Melekler, sabaha kadar mü'minlere selam verirler." denilmiştir.</p>

    <p class="MsoNormal">(Hz. Seyyid Abdülkadir Geylânî (k.s.), Gunyetü't-Tâlibîn)   </p>

    <p class="MsoNormal">(S.A.V.) EFENDİMİZİN  HİLYE-İ SAADETLERİ</p>

    <p class="MsoNormal">Rasûlü Mücteba Muhammed Mustafa Sallallahü Aleyhi Vesellem Hazretleri hilkatçe ve ahlakça benî âdemin ekmeli idi. Enbiya-yı ı'zâm Aleyhimüsselam, âzâsı tam ve güzel yüzlü olup, Habîbi Hüdâ Muhammed Mustafa Sallallahü Aleyhi Vesellem onların en güzeli idi. Cism-i Pâki muntazam, her a'zâsı mütenâsip, endâmı gâyek matbu'; alnı, göğsü ve avuçları ve iki omuzlarının arası geniş idi. Boynu uzun ve mevzûn ve gümüş gibi saf, omuzları, pazuları ve baldırları iri ve kalın, bilekleri uzun, parmakları uzunca, elleri ve parmakları kalınca idi. Mübârek karnı göğsü ile beraber olup, şişman değildi. Ayaklarının altı çukur olup düz değildi. Uzuna karip orta boylu, iri kemikli, iri gövdeli, güçlü, kuvvetli idi.</p>

    <p class="MsoNormal">Ne zaif ne semiz belki ikisi ortası ve sıkı etli idi. Mübarek cildi ipekten yumuşak idi. Kemal-i i'tidal üzere büyük başlı, hilal kaşlı, çekme burunlu, az değirmi çehreli ve söbüce yüzlü idi. İki kaşının arası açık, birbirine yakın idi, çatık kaşlı değildir. Kirpikleri uzun, gözleri kara, güzel ve büyükçe idi. Gözlerinin akında az kırmızılık vardı. Levni ezher, yani ne kireç gibi ak ne de kara yağız, belki ikisi ortası ve gül gibi kırmızıya mail beyaz, nûrânî ve berrak olup mübarek yüzünde nur lemaan ederdi. Dişleri inci gibi abıdar ve tabdar olup, söylerken ön dişlerinden ru saçılır, gülerken fem-i saadeti bir latif şimşek gibi zıyalar vererek açılırdı.</p>

    <p class="MsoNormal">Saçları ne pek kıvırcık, ne de düz idi. Sabah sık ve tam idi. Uzun değildi bir tutamdan ziyadesini alırdı. Âlem-i Bekâ'ya rıhlet buyurduklarında saçı, sakalı henüz ağarmaya başlayıp başında ve sakalında biraz beyaz tel vardı.</p>

    <p class="MsoNormal">Cismi nazif kokusu latif idi. Koku sürünsün sürünmesin teni ve teri en güzel kokulardan a'lâ kokardı. Bir kimse O'nunla musafaha etse bütün gün O'nun râyihayı tayyibesini duyardı. Mübârek eliyle bir çocuğun başını mesh etse, güzel kokusu ile o çocuk sair çocuklar arasında ma'lum olurdu. Doğduğu vakit dahi pâk ve latif idi. Sünnetli ve göbeği kesik olarak doğmuştu.</p>

    <p class="MsoNormal">Allahümme salli aleyhi ve ala alihi ve ashabihi ecmaîn velhamdüllillahi Rabbil- Alemîn.</p>

    <p class="MsoNormal">(M. Hani, Adab, S: 49)</p>

    <p class="MsoNormal">KALB-İ SELÎM</p>

    <p class="MsoNormal">Kalb-i Selîm: Dîninde cehâletten, ahlâk-ı fâsideden, mal ve evlâdın şerrinden sâlim ve pâk olarak huzûr-u ilâhiyyeye gelen kimsedir. Şu halde malını harâta sarf ve evlâdına ahkâm-ı dîniyyeyi öğreten, emraz-ı kalbi, ahlâk-ı zemîme ve cehâletten sâlim olarak ahirete giden kimsenin mal ve evladından mefaat göreceğine bu Âyet-i Celîle delâlet eder. Hakk Teâlâ Hazretlerinden duâ talep eden kimsenin evvela Vacip Teâlâ Hazretlerini meth-ü senâ etmisi, duâsının kabûlünün şartlarından olduğuna bu Âyet-i Celîle delâlet eder.</p>

    <p class="MsoNormal">Keşf'ül- Esrar Tefsirinde; "Selîm Kalp": Kalbin küfür, nifak marazlarından ve meâsîden sâlim olmasıyla tefsir edilmiştir. Zîrâ sahih bir Hadîs-i şerif'te beyan edildiği vechile a'zayı cevarih kalbe ta'bîdir.</p>

    <p class="MsoNormal">Ebû'l-Kasım el -Hakim'e, "Kalb-i Selim"den sorulduğunda dedi ki: "Onun üç alameti vardır:</p>

    <p class="MsoNormal">1- Hiç kimseye eziyet etmemek,</p>

    <p class="MsoNormal">2- Hiç bir kimseden incinmemek,</p>

    <p class="MsoNormal">3- Bir kimseye iyilik yaptığında ondan mükafat beklememek.</p>

    <p class="MsoNormal">Zira, insan hiç kimseye eziyet etmeyince huzuru ilahiye "vera" ile, kimseden incinmeyince "vefa" ile, yaptığında mükafat beklemeyince de "ihlas" ile gelir."</p>

    <p class="MsoNormal">İbn-i Ata dedi ki: "Selîm", dünya ve ahiret afetlerinden hiçbirşey karşısında teşevvüş duymayan kimsedir" (Yani Zihni karışmayan, bocalamayan kimsedir.)</p>

    <p class="MsoNormal">Bazılarına, sadr selâmetine ne ile ulaşılabileceği sorulduğunda şöyle dediler:</p>

    <p class="MsoNormal">- "Yakin hududunda durmakla, temkin ve gazab halleride iradeyi terk ile..."</p>

    <p class="MsoNormal">İbrahim Aleyhisselam Melakül-Mevte mülaki olduğunda:</p>

    <p class="MsoNormal">- Rabbim beni niçin dost edindi? diye sordu.</p>

    <p class="MsoNormal">Melekü'l-Mevt:</p>

    <p class="MsoNormal">- "Nasa ihsan edersin de onlardan bir şey istemezsin, onun için" diye cevap vermiştir.</p>

    <p class="MsoNormal"> </p>

    <p class="MsoNormal">(Hz. Mahmud Sâmî Ramazanoğlu (k.s.), İbrahim (a.s.), S: 106)</p>

    <p class="MsoNormal">İSLÂM'DA KARDEŞLİK ANLAYIŞI</p>

    <p class="MsoNormal">Enes (r.a.), Efendimiz (S.A.V.)'den rivâyetle şöyle demiştir:</p>

    <p class="MsoNormal">« Kendi nefsi için sevdiğini, mü'min kardeşi için de istemedikçe, sizden biriniz hakkıyle mü'min olamaz.»  </p>

    <p class="MsoNormal">Yine bir hadisinde Efendimiz (S.A.V.)</p>

    <p class="MsoNormal">« Mü'minleri; birbirlerine karşı merhamet, samimiyet ve bağlılıklarında bir tek vücut gibi görürsün: Herhangi bir uzuv ağrıdığında, cesedin diğer kısımları da, uyku uyumayıp, sıtma olmuş gibi ızdırap duyar.» buyurmuştur.</p>

    <p class="MsoNormal">Bir hadîsinde de Efendimiz (S.A.V.)</p>

    <p class="MsoNormal">« Mü'minler; gözü ağrıdığında bütün vücudu şikâyet eden, başı ağrıdığı zaman da, bütün vücudu ızdırab duyan, bir tek adam gibidr.» buyurmuştur.</p>

    <p class="MsoNormal">Ebû Mûsa (r.a.), Hz. Peygamber (S.A.V.)'in şöyle buyurduğunu rivayet etmektedir:</p>

    <p class="MsoNormal">« Bir mü'min, diğeri için, birbiriyle kenetlenmiş yalçın duvarlar gibidir.» Sonra bunu göstermek için üç defa parmaklarını birbirine geçirdi.</p>

    <p class="MsoNormal">Ebû Rukiyye (r.a.)'nın rivâyet ettiğine göre Hz. Peygamber (S.A.V.):</p>

    <p class="MsoNormal">« Din, nasihattan ibârettir.» Ve bunu üç defa tekrarladı.</p>

    <p class="MsoNormal">-Ya Resûlullah, kimin için? diye sorduğumuzda:</p>

    <p class="MsoNormal">« Allah için, O'nun Kitabı ve Rasûlü için, müslümanların önderleri (havass) ve avâmı için.» cevabını verdiler.</p>

    <p class="MsoNormal"> ( İ.Şarani İslâm'da Kardeşlik Hukuku)</p>

    <p class="MsoNormal">•••</p>

    <p class="MsoNormal">Altı şey amelleri yok eder:</p>

    <p class="MsoNormal">1- Halkın ayıbıyla iştigal etmek.</p>

    <p class="MsoNormal">2- Kalbin kasveti.</p>

    <p class="MsoNormal">3- Dünya sevgisi.</p>

    <p class="MsoNormal">4- Hakdan ve halkdan utanmamak.</p>

    <p class="MsoNormal">5- Tul-i emel (uzun arzu)</p>

    <p class="MsoNormal">6- Zulüm.</p>

    <p class="MsoNormal">          (Hz. Mahmud Sâmî Ramazanoğlu (k.s.))</p>

    <p class="MsoNormal">BAYRAM NAMAZININ KILINIŞI</p>

    <p class="MsoNormal">Bayram namazı iki rek'attır. Cemaatle cehren (açıktan) kılınır. İki rek'at bayram namazına, imama uymaya niyet edip (Allahü ekber) diye iftitah tekbiri alınır. Eller bağlanıp (sübhanekellâhümme...) okunur, sonra imam açıktan, cemaat gizlice (Allahü ekber) diye üç defa tekbir alır, her tekbirde eller kulak hizâsına kaldırılıp yanlara salınır. Üçüncü tekbirden sonra eller bağlanarak, imam açıktan Fatiha ile bir miktar Kur'an okunur. (Allahü ekber)'i açıktan diyerek bilindiği gibi rükû ve secdeler yapılır.</p>

    <p class="MsoNormal">Sonra tekbir alınarak ikinci rek'ata kalkılır. İmam Fatiha ve bir miktar daha Kur'an okur, tekrar üç defa eller kaldırılarak birinci rek'atte olduğu gibi tekbir alınır. Dördüncüde (Allahü ekber) diyerek rükû ve secdelere varılır. Sonra da oturup (Ettehıyyâtü.... Allahümme salli ve barik, Rabbenâ atina... Rabbenâğfirli...) duaları gizlice okunup iki tarafa imamla beraber selam verilerek namaz tamamlanır.</p>

    <p class="MsoNormal">Birinci rek'atın rükûsuna varmış olan imama yetişen kimse, ellerini kaldırmadan, bayram tekbirlerini rükûda alır. İmamla kıyâma kalkar, imamla beraber tekbirlere iştirak eder. İkinci rek'atine, yetişen kimse, birinci rek'ati, kazaya kalkınca  evvela Besmele ve bir miktar Kur'an okur, sonra tekbirleri alır, namazını tamamlar.</p>

    <p class="MsoNormal">Bayram namazına hiç yetişmeyen kimse ise kendi başına bayram namazını kılamaz, dilerse dört rek'at nafile namazı kılar. Bu bir kuşluk namazı yerine geçer, büyük sevaba vesile olur.</p>

    <p class="MsoNormal">İmam, bayram namazından sonra minbere çıkar, oturmaksızın, hutbeye başlar. Cemaatte hutbeyi dinler ve hutbeden sonra dua edilerek bayram namazı kılınmış olur.  </p>

    <p class="MsoNormal">Bayram namazına hiç yetişemeyen kimse ise kendi başına bayram namazını kılamaz, dilerse dört rek'at nafile namazı kılar. Bu bir kuşluk namazı yerine geçer, büyük sevaba vesile olur.</p>

    <p class="MsoNormal">(Ö.N.Bilmen, İslam İlmihali, Sh: 167)</p>

    <p class="MsoNormal">BAYRAMLARIN MENDUPLARI</p>

    <p class="MsoNormal">1- Erken kalkmak</p>

    <p class="MsoNormal">2- Gusl etmek</p>

    <p class="MsoNormal">3- Misvak kullanmak</p>

    <p class="MsoNormal">4- Güzel koku sürünmek</p>

    <p class="MsoNormal">5- Giyilmesi mübâh olan elbisenin en güzelini giymek</p>

    <p class="MsoNormal">6- Allah'ın nimetlerine şükretmiş olmak için sevinçli ve neşeli görünmek ve yüzük takınmak.</p>

    <p class="MsoNormal">7- Ramazan bayramında câmiye çıkmadan önce tatlı bir şey yemek</p>

    <p class="MsoNormal">8- Yenilen şeyin kuru hurma olması</p>

    <p class="MsoNormal">9- Yenilecek olanın adedinin tek olması</p>

    <p class="MsoNormal">10- Kurban Bayramında kurban kesecek olan kimsenin kurbandan yemek için yemeği namazdan sonraya bırakması.</p>

    <p class="MsoNormal">11- Namaza erkence davranıp sabah namazını mahalle mescidinde kılarak bayram namazı için namazgâha ve büyük câmiye gitmek.</p>

    <p class="MsoNormal">12- Namaza giderken acele etmeyip sükûnetle yürümek</p>

    <p class="MsoNormal">13- Namaza giderken Ramazan bayramında gizli ve Kurban bayramında açıktan tekbir getirmek</p>

    <p class="MsoNormal">14- Namazdan dönerken mümkünse başka yoldan gelmek.</p>

    <p class="MsoNormal">15- Mü'minlerle karşılaştığı zaman güler yüz göstermek</p>

    <p class="MsoNormal">16- Elinden geldiğince çokça sadaka vermek.</p>

    <p class="MsoNormal">(Nimet-i İslâm, S. 510)</p>

    <p class="MsoNormal"> </p>

    <p class="MsoNormal"> «Allah (C.C.) ancak takvâ sahiplerini kendisinden korkanların ibadetini kabul eder. </p>

    <p class="MsoNormal">(Mâide: 27)  </p>

    <p class="MsoNormal">ALTI GÜN ORUCU TUTUYOR MUYUZ?</p>

    <p class="MsoNormal">Ramazan orucu çıktıktan sonra, Şevvâl ayında altı günlük oruç tutmamız hakkındadır.</p>

    <p class="MsoNormal">Bu altı günlük oruç onarım gibidir. Şöyle ki: Ramazân ayında farz olan oruçlar sırasında, bizlerden çıkan hata ve kusurların, terbiye ve edebimizdeki bozuk yönlerin, farz ve sünnet namazlarındaki aksaklıkların, yani eksik veya fazla rüku ve secdelerin secde-i sehivle tashih edilip noksanlığı doldurulduğu gibi, altı günlük oruç da eksik ve bozuk ibâdetlerimizin doldurulmasına yarayan birer tamir ve telâfi aracıdır.</p>

    <p class="MsoNormal"> "Her kim ramazan orucunu tutar ve altı gün de Şevvalden ilâve ederse, bütün seneyi oruçla geçirmiş gibi olur."                 (Müslim, Ebû Dâvud, Tirmizî, Nesâî, İbn Mâce) </p>

    <p class="MsoNormal">"Ramazân bayramından sonra altı gün oruç tutan bir kimse, bir seneyi oruç tutmuş gibi olur. Kişi bir iyilikte bulunursa, kendisine bunun on katı verilir." buyurulmuştur.                                                   (İbn Mâce ve Nesâî)</p>

    <p class="MsoNormal">Taberânî'nin rivâyetinde şu ziyâde vardır: Allah Resûlü (s.a.v.) böyle deyince Ebû Eyyüb (r.a.)'ün Efendimiz (s.a.v.)'e: "Ey Allah'ın Resulü! Tutulacak bir günlük oruç on güne karşı mıdır?" sorusuna Efendimiz (s.a.v.) "Evet" buyurmuşlardır. Hâfız Münzirî, Taberânî'nin râvîlerinin sahîh olduğunu kaydetmişlerdir.</p>

    <p class="MsoNormal">(El-Uhûd'ül Kübrâ, İ.Şa'rânî, S. 225)</p>

    <p class="MsoNormal">Altı günlük oruç bayramdan sonra arka arkaya tutulabileceği gibi bütün Şevvâl ayına dağıtılarak da tutulabilir. Lâkin Pazartesi ve Perşembe günleri tutulursa daha makbul olur. Zira Âişe vâlidemiz (r.a.):</p>

    <p class="MsoNormal">"Rasûl-i Ekrem (s.a.v.) Efendimiz Pazartesi ve Perşembe günlerinde oruçlu olmaya çalışırdı." buyurdu.</p>

    <p class="MsoNormal"> "Her ayda üç gün oruç tutmak, bütün hayatını oruçlu geçirmek gibidir."     (Buhârî ve Müslim)</p>

    <p class="MsoNormal">Yine Peygamberimiz (s.a.v.) "Her ayda üç gün oruç tuttuğunuzda, onüçüncü, ondördüncü, onbeşinci günlerinde tutunuz." buyurdu. (Tirmizî)</p>

    <p class="MsoNormal">UHUD GAZVESİ ÖNCESİ</p>

    <p class="MsoNormal">Hicret-i Muhammedî'nin üçüncü senesi Şevval ayının başlarında Kureyş ordusu Cebel-i Uhud yanında Ayneyn denilen tepenin yanına kondu. Perşembe ve Cuma orda kaldı.</p>

    <p class="MsoNormal">Rasûl-İ Ekrem Sallallahü Aleyhi Vesellem rüyası:</p>

    <p class="MsoNormal">Cuma gecesi Rasûlullah Sallallahü Aleyhi Vesellem rü'yasında görmüş ki bir takım sığırlar boğazlanıyor. "Zülfikar" nam kılıcın ucunun kırılıp bir gedik peyda olmuş ve arkalarına bir muhkem zırh giyip mübarek elini o zırhın yakasına sokmuş.</p>

    <p class="MsoNormal">Rasûl-İ Ekrem Sallallahü Aleyhi Vesellem ferdâsı günü bu rü'yâsını Ashâb-ı Kirâmına söyledi. Ve:</p>

    <p class="MsoNormal">"Boğazlanan sığırlar, ashâbımdan katlolunacak zevâta ve kılıcımın ucundaki gedik de ehl-i beytimden birinin katl olunmasına işarettir ve muhkem zırh da Medîne demektir," diye tabir eyledi.  "Şu hale nazaran Medine içinde durunuz, düşman içeri hücum ederse tedâfüî ve tahâfuzî cenk ediniz," diye buyurdu. Ashab-ı Kiramdan bazıları da bu sûreti münâsib gördü.</p>

    <p class="MsoNormal">•••</p>

    <p class="MsoNormal">Ashabdan bazısının meydan cengi talebi:</p>

    <p class="MsoNormal">Fakat Bedir'de bulunmayan yeniler, şühedayı bedrin nail olduğu derecatı Rasûl-ü Ekrem Sallallahü Aleyhi Vesellem'den işitmekle o gazada bulunmadıklarına son derecede müteessif olmalarıyla "Ya Rasûllulah! Biz Allah'tan bu günü isterdik. Bizleri dışarı çıkar; düşmanlarımız ile göğüs göğüse cenk edelim!" dediler.</p>

    <p class="MsoNormal">Ashab-ı Kiramdan bazıları da "Eğer çıkmaz isek düşman bizim zafımıza ve korkaklığımıza hamlederek şımarır" diye çıkıp da meydanda cenk zarûretini tercih ettiler.</p>

    <p class="MsoNormal">Hazreti Hamza Radıyallahü Anh da gayet şeci ve bahadır bir zat olduğundan Medine'de kapanıp durmağa havsalası mutehammil olmadığı cihetle düşman üzerine çıkıp da hücum etmek istedi.</p>

    <p class="MsoNormal">Onun üzerine Rasûl-i Ekrem Sallallahü Aleyhi Vesellem dahi çaresiz dışarı çıkıp meydan cengi etmek üzere karar verdi. Ve:</p>

    <p class="MsoNormal">"Sabr-u Sebat ederseniz bu kez de Cenab-ı Hakk, size nusret ihsan eder." buyurdu.</p>

    <p class="MsoNormal">(Hz. Mahmud Sâmî Ramazanoğlu (k.s.), Uhud Gazvesi, S:9-10-11)</p>

    <p class="MsoNormal">SERASKERİN EMRİNE İTÂAT</p>

    <p class="MsoNormal">Askerliğin en mühim vazifesi, harekât-ı harbiyede seraskerin emrine tamamiyle itaat ederek O'nun re'y ü tedbirine asla karışmamaktır.</p>

    <p class="MsoNormal">Rasûl-i Ekrem Sallallahü Aleyhi Vesellem Efendimiz tahaffuzî cengi tensib buyurmuş iken bazı Ashabın O'nu dışarı çıkarmaya mecbur etmeleri büyük bir hata idi.</p>

    <p class="MsoNormal">Evs kabilesinin reisi ve Ensar-ı Kiramın en ulusu olan Sa'd İbn-i Maaz Radıyallahü Anh ile Üseyyid bin Hudayr Radıyallahü Anh: "Siz Rasûlallah'ı istemiyerek çıkmağa mecbur ettiniz. İşi O'na bırakmalı idiniz. O'na vahy gelir ve işin iktizasını o sizden a'lâ bilir," diye onları tevbih ettiler. Onlar da bu istediklerine nadim oldular.</p>

    <p class="MsoNormal">Ve Rasûlullah Sallallahü Aleyhi Vesellem Efendimiz hücre-i saadetlerinden çıktığında:</p>

    <p class="MsoNormal">- "Ya Rasûlallah! Biz senin emrine muhalefet etmeyiz, dilediğini işle" dediler.</p>

    <p class="MsoNormal">Fakat, Rasûlullah Sallallahü Aleyhi Vesellem Efendimiz onların ısrarı üzerine silahlanıp atına binmek üzere olduğundan:</p>

    <p class="MsoNormal">"Bir Peygambere silahlandıktan sonra cenk etmeden dönmek yakışmaz!" buyurdular. Ve hemen atına binip orduyu saadet ile Medine haricine çıktılar. İbn-i Ümm-i Mektum Radıyallahü Anh'ı Medine'de kaimmakam bıraktılar.</p>

    <p class="MsoNormal">Sa'd ibn-i Muaz ve sa'd ibn-i Ubâde Radıyallahü Anhüma zırhlı oldukları halde Rasûl-i Ekrem Sallallahü Aleyhi Vesellem'in önünde yürürlerdi. Uhud dağına doğru azîmet eylediler. Medîne ile Uhud arasındaki mesâfe bir saatten azdır. Ancak o gün oraya kadar varmayıp yolda Şeyhayn denilen mevkîde gecelediler.</p>

    <p class="MsoNormal">Usâme bin Zeyd, Abdullah İbn-i Ömer, Zeyd İbn-i Sabit ve Ebû Saîd el-Hudrî gibi küçük çocukları buradan Rasûlullah Sallallahü Aleyhi Vesellem geri çevirdi.</p>

    <p class="MsoNormal">O gece Muhammed İbn-i Meslemetü'l Ensârî Radıyallahü Anh Hazretleri elle nefer asâkir-i İslâmiyye ile orduyu saadetin etrafını dolaşmak üzere karakol vazifesine çıktı.Zekvan İbn-i Abdi'l Kays Radıyallahü Anh Hazretleri de gece ordu içinde dolaşıp Rasûl-i Ekrem Sallallahü Aleyhi Vesellem'in çadırını etmekte idi.</p>

    <p class="MsoNormal">Seher vakti Rasûl-i Ekrem Sallallahü Aleyhi Vesellem orduyu saadet ile o mevkîden kalkıp Uhud dağına doğru hareket buyurdu. Yanında mevcut asâkir-i İslâmiyye'nin adedi bin kadar idi.</p>

    <p class="MsoNormal">(Hz. Mahmud Sâmî Ramazanoğlu (k.s.), Uhud Gazvesi, S: 12-13)</p>

    <p class="MsoNormal">KUREYŞ SANCAKTARLARININ MÜBÂREZEDE KATLİ</p>

    <p class="MsoNormal">Kureyşin alemdârı olan Talha bin Ebî Talha meydanı mübarezeye çıkıp er diledi</p>

    <p class="MsoNormal">Ali bin Ebî Talib, Radıyallahü Anh, Hazretleri ona karşı çıktı. Başına bir kılınç vruup kafiri katl ve idam eyledi. Sonra Kureyşin sancağını Osman ibn-i Ebî Talha tutmuştu. Onu da Cenab-ı Allah'ın arslanı Hamza bin Abdül-müttalib, Radıyallahü Anh, Hazretleri kılınç ile kolundan yaraladı.</p>

    <p class="MsoNormal">Derhal sancağı Ebü Saud İbn-i Ebî Talha aldı. onud a Sa'dbin Eflah ok ile vurup katletti. Derhal sancağı Haris İbn-i Talha tutuysa da Asım Radıyallahü Anh onu da bir ok ile vurup düşürdü.</p>

    <p class="MsoNormal">Kardeşi Külab İbn-i Talha hemen sancağı eline aldı, ise de Zübeyr İbnül-Avvam Radıyallahü Anh Hazretleri hamle ederek onu öldürdü. Sonra biraderi Cülas İbn-i Talha sancağı aldı. O da Tlha Bin Ubeydullah Radıyallahü Anh Hazretlerinin elinde maktul oldu.</p>

    <p class="MsoNormal">El-hasıl Abd'd-Dar oğlluranıdan yedi nefer baba, oğlu, birader ve amca bu sancak altında düşüp kaldı. Sonra sancağı yine abdüldüar neslinden Ertat İbn-i Şurahbil aldı. Onu da Hazreti Hamza katletmekle sancağı Şura İbn-i Kariz Tutut. Onu da Ashab-ı Kiramdan biri tatti.</p>

    <p class="MsoNormal">Artık Abdu'd-Dar oğullarından sancağı tutacak kimse bulunmadığından yine onların kölelerinden Savvab nam şahıs sancağı aldı. O da Kuzman'ın bir hamlesi ile telef oldu.</p>

    <p class="MsoNormal">"Habîb-i Zî-Şân'ım! Sen kafirleri zannetme ki bizim onlara müsaade etmekliğimiz onların nefislerine hayırlıdır. Belki bizim onlara dünyada müsaademiz onların günahları ziyâde olsun içindir. Halbuki âhirette onlara ihânet ve hakaret edici azap vardır. Allah Teâlâ mü'minleri üzerinde bulunduğunuz şu halde bırakacak değildir. Nihâyet murdarı temizden ayıracaktır ve Allah Teâlâ sizi gayb üzere muttalî kılar olmadı velâkin Allah Teâlâ Rasûllerinden dilediği kulunu makam-ı risalete ihtiyar buyurur ve vahy ile bazı muğayyebâtı o rasûlüne bildirir. Hal böyle olunca Allah Teâlâya ve Rasullerine îman edin. Eğer siz Cenâb-ı Allah'a ve Rasûlüne îman eder ve muharremattan ictinâb ile rızâ-i İlâhî hilâfından nefsinizi vikâye eder iseniz sizin için büyük ecir vardır.  (Âl-i İmran Sûresi :178-179)</p>

    <p class="MsoNormal"> (Hz. Mahmud Sâmî Ramazanoğlu (k.s.),Uhud Gazvesi, S: 18)</p>

    <p class="MsoNormal">ŞU BEŞ ŞEYİN KEFFARETİ YOKTUR</p>

    <p class="MsoNormal">1. Cenab,ı Allah'a eş koşmak,</p>

    <p class="MsoNormal">2. Haksız ve hükümsüz cana kıymak,</p>

    <p class="MsoNormal">3. Mü'mine iftira etmek,</p>

    <p class="MsoNormal">4. Muharabe günü kaçmak,</p>

    <p class="MsoNormal">5. Bir malı haksız olarak kesecek ve (hakkı iptal) ve habs edecek yemin ile and etmek.</p>

    <p class="MsoNormal">•••</p>

    <p class="MsoNormal">"Gözünüzü açın ki, kuvvet demek atmak demektir."</p>

    <p class="MsoNormal">(Hadis-i Şerif Meali)</p>

    <p class="MsoNormal">•••</p>

    <p class="MsoNormal">"Dinleyin, itaat edin velev başı üzüm gibi (küçük) Habeşli bir köle size kumandan olsa da."</p>

    <p class="MsoNormal">(Hadis-i Şerif Meali)</p>

    <p class="MsoNormal">•••</p>

    <p class="MsoNormal">"Kim bana itaat ederse Allah'a itaat etmiş, kim bana isyan ederse Allah'a asi olmuş olur. Kim imerinize (kumandınamı) itaat edekse bena itaat etmiş, kim emrimie isyan ederse bana isyan etmiş olur."</p>

    <p class="MsoNormal">(Hadis-i Şerif Meali)</p>

    <p class="MsoNormal">•••</p>

    <p class="MsoNormal">"Bu din, kıyamet kopuncaya kadar müslümlardan bir cemaat onun uğrunda savaşmak suretiyle ayakta durarak devam edecektir, muhakkak."</p>

    <p class="MsoNormal">(Hadis-i Şerif Meali)</p>

    <p class="MsoNormal">  (Hz. Mahmud Sâmî Ramazanoğlu (k.s.), Tebük Seferi, S: 107)</p>

    <p class="MsoNormal">•••</p>

    <p class="MsoNormal">Namaza başlamadan evvel şu duânın okunması tavsiyye olunur:</p>

    <p class="MsoNormal">"Allâhümme entel Evvelü feleyse kableke şey'ün ve entel Âhıru feleyse ba'deke şey'ün ve ente'z-Zâhiru feleyse fevkake şey'ün ve entel Bâtınu feleyse düneke şey'ün z'ül melekûti v'el-ceberûti Subbûhun Kuddûsün Rabb'ül- Melâiketi ver-Rûh."</p>

    <p class="MsoNormal"> </p>

    <p class="MsoNormal">(Hz. Mahmûd Sâmî Ramazânoğlu (K.S.), Fâtiha Sûresi Tefsîri)</p>

    <p class="MsoNormal">MİSAFİRE İKRAM</p>

    <p class="MsoNormal"> </p>

    <p class="MsoNormal">Dost ve ahbabları yedirmekte büyük faziletler vardır. Cafer bin Muhammed Radıyallahü Anh:</p>

    <p class="MsoNormal">"Dostlarınızla sofraya oturduğunuzda oturmayı uzatın. Çünkü bu sofra başı, Allah huzurunda hesabını veremeyeceğiniz ömrünüzün bir parçasıdır." diyor.</p>

    <p class="MsoNormal"> </p>

    <p class="MsoNormal">Hasan-ı Basri Rahimehullah:</p>

    <p class="MsoNormal">"Kişi kendisine, aile efradına, anne ve babasına yedirdiği yemekten mes'uldür. Nereden kazandığınının hesabını verecektir. Yalnız dost ve ahbablarına yedirdiğinden mes'ul değildir. Allahü Teâlâ bunu sormakta haya eder" demiştir.</p>

    <p class="MsoNormal"> </p>

    <p class="MsoNormal">Bu husustaki Hadis-i Şeriflerden Bazıları:</p>

    <p class="MsoNormal">"Sizden herhangi birinizin yemek sofrası, misafirinin önünde bulunduğu müddetçe melekler, onun için istifar ederler"</p>

    <p class="MsoNormal"> </p>

    <p class="MsoNormal">Horasan Âlimlerinden bir zât, misafirlerinin yiyemeyecekleri kadar bol yemek sofraya koyar, sebeb olarak da şu hadîsi rivayet ederdi.</p>

    <p class="MsoNormal">"Kardeşlerinin yiyip te arttırdıkları yemeği yiyenden, o yemeğin hesabı sorulmaz." Ben de artan yemeği yemekle bu mes'uliyetten kurtulmak için misâfire fazla yemek getirim, derdi.</p>

    <p class="MsoNormal"> </p>

    <p class="MsoNormal">"Kul, dostları ile yediğinden hesaba çekilmez."</p>

    <p class="MsoNormal"> </p>

    <p class="MsoNormal">"Kul, üç yemekten mes'ul değildir. Sahur, iftar ve dostları ile yediği yemeklerdir.</p>

    <p class="MsoNormal"> </p>

    <p class="MsoNormal">"Hayırlınız, yemek yedireninzdir."</p>

    <p class="MsoNormal"> </p>

    <p class="MsoNormal">"Kardeşini doyuncaya kadar yedireni, kanıncaya kada içireni Allah-u Teâlâ, onları beşyüz senelik olan yedi hendek ile Cehhennem'den uzaklaştırır."</p>

    <p class="MsoNormal">(İhya-u Ulumud-Din, Cilt 2, S: 25)</p>

    <p class="MsoNormal">UNUTKANLIĞA KARŞI OKUNACAK DUÂ</p>

    <p class="MsoNormal">Îkâz: İşbu Duâ, sabah ve akşam 3'er kerre okunacaktır.</p>

    <p class="MsoNormal">"Bismillâhirrahmânirrahîm."</p>

    <p class="MsoNormal">"Sübhâneke lâ ı'lme lenâ illâ mâ a'llemtenâ inneke ente'l-A'lîmü'l-Hakîm."</p>

    <p class="MsoNormal">"Allâhümme, elhimnî efkahü bihi evâmirake ve nevâhîke ve'rzunknî fehmen ağlemü bihî keyfe ünâcîke yâ erhame'r-Râhimîn.</p>

    <p class="MsoNormal">Allâhümme'r-zuknî fehme'n-Nebiyyîn ve hıfze'l-Mürselîn ve ilhâme'l-melâikete'l-mukarrabîn, birahmetike yâ erhame'r-Râhimîn.</p>

    <p class="MsoNormal">Allâhümme ekrimnî binûri'l-fehmi ve ahricnî min zulümâti'l-vehmi ve'ftah lî ebvâbe rahmetike ve'nşûr a'leyye min hazâini ı'lmike yâ erhame'r-Râhimîn."</p>

    <p class="MsoNormal">•••</p>

    <p class="MsoNormal">HER TÜRLÜ HAYIRLI TALEB VE MURÂD</p>

    <p class="MsoNormal">İÇİN OKUNACAK DUÂ</p>

    <p class="MsoNormal">Îkâz: Cum'a gecesi sabaha karşı, iki rek'at nâfile namazı kılıp dört yüz seksen (480) def'a: Bir (1) "Bismillâhirrahmânirrahîm." ile "Rabbene'ftah beynenâ ve beyne kavminâ bi'l-hakkı ve ente hayrü'l-fâtihin." okuyup her yüz (100) sonunda "Allâhümme, yâ Müfettiha'l-ebvâb iftâh lenâ hayra'l-bab." okunacaktır:</p>

    <p class="MsoNormal">Şöyle ki: Önce bir (1) def'a "Bismillâhirrahmânirrahîm." denilip arkasından yüz (100) def'a "Rabbene'ftah beynanâ ve beyne kavminâ bi'l-hakkı ve ente hayrü'l-fâtihîn." ve bir (1) def'a da "Allâhümme, yâ Müfettiha'l-ebvâb iftâh lenâ hayra'l-bâb." duâsı okunacak. Bu okuma işi, dört (4) kerre tekrâr edilecek. Beşinci seferin başında yine bir (1) def'a "Bismillâhirrahmânirrahîm" okunacak, arkasından seksen (80) def'a "Rabbene'ftah beynenâ ve beyne kavminâ bi'l hakkı ve ente hayrü'l-fâtihîn." Âyet-i Celilesi okunacak ve buna ilâveten bir (1) kerre de "Allâhümme, yâ Müfettiha'l-ebvâb iftâh lenâ hayra'l-bâb." okunacaktır.</p>

    <p class="MsoNormal">PİŞUVÂ-Yİ HÂCEGÂN, SEYYİDİNÂ EBÎ BEKİR (R.A.)</p>

    <p class="MsoNormal">Uzunca boylu, beyaz tenli, zaif bedenli, gür saçlı, seyrek sakallı, çukurca gözlüydü. Kalpleri geniş, aşkallah, haşyetullah ve muhabbeti Rasûlullah ile dolu idi. Duruşları mahzun ve sevimli, enbiyadan sonra insanların efdali idi.</p>

    <p class="MsoNormal">Peygamberimizin çocukluk ve gençlik arakdaşı, nebîlik geldikten sonra ilk eşi, Medine'ye hicrette tek yoldaşı, hayatı boyunca manevî kardeşi idi.</p>

    <p class="MsoNormal">Mekke'den Medine'ye gizlice hicret ederken Sevr Mağarasında saklandıkları  zaman "İkinin İkincisi" diye Hakk tarafından tavsif edilen "Sıdk"'ın yanındaki yâıgar "Sıddîk" idi.</p>

    <p class="MsoNormal">Orada Rasûl-i Ekrem Sallallhü Aleyhi Veselleme bir ziyan gelir diye korktuğunda, meâlen, "Mahzûn olma! Allah bizimledir!" âyeti nâzil olmuştur.</p>

    <p class="MsoNormal">O, Peygamber Sallallahü Aleyhi Vesellem'e ve İslâm'a dimağı ile canı ile, malı ile ve bütün kudret ve imkanları ile hizmet etmiştir.  </p>

    <p class="MsoNormal">Birgün Rasûlullah Sallallahü Aleyhi Vesellem'e müşrikler, Kabe yanında suikast ederlerken yetişip: "Rabbim Allahtır, dediği için bir kimseye eziyet edilir mi?" diye bağırıp kafirleri oradan dağıtmıştır.</p>

    <p class="MsoNormal">O, cesur, cömert, yumuşak kalpli, hasass yürekli, ilim, hilim fikir, görüş ve ahlak sahibi bir zattı. Hazin hazin Kur'an okurken gözlerinden yaşlar boşanır. Onun bu halini görenlerin yürekleri yumuşardı.</p>

    <p class="MsoNormal">Hayatı boyunca Hakk yolundaki salâbeti, Şecaat ve cesâretteki metâneti, adâleti tatbikteki istikâmeti, Hakk elçisi yanındaki sadâkati onu "Sıddıklık" makamına erdirmişti.</p>

    <p class="MsoNormal">Öyle ki: Devrinde bir sene vardır, insanlardan bir şikâyet ve mahkeme mevzu olmamış, hâkimler boş, hapishaneler açık kalmıştır. Cihan tarihinde bu sene tektir ve bunun yegâne âmili Hazreti Ebû Bekir Sıddîk'tır.</p>

    <p class="MsoNormal">Siyâset kiyâset ve dirayet ehli idi. O hâl, kâl, sâl, mâl, fikir, şükür, zikir erbabındandı.</p>

    <p class="MsoNormal">Rasûlu Zişan Efendimiz Rasûlullah Sallallahü Aleyhi Vesellem ilk örnek halifsi 'dur. Sadatın Seyididir.</p>

    <p class="MsoNormal">Emaneti bizzat Rasûlullah Sallallahü Aleyhi Vesellem'den "Sevr Garında" almıştır. Pişuvayı Hacegan diye anılır.</p>

    <p class="MsoNormal">(M. Hani, Adab S: 52)</p>

    <p class="MsoNormal">TEVEKKÜL</p>

    <p class="MsoNormal">Tevekkül, insanın maksadıyla istihdaf için tevessül etmemesi icab eden sebeplerin kifâyeti hakkında Cenab-ı Allah'a i'timad etmesidir. "İslam nazarında tevekkül sırf semâvî yardımlara dayanark esbabına tevessülü bırakmaktır" sözü asla doğru değildir. Böyle zannetmek İslamı kat'iyyen iyi bilmemekten ileri gelir.</p>

    <p class="MsoNormal">İmam-ı Gazali diyor ki:</p>

    <p class="MsoNormal">Madem ki insan kendinin kifâyetine, kuvvetine, malumatına emin değildir. Çalışması ve kazancı ile tevekkül dairesinden tedrice çıkamaz. Zira olabilir ki bunların hepsini bir lahzada Cenab-ı Hakk mahveder. Şu halde tevekkül demek; insanın nazarının bütün bunların muhafazasına ve esbabının zuhurunu bizzat yaratan Cenab-ı Hakk'a müteveccih olması demektir ki, kazanmasını, malumatını, kifayetini de kudret-i ilahîye izafetle görür.</p>

    <p class="MsoNormal">Tevekkül eden adam, çoğunu infak için yahut muhtaç olanlara vermek maksadıyla kazanıyorsa bedeniyle dünyaya bağlı kalbi ile de ebediyete bağlıdır. Bu adamın hali evinde tembelcesine oturandan elbette şereflidir.</p>

    <p class="MsoNormal">İslamda mütevekkilin alameti şudur:</p>

    <p class="MsoNormal">Malı çalınır, yahut ticareti hasara uğrarsa, yahut işi bozulursa halinden razı olur, inanışı zail olmaz, yüreği çarpıp durmaz. Bilakis evvelki haliyle sonraki hali aynı sekinetini muhafaza eder. Çünkü bir şeye bağlanmayan kimse onun zayisinde endişeye düşmez. Bir şeyin zayisiyle muztarib olan evvelce ona bağlanmış demektir.</p>

    <p class="MsoNormal">Tasavvuf indinde; mütevekkil:</p>

    <p class="MsoNormal">"Redd ile kabul müsavi olacaktır." şeklinde tarif edilir.</p>

    <p class="MsoNormal"> </p>

    <p class="MsoNormal">•••</p>

    <p class="MsoNormal">"O kimseler ki, onlar îman  ettiler ve îmanlarını ef'alleri ile isbat ederek vatanlarını terk ve civarı Rasûlullah'a iltica etmek sûretiyle hicret ettiler ve fîsebîlillah malları  ve canları ile mücahede ettiler. Onlar için ındallah büyük dereceler vardır ve ancak onlar korktuklarından  kurtulup umduklarına nâil olmak sûnetiyle fevz ü necat buluculardır."</p>

    <p class="MsoNormal">(Bakara: 218)</p>

    <p class="MsoNormal"> (Hz. Mahmud Sâmî Ramazanoğlu (k.s.), Musahabe 3, S: 165)</p>

    <p class="MsoNormal">ABDURRAHMAN B. AVF'IN MESLEKİ,</p>

    <p class="MsoNormal">HASLET VE FAZİLETLERİNDEN BAZILARI</p>

    <p class="MsoNormal">Abdurrahman bin Avf (r.a.), ticaretle uğraşırdı. Kısa zamanda çok zengin olmuştu.</p>

    <p class="MsoNormal">"Taşa uzansam, altında ya altına ya da gümüşe rastladığımı görürüm?" derdi.</p>

    <p class="MsoNormal">Abdurrahman bin Avf (r.a.), Peygamberimiz (s.a.v.)'in, kendilerini, Cennetle müjdelediği on Sahabi'den birisi olduğu gibi, Peygamberimiz (s.a.v.)'in, kendilerinden razı olarak ayrıldığı lat Sahabi'den de, biris olup Hz. Ömer (r.a.), kendisinden sonra halifelik işinin, onlarla konuşulmasını tavsiye etmişti.</p>

    <p class="MsoNormal">Abdurrahman bin Avf (r.a.), Tebük seferinde servetinin yarısın getirip orduya bağışlamıştı.</p>

    <p class="MsoNormal">Bununla da kalmayıp Allah yolunda kırk bin, daha sonra, kırk bin dinar (altın) harcadı.</p>

    <p class="MsoNormal">Ayrıca, orduya beş yüz at, beş yüz de deve yükledi.</p>

    <p class="MsoNormal">Kendisinin, Ka'be'yi tavaf ederken, "Allah'ım! Nefsinin cimriliğinden, beni koru!" diyerek dua ettiği görülmüştür.</p>

    <p class="MsoNormal">Vefat edeceği zaman (sırada), son derece ağlamış, ağlamasının sebebî sorulunca "Mus'ab b.Umeyr, benden daha hayırlı idi. Rasûlullah Sallallahü Aleyhi Vesellem devrinde vefat etmiş, içine sarılacak bir kefeni bulunmamıştı!"</p>

    <p class="MsoNormal">Hamza bin Abdulmuttalib (r.a.), benden daha hayırlı idi. Onun için de, sarılacak kefen bulunmamıştı.</p>

    <p class="MsoNormal">Ben, Ahiret nasibi, dünya hayatında verilmiş olan kimselerden olmaktan korkuyorum!</p>

    <p class="MsoNormal">Servetimin çokluğu, beni tutup arkadaşlarımdan alıkoymasından korkuyorum!" demişti.</p>

    <p class="MsoNormal">Peygamberlerimizin Zevcesi Hz. Ümmü Seleme'ye "Ey Anne! Servetimin çokluğunun, beni helak etmesinden korkuyorum!" dediği zaman, Hz. Ümmü Seleme (Oğulcuğum!  İnfak et, fakirlere dağıt gitsin!" tavsiyesinde bulunmuştur.</p>

    <p class="MsoNormal">Bir gece, Mısır'dan dönen yüz develik ticaret kervanını, Medineli'lerin yetimlerine bağışlamıştır.</p>

    <p class="MsoNormal">Şam'dan Medine'ye gelen buğday, un ve yiyecek yüklü yedi yüz develik ticaret kervanını da, çullu develeri ve yükleriyle birlikte -Allah Rızası için- Medine fakirlerine bağışlayıvermiştir!</p>

    <p class="MsoNormal">(M.Asım Köksal, İslâm Târihi Ansk. C.3, S : 150-151)</p>

    <p class="MsoNormal">ALLAH KORKUSU</p>

    <p class="MsoNormal">Rivayete göre, bir defa Hazreti Ebû Bekir Radıyallahü Anh bir kuşa bakarak:</p>

    <p class="MsoNormal">"Keşke insan olmasaydım da senin gibi kuş olsaydım." demiştir.</p>

    <p class="MsoNormal">Hazreti Ömer Radıyallahü Anh'ın, Kur'andan bir ayet duyduğu vakit bayılıp düştüğü ve günlerce ziyâret edildiği söylenir. Hatta birgün yerden bir çöp alarak:</p>

    <p class="MsoNormal">"Keşke bunun gibi olsaydım, anılır hiçbir şey olmasaydım, tamamen unutulup, yok olup gideydim, annem beni doğrumasaydı" dedi.</p>

    <p class="MsoNormal">Gözyaşlarından Hazreti Ömer Radıyallahü Anh'in yüzünde iki siyah çizgi hasıl olmuştu. O:</p>

    <p class="MsoNormal">"Allah'tan korkan, intikam peşinde olmaz. Allah'tan korkan, arzu ettiği herşeyi yapmaz.</p>

    <p class="MsoNormal">Eğer kıyâmet olmasaydı, herşey gördüğünüz aksine olurdu." der.</p>

    <p class="MsoNormal">Hazreti Ömer Radıyallahü Anh:</p>

    <p class="MsoNormal">Tekvir Sûresinden okumaya başladığı zaman;</p>

    <p class="MsoNormal">"Amel defterlerinin açılıp yayıldığı zaman " Âyeti Celilesine geldiği zaman bayılarak düşmüştür.</p>

    <p class="MsoNormal">Müsevvir bin Mahreme; fazla korktuğu için Kur'an-ı Kerim dinlemeye tahammül edemezdi. Yanında Kur'andan bir ayet okunsa hemen bir nara atar ve bir müddet şuursuz olurdu. Hatta birgün Hasem kabilesinden birisi bunun yanında:</p>

    <p class="MsoNormal">"Müttakileri o çok esirgeyici Allah'ın huzurana süvari elçiler gibi toplayacağımız günkarları ise susuz olarak Cehennem'e süreceğimiz gün"</p>

    <p class="MsoNormal">(Meryem: 86-87)</p>

    <p class="MsoNormal">Âyet-i Celilesini okuduğu vakit: "Ben mücrimlerdenim, müttakilerden değilim. Sen onu bir daha oku" dedi.Adam da tekrar okuyunca, derin bir nefes alarak yıkıldı ve öldü.</p>

    <p class="MsoNormal">(Ihya-u Ulumuddin, Cilt 4 /337)</p>

    <p class="MsoNormal">EZÂN VE KÂMET ARASINDA İSTEKTE BULUNMAK</p>

    <p class="MsoNormal">Hazreti Peygamber (s.a.v.) Efendimiz'in bizlere olan emir ve vasiyetlerinden biri de ezan ile kamet arasında Hakk Teâlâ'dan bizlerin ve umum müslümanların dünya ve ahiret ihtiyaclarımız görmesini istememizdir. Fakat bu işi yaparken bir şer'i özür olmadıkça ifrata kaçmamalıyız.</p>

    <p class="MsoNormal">Bu anda dua teminin fazileti şundan ileri geliyor. Kul ile Zü'l-Celâl arasındaki örtüler ve mani hicablar bu iki vakit arasında kalıdırılmış olur. Bu tıpkı bir padişah sarayının kapısının açılmasına benzer. Kapının açılması demek, içeri girme izninin çıktığına bir işarettir. Böylece padişah, dostlarının ve hizmetkarlarının içeri girme vaktinin gelmiş olduğunu gösterir.</p>

    <p class="MsoNormal">Saraya girenlerden gözde ve ilk sıralarda olanların işi daha çabuk yerine getirilir. Bu sebeple padişahlar padişahı olan Hakk Teâlâ, mescidine girmek için müezzinin sesini duyarak koşup gelen ve ön sıraya girenlerin işin herkesten önce yapar; bu davete geç gelenlerin işini ise ağır yapar. Vakıa Allah'ın bir anda bir işi yaratması aynı anda başka bir işi yaratmasına mani değildir, ama Hakk Teâlâ'nın kullarına ve yarattıklarına muamelesi böyledir. (yani onlardaki sa'y u gayrete göre ihtiyaçlarını görür.)</p>

    <p class="MsoNormal">Ebû Davud'un rivayet ettiği bir Hadis-i Şerifte,</p>

    <p class="MsoNormal">"Ezanla namaz kameti arasındaki kul istekleri geri çevrilmez" buyurulmuştur.</p>

    <p class="MsoNormal">Hâkim'in merfûan rivayet ettiği bir Hadîs-i Şerif'te:</p>

    <p class="MsoNormal">"Ezan sesi yükselince göklerin kapıları açılır, istekler (duâlar) kabul olunur. Binaenaleyh kime bir üzüntü ve sıkıntı gelirse ezan sesini duyduğunda ona icabet etsin" buyurulmuştur. Yani müezzin söylediklerini tekrarlasın, ondan sonra hacetini Allah'tan istesin.</p>

    <p class="MsoNormal">Beyhakî ise haîsi rivayet eder:</p>

    <p class="MsoNormal">"Namaz ezanı okunmaya başlanınca, şeytan ezanı duymamak için yellene yellene arkasını dönüp kaçar; bitince oraya döner, kamet getirilmeye başlanınca (yine aynı şekilde) arkasını dönüp uzaklaşır."</p>

    <p class="MsoNormal">(İmam-ı Şaranî el-Uhudul Kübra S:78-79)</p>

    <p class="MsoNormal">HZ. ÖMER (R.A.)'İN BAŞLICA HİZMETLERİ</p>

    <p class="MsoNormal">1- Beyt'ül - Mâl te'sîsi,</p>

    <p class="MsoNormal">2- Kâdılar ta'yîni, mahkemeler te'sîsi,</p>

    <p class="MsoNormal">3- Emir'ül-Mü'mînin unvânını kabülü,</p>

    <p class="MsoNormal">4- İdâre-i askeriyye ve Merâkiz-i askeriyye tesîsi,</p>

    <p class="MsoNormal">5- Gönüllülere maâş tahsîsi,</p>

    <p class="MsoNormal">6- Arâziyi ölçtürmek,</p>

    <p class="MsoNormal">7- Tahrîr-i nüfûs icrâsı,</p>

    <p class="MsoNormal">8- Kanallar hafri,</p>

    <p class="MsoNormal">9- Vâridât idâresini te'sîs,</p>

    <p class="MsoNormal">10- Kûfe, Basra, Musûl, Fustât gibi şehirler te'sisi,</p>

    <p class="MsoNormal">11- Arâzî-i Meftûha'yı vilâyat'a taksim,</p>

    <p class="MsoNormal">12- Nehirlerden çıkarılan şeylere vergi tarhı,</p>

    <p class="MsoNormal">13- Düşmân memleketlerine mensûb tâcirlerin, İslâm memleketleriyle ticâretine müsâade,</p>

    <p class="MsoNormal">14- Memleketleri devr ü teftîş  ile ahâlinin ahvâlini istinkâh,</p>

    <p class="MsoNormal">15- Polis idâresini te'sîs ve teharrî me'mûrluğu ihdâsı,</p>

    <p class="MsoNormal">16- Mekke ile Medine arasında ve muhtelif şehirlerde yolcular için misâfirhâne inşâsı,</p>

    <p class="MsoNormal">17- Metrûk çocukları himâye. Mektebler te'sis ve maâş tahsîsi,</p>

    <p class="MsoNormal">18- Gayr-i Müslim olsa da bir arabın esîr olarak kullanılmamasını te'mîn,</p>

    <p class="MsoNormal">19- Hz. Ebû Bekir (r.a.)'i Kur'ân toplamak için iknâ, 20- Kıyâs esâsını kabûl  (fıkıh ve hukukda),</p>

    <p class="MsoNormal">21- Sabah ezânına "es-Selâtü hayrun mine'n-Nevm"i kabûl ve ilâve,</p>

    <p class="MsoNormal">22- Terâvih Namazının cemâatle edâsını kabûl, 23- Bir def'âda vukû' bulan talâk-ı selâseyi, bâyin olarak kabûl,</p>

    <p class="MsoNormal">24- Sarhoşluk cürmü için celdi, a'zami cezâ olarak kabûl,</p>

    <p class="MsoNormal">25- Satılacak atlardan zekât almak kâidesini kabûl,</p>

    <p class="MsoNormal">26- Benî Ta'leb'den cizye yerine zekât ahzi,</p>

    <p class="MsoNormal">27- Evkâf usûlünü te'sis,</p>

    <p class="MsoNormal">28- Cenâze namâzında dört tekbîr almak için Ashâb'ın ictimâını te'min.     </p>

    <p class="MsoNormal"> (Hz. Mahmud Sâmî Ramazanoğlu (k.s.),  Hz. Ömer (r.a.))</p>

    <p class="MsoNormal">KIYAMET ALÂMETLERİ</p>

    <p class="MsoNormal">Gizli alemetler:</p>

    <p class="MsoNormal">İnsanda izzet, hürmet, muhabbet, şefkat, edeb, haya, cömertlik, eli açıklık, sözde durmak, doğruluk, ahbablığı korumak, şeriata uymak ve dinde takva kalmamak,</p>

    <p class="MsoNormal">Şehirlerde mescidlerin çoğalması,</p>

    <p class="MsoNormal">Cemaatin azalması,</p>

    <p class="MsoNormal">Binaların yüksek olması,</p>

    <p class="MsoNormal">Elbiselerin ince olması,</p>

    <p class="MsoNormal">Kadınların ve çocukların hakim olması,</p>

    <p class="MsoNormal">Kadınların erkeklere, erkeklerin kadınlara benzemesi,</p>

    <p class="MsoNormal">Erkeğin erkeğe, kadının kadına ilgi duyması,</p>

    <p class="MsoNormal">Bereketin azalması,</p>

    <p class="MsoNormal">Akraba ziyaretinin kalkması,</p>

    <p class="MsoNormal">Şer'i alışveriş hükümlerinin kalkması,</p>

    <p class="MsoNormal">Kötülere saygı gösterilmesi, iyilerin aşağılanması, cariyelerin doğurması,</p>

    <p class="MsoNormal">Kan dökülmesi, fısk ve fucurda çoğalma,</p>

    <p class="MsoNormal">Kabirlerin süslenmesi gibi şeylerdir ki, bunlara eşraat-ı saat (kıyametin şartları) da denir.</p>

    <p class="MsoNormal">Kıyametin açık alametleri:</p>

    <p class="MsoNormal">Deccalın çıkması,</p>

    <p class="MsoNormal">Üç gece ard arda ay tutulması,</p>

    <p class="MsoNormal">Yedi iklimde üç sene ar arda kıtlık olması,</p>

    <p class="MsoNormal">Büyük bir dumanın her tarafı kaplaması,</p>

    <p class="MsoNormal">İsa (a.s.)'ın inip Deccal'ı öldürerek Muhammed (s.a.v.)'in şeriatı ile amel etmesi,</p>

    <p class="MsoNormal">Rasûl-i Ekrem (s.a.v.) soyundan Mehdi çıkıp kırk yıl adaletle giderek, İsa (a.s.)'a erişmesi,</p>

    <p class="MsoNormal">Dabbetü'l Arz'ın meydana çıkması.</p>

    <p class="MsoNormal">Ye'cüc ve Me'cüc'un Sedd-i İskenderî'den çıkıp yedi iklimi istila etmesi,</p>

    <p class="MsoNormal">Beyt-i Şerif (Kabe-i Muazzama)'nın yıkılması,</p>

    <p class="MsoNormal">Güneşin batıdan doğup orada beklemesi.</p>

    <p class="MsoNormal"> </p>

    <p class="MsoNormal">Bu alametlerin meydana çıkmasından sonra misk ve amber kokusu fibi ferahlatıcı serin rüzgarlar esip bu rahavetle mü'minlerin ruhları bedenlerinden çıkar.</p>

    <p class="MsoNormal">(Marifetname)</p>

    <p class="MsoNormal">SALÂT-U SELÂM'IN MİKTÂRI</p>

    <p class="MsoNormal">"Übeyy bin Kâ'b -radıyallahu anh-'dan şöyle dediği rivayet edilmiştir: Rasûlullah -sallallahu aleyhi ve sellem- gecenin üçte ikisi geçtikten sonra kalkmış da şöyle demişti:</p>

    <p class="MsoNormal">"Ey insanlar! Allah'ı zikredin. "Racife" geldi, "radife" onun ensesine binecek olanda gelecek, ölüm kendisinde olan bütün şiddetiyle geldi, ölüm kendisinde olan bütün şiddetiyle geldi."</p>

    <p class="MsoNormal">Ben de kendisine:</p>

    <p class="MsoNormal">"Ey Allah'ın Rasûlü! Gerçekten ben sana çok salat ediyorum. Bu salatımı sana ne kadar yapayım?" dedim. Buyurdu ki:</p>

    <p class="MsoNormal">"Dilediğin kadar."</p>

    <p class="MsoNormal">"Zikrimin dörtte biri kadar olsun mu?" dedim. Şöyle buyurdu:</p>

    <p class="MsoNormal">"Dilediğin kadar yap, fakat arttırırsan bu senin için daha hayırlıdır." dedim:</p>

    <p class="MsoNormal">- Yarısı olursa nasıl? Buyurdu ki:</p>

    <p class="MsoNormal">"Dilediğin kadar, arttırırsan senin için daha hayırlıdır." Yine söyledim:</p>

    <p class="MsoNormal">O halde üçte iki kadar mı?</p>

    <p class="MsoNormal">Buyurdu ki:</p>

    <p class="MsoNormal">Dilediğin kadar, fakat arttırırsan senin için daha hayırlıdır. Tekrar dedim:</p>

    <p class="MsoNormal">- Bütün zikrimi sana salât olarak yapayım mı?</p>

    <p class="MsoNormal">Buyurdu:</p>

    <p class="MsoNormal">Bu takdirde o, senin maksatına yeter tutulur, günahın da mağfiret olunur.</p>

    <p class="MsoNormal"> </p>

    <p class="MsoNormal">En-Nâziât sûresindeki :</p>

    <p class="MsoNormal">"racife" o gün sarsan sarsacak;</p>

    <p class="MsoNormal">"radife" onun ensesine binecek olan da ardından gelecek.</p>

    <p class="MsoNormal"> </p>

    <p class="MsoNormal">Rasûlullah -sallallahü aleyhi ve sellem-in maksadı o dehşetli günleri hatırlatmak ve ahirete hazırlanmayı teşvik etmektir.                      </p>

    <p class="MsoNormal">(Tirmîzi)</p>

    <p class="MsoNormal">           (Hz. Mahmud Sâmî Ramazanoğlu (k.s.),  Musahabe-5, S: 36-37)</p>

    <p class="MsoNormal"> </p>
  </div>
</body>
</html>
