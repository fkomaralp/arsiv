<html>

<head>
<meta http-equiv=Content-Type content="text/html; charset=Windows-1254">
<meta name=Generator content="Microsoft Word 12 (filtered)">
<title>OCAK</title>

<style>
<!--
 /* Font Definitions */
 @font-face
	{font-family:Helvetica;	panose-1:2 11 6 4 2 2 2 2 2 4;}
@font-face
	{font-family:Courier;	panose-1:2 7 4 9 2 2 5 2 4 4;}
@font-face
	{font-family:"Tms Rmn";	panose-1:2 2 6 3 4 5 5 2 3 4;}
@font-face
	{font-family:Helv;	panose-1:2 11 6 4 2 2 2 3 2 4;}
@font-face
	{font-family:"New York";	panose-1:2 4 5 3 6 5 6 2 3 4;}
@font-face
	{font-family:System;	panose-1:0 0 0 0 0 0 0 0 0 0;}
@font-face
	{font-family:Wingdings;	panose-1:5 0 0 0 0 0 0 0 0 0;}
@font-face
	{font-family:"MS Mincho";	panose-1:2 2 6 9 4 2 5 8 3 4;}
@font-face
	{font-family:Batang;	panose-1:2 3 6 0 0 1 1 1 1 1;}
@font-face
	{font-family:SimSun;	panose-1:2 1 6 0 3 1 1 1 1 1;}
@font-face
	{font-family:PMingLiU;	panose-1:2 2 5 0 0 0 0 0 0 0;}
@font-face
	{font-family:"MS Gothic";	panose-1:2 11 6 9 7 2 5 8 2 4;}
@font-face
	{font-family:Dotum;	panose-1:2 11 6 0 0 1 1 1 1 1;}
@font-face
	{font-family:SimHei;	panose-1:2 1 6 9 6 1 1 1 1 1;}
@font-face
	{font-family:MingLiU;	panose-1:2 2 5 9 0 0 0 0 0 0;}
@font-face
	{font-family:Mincho;	panose-1:2 2 6 9 4 3 5 8 3 5;}
@font-face
	{font-family:Gulim;	panose-1:2 11 6 0 0 1 1 1 1 1;}
@font-face
	{font-family:Century;	panose-1:2 4 6 4 5 5 5 2 3 4;}
@font-face
	{font-family:"Angsana New";	panose-1:2 2 6 3 5 4 5 2 3 4;}
@font-face
	{font-family:"Cordia New";	panose-1:2 11 3 4 2 2 2 2 2 4;}
@font-face
	{font-family:Mangal;	panose-1:2 4 5 3 5 2 3 3 2 2;}
@font-face
	{font-family:Latha;	panose-1:2 11 6 4 2 2 2 2 2 4;}
@font-face
	{font-family:Sylfaen;	panose-1:1 10 5 2 5 3 6 3 3 3;}
@font-face
	{font-family:Vrinda;	panose-1:2 11 5 2 4 2 4 2 2 3;}
@font-face
	{font-family:Raavi;	panose-1:2 11 5 2 4 2 4 2 2 3;}
@font-face
	{font-family:Shruti;	panose-1:2 11 5 2 4 2 4 2 2 3;}
@font-face
	{font-family:Sendnya;	panose-1:0 0 4 0 0 0 0 0 0 0;}
@font-face
	{font-family:Gautami;	panose-1:2 11 5 2 4 2 4 2 2 3;}
@font-face
	{font-family:Tunga;	panose-1:2 11 5 2 4 2 4 2 2 3;}
@font-face
	{font-family:"Estrangelo Edessa";	panose-1:3 8 6 0 0 0 0 0 0 0;}
@font-face
	{font-family:"Cambria Math";	panose-1:2 4 5 3 5 4 6 3 2 4;}
@font-face
	{font-family:"Arial Unicode MS";	panose-1:2 11 6 4 2 2 2 2 2 4;}
@font-face
	{font-family:Cambria;	panose-1:2 4 5 3 5 4 6 3 2 4;}
@font-face
	{font-family:Calibri;	panose-1:2 15 5 2 2 2 4 3 2 4;}
@font-face
	{font-family:Tahoma;	panose-1:2 11 6 4 3 5 4 4 2 4;}
 /* Style Definitions */
 p.MsoNormal, li.MsoNormal, div.MsoNormal
	{margin:0cm;	margin-bottom:.0001pt;	font-size:12.0pt;	font-family:"Times New Roman","serif";}
span.msoIns
	{mso-style-name:"";	text-decoration:underline;	color:teal;}
span.msoDel
	{mso-style-name:"";	text-decoration:line-through;	color:red;}
.MsoChpDefault
	{font-size:10.0pt;}
@page WordSection1
	{size:595.3pt 841.9pt;	margin:70.85pt 70.85pt 70.85pt 70.85pt;}
div.WordSection1
	{page:WordSection1;}
-->
</style>

</head>

<body lang=TR>

<div class=WordSection1>

<p class=MsoNormal>OCAK</p>

<p class=MsoNormal>BESMELE-İ ŞERÎF</p>

<p class=MsoNormal>Cenâb-ı Hakk, her hayırlı işe
“Besmele” ile başlanmasını emir buyurmuşlardır. Bu husus, müteaddid Âyet-i
Celîleler’le beyân olunmuştur.</p>

<p class=MsoNormal>Resûlullah (S.A.V.)
Efendimiz: “Herhangi bir hayırlı işe eğer “Besmele” ile başlanmazsa; o iş ebter
olur.” Yani “sonu hayır ile tamamlanmaz ve bereketli olmaz.” diye buyurmuşlardır.
(Câmiu’s-Sağîr)</p>

<p class=MsoNormal>Rûhu’l- Beyân tefsîrinde
naklolunur ki: “Fir’avn, henüz ulûhiyyet davasında bulunmazdan önce sarayının
kapısına “Bismikellâhümme” yazdırmıştı. Musa (A.S.)’a iman etmediği için Musa
(A.S.), Cenâb-ı Hakk’a: “Yâ Rabbi, ben onu davet ediyorum; ama onda bir hayır
görmüyorum.” diye iltica’ ettiğinde Cenâb-ı Hakk: “Herhalde sen onun helâk
edilmesini istiyorsun ve sen sadece onun küfrünü görüyorsun, ben ise onun kapısına
yazdırdığı yazılı olanı da görüyorum.” buyurdular. </p>

<p class=MsoNormal>Kim, Besmele-i Şerîfe’yi,
süveydâ-yı kalbine (kalbinin ortasındaki siyah noktaya) bir ömür boyu dilinden
düşürmemek üzere nakşederse; rahmete layık olur. Cenâb-ı Hakk Firavn’a, Fir’avn
olduğu halde, sarayının kapısına bir “Bismikellâhümme” yazdırdığı için bu kadar
mühlet veriyor; onu kalbine yazan bir mü’min ne kadar âtıfet-i İlâhiyyeye
(Allâh’ın sevgi ve şefkatine) mazhar olacağı apaçıktır. Duâsına da muhakkak
sûrette icâbet olunur.</p>

<p class=MsoNormal>Kulun duâsına icâbet olunması
için ilk şart, helâl lokma ile islâh-ı bâtın eylemek (kalbini günahlardan
temizlemek); son şart ise, ihlâs ve huzûr-u kalbdir. Ya’ni Cenâb-ı Hakk’a lâyıkiyle
yönelmektir. Eğer ağza konulan lokma, helâl değilse; o kimsenin ihlâslı ve huzurlu
olması, mâsivâyı (Allah’tan başka her şeyle ilgiyi) terk edip Hakk’a yönelmesi
müşküldür. Evvelâ bunlara dikkat etmesi lazımdır.</p>

<p class=MsoNormal>(Hz. Mahmûd Sâmî Ramazânoğlu
(K.S.) Musâhabe 2, s.9)</p>

<p class=MsoNormal>Allâh’ın Rahmeti’nin
Besmele-i Şerif’te mahfuz olduğu beyan buyurulmuştur.</p>

<p class=MsoNormal>Resûlullâh (S.A.V.)
Efendimiz, buna işaretle ‘Allâh, rahmetini yüz parça kılmış; doksan dokuzunu
kendi yanında tutup bir cüz’ünü (parçasını) yeryüzüne indirmiştir. Bütün halk,
mahlûkât bu cüz sayesinde birbirlerine merhamet ederler. Hatta yavrusunu incitmek
korkusuyla, bir kısrağın ayağını kaldırması bu rahmetten dolayıdır.” buyurmuşlardır.
(Buhârî) Hadis-i Şerif’in te’vilinde: “Rahmetin doksan dokuzunu kullarına
merhamet etmek üzere ahirete saklamasıdır.” denilmiştir. </p>

<p class=MsoNormal>(Hz. Mahmûd Sâmî Ramazânoğlu
(K.S.), Fâtiha Sûresi Tefsiri, s.19)</p>

<p class=MsoNormal>1</p>

<p class=MsoNormal>İSLÂM’LA VE KUR’AN’LA GELEN NEBÎ (S.A.V.) EFENDİMİZ, BÂTIL VE TAHRİF </p>

<p class=MsoNormal>OLUNMUŞ DİĞER BÜTÜN DİNLERİ İPTAL
ETTİ</p>

<p class=MsoNormal>“O’dur (O ma’bud-ı Kerim’dir)
ki Resûlü’nü Kur’an ile ve Hakk Din ile gönderdi, O’nu her din üzerine yükseltmek
için, velev ki müşriklerin hoşuna gitmesin.” (Saff Sûresi, Âyet:9)</p>

<p class=MsoNormal>Bu mübârek Âyet’te de,
Resûl-i Ekrem (S.A.V.) Efendimiz’in ne gibi ulvî şeylerle ve ne gibi bir gayeyi
te’min için Peygamber gönderilmiş olduğunu bildiriyor. Şöyle ki:</p>

<p class=MsoNormal>O’dur, O Ma’bud Kerim’dir ki
Resûlünü, Hatemü’r - Rüsûl olan Hazret-i Muhammed Aleyhissalâtü ve’s- Selâm’ı
bir hidâyet rehberi olan Kur’an ile veya mu’cize ile ve Hakk Din ile, bir
Millet-i Hanife’den ibaret olan İslâm Dini ile gönderdi. O (S.A.V.)’i, bütün
ins ve cinne Peygamber tâ’yin etti. Evet, O’nu, o İslâm Dini’ni, herbir din
üzerine yükseltmek için, kendisine muhâlif olan bütün dinlere galib kılmak için
O Peygamber-i Âlişân (S.A.V.)’ı göndermiş oldu. Velev ki müşriklerin hoşuna
gitmesin. Bu ulvî gaye, o dinsizlerin düşmanlıklarına rağmen tahakkuk etmiş, bu
husustaki va’d-i İlâhi yerine getirilmiştir.</p>

<p class=MsoNormal>Evet, şüphe yok ki Din-i İslâm’a
karşı bütün muhâlif dinler, mağlup ve makhûr (bozguna uğratılmış) bu hale gelmiştir.
Bir kerre ma’lûmdur ki bütün semâvî dinler, başlangıçta müttehid (Tevhid esasına)
dayalı idiler, hepsi de Tevhid-i Bâri (Allâh’ın Birliği) meselesinde ve sair İtikâdî
hususlarda aynı ahkâmı ihtiva etmekteydiler. Ancak şer’i hükümler ve amelî
mes’eleler i’tibariyle aralarında  bazı farklar vardır. Bu bakımdan ise Din-i İslâm
sair İlâhî dinler arasında pek seçkin bir mevkii haizdir. Hükümleri bütün beşerriyyete
yöneliktir ve Kıyâmet’e kadar bâkîdir. Diğer mübârek Peygamberler (A.S.)’ın
tebliğ etmiş oldukları dinlerin hükümleri ise kendi zamanlarına ve kendi kavimlerine
yönelik ve kendi mahdud zaman ve kavimleri ile sınırlıdır.</p>

<p class=MsoNormal>Bâtıl  ve muharref (tahrif
olunmuş) dinlere gelince bunların haddizatında hiçbir ma’nevî kıymeti yoktur.
Muhteviyatları i’tibâriyle de Din-i İslâm’ın muhteviyatına nazaran asla bir kıymet
ve makbûliyyeti hâiz değildirler. Din-i İslâm’ın pek nûranî olan ve pek
kuvvetli delillere dayalı bulunan varlığı yanında pek sönük kalmış, varlıklarını
isbat edebilecek bir meziyyetten mahrum bulunmuşlardır. Dinler arasında
mukâyese yapabilen her münsif  (insaf sahibi), mütefekkir (düşünce sahibi) bir
âlim, bu hakîkati i’tirafa mecbûrdur.</p>

<p class=MsoNormal>(Ömer Nasuhî Bilmen (Rh. A),
Kur’ân-ı Kerîm’in Türkçe Âlisi veTefsîri C. 7 S. 3438 - 3440 Saff Sûresi,
Âyet:12)</p>

<p class=MsoNormal>2</p>

<p class=MsoNormal>İSLÂM’LA VE KUR’AN’LA GELEN NEBÎ (S.A.V.) EFENDİMİZ, BÂTIL VE TAHRİF </p>

<p class=MsoNormal>OLUNMUŞ DİĞER BÜTÜN DİNLERİ İPTAL
ETTİ</p>

<p class=MsoNormal>“O’dur (O ma’bud-ı Kerim’dir)
ki Resûlü’nü Kur’an ile ve Hakk Din ile gönderdi, O’nu her din üzerine
yükseltmek için, velev ki müşriklerin hoşuna gitmesin.” (Saff Sûresi, Âyet:9)</p>

<p class=MsoNormal>Bu mübârek Âyet’te de, Resûl-i
Ekrem (S.A.V.) Efendimiz’in ne gibi ulvî şeylerle ve ne gibi bir gayeyi te’min
için Peygamber gönderilmiş olduğunu bildiriyor. Şöyle ki:</p>

<p class=MsoNormal>O’dur, O Ma’bud Kerim’dir ki
Resûlünü, Hatemü’r - Rüsûl olan Hazret-i Muhammed Aleyhissalâtü ve’s- Selâm’ı
bir hidâyet rehberi olan Kur’an ile veya mu’cize ile ve Hakk Din ile, bir
Millet-i Hanife’den ibaret olan İslâm Dini ile gönderdi. O (S.A.V.)’i, bütün
ins ve cinne Peygamber tâ’yin etti. Evet, O’nu, o İslâm Dini’ni, herbir din
üzerine yükseltmek için, kendisine muhâlif olan bütün dinlere galib kılmak için
O Peygamber-i Âlişân (S.A.V.)’ı göndermiş oldu. Velev ki müşriklerin hoşuna
gitmesin. Bu ulvî gaye, o dinsizlerin düşmanlıklarına rağmen tahakkuk etmiş, bu
husustaki va’d-i İlâhi yerine getirilmiştir.</p>

<p class=MsoNormal>Evet, şüphe yok ki Din-i İslâm’a
karşı bütün muhâlif dinler, mağlup ve makhûr (bozguna uğratılmış) bu hale gelmiştir.
Bir kerre ma’lûmdur ki bütün semâvî dinler, başlangıçta müttehid (Tevhid esasına)
dayalı idiler, hepsi de Tevhid-i Bâri (Allâh’ın Birliği) meselesinde ve sair İtikâdî
hususlarda aynı ahkâmı ihtiva etmekteydiler. Ancak şer’i hükümler ve amelî
mes’eleler i’tibariyle aralarında  bazı farklar vardır. Bu bakımdan ise Din-i İslâm
sair İlâhî dinler arasında pek seçkin bir mevkii haizdir. Hükümleri bütün beşerriyyete
yöneliktir ve Kıyâmet’e kadar bâkîdir. Diğer mübârek Peygamberler (A.S.)’ın
tebliğ etmiş oldukları dinlerin hükümleri ise kendi zamanlarına ve kendi
kavimlerine yönelik ve kendi mahdud zaman ve kavimleri ile sınırlıdır.</p>

<p class=MsoNormal>Bâtıl  ve muharref (tahrif
olunmuş) dinlere gelince bunların haddizatında hiçbir ma’nevî kıymeti yoktur.
Muhteviyatları i’tibâriyle de Din-i İslâm’ın muhteviyatına nazaran asla bir kıymet
ve makbûliyyeti hâiz değildirler. Din-i İslâm’ın pek nûranî olan ve pek
kuvvetli delillere dayalı bulunan varlığı yanında pek sönük kalmış, varlıklarını
isbat edebilecek bir meziyyetten mahrum bulunmuşlardır. Dinler arasında
mukâyese yapabilen her münsif  (insaf sahibi), mütefekkir (düşünce sahibi) bir
âlim, bu hakîkati i’tirafa mecbûrdur.</p>

<p class=MsoNormal>(Ömer Nasuhî Bilmen (Rh. A),
Kur’ân-ı Kerîm’in Türkçe Âlisi veTefsîri C. 7 S. 3438 - 3440 Saff Sûresi,
Âyet:12)</p>

<p class=MsoNormal>3</p>

<p class=MsoNormal>KA’BE-İ MUAZZAMA</p>

<p class=MsoNormal>Zübdet’ül Buharî’de
zikredilen Hadîs-i Şerif muktezâsınca, yeryüzünde en evvel kurulan ve binâ
edilen mescid Kâ’be-i Muazzama’dır. Bu binâ 11 kerre binâ ve tecdîd edilmiştir.</p>

<p class=MsoNormal>1- Evvelâ Melâike-i Kirâm
tarafından “Nur”dan bir bina olarak inşaa edilmiş, </p>

<p class=MsoNormal>2- Hazreti Âdem (A.S.) tarafından,
</p>

<p class=MsoNormal>3- Hazreti Şit (A.S.) tarafından,
</p>

<p class=MsoNormal>4- Hazreti İbrâhim (A.S.)
tarafından, </p>

<p class=MsoNormal>5- Amalika tarafından, </p>

<p class=MsoNormal>6- Cürhüm kabîlesi tarafından,
</p>

<p class=MsoNormal>7- Kuseyy tarafından, </p>

<p class=MsoNormal>8- Kureyş tarafından, </p>

<p class=MsoNormal>9- Abdullah bin Zübeyr (R.A.)
tarafından, </p>

<p class=MsoNormal>10- Haccâc-ı Zâlim tarafından,
</p>

<p class=MsoNormal>11- Bağdat Fâtihi Sultan IV.
Murad Han tarafından tecdîd ve i’mâl edilmiştir. </p>

<p class=MsoNormal>İbn-i Abbas (R.A.) tarafından
rivâyet olunmuştur: Rasûlullah (S.A.V.)  Efendimiz şöyle buyurdular:</p>

<p class=MsoNormal>- “Ne zaman ki Adem (A.S.)
Cennet’ten yere indirildi, Allah-ü Teâlâ ona:</p>

<p class=MsoNormal>- Yâ Adem, git, benim için
bir ev yap, onu tavaf et ve beni onun yanında zikret. Meleklerin arşın etrafında
yaptıklarını sen gördün, işte sende öyle yap!” buyurdular.</p>

<p class=MsoNormal>Bunun üzerine Âdem (A.S.) adım
adım yürümeğe başladı. Yer ona dürüldü. Sahralar küçüldü, ayağının bastığı her
yer ma’mûr hale geldi. Böylece Âdem (A.S.) Beytullahü’l-Harem’in yerine kadar
geldi. Cebrâil (A.S.) kanadıyla yere vurdu. Yedi kat yerin dibine geçti. İşte
oraya Beytullah’ın temeli oturtuldu.</p>

<p class=MsoNormal>Melekler Âdem (A.S.)’a taş taşıdılar.
Her biri otuz adamın kaldıracağı kadar büyüktü. Taşlar şu beş dağdan getirildi:1- Tûr-u Sîna, 2- Tûr-u Zeytâ, 3-Tûr-u Lübnân (Bu Şam’da bir dağdır.) 4- Cûdi
(Siirt’in Şırnak ilçesi civarında bir dağdır.) 5- Hira (Mekke’deki Nur Dağı).</p>

<p class=MsoNormal>(Hz. Mahmûd Sâmî Ramazânoğlu
(K.S.), Hz. İbrahim (A.S.) S. 82 - 93)</p>

<p class=MsoNormal>ÂDÂB</p>

<p class=MsoNormal>Duâ eden kimse duânın başında,
ortasında ve sonunda Peygamber Efendimize salat ve selamı tekrar etmelidir.
Hulûsi kalp, nezafet, taharet, istikbâl-i kıble, izhar-ı tezellül, tazarru’,
enbiyâ ve evliyâ ile tevessül, günahkar ve mücrim olduğunu ikrar ile tevbe ve
istiğfar edip haram lokmadan ictinâb etmelidir. </p>

<p class=MsoNormal>(Hz. Mahmûd Sâmî Ramazânoğlu
(K.S.), Duâlar ve Zikirler, S: 35)</p>

<p class=MsoNormal>4</p>

<p class=MsoNormal>ÎMÂNLA GÖÇMEK İÇİN
HARÂMLARDAN KAÇMAK, &quot;KELİME-İ TEVHÎD&quot;İ ÇOK VE İHLÂSLA SÖYLEMEK</p>

<p class=MsoNormal>Ebû Hüreyre (R.A.) rivâyet
ediyor ki: &quot;Resûlullâh (S.A.V.) Efendimiz'e dedim ki: &quot;-Yâ
Resûlallâh, şefâatine insanların en çabuk kavuşanı kimdir?&quot; Şöyle
buyurdular:</p>

<p class=MsoNormal>&quot;-İçinizden samîmiyyetle
&quot;LÂ İLÂHE İLLALLÂH!&quot; diyendir.&quot;</p>

<p class=MsoNormal>Fakîh Ebû'l-Leys Semerkandî
Hazretleri anlatıyor:</p>

<p class=MsoNormal>&quot;İnsana gereken odur ki:&quot;LÂ İLÂHE İLLALLÂH&quot; Kelime-i Tevhîd'ini çok söylemelidir. Gece gündüz
Allâh'a yalvarmalı ve Allâh'tan îmânını korumasını istemelidir. Çünkü bu cümle
ondandır. Bununla beraber kötü işlerden de sakınmalıdır. Çünkü insanların çoğu
Kelime-i Tevhîd'i söylerler; ama son nefeslerinde de îmânlarını kurtaramazlar.
Bunun sebebi ise onların kötü davranışlarıdır. Bu yüzden îmânsız olarak
dünyadan göçüp giderler.</p>

<p class=MsoNormal>Böyle bir şeyden Allâh'a sığınırız.
Bundan daha büyük musîbet mi olur? Bir kimseyi düşünün ki ömür boyunca adı
müslümanlar arasındadır. Kıyâmet Günü dirilince ismi kâfirler arasında olur. İşte
asıl böylesi  için hayret edilir. Kiliseden, mecûsîlerin ateşgedesinden çıkıp
Cehennem'e giren için hasret duyulmaz. Asıl hasret ona duyulur ki câmiden çıkar,
cehenneme atılır. Bu ise yaptığı kötülüklerin ve gizli işlediği harâm işlerin
bir sonucudur. Birçok kimseler vardır ki eline halka âid bir mal geçer. &quot;Şimdi
bunu harcayayım; sonra veririm ya da helâllık alırım.&quot; der; ama hakk
sâhibini râzı edemeden ölüp gider. Bir kimsenin de karısı ile arasında harâm
bir durum vâki olur. &quot;Nasıl bırakabilirim? Çocuklarımız var.&quot; der,
bunda ısrâr eder. Bu hâlde iken eceli gelir, ölür. Bu ve buna benzeyen harâmların
işlenmesinden ve harâmlarda ısrârdan dolayı insanlar îmânsız giderler. </p>

<p class=MsoNormal>Ölümün ne zaman geleceğini
bilemezsin. Bil ki ömür azdır. Boşa geçirildiğinde hasret ve pişmânlık uzun
olur. Bunun ilâcı ise harâmlardan kaçarak ihlâsla &quot;Kelime-i Tevhîd&quot;i
çok söylemektir.</p>

<p class=MsoNormal>(Fakîh Ebû'l-Leys Semerkandî
(Rh.A.), Tenbîhü'l-Gâfilîn, S. 474-475)</p>

<p class=MsoNormal>5</p>

<p class=MsoNormal>İSTİÂZE</p>

<p class=MsoNormal> (Eûzü Billâhi mineşşeytânirracîm)</p>

<p class=MsoNormal>“Kur’ân okuyacağın zaman koğulmuş
şeytandan Allah’a sığın.” (Nahl Sûresi: 48)</p>

<p class=MsoNormal>Müslümanlar Kur’ân
okuyacakları zaman istiâze ile başlarlar.</p>

<p class=MsoNormal>Hadîs-i Şerîfde de: “Cibrîl
bana kalem ve Levh-i Mahfûz’dan böylece okuttu.” buyurulmuştur.</p>

<p class=MsoNormal>“Eûzü” fiilinden ihbardır.
Allah’ın fazlından isteme mânası takdîr olunur. “Yâ Rabbi Sana sığınırım”
demektir. Kul ile Allah arasında bir ahid vardır ve Cenâb-ı Hakk:</p>

<p class=MsoNormal>“Benim ahdimi ifa edin ki Ben
de sizin ahdinizi ifa edeyim” (Bakara Sûresi: 40) buyurur. Kul (eûzü) demekle
“bütün noksanlığımla birlikte kulluk sözümü yerine getirip Sana sığındım ve
Senden afvımı istiyorum, Sen de rübûbiyet sözünü ifa ile beni koru” demiş olur.</p>

<p class=MsoNormal>İstiâze kelimeleri: 1- Sıfâtiyye
2- Ef’aliyye 3- Zâtiyye olmak üzere üç kısımdır.</p>

<p class=MsoNormal>1- “Senin gadabından sana sığınırım”
demekdir.</p>

<p class=MsoNormal>2- “Senin azab ve ikabından
afvına sığınırım” demekdir.</p>

<p class=MsoNormal>3- “Sen’den Sana sığınırım”
demektir.</p>

<p class=MsoNormal>Mü’min istiaze ederken bu üç şeklini
ve bunlara bağlı diğer nevîlerini de bilerek istiâze etmelidir.</p>

<p class=MsoNormal>Büyükler derler ki: “Bütün
ilimler Dört Kitâb’da cem’ olmuştur. Bunların da hepsi, Ku’ân’da; Kur’ân,
Fâtiha’da; Fâtiha da, Besmele’de; Besmele de, Ba’da derc olunmuştur. Tefsîr-i
Kebîr’de der ki: “Bütün ilimlerden maksâd, kulun Allâh’a vâsıl olmasıdır.”
Billâhi’deki bâ-i ilsâk da, kulu Allâh’a vâsıl eder.” </p>

<p class=MsoNormal>Eşşeytânirracîm, Allâh’ın
rahmetinden uzak ve uzaklaştırılmış şeytânın şerrinden Allâh’a sığınırım.</p>

<p class=MsoNormal>Şeytânın, hemz, lemz,
vesvese, arabozuculuk gibi türlü türlü desîseleri olmasına rağmen, ondan sâdece
bunların birinden veyâ birkaçından değil, umûmî olarak şeytândan Allâh’a sığınmak
gerekir.</p>

<p class=MsoNormal>Ravzât’ül-Ahyâr’da der ki: Şeytânların
erkekleri ve dişileri olup çoğalırlar. Cinnlerin de erkekleri ve dişileri vardır,
onlar da çoğalır ve bir müddet sonra ölürler. Bunların varlığını ancak, câhil
filozoflar ve bazı tabîbler inkâr ederler.</p>

<p class=MsoNormal>“Şeytân” ile murâd, iblis ve
avânesidir.  Denilmiştir  ki:  İster insten, ister cinnden olsun; istikamet
yolundan saptıran her saptırıcıya da şeytân denir. En’âm Sûresi, Âyet: 112’de:“İnsanların ve cinnlerin şeytânları.” diye buyurulmuştur.</p>

<p class=MsoNormal>Erracîm, la’netlendikten
sonra emr-i İlâhî ile melâike tarafından semâlardan atılan demektir ki şeytânın
mezmûm bir sıfatıdır.</p>

<p class=MsoNormal>(Hz. Mahmûd Sâmî Ramazânoğlu
(K.S.), Fâtiha Sûresi Tefsîri, S. 9-11)</p>

<p class=MsoNormal>6</p>

<p class=MsoNormal>(S.A.V.) EFENDİMİZ’E SÛ-İ ZANDA
BULUNAN BİL-İCMÂ KÜFRE DÜŞER</p>

<p class=MsoNormal>“Ehl-i Kitâb’dan olsun,
(Yahûdî ve hristiyan) müşriklerden olsun (bütün) küfredenler, cehennem âteşindedirler.
Onun içinde ebedî kalıcıdırlar. Yaratılanların en kötüsü de, onların
kendileridir.” (Beyyine Sûresi, Âyet: 6) </p>

<p class=MsoNormal>Allâh-ü Teâlâ, bu Âyet’te
kâfirlerin kötü hâllerinden ikisini beyânla “kâfirlerin ebediyyen cehennemde
kalacaklarını ve onların mahlûkâtın en şerlileri olduklarını” zikretmiştir.
Allâh-ü Teâlâ, bu Âyet’te de “ehl-i kitâb”ı, “müşrikler”den önce zikretmiştir
ki bu birkaç yönden açıklanabilir:</p>

<p class=MsoNormal>1. Nebî (S.A.V.) Efendimiz,
Allâh’ın hakkını, dâimâ kendi hakklarına takdîm ederler ve en önce Allâh-ü
Teâlâ’nın hakkını ikâme ederlerdi. Nitekim Uhud’da, müşrikler, Nebî (S.A.V.)
Efendimiz’in mübârek dişlerini şehîd edince Nebî (S.A.V.) Efendimiz: “Allâh’ım,
kavmime hidâyet eyle, zîrâ onlar beni bilmiyorlar!” demişlerdi. Hendek
muhârebesi’nde de ikindi namazını kılamadıkları için “Allâh’ım, onların
kabirlerini ve karınlarını ateşle doldur!” diye bedduâ etmişlerdir.</p>

<p class=MsoNormal>Sonra Cenâb-ı Hakk, işte bunu
îfâ ederek: “Sen, benim hakkımı, kendi hakkından üstün tuttuğun gibi, ben de,
senin hakkını, kendi hakkımdan üstün tutuyor ve şöyle diyorum: Kim ömrü
boyunca, farziyyetini inkâr etmediği sürece, namaz kılmazsa, ona kâfir
denilemez; ama sana, azıcık da olsa, ta’n eden kimse kâfirdir.” İşte bundan
dolayıdır ki “Ehl-i Kitâb, Allâh’ı değil; Peygamber (S.A.V.)’i ta’n etmişlerdir.
Müşrikler ise, Allâh’ı ta’n ediyorlardı. Binâenaleyh Allâh-ü Teâlâ, işte bu
Âyet’te, bunların bu kötü hâllerinden bahsetmek isteyince Nebî (S.A.V.)
Efendimiz’i tenkîd edenlerle, ya’ni ehl-i kitâb’la başlamış; ikinci olarak da
kendisini ta’n edenleri ya’ni müşrikleri zikretmiştir.</p>

<p class=MsoNormal>2. Ehl-i Kitâb’ın, Nebî
(S.A.V.) Efendimiz’e karşı işledikleri suçları daha büyüktür. Çünkü müşrikler, Nebî
(S.A.V.) Efendimiz’i daha çocukluğundan itibâren görmüşlerdir. Resûl-i Ekrem
(S.A.V.) Efendimiz, müşriklerin arasında doğmuş, büyümüşler ve Nebî ba’s
olunduktan sonra, onlara, akıllarının kıt olduğunu ve  dinlerinin bâtıl olduğunu
söylemişlerdir ki bu zor ve meşakkatli bir şeydir. Ehl-i Kitâb’a gelince onlar
Resûl-i Ekrem (S.A.V.) Efendimiz’in peygamberliği ile, başka kavimlere karşı
fütûhât talebinde bulunuyor ve O’nun peygamber olarak gönderileceğini kabul
ediyorlardı. Ama Nebî (S.A.V.) Efendimiz, bizzât peygamber olarak gelince de,
O’nu bile bile inkâr etmişlerdir. Bundan dolayı da ehl-i Kitâb’ın suçu daha
ileri ve daha ağır olmuş olur.</p>

<p class=MsoNormal>(Fahrüddîn Er-Râzî (R.H.),
Tefsîr-i Kebîr Tercemesi, C. 23, S. 315-317)</p>

<p class=MsoNormal>7</p>

<p class=MsoNormal>SAKİFLİ URVE BİN MES’ÛD
(R.A.)’İN MÜSLÜMÂN OLUŞU VE ŞEHÎDLİKLE ŞEREFLENMESİ</p>

<p class=MsoNormal>Resûlulâh (S.A.V.) Efendimiz,
Sakif’ten dönerlerken Urve bin Mes’ûd (R.A.), Resûlullâh (S.A.V.) Efendimiz’in
peşlerine düştüler ve Resûlullâh (S.A.V.) Efendimiz, Medîne’yi teşrîflerinden
önce (S.A.V.) Efendimiz’e yetişip müslümân oldular. Resûl-i Ekrem (S.A.V.)’den
kavmine İslâm’ı teblîğ için izin istediklerinde Resûl-i Ekrem (S.A.V.)
Efendimiz: </p>

<p class=MsoNormal>“-Onlar seni öldürürler.”
diye buyurdular. Çünkü Resûl-i Ekrem (S.A.V.), onların kendilerinden birine karşı
çok inâdcı olduklarını biliyorlardı. Urve (R.A.) ise:</p>

<p class=MsoNormal>“-Yâ Resûlallâh, onlar beni kızlarından
daha çok severler, bana bağlıdırlar.” dedi. Urve (R.A.), kavmini İslâm’a da’vet
etmek için Sakif’e döndü. Aralarındaki mevkii sebebiyle, kendisine karşı
gelmeyeceklerini ümîd ediyordu. Evine vardı. Evinin üst katından kavmini İslâm’a
da’vet etti ve kendisinin Müslümân olduğunu izhâr edince kavmi O’nu her
taraftan ok yağmuruna tuttu. Kendisine öldürücü bir ok isâbet etti ve şehîd
oldu. Kendisine?</p>

<p class=MsoNormal>“-Kanında ne görüyorsun?”
dediklerinde Urve (R.A.):</p>

<p class=MsoNormal>“-Allâh’ın bana ikrâm ettiği şerefi,
Allâh’ın bana içirdiği şehîdlik şerbetini görüyorum. Benim hâlim Tâif muhâsarası’nda
şehîd olanların hâli gibidir. Beni onların yanına defnedin.” dedi. O’nu şehîdlerin
yanına gömdüler.</p>

<p class=MsoNormal>Resûlullâh (S.A.V.)
Efendimiz’in, O’nun hakkında şöyle buyurdukları rivâyet olunur:</p>

<p class=MsoNormal>“O, kavmini Hakk Dîn’e da’vet
eden Yâsîn sâhibi gibidir.”</p>

<p class=MsoNormal>(Yâsîn sâhibi: Yâsîn
Sûresi’nde zikrolunan, Antakya’da kavmini Hz. Îsâ (A.S.)’ın elçilerine îmâna
da’vet edip bu uğurda öldürülen Habîbü’n-Neccâr’dır.)</p>

<p class=MsoNormal>(M. Yûsuf Kandehlevî (Rh.A.),
Hayâtü’s-Sahâbe (R.A.), C. 1, S. 183)</p>

<p class=MsoNormal>İTÂAT</p>

<p class=MsoNormal>Resûlullâh (S.A.V.) Efendimiz
itâat husûsunda şöyle emrettiler:&quot;Dinleyin, itâat edin, velev başı kuru
üzüm gibi küçük Habeşli bir köle size kumandan olsa bile.” ve “itâat ancak
ma’rûf olanadır.”</p>

<p class=MsoNormal>(Buhârî, Müslim, Ahmed İbn-i
Hanbel)</p>

<p class=MsoNormal>8</p>

<p class=MsoNormal>AMELLERİN MAKBÛLİYYETİ, ANCAK
(S.A.V.) EFENDİMİZ’İN SÜNNETLERİ’NE UYGUN OLMASIYLA MÜMKÜNDÜR (1)</p>

<p class=MsoNormal>Hicret’in on yedinci ayında,
Nebî (S.A.V.) Efendimiz, halazâdeleri Abdullâh bin Cahş (R.A.)’ı çağırıp
“maiyyetlerine Muhâcirîn (R.A.)’den: Ebû Huzeyfe, Vâkıd bin Abdullâh, Ükkâşe
bin Mıhsân, Hâlid bin Bükeyr, Sa’d İbn-i Ebî Vakkâs, Utbe bin Gazvân, Süheyl
bin Beyzâ, Âmir bin Rebia, Âmir bin Füheyre, Ammâr bin Yâsir, Sa’d bin Leys
(R.A.) Hazerâtı’nı vererek ve Übeyy bin Ka’b (R.A.)’e önceden bir mektûb yazdırtıp
ve mektûbun ağzını da kapatarak bir sabah namazından sonra Hâne-i Saâdet
(S.A.V.)’in önünden: “-Seni, bu arkadaşlarına Emîrü’l-Mü’minîn ta’yîn ettim. Önce
Necdiye yolunu tutacaksınız, sonra Rekiyye, kuyuya yöneleceksiniz. İki gün yol
aldıktan sonra mektûbu açacaksınız ve mektûbda yazılanlara uyacaksınız. İki kişiye
bir deve verildiğinden, develere nöbetleşe bineceksiniz.” buyurarak bir seriyye
teşkîliyle gönderdiler.</p>

<p class=MsoNormal>Melel Vâdisi’ne geldiklerinde
süre doldu.    Emîrü’l-Mü’minîn Abdullâh bin Cahş (R.A.), Mektûb-u Sa’âdeti
(S.A.V.), hörmetle koynundan çıkarıp öptü ve hörmetle okudu. Mektûbda:“Bismillâhirrahmânirrahîm, Mektûbu okuduktan sonra Allâh’ın ismi ve berekâtıyla
yürüyüşe devâm et. Hiçbir arkadaşını, Nahle’ye gitmek için zorlama. Nahle
vâdisi’ne vardığında Kureyşliler ile kervanlarını gözetleyerek bilgi ve haber
topla” yazılıydı. Abdullâh bin Cahş (R.A.), mektûbu okuduktan sonra: “Biz,
Allâh’ın kullarıyız. Yine O’na döneceğiz. Şâhid olunuz ki Nebî (S.A.V.)’in
emirlerini işittim ve O’na tâbi’ oldum.” dedi. Bütün seriyye ayaktaydı.</p>

<p class=MsoNormal>Abdullân bin Cahş (R.A.):“-Evet, mektûbda yazılı emirleri işittiniz. Vazîfem belli: Haber toplamak. Siz
de geleceksiniz, demeğe salâhiyetli değilim. İsterseniz gelirsiniz, isterseniz
geri dönersiniz, serbestsiniz; tercîh sizin.” dedi. Muhâcirîn (R.A.)’den teşkîl
olunmuş seriyyedeki Ashâb (R.A.)’ün her birisi de, reîsleri Abdullâh (R.A.)
gibi, bir imtihânda olduklarına vâkıftılar: “Mektûbda emir buyurulanları
dinledik. Biz, Allâh’a ve Resûlü (S.A.V.)’e ve başımıza emir ta’yîn edilen zât
olarak sana itâat ediciyiz. Her nereye istersen Allâh’ın berekâtıyla yürü!
Ölmek var, dönmek yok!” diye cevâb verdiler.</p>

<p class=MsoNormal>(Rahîm Er, Sevgili
Peygamberim (S.A.V.), C. 7, S. 80-86)</p>

<p class=MsoNormal>9</p>

<p class=MsoNormal>AMELLERİN MAKBÛLİYYETİ, ANCAK
(S.A.V.) EFENDİMİZ’İN SÜNNETLERİ’NE UYGUN OLMASIYLA MÜMKÜNDÜR (2)</p>

<p class=MsoNormal>Seriyye, Mekke’ye yakın
Nahle’ye kadar sokulup haber toplayacağı için Ükkâşe bin Mıhsân ve Amr bin
Rabia (R.A.), başlarını kazıttılar ki görenler, bu kafilenin umre yapmağa gittiğini
zannedip durumdan şübhelenmesinler. Bu arada Sa’d İbn-i Ebî Vakkâs ile Utbe bin
Gazvân (R.A.)’ın develeri mola anında kaybolduğundan develerini aramağa çıktılar,
develerini buldular; fakat yolu kaybettikleri için seriyyeye ulaşamadılar.</p>

<p class=MsoNormal>Seriyye, Nahle’ye varınca bir
umre kafilesiymiş gibi konakladı. Yiyip içiyor, sohbet ediyor ve çevreyi
gözetliyorlardı. Yakınlarındaki Taif istikâmetinden gelen bir Kureyş kervânı
konakladı. Develeri hayli yüklü kervâncılar, Amr bin Hadrâmî, Abdullâh ile
âzâdlı köle Hakem bin Keysân’ın, Abdullâh bin Cahş (R.A.) ve seriyyeyi fark
edene kadar neş’eleri devâm etti.</p>

<p class=MsoNormal>Kureyş müşrikleri,
mü’minler’den önce tedirgin olmuşlarsa da, başları kazınmış kendi hâllerinde
umre ziyâretçileri olduklarına kâni’ olup neş’eli hâllerine devâm ettiler.
Mü’minler ise, Kureyşliler’in her hareketini ta’kîb ediyorlardı. Kervân, kuru
üzüm ve deri yüklü zengin bir kervândı.</p>

<p class=MsoNormal>Mü’minler, Receb ayının bitip
bitmediğini kendi aralarında konuştular. “-Yâ Abdullâh, bunlar Mekke’ye
girerse, tamâmen elden kaçırırız. Hâlbuki yükleri çok kıymetli. Böyle bir
kervânın vurulması, düşmana iyi bir cezâ olur. Ama ilişilmezse, bu fırsat bir
daha ele geçmez.” dediler ve hayli müzâkereden sonra kervânı basmağa karar
verdiler. Bunun üzerine mü’minler, Kureyşliler’in etrafını sarıp onları: “-Sizi
İslâm’a da’vet ediyoruz; aksi takdirde canınızdan ve malınızdan olursunuz.”
diyerek İslâm’a davet ettiler. Amr bin Hadrâmî kılıcına davranacak olduğu ân
Vâkıd bin Abdullâh (R.A.)’in okuyla kalbinden vurularak yere yuvarlandı.
Mü’minler, arbedeyi kazandılar. Osmân bin Abdullâh ile Hakem bin Keysân’ı esir
aldılar. Nevfel kaçtı, ta’kîb edildi ise de atlı olduğu için yakalanamazdı.
Böylece kervân ve sâhibleri mü’minlerin eline geçti ki ilk def’a kılıçla
ganîmet kazanılmıştı.</p>

<p class=MsoNormal>(Rahîm Er, Sevgili
Peygamberim (S.A.V.), C. 7, S. 80-98)</p>

<p class=MsoNormal>10</p>

<p class=MsoNormal>İBN-İ HEYSEM</p>

<p class=MsoNormal>10. yüzyılın sonlarına doğruydu.
Bağdat’ta bir bilgin: “Duyduğuma göre Nîl, Mısır’ın güneyindeki yüksek dağlardan
akarak geliyormuş. Eğer Mısır’da olsaydım Nil’den faydalanacak öylesine bir
alet yapardım ki nehir taşarken de, azalırken de her hâl ü kârda insanlar ondan
faydalanırlardı.” diyordu. Bu bilgin, 965’te Basra’da doğan büyük bir fizikçi,
matematikçi ve aynı zamanda da mühendis olan İbni Heysem’di. Bu sözleriyle İbn
Heysem, Nil üzerine set kurmayı, yani baraj yapmayı kastediyordu.</p>

<p class=MsoNormal>İbni Heysem’i şöhrete ulaştıran
husus optikteki ışık olaylarını anlatan ilim araştırmaları  olmuştur. Bugün
fotoğraf makinalarında kullanılan ve fotoğraf makinasının keşfine temel olan
esaslar onun keşfidir. Güneş tutulmaları konusunda asırlar boyunca kullanılan
metod, onun koyduğu bu esaslara dayanmaktadır.</p>

<p class=MsoNormal>Işığın hava ve su gibi şeffaf
maddelerden geçerken kırılması konusunda da çalışmalar yaptı ve büyütücü
mercekleri keşfetmeğe çok yaklaştı.</p>

<p class=MsoNormal>İbn Heysem yansımanın ikinci
kanununu, yani gelen ışın normal ve yansıyan ışının aynı düzlem üzerinde olduğunu
ilk defa keşfeden bilgindir. Işığın kırılması konusundaki buluşları da oldukça
orjinaldir. Bunlardan en önemlisi bir ışık ışınının en hızlı ve en kolay yolu
bulunduğu hakkındaki tezidir.</p>

<p class=MsoNormal>İlk defa görme olayının
gözden yayılan ışınlarla değil, dışarıdan gelen ışınlar yoluyla olduğunu ortaya
koydu. Ona göre, görülecek cismin şekli, ışık vasıtasıyla gözden girer ve orada
mercekler vasıtasıyla nakledilirdi. Göz sisteminin görme merkezi olduğunu ve
onun üzerinde meydana gelen izlenimlerin görme sinirler ile beyne intikal ettiğini
isbat etti.</p>

<p class=MsoNormal>Gölgenin nasıl meydana geldiğine
dâir bir teori ortaya attı. Fotoğrafın ilk modelini bir nevi karanlık odayı ilk
defa o denedi</p>

<p class=MsoNormal>İbn Heysem astronomi üzerinde
de çalışmalar yaptı. Ayın ışık neşretmediğini, güneşten aldığı ısı ve ışığı
yansıttığını kabul etmekteydi.</p>

<p class=MsoNormal>İbn Heysem tabiatı Allah’ın bir
sanatı olarak görüyordu. Onda yapılan incelemelerin Marifetullahı artıracağını
söylüyordu.</p>

<p class=MsoNormal>(Müslüman İlim Öncüleri
Ansiklopedisi, S. 162-168)</p>

<p class=MsoNormal>11</p>

<p class=MsoNormal>TEVBE</p>

<p class=MsoNormal>“Rabbimiz kendi üzerine (şu)
rahmeti yazdı. İçinizden kim bilmeyerek bir fenâlık yapıp da sonra arkasından
tevbe etmiş ve düzelmiş ise; şübhesiz ki O, (Allâh) Gafûr ve Rahîm’dir.”
(El-En’âm Sûresi, Âyet: 12)</p>

<p class=MsoNormal>İnsan cehâleti sebebiyle
günah işlemiştir. Sonra fenâlıktan tevbe ve muâmelâtını islâh etmiştir. işte bu
gibiler hakkında Allâh, Gafûr’ur-Rahîm’dir. Ve bu gibiler için afvını farz kılmıştır.</p>

<p class=MsoNormal>Hadîs-i Şerîf’te de:“Günahlarından hâlis olarak tevbe eden kimse, hiç günah işlememiş gibidir.”
diye buyurulmuştur.</p>

<p class=MsoNormal>Bir insan, hâlis tevbe
ederse; hiç günah işlememiş gibi temizlenir.</p>

<p class=MsoNormal>“Gerek itâat ve gerekse isyânın
zerresi, gâib olmaz. İtâat eden mükâfât bulur, isyân eden mücâzât görür.”</p>

<p class=MsoNormal>(Ez-Zilâl Sûresi, Âyet: 7-8)</p>

<p class=MsoNormal>Şu hâlde dâire-i itâatte
bulunarak kendini Cenâb-ı Hakk’a sevdirmelidir. Necât, bundadır.</p>

<p class=MsoNormal>Hakk Teâlâ Hazretleri: “Şirkten
tevbe edip iyi amel (ve harekette) bulunan kimselerin kötülüklerini; Allâh,
iyiliklere çevirir; Allâh, çok yarlıgayıcı, çok esirgeyicidir.” (El-Furkân,
Âyet: 70) Âyet-i Celîlesi’nde, önce tevbeyi beyân buyurmuştur. Îmân ve amelin
makbûl ve tam olması için, evvelâ tevbe lâzım geliyor.</p>

<p class=MsoNormal>Seyyiâtın (günahların),
hasenâta (sevâblara) tebeddül etmesi (dönüştürülmesi) hakkında bu Âyet-i
Celîle, beyân buyurulmuştur. Meselâ, yüz seyyie (günah) işleyen bir kimse sıdk
ve ihlâs ile tevbe eder, amel-i sâlih işlerse; ona yüz hasene (sevâb) verilir. Hattâ
bir kimse, rü’yâsında âlem-i âhirette günahlarından hesâba çekildiğini görmüş,
günah-ı sagîrelerini (küçük günahlarını) söylemiş; günâh-ı kebîrelerini (büyük
günahlarını) inkâr etmiş; sagîrelerine mukâbil, hasene verildiğini görünce
kebîrelerinin de olduğunu söyleyerek onun da mukâbilinde ecrini istemiş.</p>

<p class=MsoNormal>(Hz. Mahmûd Sâmî Ramazânoğlu
(K.S.), Musâhebe / 6, S.168)</p>

<p class=MsoNormal>Hasan-ı Basrî (R.A.),
Resûlullah’ın şöyle buyurduğunu anlatıyor:</p>

<p class=MsoNormal>-”Allah-ü Teâlâ, İblis’i
rahmetinden kovduğu zaman, Allah’a şöyle yemin etti:</p>

<p class=MsoNormal>-İzzetin hakkı için, âdemoğlunun
cesedi ruhundan ayrılıncaya kadar, yanından ayrılmayacağım. Buna karşılık
Allah-ü Teâlâ şöyle buyurdu:</p>

<p class=MsoNormal>-İzzetim hakkı için, canı boğazına
gelinceye kadar, kuluma tevbe kapısını kapamayacağım.”</p>

<p class=MsoNormal>(Fakîh Ebu’l-Leys Semerkandî (Rh.A.)
- Tenbîhu’l Gâfilin, S. 98)</p>

<p class=MsoNormal>12</p>

<p class=MsoNormal>TESETTÜR’DEN </p>

<p class=MsoNormal>MAKSAD VE TESETTÜR EMRİ </p>

<p class=MsoNormal>“Tesettür”, kadının, yabancılardan
kendini sakınması ve nâmahrem (katıştırılması ve ünsiyeti harâm olan) olanlarla
temâs zarûretinde (Şer’î ma’zerete binâen) kalındığında (şerîatçe tesbît
edilen) bir örtüyle örtünülmesi demektir.</p>

<p class=MsoNormal>Bayezid Dersiâmları’ndan olup
İstanbul Müftîliği’yle berâber birçok yüksek mekteblerde hocalık da etmiş olan
merhûm Mehmed Fehmî Efendi, Hikmet-i Hukûk-ı İslâmiyye adlı kıymetli eserinde
sahife 30’da diyor ki: “İslâm’ın yüksek âdet ve alâmetlerinden ve dînin iyi
âdetlerinden biri olan kadınların tesettürü keyfiyyeti de (kadınlar için esâret
ve zilleti mûcib diye) garblılar tarafından i’tirâza uğramaktadır. Hâlbuki
tesettür, şeref ve izzet sebebi olup açıklık ise bilakis onlar için hakaret ve
zillet sebebidir. Çünkü tesettür etmeyen kadının, erkekler tarafından taarruza
uğraması ihtimâli vardır. Bu ise bir kadın için en büyük bir hakarettir. Semâvî
dînler ve bilhâssa İslâm Şerîati, kadınları bunun gibi tecâvüzlerden korumak
için tesettürü emir; açıklığı ise yasak etmiştir. Kur’ân-ı Kerîm, Ahzâb Sûresi,
Âyet: 59’da: “Yâ Nebiyyallâh, hanımlarına, kızlarına ve sâir Müslümân kadınlarına
söyle ki onlar dışarı çıktıklarında yüzlerini ve başlarını örtsünler, ya’ni
tesettür kâidesine riâyet eylesinler. Bu, onların taarruza uğramamaları ve ezâ
duymamaları için pek iyidir.” diye emredilmektedir. Nûr Sûresi, Âyet: 30 ve
31’de bu bâbda şeref nâzil olan beyânât-ı âliyyedendir. Meâl-i şerîfleri: “Yâ
Resûlallâh, mü’minlere söyle ki gözlerini nâmahremlere bakmamak ve avret
yerlerini koruyup saklamak, onların hakkında pek fâidelidir ve Cenâb-ı Allâh,
onların fiil ve nazarlarına vâkıftır ve habîrdir. Kadınlara da söyle ki onlar
da bu yasaklamağa ve örtünmeğe riâyet etsinler ve zînetlerini, zarûrî olan kısımlar
müstesnâ olmak üzere, zikir ve birer birer sayılıp sıralanan mahremlerinden başkasına
göstermesinler.” denilmektedir. </p>

<p class=MsoNormal>Nûr sûresi, Âyet: 30 ve
31’deki hitâblardan anlaşılmaktadır ki: “Erkeklerin, (nâmahrem) kadınlara bakmaları
nasıl harâm ise; kadınların da (nâmahrem) erkeklere bakmaları böylece harâmdır.
Çünkü harâma sebeb olan fitne her iki sûrette de husûle gelir.”</p>

<p class=MsoNormal>(M. Zeki Pakalın, Osmanlı
Tarih Deyimleri ve Terimleri Sözlüğü, C. 3, S. 474)</p>

<p class=MsoNormal>13</p>

<p class=MsoNormal>NÂMAHREM MÜSLÜMÂN KADIN VE </p>

<p class=MsoNormal>ERKEKLERİN, TESETTÜRLÜ
OLSALAR DA,</p>

<p class=MsoNormal> KAPALI BİR MEKÂNDA PERDEYLE </p>

<p class=MsoNormal>AYRILMALARI, ÂYET VE HADİSLE
EMREDİLMİŞTİR</p>

<p class=MsoNormal>“Ey mü’minler! Ezvâc-ı
Mutahherât’tan (Peygamber (S.A.V.)’in zevcelerinden) bir şey istediğinizde, o şeyi
Onlar’dan perde arkasından isteyin. İşte şu perde arkasından istemeniz sizin ve
Ezvâc-ı Nebî’nin (Peygamber (S.A.V.)’in Zevceleri’nin) kalblerinize ziyâ
tahârettir. Ve sizin için açık bir sûrette Ezvâc-ı Mutahherât’tan bir şey
istemekle Resûlullâh’a ezâ etmeniz sahîh olmadı.” (Ahzâb: 53)</p>

<p class=MsoNormal>İşte bu Âyetler ile Cenâb-ı
Hakk, kadınlara tesettürün lüzûmunu ve tesettürde, erkek ve kadınlar için
kalblerinde temizlik ve tahâret olduğunu beyânla Resûlü (S.A.V.)’in kadrini ve şânını
yüceltmiş ve yükseltmiştir.</p>

<p class=MsoNormal>Hz. Âişe Sıddîka (R.A.)
Vâlidemiz’den Müslim ve Buhârî’nin rivâyetlerine nazaran, bu Hicâb Âyeti’nin
nüzûl sebebi şöyledir: “Ezvâc-ı Mutahherât (R.A.), bazen akşamları Medîne kadınlarıyla
berâber boş meydânlığa gezinti için çıkarlardı. Hz. Ömer (R.A.) de “Yâ
Resûlallâh! Ezvâcınızı perde altına alsanız; zîra huzûr-i Risâletiniz’e her
nev’î insan gelir gider.” derdi. Lâkin, bu husûsta Allâh tarafından bir emir
gelmediği için, Hz. Ömer (R.A.)’in bu teklîfine Nebî (S.A.V.) Efendimiz sükût
buyururlardı. Bir gün Ezvâc-ı Mutahherât (R.A.)’dan Hz. Sevde (R.A.) Vâlidemiz,
âdet üzre gezintiye çıktıklarında) Hz. Ömer (R.A.): “-Yâ Sevde! Biz, seni
bildik.” dedi ki bu sözlerinden maksâdı, Hicâb ile ilgili ilâhî bir emrin
gelmesini istemeleriydi.”</p>

<p class=MsoNormal>Şu hâlde nefsini azâbdan
kurtarmak isteyenlerin, gerek Resûlullâh (S.A.V.) Efendimiz’in hâl-i hayatlarında;gerekse dâr-ı bekâya irtihâllerinde Resûlullâh (S.A.V.)’e ezâ verecek, şerîat’ın
hükümleri’ne mugayir bir harekette bulunmaktan şiddetle kaçınmaları gerekir.</p>

<p class=MsoNormal>Hicâb Âyeti, nâzil olunca
Resûlullâh (S.A.V.) Efendimiz’in akrabâları gelip “-Yâ Resûlallâh, bizler de
perde arkasından mı konuşacağız?” demeleri üzerine Ahzâb: 55’inci Âyet nâzil
oldu ki bu Âyet ile Allâh, Müslüman kadınlara yedi sınıf erkekten gayrisiyle
konuşurken perde arkasından konuşmalarını emir buyurdu.</p>

<p class=MsoNormal>(Hulâsatü’l-Beyân Fî
Tefsîri’l-Kur’ân, C. 11, S. 4460-62)</p>

<p class=MsoNormal>14</p>

<p class=MsoNormal>EN ÜSTÜN SÖZ: “KELİME-İ
TEVHÎD”</p>

<p class=MsoNormal>“Lâ İlâhe İllallâh
Muhammedü’r-Resûlullâh”</p>

<p class=MsoNormal>Abdullâh bin Amr bin Asr
(R.A.), Resûlullâh (S.A.V.)’in şöyle buyurduklarını rivâyet etti: “Kıyâmet Günü
biri mîzâna getirilir. Onun için tutulan doksan dokuz sicil çıkarılır. Her
sicil gözün gördüğü yere kadar uzar ki bunlarda o kimsenin hatâ’ları yazılıdır,
günahları bunlara işlenmiştir. Bütün bu siciller terâzînin bir kefesine
konulur. Diğer kefesine ise karınca büyüklüğünde bir kâğıt konulur. Bunda da:“LÂ İLÂHE İLLALLÂH MUHAMMEDÜ’R-RESÛLULLÂH” yazılıdır. İşte bu kâğıt, o hatâ’ların
tamamından ağır gelir.”</p>

<p class=MsoNormal>Muttalib bin Hantâb yoluyla
gelen bir rivâyetle Resûlullâh (S.A.V.) Efendimiz, şöyle buyurdular: “Benim ve
benden önceki peygamberlerin en üstün sözü: LÂ İLÂHE İLLALLÂH, Kelime-i
Tevhîd’dir.”</p>

<p class=MsoNormal>Atâ’ bin Ebû Rebâh (R.A.) şöyle
der: “İbn-i Abbâs (R.A.)’a dedim ki: “Günah bağışlayıcı, tevbeyi kabûl edici, şiddetli
cezâ veren...” (Mü’min Sûresi: 3) Âyeti’nin tefsîri nedir? Şöyle tefsîr
ettiler:</p>

<p class=MsoNormal>“Allâh’tan başka ilâh
yoktur!” diyenlerin günahlarını bağışlayıcı, “Allah’tan başka ilâh yoktur”
diyenlerin tevbesini kabul edici, “Allâh’tan başka ilâh yoktur!” demeyenlere de
şiddetli cezâ vericidir.”</p>

<p class=MsoNormal>Bir haberde şöyle anlatılır:</p>

<p class=MsoNormal>“Allâh-ü Teâlâ, Fir’avn’ı
denizde boğup Mûsâ (A.S.)’ı kurtardıktan sonra, Mûsâ (A.S.) sordu: “-Yâ Rabb!
Sana bu ni’metin için nasıl şükredeyim? Bana bir yol göster.” Allâh-ü Teâlâ şöyle
buyurdu: “-LÂ İLÂHE İLLALLÂH” dersin.” Mûs”a (A.S.) daha fazlasını isteyince
Allâh-ü Teâlâ şöyle buyurdu. “-Yâ Mûsâ, yedi semâ ve arzı, terazînin bir
kefesine koysan, diğer kefesine de “LÂ İLÂHE İLLALLÂH” Kelime-i Tevhîd’ini
koysan, “LÂ İLÂHE İLLALLÂH” ondan ağır gelir.”</p>

<p class=MsoNormal>(Fakîh Ebû’l-Leys Semerkandî
(Rh.A.), Tenbîhü’l-Gâfilîn, S. 472-480)</p>

<p class=MsoNormal>15</p>

<p class=MsoNormal>İSLÂM'IN, VAZGEÇİLEMEZLERİ'NDEN
(ZARÛRÂT-I DÎNİYYE'DEN), EMİR VE </p>

<p class=MsoNormal>YASAKLARINDAN BİRİNİ İNKÂR
EDEN KÜFRE DÜŞER </p>

<p class=MsoNormal>(Îmân'ın korunması, kazanılmasından
daha zordur.) İslâm'ın zarûrât-ı dîniyye denilen emir ve nehiylerinden (emir ve
yasaklarından) birini inkâr eden kâfir olur.</p>

<p class=MsoNormal>Îmân, İcmâlî ve Tafsîlî olmak
üzere iki kısımdır. </p>

<p class=MsoNormal>Îcmâlî Îmân: Peygamber
(S.A.V.) Efendimiz'in Allâh tarafından getirip haber verdiği şeylere topyekûn
inanmak; yânî Nebî (S.A.V.) Efendimiz, her ne teblîğ etti ise, haber verdiyse
hepsi hakk'tır.&quot; diyerek tasdîk etmektir.</p>

<p class=MsoNormal>Tafsîlî Îmân: Peygamber
(S.A.V.) Efendimiz tarafından tebliğ olunan şeyleri birer birer öğrenerek ve
bilerek tasdîk etmektir.</p>

<p class=MsoNormal>Küfürden kurtulmak için
&quot;İcmâlî Îmân&quot; kâfi ise de namaz, oruç vesâir ibâdetlerin inceliklerini
(fıkıh ilmiyle) öğrenip tasdîk etmek ve tasdîk edilen bu (fıkıh) ilmini de edâ
ederek îmânı kemâle erdirmek kadın erkek her mü'minin boynu üzerine birinci ve
ilk borçtur (vâcibtir, farz-ı ayndır).</p>

<p class=MsoNormal>Îmânın sahîh olmasının üç şartı
vardır:</p>

<p class=MsoNormal>1. Şart: Îmân be's hâlinde
sahîh olmaz. Ya'ni Allâh'ın azâbını gözüyle görüp de îmân edenin îmân'ı sahîh
olmaz. Bundan dolayı son nefesinde îmân eden kâfirin îmânı makbul değildir:&quot;Fakat azâbımızı gördükleri zaman îmânları kendilerine bir fâide
vermeyecektir.&quot; (Mü'min -Gâfir- Sûresi, Âyet: 85) Âyet-i Kerîmesi bu
hakîkati nâtıktır.</p>

<p class=MsoNormal>2. Şart: Mü'min kimse,
zarûrât-ı dîniyye'den bir şeyi inkâr veyâ tekzîb (yalanlama) etmemelidir. Îmân
parçalanamaz. Dînden bir şeyi inkâr etmek bütün dîni inkâr etmek olur. Bir farzı
inkâr etmek; harâm'ı, helâl kabul etmek; Peygamberler'den birisini inkâr etmek;kendi seçimiyle puta tapmak gibi tekzîb belirtisiyle kâfir olunur.</p>

<p class=MsoNormal>3. Şart: Dîn'in bütün
hükümlerini beğenerek kabul etmek ve hiçbir hükmü küçümsemeden îfâya çalışılmalıdır.
Bu i'tibârla namaz veyâ oruç gibi herhangi bir ibâdeti beğenmeyen veyâ kasden
terk eden kimse de İslâm dâiresi'nden çıkar.</p>

<p class=MsoNormal>Îmân'ın fâideli olması için
son nefese kadar devâmı gerekir, zirâ i'tibâr sonadır. Son nefese kadar îmânını
muhâfaza edemeyene, geçmişteki îmân'ı fâide vermez. Denilmiştir ki: &quot;Îmânın
muhâfazası, kazanılmasından güçtür.&quot;</p>

<p class=MsoNormal>(Ahmed Dâvûdoğlu (Rh.A.),
Sahîh-i Müslim Terceme ve Şerhi, C.1, S. 103-104)</p>

<p class=MsoNormal>16</p>

<p class=MsoNormal>İBNİ BAYTAR</p>

<p class=MsoNormal>Malopa’da (Endülüs) oturan İbni
Baytar ailesine mensûp olan İbni Baytar’ın asıl adı Ebû Muhammed Abdullah bin
Ahmed Ziyaeddin İbn’ül Baytar el-Mâlikî’dir. 1190 tarihinde Malopa’da dünyaya
geldi. Botanist Ebû’l Abbas’tan dersler aldı. İşbiliyye (Sevilla) civarında
hocasıyla birlikte incelemelerde bulundu. Bir çok bitki çeşitleri topladı.</p>

<p class=MsoNormal>Ortaçağın en büyük botanisti
ve eczacısı olan İbni Baytar, eserlerinde 1400 kadar bitkiyi tek tek inceledi.
Bunlardan hangi ilaçlar yapılabileceğini tetkik etti. Bu ilaçların kimyevî yapılarını
ve hastalıkları önlemedeki tesir derecelerini bir bir anlattı.</p>

<p class=MsoNormal>İbni Baytar eserlerinde
sadece bitkilerden yapılan ilaçları değil, hayvan ve minerallerden yapılan
ilaçları da anlatır. Bunları, o zamana kadar yaşamış olan 150 botanistin anlattıkları
ilaçlarla mukayese eder.</p>

<p class=MsoNormal>Batılı bilginler İbni Baytar’ın
eserlerinden, yüzyıllarca kaynak kitaplar olarak faydalandılar,
üniversitelerinde okuttular.</p>

<p class=MsoNormal>Hayatı boyunca üst üste yaptığı
deneyler ve dikkatli bir ilmi çalışma sonucunda edinilen bilgilerin mahsulü
olan bu ilaçları ilim dünyasına sunan İbni Baytar, hakkıyla ortaçağın en büyük
botanisti ünvanını aldı.</p>

<p class=MsoNormal>İbni Baytar’ın inceleme ve
araştırmalarını topladığı, günümüze kadar gelebilen iki meşhûr eseri
bulunmaktadır:</p>

<p class=MsoNormal>1- Kitab’ül Câmi fi
Edviyet’il Müfrede: Basit İlaçları Toplayan Kitap.</p>

<p class=MsoNormal>2- Kitab’ül Müğnî fi’l
Edviyet’il Müfrede: Basit İlaçları Anlatan Zengin Kitap</p>

<p class=MsoNormal>Bu iki eserden de bütün dünya
bilginleri çok istifade etmişlerdir. Hemen her tıp kitabında İbni Baytar’ın
bahsettiği ilaçlar ve tesirleri hakkında bilgiler bulunmaktadır.</p>

<p class=MsoNormal>İbni Baytar’ın eserleri
Avrupa’da 16. yüzyıla kadar sahasında temel kitap olmasına rağmen, büyüklüğü
nisbetinde gereken değeri görmemiştir.</p>

<p class=MsoNormal>Andea Alpago (16. asır) bu
eserlerden oldukça faydalanmış, yine aynı yüzyılda yaşayan G. Postel de dikkatleri
eserler üzerine çekmiştir.</p>

<p class=MsoNormal>(Müslüman İlim Öncüleri
Ansiklopedisi, S. 139-141)</p>

<p class=MsoNormal>17</p>

<p class=MsoNormal>ALLÂH-Ü TEÂLÂ’NIN MEDH Ü SENÂ</p>

<p class=MsoNormal> EYLEDİĞİ FAZÎLETLİ MÜ’MİNLERİN
EVSÂFI</p>

<p class=MsoNormal>“Onlar, bollukta ve darlıkta
infâk eden, öfkelerini yutan ve insanları afvedenlerdir. Allâh, iyilik edenleri
sever.” (Âl-i İmrân, Âyet: 134)</p>

<p class=MsoNormal>Allâh-ü Teâlâ: “Rabbinizin mağfiretine
ve müttekîler için hazırlanmış eni gökler ile yer kadar olan Cennet’e koşuşun.”
(Âl-i İmrân: 133) diye buyurunca müttekîler’in vasıflarını zikretmiştir.</p>

<p class=MsoNormal>“Onlar, bollukta ve darlıkta
infâk ederler.” İfâdesi için şu izâhlar yapılmıştır:</p>

<p class=MsoNormal>1) “Onlar, bollukta, genişlikte
ve darlıkta infâkı, Allâh için harcamayı bırakmazlar.” Hz. Âişe (R.A.)
Vâlidemiz’in bir üzüm tanesini tasadduk ettikleri rivâyet edilmiştir.</p>

<p class=MsoNormal>2) “Onlar, ister sevinç,
ister üzüntü; ister darlık, ister bolluk içinde bulunsunlar, insanlara iyilik
etmeği bırakmazlar.”</p>

<p class=MsoNormal>3) Zor ve güç bir tâat olduğu
için, Hakk Teâlâ, burada önce “infâk”tan bahsetmiştir. Düşmanla cihâd etmek ve
müslümânlar’ın fakîrlerini güçlendirmek için “infak” tâatlerin en kıymetlisidir.
“Bu ihsân (iyilik) ve infâk, ister tabîatlerine uygun olduğu için onları mesrûr
etsin; isterse onların tabîatlerine uygun düşmesin, onlar yine de infâk
ederler.”</p>

<p class=MsoNormal>“Öfkelerini yutanlar...”
ifâdesiyle ilgili şu îzâhlar yapılmıştır:</p>

<p class=MsoNormal>1) “Öfke ile dolmasına rağmen
öfkesini gizleyen ve tutan, içine geri çeviren.” Bu vasıf, sabr ve hilm’in çeşitlerinden
biridir ki: Tıpkı “Onlar, öfkelendikleri zaman bağışlarlar.” (Şurâ: 37)
Âyeti’nde olduğu gibidir.</p>

<p class=MsoNormal>2) Nebî (S.A.V.) Efendimiz,
Ebû Dâvûd’un rivâyetine göre buyurmuşlardır ki; “Öfkesinin gereğini yerine
getirebilecek güçte olduğu hâlde öfkesini yutan kimsenin kalbini, Allâh
emniyyet ve îmân ile doldurur.” Yine Nebî (S.A.V.) Efendimiz, Ashabı (R.A.)’e:“Tasadduk ediniz!” buyurdular. Ashâb-ı Kirâm (R.A.), altın, gümüş ve
yiyeceklerden tasaddukta bulundular. Ashâb (R.A.)’den bir zât da hurma kabuğu
getirip tasadduk etti. Birisi de Nebî (S.A.V.) Hazretleri’ne gelip: “-Yâ
Resûlallâh, sadaka olarak verecek hiçbir şeyim yok. Ancak ben de şerefimi
tasadduk ediyorum ve aleyhime konuşanları afvediyorum.” dedi. </p>

<p class=MsoNormal>(Fahrüddîn Er-Râzî (R.H.),
Tefsîr-i Kebîr Tercemesi, C. 7, S. 69-71)</p>

<p class=MsoNormal>18</p>

<p class=MsoNormal>MA’RÛF’U EMRE, MÜNKER’DEN
NEHYE, EMİR VE TEŞVÎK; BUNLARI TERK </p>

<p class=MsoNormal>ETMEĞE DE, TEHDÎD VAR</p>

<p class=MsoNormal>“Hepsi bir değildirler.
Kitâbların içinde ayakta dikilen bir ümmet vardır ki gecenin sâatlerinde onlar
secdeye kapanarak Allâh’ın Âyetleri’ni okurlar. Allâh’a ve âhiret gününe inanırlar.
İyiliği emreder, kötülükten vazgeçirmeğe çalışırlar, hayır işlerinde de
birbirleriyle yarış yaparlar. İşte onlar, sâlihlerdendir.” (Âl-i İmrân Sûresi,
Âyet: 113-114) Bu Ayetler’de Allâh yalnız Allâh’a ve âhirete îmânları sebebiyle
onların salâhlarına şehâdet etmedi, belki emr-i ma’rûf ve nehy-i münker’i bu
îmân’a izâfe etti. Ancak bu sâyede sâlihler’den olacaklarını bildirdi.</p>

<p class=MsoNormal>“Onların fısıldaşmalarının
birçoğunda hayır yoktur. Meğer ki bir sadaka vermeği, ya bir iyilik yapmağı
veyâ insanların arasını düzeltmeği emredenler ola. Kim Allâh’ın rızâsını arıyarak
böyle yaparsa biz ona çok büyük bir mükâfat vereceğiz.” (Nisâ Sûresi, Âyet:114)</p>

<p class=MsoNormal>“Ey “imân edenler, adâleti
titizlikle ayakta tutan (hâkim)ler ve Allâh için şâhidlik eden (insân)lar
olsun. (O hükmünüz veyâ şâhidliğiniz) velev ki kendinizin veyâ anne ve babanızın
ve yakın hısımların aleyhinde olsun.” (Nisâ Sûresi, Âyet: 135) Bu Âyet’de anne
baba ve diğer yakınlarına emr-i ma’rûf ve nehy-i münker’dir.</p>

<p class=MsoNormal>“İyilik etmek, fenâlıktan sakınmak
husûsunda birbirinizle yardımlaşın. Günâh işlemek ve haddi aşmak üzerinde yardımlaşmayın.”
(Mâide Sûresi, Âyet: 2) Bu kat’î bir emirdir. Yardımlaşmanın ma’nâsı, imkân
nisbetinde kötülük kapılarını kapayıp iyilik yollarını kolaylaştırmak ve buna
teşvîk etmektir.</p>

<p class=MsoNormal>“Bâri âlimleri, fakîhleri
onları günâh söylemelerinden ve harâm yemelerinden vazgeçirmeğe çalışsalardı
ya. Her hâlde yapmakta oldukları bu (san’at) ne kadar kötü!” (Mâide sûresi,
Âyet: 63) Allâh-ü Teâlâ, bu Âyet’te onların, emr-i ma’rûfu ve nehy-i münker’i
terk etmekle günâha düştüklerini beyân buyurdu.</p>

<p class=MsoNormal>Bezzâr, İbn-i Ömer (R.A.)den,
Taberânî (Evsat)ında Ebû Hüreyre (R.A.)den rivâyetlerinde Resûl-i Ekrem
(S.A.V.) Efendimiz’in şöyle buyurduklarını haber vermişlerdir: “Ya ma’rûfu
emreder ve münker’den nehyedersiniz, yâhûd Allâh-ü Teâlâ, sizin kötülerinizi
size musallat eder.  Sonra iyileriniz duâ etmeğe kalkışır; fakat duâları kabul
olunmaz.”</p>

<p class=MsoNormal>(Hüccetü’l-İslâm İmâm-ı
Gazâlî (K.S.), İhyâ-yı Ulûmi’d-Dîn, C.2, S.758-63)</p>

<p class=MsoNormal>19</p>

<p class=MsoNormal>RESÛL-İ EKREM (S.A.V.)’E TÂBİ’
OLUP O’NUNLA HİCRET VE CİHÂD EDENLERİN BÜYÜK ECİRLERİ</p>

<p class=MsoNormal>Şeddad bin Hâd (R.A.) rivâyet
ederler ki: “Bir adam Resûlallâh (S.A.V.)’e gelip îmân etti ve tâbi’ oldu.
Sonra da : </p>

<p class=MsoNormal>“-Yâ Resûlullâh (S.A.V.)
seninle birlikte hicret etmek istiyorum.” dedi. Nebî (S.A.V.) Efendimiz de O’nu
Ashâbı (R.A.)’den birine gönderdi. Hayber’in Fethi’nde Resûl-i Ekrem (S.A.V.)
Efendimiz, ganîmet’i Ashâbı (R.A.) arasında taksim buyurdular ve O zâta da
hisse ayırdılar. O zât o anda koyunlarını otlatmakla meşguldü. Hissesini de,
O’na verilmek üzere, Resûl-i Ekrem (S.A.V.), arkadaşlarına verdiler. Arkadaşları,
kendine ayrılan o hisseyi, kırdan dönünce ona verdiler. O da: </p>

<p class=MsoNormal>“-Bu nedir?” diye sordu.
Onlar da: </p>

<p class=MsoNormal>“-Resûlullâh (S.A.V.)
Efendimiz’in Hayber ganîmetlerinden sana ayırdıkları hissen.” dediler. O zât
Resûlullâh (S.A.V.) Efendimiz’e gelip: </p>

<p class=MsoNormal>“-Yâ Resûlallâh, ben bunu
almak için, size tâbi’ olmadım, boynunu göstererek, işte şuramdan okla
vurularak şehid olmak ve Cennet’e girmek için, size tâbi’ oldum.” dedi.
Resûlullâh (S.A.V.) Efendimiz: </p>

<p class=MsoNormal>“-Eğer sözünde sâdık isen,
Allâh arzuna kavuşturur.” buyurdular.</p>

<p class=MsoNormal>Daha sonra O zât düşmanla
harbe başladılar. Boynunda işâret ettiği yere ok saplanmış olduğu hâlde O’nu
Resûl-i Ekrem (S.A.V.) Efendimiz’e getirdiler. Resûl-i Ekrem (S.A.V.)
Efendimiz: </p>

<p class=MsoNormal>“-Bu, o adam mı?” buyurdular.
Kendilerine: “-Evet.” denilince Resûl-i Ekrem (S.A.V.): </p>

<p class=MsoNormal>“-Allâh’a verdiği sözü tuttu.
Allâh da onu emeline kavuşturdu.” buyurdular. Sonra O’nu mübârek cübbeleriyle
kefenleyip cenâze namazını kıldılar ve şöyle duâ buyurdular:</p>

<p class=MsoNormal>“-Allâh’ım! Bu senin kulun,
senin yolunda hicret etti, sonra şehîd oldu. Ben şâhidim.”</p>

<p class=MsoNormal>(M. Yûsuf Kandehlevî (Rh.A),
Hayâtü’s-Sahâbe (R.A.), C. 2, S. 507-508)</p>

<p class=MsoNormal>20</p>

<p class=MsoNormal>SEYYİDİNÂ HZ. EBÛ BEKİRÜ'S-SIDDÎK
(R.A.)'E TA'ZÎM VE MUHABBET</p>

<p class=MsoNormal>Kur'ân-ı Kerîm, Tevbe: 40
&quot;Mağaradaki iki kişiden ikincisi&quot; Âyeti'ndeki ilâhî hitâbla şereflenen
ilk halîfe Ebû Bekirü's-Sıddîk (R.A.)'dır.</p>

<p class=MsoNormal>Hadîs-i Şerîfler'de Nebî
(S.A.V.) Efendimiz: &quot;İnsanda olan her varlık, yaratıldığı topraktan bir
mikdâr göbeğinde taşır. Benim ile Ebû Bekir, bir topraktan yaratıldık.&quot;diye buyurmuşlardır. Ne büyük ve ebedî sa'âdet ve saltanat ki bundan büyük
üstünlük olur mu?</p>

<p class=MsoNormal>Nebî (S.A.V.) Efendimiz, yine
buyurmuşlardır ki: &quot;Mahşer meydânına hesâb günü, kızıl altından üç taht
kurulur. Birinde ben, birinde Hz. İbrâhîm (A.S.) ve ikimizin arasındaki tahtta
da Ebû Bekir otururuz. Bir münâdî şöyle der: &quot;Ne mutlu, o gerçek dosta ki
Habîbi ile Halîli arasındadır!&quot;</p>

<p class=MsoNormal>Fahr-i Kâinat (S.A.V.)
Efendimiz, yine buyurmuşlardır ki: &quot;Dünyadaki bütün iyilikler, üç yüz altmış
haslettir. Bir kimsede, onlardan sâdece birisi olsa Cennet'e girer.&quot; Ebû
Bekir (R.A.), o sırada dediler ki: &quot;-Yâ Resûlullâh, o hasletlerden bende
bir şey var mıdır?&quot; Nebî (S.A.V.) Efendimiz, buyurdular ki: &quot;-Onların
hepsi sende mevcûd.&quot;</p>

<p class=MsoNormal>Fahr-i Kâinat (S.A.V.)
Efendimiz, bir başka Hadîsler'inde buyururlar ki: &quot;Mi'râc Gecesi, Semânın
her katına vardığımda, önce benden Ebû Bekir'i sorarlardı. Cennetler'de benim
için olan her derecenin yanında, mutlaka Ebû Bekir'in de bir derecesi vardır. Kıyâmet
günü olunca, Allâh-ü Teâlâ, öncekileri sonrakileri toplar, Arş'tan bir münâdî:&quot;-Ebû Bekir Sıddîk nerededir?&quot; diye nidâ eder. O sâat hazır olup, Arş
önünde durur. Derler ki: &quot;-Git, Cennet'e gir.&quot; Ebû Bekir: &quot;-İlâhi,
benim sevenlerim vardır, inâyet eyle.&quot; der. Allâh: &quot;-Onlar, günâhta aşırı
gitmişlerdir.&quot; buyurur. Ebû Bekir'de: &quot;-Allâhım, onları bana bağışla!&quot;der. Sonra Allâh Azze ve Celle buyurur ki: &quot;-Sen ve sevenlerin, seni
sevenlerin sevenleri, cennet'e giriniz. Ben Allâh Azze ve Celle, beyâz inciden
bir kubbe yarattım. İçerisinden dışarısı, dışarıdan da içerisi görünür. Bu
kubbenin dört bin kapısı vardır. Her kapının arası bin yıllık yoldur. Sen ve
sevenlerin ve seni sevenlerin sevenleri gidip orada kalınız ve ne tarafa
isterseniz bakınız.&quot;</p>

<p class=MsoNormal>(Celâlzâde Mustafâ (Rh.A.),
Selîmnâme, S. 244)</p>

<p class=MsoNormal>21</p>

<p class=MsoNormal>AKILLI ODUR Kİ RESÛL-İ EKREM
(S.A.V.)’E TÂBİ’ OLARAK ALLAH’A </p>

<p class=MsoNormal>KULLUK İLE FELÂHA ERER</p>

<p class=MsoNormal>Amr İbn-i Cemûh (R.A.) oğlu
Muâz (R.A.)’ı çağırıp “Mus’ab (R.A.)’den duyduklarını bana da anlat.” dedi.
Muâz (R.A.) “Fâtiha-yı Şerîf”i babasına okuyunca, babası: “-Ne kadar güzel! Ne
kadar şâhâne! Bütün sözleri böyle midir?” dedi. Muâz (R.A.): “-Babacığım, hepsi
de birbirinden güzel!.. Kavminin hemen hepsi bîat etti. O’na sen de bîat eder
misin?” dedi. Babası: “-Menat’la görüşmeden ve bana ne söyleyeceğini öğrenmeden
olmaz.” dedi. Menat’la (putlarıyla) konuşmak istediklerinde bir ihtiyâr kadın
gelip menat’ın arkasında durur ve sorulanlara, menat adına cevab verirdi. Amr İbn-i
Cemûh, menat’a geldi; fakat ihtiyâr kadın yoktu. Putunun karşısında durup ona
ta’zîmde bulundu. Menat’a: “-Ey menat, sorulanı anla ve cevab ver. Senin
haberin yok. Bir Nebî (S.A.V.) geldi, sana ta’zîm ve kulluğu yasaklıyor ve seni
terk etmemizi istiyor. Fakat ben, seninle görüşmeden O’nun isteklerini kabul
etmedim.” dedi. Bu uzunca konuşmaya karşı menat’tan hiçbir cevâb alamadı. Bunun
üzerine Amr İbn-i Cemûh (R.A.) istihzâ’ ile karışık: “-Demek şimdiye kadar sana
hiçbir şey yapmadığım için bana kızdın.” dedi ve putu menat’ı kırdı.</p>

<p class=MsoNormal>Amr İbn-i Cemûh (R.A.),
Müslümân olup Allâh-ü Teâlâ’nın emir ve yasaklarını öğrenince kendini puttan,
küfürden ve her türlü sapıklıktan kurtaran ve ona hidâyet veren Allâh’a şöyle şükrediyordu:“Geçmişteki günahlarım için Allâh’a tevbe ediyorum. Allâh’ın beni ateşinden
korumasını yine Allâh’tan diliyorum. Mescid-i Harâm’ın ve onun örtüsünün Rabbına,
ni’metlerine karşılık şükrediyorum. Yağmurların damlaları sayısınca, hatâlarım
adedince Allâh’ı tenzîh ederim. Menat ve benzeri taş ve ağaç parçalarının
dostluğunun zulmetinde iken bana yol gösterdi. Bu bayağı şeylerin utanç dolu
yolundan şakaklarım ağardıktan sonra olsa da kurtardı. Az kalsın zulmette iken
ölecektim. Ey Kudret Sâhibi ey insanların Rabbi, sana sonsuz hamdolsun!.. Bu
sözlerimle ben, Cennet’te Allâh’a yakın olmağı diliyorum.”</p>

<p class=MsoNormal>(M. Yûsuf Kandehlevî (Rh.A.),
Hayâtü’s-Sahâbe (R.A.) C. 1, S. 228-229)</p>

<p class=MsoNormal>22</p>

<p class=MsoNormal>HİÇBİR MÜ’MİNE, İSLÂM’DAN TÂVİZ
VEREREK HOŞGÖRÜLÜ DAVRANMAK HAKKI VERİLMEMİŞTİR</p>

<p class=MsoNormal>“Artık (Habîbim) o
yalanlayanları tanıma (onlara boyun eğme). Onlar arzu ettiler ki sen yumuşak davranasın
da kendileri de yumuşaklık göstersinler.” (Kalem Sûresi, Âyet: 8-9)</p>

<p class=MsoNormal>Allâh-ü Teâlâ, kendisine dîn
ve ahlâk yönünden en mükemmel ni’met ve vasıfları vermesine rağmen kâfirler, müşrikler,
Nebî (S.A.V.) Efendimiz’e hâşâ! “deli!” demişlerdi. İşte bunun üzerine Allâh-ü
Teâlâ, Hz. Peygamber (S.A.V.) Efendimiz’i, kavmine karşı sağlam durmağa çağırmış,
(S.A.V.) Efendimiz’e îmân edip tâbi’ olanların sayısı az, buna mukâbil
kâfirlerin sayısı çok olmasına rağmen, Resûl-i Ekrem (S.A.V.) Efendimiz’in
kalbine kuvvet veren şeyi getirmiş ve dolayısıyle Cenâb-ı Hakk, Habîb-i Ekrem
(S.A.V.)’ine “yalancılara boyun eğme! (Onları artık tanıma!)” diye emir buyurmuştur.“İdhân,
kelimesinin ma’nâsı, “yumuşak olmak, yağcılık yapmak, gevşek konuşmak”
demektir. 9’uncu Âyet’in ma’nâsı: “Onlar isterler ki sen (Habîb-i Edîbim) onların
hoşlandıkları bazı esâslarından vazgeçesin de, onlar (müşrikler) da buna
mukâbil ta’vîz versinler. Böylece sen, onlara; onlar da sana yumuşamış
olursunuz.” demektir.</p>

<p class=MsoNormal>Allâh-ü Teâlâ, Nebî-yi Ekrem (S.A.V.)’ini
“yalancılara itâat etmekten nehyedince bütün kâfirlere boyun eğmeği de
yasaklar” ve Âyet-i Celîle’nin şümûlüyle, küfre boyun eğmemeğin ötesinde “kötü
sıfatları taşıyan kimselere de boyun eğmekten Allâh-ü Teâlâ Nebî-yi Ekrem
(S.A.V.)’ini nehyetmiş olmasıdır.”</p>

<p class=MsoNormal>Allâh-ü Teâlâ, Nebî-yi
Muhterem (S.A.V.) Efendimiz’e hitâb ile:</p>

<p class=MsoNormal>“Resûlüm, olabildiğine yemîn
eden, aşağılık, dâimâ kusur arayıp kınayan, durmadan lâf getirip götüren, iyiliği
hep engelleyen, mütecâviz, günaha dadanmış, kaba ve haşîn, bütün bunlardan
sonra bir de soysuzlukla damgalanmış kimselerden hiçbirine mal ve oğulları vardır
diye sakın ilgi duyma!” (Kalem Sûresi, Âyet: 10-14)  diye emir buyurmuştur.
Allâh-ü Teâlâ, bu Âyet-i Kerîmeler’de İslâm Dîni’ne karşı çıkanların kötü sıfatlarını
birer birer sıralamış ve işte bu kötü sıfatları taşıyanlara da Habîb-i Ekrem
(S.A.V.)’inin itâatını yasaklamıştır. </p>

<p class=MsoNormal>(Fahrüddîn Er-Râzî (R.H.),
Tefsîr-i Kebîr Tercemesi, C. 22, S. 47-50)</p>

<p class=MsoNormal>23</p>

<p class=MsoNormal>HZ. EBÛ EYYÛB EL ENSARÎ
(R.A.)’IN ZÜHD-Ü TAKVÂSI</p>

<p class=MsoNormal>Abdullah İbn-i Ömer (R.A.)
diyor ki:</p>

<p class=MsoNormal>“Ben pederim Ömer’ül Fârûk’un
sağlığında evlendim. Ve sünnet-i Muhammediyye’nin icrâsı için düğün sofrası
yapdım. Ashâb-ı Kirâm ve bu meyanda Mihmandâr-ı Resûl-i Kibriya Ebû
Eyyûb’el-Ensârî (R.A.)’i de davet etdim. Lâkin düğün evinde mâl-i ganîmetden
elimizde bir yeşil perde var idi ki, kadınlarımızın gönülleri hoş olsun diye o
perdeyi de asmış idik.</p>

<p class=MsoNormal>Bir aralık Ebû Eyyûb’un
mübârek gözleri o yeşil perdeye ilişince muğber oldu ve teessürünü şu
sözleriyle izhâr etdi:</p>

<p class=MsoNormal>“Ey âdil ve kerîm olan kardeşim
Hazret-i Ömer’in oğlu Abdullah! Siz ki Ashâb-ı Kirâm’ın ileri gelenlerisiniz.
Böyle Peygamber Efendimizin zamanında olmayan - duvarları lüzumsuz yere örtmek-
bid’atlarını ve israflarını yapmanız Peygamber Efendimiz’in sünnetine muhâlif
ve dünyâ zinetine fazlaca meyil ve rağbet etmek değil midir?” deyince ben de
mahcûb olarak şöyle cevab verdim:</p>

<p class=MsoNormal>“-Haklısınız Yâ Ebâ Eyyûb!
Ancak bu mes’elede her ne kadar benim rızam yok ise de, kadınların ısrarı ve
mubah olan şeylerin isti’mâli kadınlara mubah ve câiz olması üzerine bu adet de
bid’at sayılmadığı için müsâde etdim” diyerek özür diledim.</p>

<p class=MsoNormal>Bunun üzerine Mihmandâr-ı
Resûl Ebû Eyyûb benim özrümü kabul etmeyip bana şöyle cevab verdi:</p>

<p class=MsoNormal>“Ey Abdullah! Sen Hazret-i
Ömer gibi bir zât-ı muhteremin evlâdısın. Siz nâsın muktedâbihi olacaksınız.
Evet, isteyenler mağlub olsunlar! Halbuki senin kadınlara mağlub olmanı hiç
münasip görmüyorum. Öyle ise bana müsâade et, ben Sünnet-i Muhammediyye’ye
muhâlif münker ve bid’at olan yerlerde oturmam” diyerek kalktı ve hiç durmadan
ve düğün yemeği yemeden avdet buyurdu.</p>

<p class=MsoNormal>“İbret alınız.”</p>

<p class=MsoNormal>(Hz. Mahmûd Sâmî Ramazânoğlu
(K.S.), Ashâb-ı Kirâm (R.A.), S. 47)</p>

<p class=MsoNormal>24</p>

<p class=MsoNormal>SELEF (R.A.)’ÜN ZÜHD VE
TAKVÂLARI</p>

<p class=MsoNormal>Hüsn’ül-Tenbîh adlı kitâbda
naklolunmuştur ki: Üveys El-Karanî (R.A.) dedi ki: “Allâh’a and olsun ki
elbette Allâh’a meleklerin ibâdetini yapacağım.” Bir geceyi secde ederek, bir
geceyi de rükû’ ederek geçirirdi.</p>

<p class=MsoNormal>Ebû Abdullâh bin Hafîf
(R.A.)’den naklolundu ki: “İlk zamanlarında bir tek rek’atta on bin kerre
(10.000) İhlâs Sûresi okurdum. Çoğu kerre, bir tek rek’atta Kur’ân’ın hepsini
okurdum. Ve çok kerre kuşluktan ikindiye kadar bin (1000) rek’at namaz kılardım.”</p>

<p class=MsoNormal>Rivâyet olunmuştur ki: Şâfiî
(R.A.) lisânını, TESBÎH ve TEHLÎL’den hâlî tutmazdı. Bir gün bir berberin yanında
oturdu ki bıyığını kırptırtsın. Berber dedi ki: “-Dudağını hareket ettirme ki bıyığını
kırpayım.” Şâfiî (R.A.) dedi ki: “-Elbette ondan bir parça kesmen, Allâh-ü
Teâlâ’nın zikri olmaksızın benim üzerime bir zamanın geçmesinden bana daha
sevgilidir.”</p>

<p class=MsoNormal>Bazı kitâblarda zikredilir
ki: Şerîf (R.A.) şöyle diyordu:  “Ebû Hanîfe (R.A.) ile birlikte bir sene
bulundum. Onun yanını yere koyduğunu (yattığını) görmedim. Onun Ashâbı, Onun kuşluk
namazını, yatsı namazının abdestiyle kılar olduğuna şâhidlik ederlerdi.</p>

<p class=MsoNormal>Mis’ar (R.A.) dedi ki: “Ebû
Hanîfe (R.A.)’i, insanların yataklarına girmeleri vaktinde yokladım. Evinden çıktı,
mescide girdi ve namaz kılmağa başladı. Uyanıklığa dayanamadım. Onun
nâlinlerinin içine birkaç çakıl koydum ve döndüm. Sabahın yaklaşması vaktinde
mescide döndüm ve onu mesciddeki mekânında duâ ederken ve ağlarken buldum.
Nâlinlerine baktım ki koyduğum çakıllar içlerinde durmaktaydı. Sabah namazını
yatsının abdestiyle kılınca, virdini edâ etti. Sonra ilim müzâkeresine başladı.</p>

<p class=MsoNormal>Mis’ar (R.A.) dedi ki: “Ebû
Hanîfe (R.A.) Sabah, namazını yatsı abdestiyle kılınca virdini edâ etti. Sonra
ilim müzâkeresine başladı. Öğle namazını kılınca, ikindiye kadar ilim
müzâkeresinde oturdu. Akşam namazını kılınca evine döndü. İftâr etti ve
abdestini tazeledi. Sonra yatsı namazına çıktı. Sonra evine girdi. Sonra herkes
yataklarına girince evinden çıkıp mescide girdi. Tâ fecre kadar mescidde kaldı.
Bu gününü de aynen bir önceki gün gibi ihyâ etti. Buna hep böyle devam etti.</p>

<p class=MsoNormal>(Muhammed Mevlâna Ebû Saîd
Hâdimî (K.S.), Berîka Tercemesi C.1)</p>

<p class=MsoNormal>25</p>

<p class=MsoNormal>TA’DİLİ ERKÂNA RİÂYET
VE                NAMAZLARIN ÂDÂBI</p>

<p class=MsoNormal>Namazlarda ta’dili erkâna
riâyet İmam Ebû Yûsuf’a göre bir rükn olduğundan farzdır. Bundan maksat, namazın
kıyam, rükû, sücut gibi her rüknünü bir sükûnet ile yerine getirmek, bu
rükünleri yaparken her uzuv, mutmain olup ızdıraptan hâlî bulunmaktır. Meselâ
rükûdan kıyama kalkarken vücut, dimdik bir hâle gelmeli, sükûnet bulmalı, en az
bir kere “Sübhanellahil azîm” diyecek kadar ayakta durup ba’dehu secdeye varmalıdır.
Her iki secde arasında da böyle bir tesbih miktarı durmalıdır.</p>

<p class=MsoNormal>Ta’dili erkân, İmam-ı A’zam
ile İmam Muhammed’e göre vâciptir. Binaenaleyh birinci kavle göre ta’dili
erkâna riayet edilmeksizin kılınan bir namazı iade etmek: yeniden kılmak lâzımdır.
ikinci kavle göre ise, bu halde yalnız sehv secdesi lâzım gelir. Fakat böyle
bir namazı iâde etmek evlâdır. Bununla ihtilâftan kurtulunmuş olur. Nitekim
kerahete mukarin olan namazlarında iadesi vâcip görülmüştür.</p>

<p class=MsoNormal>•••</p>

<p class=MsoNormal>Namazların bir kısım âdâbı
vardır. Bunlar birer mendup demektir. Bunları terk etmek, vakıa îtâbı icap
etmez. Bir isâet sayılmaz, fakat bunlara riâyet etmek efdaldir, ziyade sevap
kazanmaya sebeptir.Namazın başlıca âdâbı:</p>

<p class=MsoNormal>Namazda zahiren ve batınen
bir sükunet, bir huzur, bir haşyet (korku) içinde bulunmak.</p>

<p class=MsoNormal>Üst elbiseyi açık bulundurmayıp
düğmelemek ve erkekler için iftitah tekbiri alırken ellerini -mevcut ise-
yenlerinden dışarıya çıkarmak.</p>

<p class=MsoNormal>Namaz kılarken kıyamda secde
yerine, rükuda ayakların üzerine, secdede burnun iki kanadına, ka’dede kucağa,
selamda da sağ ve sol omuz başlarına bakmak.</p>

<p class=MsoNormal>Rüku ve sücut tesbihlerini
tek başına namaz kılan için üçten ziyade yapmak.</p>

<p class=MsoNormal>Kamet getirilirken: “Hayye
alel-Felah” denilince imam ile cemaat için ayağa kalkmak.</p>

<p class=MsoNormal>İmam için “Kad kametis-Salah”
denildiği zaman namaza başlamak. İmam olan zat, bu hareketi ile müezzin olan
zatı tasdîk etmiş olur. Mâmafih ikamet (kamet) bittikten sonra namaza başlamasında
bir beis yoktur. Hatta İmam Ebû Yûsuf ile Eimme-i Selâseye göre muvâfık (uygun)
olan da budur. İkâmet alınırken (Kamet getirilirken) camiye giren kimse,
oturur, cemaatla beraber ayağa kalkar. Yoksa ikâmetin bitmesini beklemez.</p>

<p class=MsoNormal>Namazda esnemek halinde ağzı
tutmak ve dudakları, dişlerle olsun kapamak yetmezse sağ elle kapamak, öksürüğü
ve geğirmeyi mümkün mertebe gidermek.</p>

<p class=MsoNormal>Bütün bunlar müstahsendir. İbadet
esnasında yapılması lazım gelen tazimat cümlesindedir.</p>

<p class=MsoNormal>(Ömer Nasuhî Bilmen, Büyük İslâm
İlmihâli S. 120 137)</p>

<p class=MsoNormal>26</p>

<p class=MsoNormal>SÜHEYL BİN AMR (R.A.)’İN
FAZÎLETLERİ VE İSLÂM’A HİZMETLERİ</p>

<p class=MsoNormal>Süheyl bin Amr (R.A.),
Mekke’de kâfir iken Resûl-i Ekrem (S.A.V.) Efendimiz aleyhinde hutbe îrâd
ederdi. Bedir Muhârebesi’nde Kureyş’le birlikte gelerek esîr düşmüştü. Hz. Ömer
(R.A.), bu fırsattan istifâde ederek Resûlullâh (S.A.V.)’e mürâcaat ile:</p>

<p class=MsoNormal>“-Yâ Resûlallâh (S.A.V.),
müsâade ediniz de aleyhinize söylediği sözlerin cezâsı olarak Süheyl’in ön dişlerinden
ikisini sökeyim de aleyhinize bir daha hutbe söyleyemesin.” dedi. Resûl-i Ekrem
(S.A.V.) Efendimiz:</p>

<p class=MsoNormal>“-Yâ Ömer, Süheyl’i bırak.
Belki o, bir gün gelir de bir hutbe îrâd eder ve senin takdîr ve şükrânını
kazanır.” buyurdular. Hakîkaten Resûlullâh (S.A.V.) Efendimiz’in bu sözleri İrtihâl-ı
Nebevî (S.A.V.)’i müteâkıb Arabların irtidâdı sırasında tahakkuk etti. Süheyl
(R.A.) mühim bir halk kütlesi karşısında belîğ bir hutbe îrâd eyledi:</p>

<p class=MsoNormal>“-Ey Kureyş cemâati! Sakın
siz îmân edenlerin sonu, irtidâd edenlerin de önü olmayınız. Vallâhi bu İslâm
Dîni, güneş ile ayın tulûundan gûrûbuna kadar (doğuşundan batışına kadar) tabiî
seyri gibi beşeriyyeti tenvîr ederek imtidâd (aydınlatarak sürecek) ve devâm
edip gidecektir.” dedi.</p>

<p class=MsoNormal>Hilâfet-i Hz. Fârûk (R.A.)’de
bir gün bazı zevât, Halîfe (R.A.) kapısına gelip girmeğe izin istemişler idi. Eşrâf-ı
Mekke’den Ebû Süfyân, Hâris bin Hişâm, Süheyl bin Amr (R.A.) ve daha bazı zevât
ile berâber Hz. Süheyb, Ammâr ve Bilâl (R.A.) gibi Ashâb-ı Bedir (R.A.) de
içlerinde bulunmuştu. Ammâr, Bilâl ve Süheyb (R.A.)’e izin çıkıp Halîfe
(R.A.)’in huzûruna dâhil oldular. Ebû Süfyân ve Ashâbı (R.A.) sonraya kaldılar.
Ebû Süfyân (R.A.) bu hâle münfâil olarak: “Hiç böyle bir gün görmedim. Şu
makûle kölelere (köle takımına) izin verilsin de bize iltifât olunmayarak
burada kalalım.” demişti. Süheyl (R.A.) de:</p>

<p class=MsoNormal>“Ey kavm ü aşîret! Ben sizin
vechinizde olan hâli vallâhi müşâhede etmekteyim. Siz darılacak iseniz
kendinize darılın. İslâm’a onlar çağrıldı, siz de çağrıldınız; onlar sür’at
etti, siz betâet ettiniz. Vallâhi onların sebkat etmiş oldukları, (öne
geçtikleri) fazîleti fevt etmeniz (kaçırmanız) şimdi münâfi olduğunuz kapıya
dâhil olmakta müsâbakayı fevt etmenizden eşedd idi. Görüyorsunuz, bunlar size
tekaddüm ettiler. Onları bu bâbda sebkat ve tekaddüme bir tarîk yoktur; ancak
cihâda bakın da ona mülâzemet edin. Belki Cenâb-ı Hakk sizi şehâdet ile merzûk
kılar.” diye cevâb verdiler.</p>

<p class=MsoNormal>(Hz. Mahmûd Sâmî Ramazânoğlu
(K.S.), Ashâb-ı Kirâm (R.A.), S. 315-318)</p>

<p class=MsoNormal>27</p>

<p class=MsoNormal>İSTİBRA VE İSTİNCA YOLU İLE </p>

<p class=MsoNormal>TEMİZLENME</p>

<p class=MsoNormal>Kan, meni, sidik, gait gibi şeylerin
çıktıkları mahalleri temizlemek lâzımdır ki, buna “İstinca” denir. Bu
temizleme, avret mahallerini namahrem kimselerin yanlarında açmaksızın, su ile
yapılacağı gibi ufak taşlar ile de yapılabilir. Evvelâ taşlar ile sonra da su
ile yapılması daha iyidir. Fakat kemik, kireç, kömür, tezek, bez, pamuk veya kâğıt
gibi şeyler ile istinca mekruhtur.</p>

<p class=MsoNormal>Su ile istinca’nın sıhhi
faideleri pek çoktur. Buna dair tıp kitaplarında kıymetli malûmat vardır. </p>

<p class=MsoNormal>İstinca mahallini geçip namazın
sıhhatine mani’ olacak miktardaki bir necaseti yıkamak ise farzdır. </p>

<p class=MsoNormal>Erkeklerin bevl ettikten
sonra sidik eserinin tamamıyla kesilmesini beklemeleri lâzımdır ki, buna da “İstibra”
denir. Bu, nâsın âdetlerine, tabiatlerine göre biraz yürümek veya öksürmek veya
ayakları biraz kımıldatmak gibi bir tarzda yapılır. Sidik tamamıyla kesildiğine
kanaat geldikten sonra istinca yapılmalıdır. Çünkü sidik yaşlılığın bulunması,
sidiğin damlaması gibi abdestin sıhhatine manidir.</p>

<p class=MsoNormal>İstinca’da temizliğe fazla
dikkat edip bevil vesaire eseri bırakmamaya “İstinka” denilir. İstinca’dan
sonra ayağa kalkmadan temiz bir bez parçasıyla veya sol el ile kurulanıp
bedendeki kullanılmış suyu mümkün mertebe azaltmalıdır. Bir hadisi şerifte
“Sidikten pek korununuz, çünkü kabrin bütün azabı ondandır” diye buyurulmuştur.</p>

<p class=MsoNormal>Binaenaleyh sidikten son
derece sakınmalı, taharete dikkat etmelidir. Kadınlara istibra icap etmez.
Onların bir müddet durmaları kâfidir. Ondan sonra istinca ederek abdest
alabilirler.</p>

<p class=MsoNormal>İstibra ve istincanın bazı
adabı vardır.Yol üzerine, mescit civarına, kabristana, durgun ve akar sulara, ırmak
kenarlarına, ağaç altlarına abdest bozmak da kerihtir. Halkın göreceği bir
yerde istibra yapılması da âdaba, mürüvvete münafidir.</p>

<p class=MsoNormal>Helâda lâkırdı yapılmamalı;dini, uhrevi şeyler düşünülmemelidir. Avret mahalline ve def edilen mevadda bakılmamalıdır.
Sidiğin içine tükürülmemelidir. Oruçlu olmayan kimse istinca ederken ayaklarını
birbirinden uzakça tutmalı, kendisini iyice aşağıya salıvermelidir. Bu, fazla
temizliğe hizmet edeceği cihetle menduptur.</p>

<p class=MsoNormal>(Ömer Nasûhî Bilmen (Rh.A.),
Büyük İslam İlmihali, S: 65-66)</p>

<p class=MsoNormal>28</p>

<p class=MsoNormal>HELÂL KAZANCA VE TİCÂRETE TEŞVÎK;HARÂM VE ŞÜBHELİLERDEN DE SAKINMAK</p>

<p class=MsoNormal>Hz. Âişe Sıddîka (R.A.)
Vâlidemiz'den rivâyetle, Resûlullâh (S.A.V.) Efendimiz: &quot;Kişinin yediğinin
(en) helâli, kendi kazandığından yediğidir. Evlâdınız, kazandıklarınızın (en)
helâlidir; o hâlde çocuklarınızın kazancından yiyiniz.&quot; buyurdular.&quot;</p>

<p class=MsoNormal>Ebû Hüreyre (R.A.)'den
rivâyetle, Resûlullâh (S.A.V.) Efendimiz, şöyle buyurdular: &quot;Bir zaman
gelir, insanlar helâl harâm demeden, nereden olursa olsun, kazanmağa çalışırlar.&quot;</p>

<p class=MsoNormal>Amr bin Tağlib (R.A.)'den
rivâyetle, Resûlullâh (S.A.V.) Efendimiz, şöyle buyurdular: &quot;Kıyâmet
alâmetlerinden bazıları da şunlardır: Servet çoğalır, ticâret yaygınlaşır, ilim
azalıp zâhirde kalır. Bilgisiz tâcirler, başkalarına sormadan alış veriş
yapamazlar. Bütün piyâsada dürüst bir kâtib aranır da bulunamaz.</p>

<p class=MsoNormal>Hakîm bin Hizâm (R.A.)'den
rivâyetle, Resûlullâh (S.A.V.) Efendimiz, şöyle buyurmuşlardır: &quot;Alış veriş
yapanlar, aynı mecliste, birbirlerinden ayrılıncaya kadar muhayyerdirler. Doğru
konuşur, sattıkları malın kusurunu söylerlerse, alış verişleri hayırlı ve
bereketli olur. Eğer yalan konuşur, mallarının ayıbını gizlerlerse kazançlarının
bereketi gider.&quot;</p>

<p class=MsoNormal>Ebû Zerr (R.A.)'den
rivâyetle, Resûlullâh (S.A.V.) Efendimiz, şöyle buyurmuşlardır: &quot;Allâh-ü
Teâlâ, Kıyâmet Günü, üç kişiye hitâb etmez, onlara rahmet gözüyle bakmaz, onları
bağışlayıp günahlarından temizlemez. Onlar için acı bir azâb vardır.&quot;(Âl-i İmrân: 77) bu &quot;Ayet-i Kerîme'yi okuduktan sonra, devâmla, buyurdular
ki: Onlar, elbiselerini yere kadar sarkıtan erkekler, yalan yemînlerle sattığı
malları kıymetleştiren kimseler, yaptıkları iyilik ve yardımı başa
kakanlar.&quot;</p>

<p class=MsoNormal>Ebû Katâde El-Ensârî
(R.A.)'den rivâyetle, Resûlullâh (S.A.V.) Efendimiz, şöyle buyurmuşlardır:&quot;Sakın alış verişte yemin etmeyin; çünkü yemîn malı sattırır; ama
bereketini giderir.&quot; (Yani, bereketini giderir demek, kazancının hayrını
göremez. Meselâ, malı çalınır, serveti batar, felâkete uğrar, hastalanıp kazancını
tedavî için harcar vb.)</p>

<p class=MsoNormal>(Sünen-i Neseî Tercemesi C.
7, S. 324-329)</p>

<p class=MsoNormal>29</p>

<p class=MsoNormal>HZ. ÜBEYY İBN-İ KÂ’B (R.A.)</p>

<p class=MsoNormal>Übeyy bin Kâ’b bin Kays
el-Ensârî (Radıyallahu anh)’in bir künyesi “Eb’ul-Münzir”dir ki bu künyeyi
Hazret-i Fahr’ur-Resûl (Sallallahu Teâlâ aleyhi ve sellem) vermiştir. Ve diğeri
“Ebû’t-Tufeyl”dir ki bunu da oğlu Tufeyl sebebiyle Hazret-i Ömer (Radıyallahu
anh) vermiştir.</p>

<p class=MsoNormal>Akabe’de ve Bedir’de bulunmuş
olan Ashâb-ı Rasûlullah’ın ekâbirindendir. “Seyyid’ül-Ensâr” denilirdi,
Seyyid’ül-Kurrâ ve Muallim-i Sahâbe idiler. Tercümân’ul-Kur’ân Abdullah ibn-i
Abbâs (Radıyallahu anh) hafızlarını Übeyy bin Kâ’b (Radıyallahu anh)’a dinletmişlerdir.</p>

<p class=MsoNormal>Seyyid’ül-Enâm aleyhisselâtü
vesselâm Efendimiz Hazretleri Cenâb-ı Übeyy’e hıtâben: “Beyyine Sûresini sana
okuyup dinletmemi Rabbim bana emr etti” buyurmuş ve Hazret-i Übeyy (Radıyallahu
anh) bu iltifât-ı âlî üzerine vecd-i ibtihâc ile ağlamıştır.</p>

<p class=MsoNormal>Vahiy kâtiblerinden olup Asr-ı
Risâletde fetvâları zâhir olan fukahâ-i Ashâbdandır. Hazret-i Ömer (Radıyallahu
anh) müşârun-ileyhi Seyyid’ül-müslimîn diye yâd ederlerdi. Hicretin on dörd
târihine kadar Terâvih namazı evlerde münferiden kılınıyor idi. Şevket-i İslâmiyye
o vaktin hâlince en azîym olan Rûm ve Îran devletlerini lerze-nâk etmeğe başlamış
olduğuna teşekküren o sene Hazret-i Ömer (Radıyallahu anh) Mescid-i Şerîf’de
kandil yakdırarak Terâvih namazını cemâatle edâsına Übeyy bin Kâ’b (Radıyallahu
anh)’i me’mûr eylemişlerdir. “En iyi okuyanımız Übeyy’dir, ve hükm ü kazâca
mâhirimiz Alî’dir” buyururlardı. Hadîs-i Buhârî’de: “Kur’ân-ı dört kişiden,
ya’ni Abdullah b. Mes’ûd, Sâlim, Muâz ve Übeyy b. Kâ’b’dan öğreniniz” buyurulmuşdur.</p>

<p class=MsoNormal>Târîh-i vefâtı, muhtelefün fîh
olub Hicret-i seniyyenin on dokuz veya yirminci senesidir.</p>

<p class=MsoNormal>Hazret-i Ömer’in Hilâfeti
zamanında Saâdet Asrı’nda Kur’ân-ı Azıym’üş-şân’ın ilk altı hâfızından biri
idi. İsimleri: Übeyy bin Kâ’b, Zeyd ibn-i Sâbit, Muâz bin Cebel, Ebû’d-Derdâ,
Sa’d ibn-i Übeyd ve Ebû Zeyd (Radıyallahu anhüm)’dür.</p>

<p class=MsoNormal>(Hz. Mahmûd Sâmî Ramazânoğlu
(K.S.), Ashâb-ı Kirâm (R.A.), S. 275)</p>

<p class=MsoNormal>30</p>

<p class=MsoNormal>KAFİRLERİ DOST İTTİHAZ ETMEYİNİZ!</p>

<p class=MsoNormal>“Şol kimseler ki onlar kâfir
oldular, onların ba’zısı ba’zısının dostudur. Çünkü, onlar akıllarından maksat olan
ihtidâyı zâyî’ etmek ve kendilerini irşâd için gönderilen Nebî’lerine îmân
etmemek husûsunda yekdiğerinin vesîlesidir. Eğer siz düşmânınız olan kâfirleri
dost ittihâz ederseniz yeryüzünde büyük fitne ve fesâd olur.” (Enfâl, 73)</p>

<p class=MsoNormal>Ya’nî kâfirlerin ba’zıları,
ba’zılarının dostu olup, Ehl-i İslâm aleyhine birbirlerine muâvenette
bulununca, Ehl-i İslâm’a vâcib olan dostlarını ve düşmânlarını bilip; dostlarına
muhabbet ve düşmânlarına adâvet üzere bulunup onları dost tutmamaktır. </p>

<p class=MsoNormal>Müslümânların kâfirlere muhabbetleri
sebebiyle, kâfirlerin âdât ü ahlâklarını taklîd etmekten ziyâde, Ehl-i İslâm
için bir felâket olamaz. Çünkü kâfirleri taklîd, âdât ve Ahlâk-ı İslâmiyye’nin
tedrîcen sukûtuna bâdî olacağı cihetle, Irk-ı İslâm’ın za’fa dûçar olacağında şüphe
yoktur. Bu ise İslâm için bâis-i inkirâzdır.</p>

<p class=MsoNormal>Binâenaleyh, kâfirleri dâimâ
düşmân bilmek ve şerlerinden hazer üzre bulunmak Ehl-i İslâm için vezâif-i
dîniyye ve mühimme cümlesinden olduğuna işâret için Cenâb-ı Hakk (celle ve alâ)
bu Âyet-i Celîle’de, Ehl-i İslâm’ın onları dost ittihâz etmeleri büyük fesâdı
mûcib olacağını beyânla tavsîye buyurmuştur. </p>

<p class=MsoNormal>İşte bu Âyet-i Celîle Ehl-i İslâm
için büyük bir derstir. Çünkü Âyet’te üç hüküm vardır: </p>

<p class=MsoNormal>Birincisi: Kâfirlerin
birbirlerine dost olmalarıdır ki, dost dâimâ dostuna yardım eder ve fırsat
buldukça, düşmân addettiği millete ihânet eder. Binâenaleyh hiçbir kâfir,
Millet-i İslâm’ı, diğer kâfir üzerine tercîh etmez. </p>

<p class=MsoNormal>İkincisi: Ehl-i İslâm’ın
kâfirleri dost ittihâz etmelerinin yeryüzünde fitne olmasıdır. Çünkü kâfirleri
dost ittihâz edince Ehl-i İslâm onların fenâ ahlâkıyla tehalluk eder. Ve onların
dostluğuna mağrûr olarak (aldanarak) Âdât-ı İslâmiyye ve An’anât-ı İslâmiyye’yi
terk ederek her telâkkîyi onlardan bekler ve onları âlî ve kendilerini hakîr
görmekle, kuvve-i umûmiyye za’fa uğrar ve metânetini kaybeder. Binâenaleyh
kâfirler diyâr-ı İslâm’a hucûm ile akıllara hayret verecek fitneleri zuhûr
eder.</p>

<p class=MsoNormal>Üçüncüsü: Kâfirleri dost
ittihâz etmek büyük fesâdı mûcib olur. Zîra fitne olan yerde fesâd olacağı şüphesizdir.</p>

<p class=MsoNormal>(Hz. Mahmûd Sâmî Ramazânoğlu
(K.S.), Bedir Gazvesi, (R.A.) 162-163)</p>

<p class=MsoNormal>31</p>

<p class=MsoNormal>&nbsp;</p>

<p class=MsoNormal>ŞUBAT</p>

<p class=MsoNormal>ÜSTÜNLÜK, HÜKÜM VE GÂLİBİYYET </p>

<p class=MsoNormal>SÂDECE İSLÂMINDIR</p>

<p class=MsoNormal>“O’dur (O Allâh-ü Zişan’dır) ki Resûlü’nü hidâyet ile ve
Din-i Hak ile Allâhü. Tâ ki O’nu her din üzerine yükseltsin ve şâhid olmak için
de Allâh-ü Teâlâ, kâfîdir. Muhammed (S.A.V.) Allâh’ın Resûlü’dür. O’nunla
beraber bulunanlar, kafirlere karşı pek şiddetlidirler, kendi aralarında ise
pek merhametlidirler. Onları rüku’ ediciler, secde ediciler olarak görürsün.
Allâh-ü Teâlâ’dan inâyet ve rıdvan dilerler, yüzlerindeki nişâneleri,
secdelerinin eserindendir. Bu (na’t) onların Tevrat’ta ki, vasıflarıdır ve
onların İncil’deki meseleleri kalınlaşmış, sonra da ise bir ekin gibidir ki
filizini çıkarmış, sonra onu kuvvetlendirmiş, sonra da sapları üzerine yükselmiş
(istikâmet almış) ekincilerin hoşuna gidiyor. Onlar ile kâfirleri öfkelendirmek
için Allâh-ü Teâlâ, onlardan îmân edip sâlih amellerde bulunmuşlar için bir mağfiret
ve pek büyük bir mükâfat va’d buyurmuştur.”(Fetih Sûresi, Âyet: 28-29)</p>

<p class=MsoNormal>İslâmiyyet’in ulviyyeti karşısında sair dinlerin ne kadar
sönük bir vaziyyette bulundukları tamamen anlaşılmıştır. Bugün yeryüzünde yayılmış
dinler üç kısma ayrılmaktadır. </p>

<p class=MsoNormal>Birincisi: Hakikaten Din-i İlâhi’dir ki bu, Din-i İslâmdır. İkincisi:Tahrif olunmuş dinlerdir ki bunlar da mûsevîler’e ve hristiyanlar’a aid
dinlerdir. Doğrusu Hz. Mûsâ ile Hz İsâ (A.S.)’ın neşrettikleri dinler, neşrolundukları,
yani O Peygamberler (A.S.)’ın hayatlarında birer İlâhi Din idiler; fakat ihtivâ
ettikleri hükümler, mev’ızeler (öğütler) ve hikmetli kıssalar itibariyle Din-i İslâm
kadar bir genişliği ve mükemmeliyyeti haiz değildirler. İşte bu dinlerini
bilâhire mûsevîler ve hristiyanlar, o kendi dinlerini pek ziyade tahrif ve
tebdîle (değiştirmeğe) uğratmışlardır ve onları birer Din-i İlâhi olmak
mahiyetinden ayırmışlar, mensuh (hükümsüz) getirmişlerdir. Üçüncüsü de: Esâsen
bâtıl, tamamen âdi kimseler tarafından uydurulmuş dinlerdir ki Hindîlerin kadim
dinleri, Brahma Dini, Hindistan’da zuhûr eden Buda Dini, Çinde şa’yî olan
Konfiçyüs Dini ve İranîler arasında intişar etmiş ve ateşe tapmak olan Zerdüst
Dini bu cümledendir. </p>

<p class=MsoNormal>Mübârek Din-i İslâm, bütün (bu batıl ve tahrif edilmiş ve
hükümsüz kılınmış) o dinlere ilmen, hikmeten, zâhiren ve bâtınen üstün kılınmış,
hepsinin de değiştirilip tahrif edildiğini, hükümsüz kılındıklarını ve bâtıl
olduklarını en kuvvetli delillerle göstermiştir.</p>

<p class=MsoNormal>(Ömer Nasûhî Bilmen (Rh.A.), </p>

<p class=MsoNormal>Kur’an-ı Kerim’in Türkçe Meâl-i Âlisi ve Tefsîri, C.7,
S.3438 – 3440)</p>

<p class=MsoNormal>1</p>

<p class=MsoNormal>ALLÂH’A, İSLÂM’A, KUR’ÂN’A VE </p>

<p class=MsoNormal>NEBİ-Yİ EKREM (S.A.V.) VE ASHÂB (R.A.)’A VE MÜ’MİNLERE
HÜRMET </p>

<p class=MsoNormal>ETMEYEN HOŞ GÖRÜLEMEZ</p>

<p class=MsoNormal>Müslim’in bir rivâyetine göre yine Hz. Âişe (R.A.)
Vâlidemiz: “Resûlullâh (S.A.V.)’in ahlâkları ve seciyyeleri Kur’ân idi. O (darılırlarsa)
Kur’ân darıldığı için darılırlardı. (Beğenirlerse) Kur’ân beğendiği için beğenirlerdi.”
diye fazîlet-i Muhammediye (S.A.V.)’i tasvîr etmişlerdir.</p>

<p class=MsoNormal>Hz. Âişe (R.A.) Vâlidemiz’den şöyle dedikleri rivâyet olunmuştur:“Resûlullâh (S.A.V.) (dünyâ işlerinden) iki şey arasında muhayyer kılındılar mı
O (S.A.V.), muhakkak onlardan en kolayını alırlardı. Şu kadar ki o kolay şey
günah olmaya. Eğer günâhı mûcib olursa, o kolay şeyden halkın en uzak bulunanı
Resûlullâh (S.A.V.) olurlardı. Resûlullâh (S.A.V.), kendileri için kin tutup öç
almamışlardır. Meğer ki Allâh’a karşı hürmetsizlik edilmiş ola. Bu hâlde
irtikâb edilen hürmetsizlik sebebiyle Allâh için (öfkelenirler) intikâm alırlardı.”</p>

<p class=MsoNormal>Bir başka hadîs’te ziyâde olarak, “Resûlullâh (S.A.V.), bir şeyden
hoşlanmazlarsa (onu sâhibinin yüzüne vurmazlar) hoşnutsuzlukları (yalnız)
yüzlerinde (görülüp) bilinirdi.” denilmiştir.</p>

<p class=MsoNormal>İbn-i Abbâs (R.A.)’dan şöyle rivâyet olunmuştur: “Resûlullâh
(S.A.V.), saçlarını (perçemlerini) alınlarının üstlerine bırakırlardı. Müşrikler
ise cebhenin iki tarafına ayırırlar (bırakır)lardı. Ehl-i Kitâb olanlar da alınlarına
salıverirlerdi. Sonraları Resûlullâh (S.A.V.)’de başlarını (saçlarını) iki
tarafa (ayırıp) bırakmakta mahzûr görmediler.”</p>

<p class=MsoNormal>Bu İbn-i Abbâs (R.A.) Hadîs’inin îzâhı şöyledir: Hakklarında
vahiy gelmemiş bulunan vâkıalarda geçmiş şerîatler’in Allâh tarafından
reddedilmemiş hükümleriyle amel edilmesi bir prensip olarak emrolunmuş ve bu şer’î
ve fer’î bir delîl olmuştur. Peygamber (S.A.V.) Efendimiz’in yüce vazîfelerinin
başında şirkle, putperestlikle mücâhede bulunduğuna göre, tuvalet, giyim, yiyim
gibi hâricî görünüşlere taallûk eden husûslarda bile onlara benzemekten
çekinirlerdi. Putperestlik rejimi tamamîyle yıkıldıktan sonra, bu husûslarda müşriklere
benzemekte mahzûr kalmayınca Peygamber (S.A.V.) Efendimiz de mübârek saçlarını
iki bukle hâlinde iki tarafa bırakmağa başlamışlardır.</p>

<p class=MsoNormal>(Sahîh-i Buhârî Muhtasarı Tecrîd-i Sarîh Tercemesi ve Şerhi,
C. 9, S. 273-277)</p>

<p class=MsoNormal>2</p>

<p class=MsoNormal>MİSVAK KULLANMANIN ÖNEMİ</p>

<p class=MsoNormal>Ebû Hüreyre (R.A.)’den rivâyete göre, Resûl-i Muhterem
(S.A.V.) Efendimiz, şöyle buyurmuşlardır:</p>

<p class=MsoNormal>“Ümmetime zahmet vermekten çekinmeseydim, her abdest aldıkça
(diğer bir rivâyette: Her namaz vaktinde) misvâk, kullanmalarını (ağızlarını,
dişlerini temizlemelerini) emrederdim.” (İmâm-ı Mâlik ve Buhârî’den)</p>

<p class=MsoNormal>Hz. Enes (R.A.)’in rivâyetine göre, Resûl-i Ekrem (S.A.V.)
Efendimiz, şöyle buyurmuşlardır:</p>

<p class=MsoNormal>“Misvâk kullanmak (dişlerinizi temizlemek) hakkında
tavsiyelerimi sizlere çok tekrarladım.” (Buhârî, Ahmed bin Hanbel, Neseî’den)</p>

<p class=MsoNormal>Saîd’il-Hudrî (R.A.)’den rivâyete göre, Resûl-i Ekrem
(S.A.V.) Efendimiz, şöyle buyurmuşlardır:</p>

<p class=MsoNormal>“Cum’a günü olunca misvâk kulanmak, en güzel (en temiz)
elbisesini giymek, bir de varsa güzel koku sürünmek, her müslümanın
vazîfelerindendir.” (İbn-i Ebî Şeybe’den)</p>

<p class=MsoNormal>Ebû Umâme (R.A.)’den rivâyete göre, Resûl-i Ekrem (S.A.V.)
Efendimiz, şöyle buyurmuşlardır:</p>

<p class=MsoNormal>“Misvâk kullanınız, zîrâ misvâk ağzı temizler, Hakk’ın rızâsını
kazandırır. Cibrîl (A.S.) her gelişinde bana misvâk tavsiye ederdi. Hatta bana
ve ümmetime misvâk kullanmanın farz olmasından korkuyordum. Eğer ümmetime
zahmet vermesinden çekinmeseydim bunu, onlara farz kılardım. Ben misvâkı o
kadar çok kullanıyorum ki dişlerimi aşındıracağından korkuyorum.” (İbn-i
Mâce’den)</p>

<p class=MsoNormal>Hz. Âişe (R.A.)’dan rivâyete göre, Resûl-i Ekrem (S.A.V.)
Efendimiz, şöyle buyurmuşlardır:</p>

<p class=MsoNormal>“On haslet fıtrattandır: Bıyıkları kesmek, Sakalı uzatmak,
Sünnet olmak, Dişleri temiz tutmak, Buruna su çekmek, Tırnakları kesmek, Kir
toplanabilecek boğum yerlerini yıkamak, Koltuk altlarındaki ve kasıklardaki kılları
izâle etmek, Bevl çıkan yerleri temizlemek.” Ravî: “Onuncuyu hatırlayamadım,
belki o Mazmaza olmalıdır.” diyor. (Müslim’den)</p>

<p class=MsoNormal>Hz. Âişe (R.A.)’dan rivâyete göre, Resûl-i Ekrem (S.A.V.)
Efendimiz, şöyle buyurmuşlardır:</p>

<p class=MsoNormal>“Misvâk hem ağzı temizler, hem de Hakk’ın rızâsını
celbeder.”(Buhârî, Neseî, İbn-i Hıbbân’dan)</p>

<p class=MsoNormal>Misvâk kullanmak, kadın ve erkek her müslümana sünnet-i
müekkededir. Hâtem’ül-Enbiyâ (S.A.V.) Efendimiz’in hem sözleriyle hem de
amelleriyle misvâk kullandıkları sâbittir.</p>

<p class=MsoNormal>Misvâk, Arabistân’da yetişen “Erak” ağacının dallarından yapılır.
Misvâk kullanmak Sünnet-i Seniyye’den olmakla birlikte, güzel kokusu ve hafif
acılığı ile antiseptik (mikrop öldürücü) vasıfları olup ve diş hastalıklarına
karşı fâideli olduğu tabîblerce de kabul edilmiştir.</p>

<p class=MsoNormal>(H.H. Erdem, Abdest Almanın D. ve G. Sağlığı Bakımlarından
Önemi)</p>

<p class=MsoNormal>3</p>

<p class=MsoNormal>HZ. HÂLİD BİN VELÎD (R.A.) VE </p>

<p class=MsoNormal>MU’TE HARBİ</p>

<p class=MsoNormal>Hâlid bin Velîd (Radıyallahu anh) Hicretin sekizinci senesi
Mekke’den Amr İbn-ül-Âs ve Ka’be-i Muazzama’nın perdedârı bulunan Osman bin Ebî
Talha ile birlikte Medîne-i Münevvere’ye gelib şeref-i İslâm ile müşerref olmuşlardır.</p>

<p class=MsoNormal>Hazret-i Fahr’ul-Mürselîn (Sallallahu aleyhi ve sellem)
Efendimiz’e göründüklerinde Ashab-ı Güzîn’e hitâben:</p>

<p class=MsoNormal>“Mekke size kendi güzîdelerini atdı” buyurmuşdur.</p>

<p class=MsoNormal>Müslümanlarla Rumlar arasında vukû bulan muhârebelerin başlangıcı
olan “Mu’te” harbindeki yüz bin kişilik düşman ordusuna karşı üç bin kişilik
bir kuvvet hazırlanmışdı. Tarihde ber-tafsîl beyan olunduğu üzere, evvelâ Zeyd
ibn-i Hârise, sonra Ca’fer bin Ebû Talib ve sonra da Abdullah İbn-i Revâha (Radıyallahu
anhüm) şecâatla ve hârikalarla harb etdikten sonra şehîd olmuşlardı. Sonra
Livâ-i Şerif’i Hâlid bin Velîd (Radıyallahu anh) alıp asâkir-i İslâm’ı çok
mâhirâne muntazam bir şekilde ta’biye ve tertîb ederek seher vakti bağteten pek
şiddetli hücûm ile düşman ordusu bozulmuştu.</p>

<p class=MsoNormal>Hazret-i Hâlid (Radıyallahu anh) demiştir ki: “Mu’te günü
elimde dokuz kılınç parçalandı. Yalnız ağzı enli yemânî bir kılınç vardı,
elimde o mukâvemet etdi.”</p>

<p class=MsoNormal>Resûl-i Ekrem (Sallallahu aleyhi ve sellem) Efendimiz
Hazretleri Mu’te harbi safahâtını göz önünde gibi görüyordu. Buyurdu ki:</p>

<p class=MsoNormal>“-İşte sancağı Zeyd aldı, şehîd oldu, şimdi sancağı Ca’fer
bin Ebî Tâlib aldı, o da şehîd oldu, bu def’a bayrağı Abdullah İbn-i Revâha aldı,
o da şehîd oldu.” Resûlullah (S.A.V.); (Üçü içinde) “Cennete girdi” buyurmuşdur.</p>

<p class=MsoNormal>Ve bu haberi verirken mübârek iki gözünden yaş dökülüyordu.</p>

<p class=MsoNormal>Sonunda:</p>

<p class=MsoNormal>“Sancağı Allah’ın kılınçlarından bir kılınç aldı. Nihâyet
Allah mücâhidlere fethi müyesser kıldı!” buyurdu. </p>

<p class=MsoNormal>Bu “Seyf-i İlâhî”den murâd-ı Nebevî: Hâlid bin Velîd idi.</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Ashâb-ı Kirâm (R.A.), S. 381-382)</p>

<p class=MsoNormal>4</p>

<p class=MsoNormal>HARÂMI HARÂM; HELÂLİ HELÂL </p>

<p class=MsoNormal>BİLMEK VE MÛCİBİNCE AMEL EDİP CENNET'E GİRMEK</p>

<p class=MsoNormal>&quot;Kulun, Cennet’e girebilmesi, emrolunan şeyleri yapmasına
yasak edilenlerden kaçmasına bağlıdır.&quot; denilmiştir.</p>

<p class=MsoNormal>Ebû Hüreyre (R.A.)'den rivâyete göre, bedevînin biri
Resûlullâh (S.A.V.)'e gelerek: &quot;-Yâ Resûlallâh, bana bir amel göster ki
onu yaptığım zaman Cennet'e gireyim.&quot; demiş. Resûlullâh (S.A.V.):&quot;Allâh'a ibâdet eder, O'na hiçbir şeyi ortak koşmazsın. Farz olan namazını
dosdoğru kılarsın, farz kılınan zekâtını verirsin, Ramazânı (orucunu)da tutarsın.&quot;buyurmuşlar. Bedevî: &quot;-Nefsim yed-i kudretinde olan Allâh'a yemin ederim
ki ebediyyen bundan ne fazla bir şey yaparım; ne de eksik bırakırım.&quot; demiş.
Bedevî dönüp giderken Resûlullâh (S.A.V.): &quot;Cennetlik bir adam görmek
isteyen şu zâta bakıversin.&quot; buyurmuşlardır.</p>

<p class=MsoNormal>Bu Hadîs-i Şerif'in delâlet ettiği mes'elelerden bazıları şunlardır:</p>

<p class=MsoNormal>1) &quot;Kelime-i Şehâdet&quot;i getirerek, namaz, oruç,
hacc ve zekât gibi ibâdetleri îfâ eden mü'min Cennet'e girecektir.</p>

<p class=MsoNormal>2) Dînî husûsları ulemâya, vâris-i Nebî (S.A.V.)'e sormak gerekir.</p>

<p class=MsoNormal>3) Bilmeyen bir kimsenin bilene (ulemâya) &quot;Cennet'e
hangi amel sebebiyle girilebilir?&quot; diye sorması câizdir.</p>

<p class=MsoNormal>4) Bütün dînî vazîfelerini hakkıyla îfâ eden bir mü'min
Cennet'e girecektir.</p>

<p class=MsoNormal>Bu Hadis-i Şerif'i, Câbir (R.A.) şöyle rivâyet etmiştir:</p>

<p class=MsoNormal>&quot;Resûlullâh (S.A.V.)'e Nu'man bin Kavkal geldi ve:&quot;-Yâ Resûlallâh, ne buyurursun? Farz namazı kıldığım, harâmı harâm; helâlı
helâl bildiğim zaman ben Cennet'e girer miyim?&quot; dedi. Resûlullâh (S.A.V.):&quot;Evet!&quot; diye buyurdular.</p>

<p class=MsoNormal>&quot;Bunun üzerine hiçbir şey katmazsam...&quot; sözünde de
İslâm'ı yeni kabul etmek ve cihâdla meşguliyyetten dolayı nâfile ibâdetlere
vakit bulamamak anlatılmak istenmiş olabilir.</p>

<p class=MsoNormal>(Ahmed Dâvûdoğlu (Rh.A.), Sahîh-i Müslim Ter. ve Şerhi C. 1,
S. 144-151)</p>

<p class=MsoNormal>5</p>

<p class=MsoNormal>HER ZAMAN VE MEKÂNDA YEGÂNE </p>

<p class=MsoNormal>ÖNDER NÜMÛNE-İ İMTİSÂL </p>

<p class=MsoNormal>RESÛLULLAH (S.A.V.) EFENDİMİZDİR</p>

<p class=MsoNormal>Resûlullâh (S.A.V.) Efendimiz, i’tikâdda, amelde,
muâmeletta, ahlâkta, hâsılı kullukta; Allâh’ın emirlerini yaşamakta, teblîğde
ve infâzda, yasaklarından da kaçmakta insanların ve cinnlerin her zaman ve
mekânda örnek alabileceği tek rehber, tek önder; yegâne nümûne-i imtisâldir.</p>

<p class=MsoNormal>“Resûlullâh (S.A.V.)’in en yüksek seciyyeleri (ahlâkları) doğrulukları
ve bütün insânî fazîletleri zât-ı mukaddes ve muazzezlerinde cem’ etmiş olmalarıdır.
Resûlullâh (S.A.V.) Efendimiz’in bu yüce ahlâkları, Ahzâb Sûresi, Âyet: 21’de:“Muhakkak ki Resûlullâh’ın hayâtında sizin için imtisâle değer örnekler vardır.”
diye medholunmuştur. Peygamberimiz (S.A.V.) Efendimiz, hilkâten (yaratılıştan)
ve ahlâken en yüksek bir fıtratta idiler. Resûlullâh (S.A.V.) Efendimiz’in yüce
fazîletlerini saymak, mevzûun dışına çıkmaktır. Biz burada, yalnız mevzûmuzla
ilgili olan doğruluklarından ve eminliklerinden bahsedeceğiz. Muhâlif ve muvâfık
bütün kavmin i’tirâf ve tasdîk ettikleri bir hakîkattir ki Resûlullâh (S.A.V.)
Efendimiz, Câhiliyyet Devri’nde de, İslâm Devri’nde de, hayatları müddetince,
aslâ hilâf-ı hakîkat bir söz söylememişlerdir. O (S.A.V.)’in sözünden, özünden
ve her türlü hâl ve harekâtından, herkes emîn idi. Bu cihetle kavmi tarafından,
Câhiliyyet Devri’nde kendilerine “EL-EMÎN” lâkabı verilmiş ve en mühim ve müşkil
kabîlelerin çekişme, kavga ve ihtilâflarında hakem seçilerek kanlı ihtilâfların,
sulh yoluyla önü alınmıştır. Bu derece sadakat ve emniyyeti hâiz olan bir zâtın
nübüvveti ve Allâh tarafından mülhem olarak teblîğ ettikleri adlî ve ahlâkî
umdeler, bu suretle kabûl edilmek îcâb eder.”</p>

<p class=MsoNormal>(Sahîh-i Buhârî Muhtasarı Tecrîd-i Sarîh Tercemesi ve Şerhi,
C. 9, S. 287)</p>

<p class=MsoNormal>•••</p>

<p class=MsoNormal>Resûl-i Ekrem (S.A.V.)’in “Sünnet-i Seniyyeleri”ne sıkı sıkıya
yapışılacağı “Nass-ı Kur’ân”la sâbit kılınmıştır. Resûl-i Ekrem (S.A.V.)
Efendimiz, Dîn-i İslâm’ın ve Ahlâk-ı İslâmiyye’nin sâdece teblîğini yapmakla ve
hükümlerini te’sîs etmekle ve bunları cârî hale getirmekle kalmamış; her yerde
ve her zamânda, gerek harbdeki ve gerekse sulhteki fiiliyâtlariyle, harekât ve
sekenâtlariyle, lâzım olan her şeyi, bütün incelikleriyle, kendilerinde müşahhas
olarak tatbîk etmek sûretiyle, güzel ve nümûne-i imtisâl olacak dersler vermişlerdir
ve bütün beşeriyyete örnek olmuşlardır.</p>

<p class=MsoNormal>(Elmalılı Hamdi Yazır, Hakk Dîni Kur’ân Dili, C. 6, S. 3883)</p>

<p class=MsoNormal>6</p>

<p class=MsoNormal>İBRÂHÎM (A.S.)’IN, “LÂ İLÂHE İLLALLÂH
MUHAMMEDÜ’R-RESÛLULLÂH”I </p>

<p class=MsoNormal>GÖRMESİ VE NEBÎ (S.A.V.)’İN GELMESİ İÇİN DUÂ ETMESİ</p>

<p class=MsoNormal>“Ey Rabbimiz! O sana teslîm olan Müslümânlar’ın içinden,
onlara senin Âyetleri’ni okuyacak, onlara kitâbı ve hikmeti öğretecek bir
Peygamber gönder. Şübhesiz her şeye yegâne gâlib, ef’âlinde türlü hikmetler
sâhibi yine ancak sensin sen!” (Bakara: 129)</p>

<p class=MsoNormal>“Kendini bilmezlerden başka kim İbrâhîm’in Dîni’nden yüz
çevirir? And olsun ki biz O’nu dünyâda beğenip seçmişizdir. Şübhe yok âhirette
de o muhakkak sâlihlerdendir.” (Bakara: 130)</p>

<p class=MsoNormal>“Rabbi O’na: “Kendini, Hakk’a teslîm et!” dediği zaman O:“Teslîm oldum, âlemlerin Rabbine!” deyivermişti.” (Bakara: 131)</p>

<p class=MsoNormal>“İbrâhîm, bunu, oğullarına da tavsiyye etti. Ya’kûb da öyle
yaptı: “Ey oğullarım, Allâh sizin için İslâmiyyet’i beğenip seçti. O hâlde siz,
ancak Müslüman’lar olarak can verin!” dedi.” (Bakara: 132)</p>

<p class=MsoNormal>Cenâb-ı Hakk, İbrâhîm (A.S.)’a: Ben, seni insanlara imâm
yapacağım!” (Bakara: 124) buyurmuştur. “Seni bu hasletlerinle imam edinecekler,
sâlihler sana tâbi’ olacaklar!” buna göre İbrâhîm (A.S.) asrının Nebî’si olduğu
gibi kıyâmete kadar da bütün insanların muktedâsıdır (Kendisine uyulanıdır,
örnek alınanıdır.) imâmıdır. Allâh, bu Âyet-i Celîle’de beyân buyurduğu
va’dini, Peygamber (S.A.V.) Efendimiz’e “Sonra sana “Hanîf olarak Millet-i İbrâhîm’e
tâbi’ ol!” diye vahyettik” (Nahl Sûresi, Âyet: 123) buyurarak yerine getirmiştir.
Bu sebeble bütün semâvî dîn sâlikleri, İbrâhîm (A.S.)’ı büyük tanımaktadırlar. İbrâhîm
(A.S.)’ı lâyık-ı vechile tanıyıp tâbi’ olanlar ise Hazret-i Muhammed Mustafâ
(S.A.V.)’in Ümmeti’dir ki namazların sonunda “Allâhümme salli ve barik”
okurlar.</p>

<p class=MsoNormal>Haberde vârid olmuştur ki İbrâhîm (A.S.), rüyâsında bir
büyük bahçe gördü. O bahçedeki ağaçların yapraklarında “Lâ ilâhe illallâh
Muhammedü’r-Resûlullâh” yazılı olduğunu gördü. Cibrîl (A.S.)’a bunun ne olduğunu
sorunca Cibril (A.S.), İbrâhîm (A.S.)’a Muhammed (S.A.V.) Efendimiz’i anlattı.
Bundan sonra İbrâhîm (A.S.) “Yâ Rabbi, Ümmet-i Muhammed’in lisânına benim yâdımı
koy!” diye duâ etti. Duâsı müstecâb olup namazda tahiyyât’tan sonraki salâvât-ı
şerîfe’de ismi, Peygamber (S.A.V.)’in ismiyle birlikte zikrolundu.</p>

<p class=MsoNormal>(Hz. Mahmûd Sâmî Ramazânoğlu (K.S.), Bakara Sûresi Tefsîri, S.
188)</p>

<p class=MsoNormal>7</p>

<p class=MsoNormal>CEHENNEM ATEŞİ, ÎMÂN SÂHİBİNDEN    ALLÂH’A SIĞINIR</p>

<p class=MsoNormal>Ehlûllâh’tan büyüklerden bazıları şöyle demişlerdir: “Halkı,
Hakk’a çevirmeğe bak; Hakk’ı, halka çevirmek için boşuna gayret sarf etme; bu
olmaz.” Nefsini yık, Hakk ve Hakîkate uyuncaya kadar başına sopanla vur.</p>

<p class=MsoNormal>Sâlih kullara koşunuz, Hakk emirlerine uymağı onlardan öğreniniz.
Onlar, Hakk’a tam uyarlar. </p>

<p class=MsoNormal>Ey evlâd!.. Gayretin kadar alırsın. Ne kadar çalışırsan, şerefin
o kadar olur. Her şey, karşılıklıdır; çalışmadan verilmez. Kalbinden halk sevgisini
atmayana, Hakk yakın olmaz. Halkı var bilme, göreceksin ki Hakk ile aranda
karanlık perdeler kalkmış. Nefsini ma’nen ölü gör; kendini ve halkı var bilme.</p>

<p class=MsoNormal>“-Ölmek nasıl olur?” diyene şöyle derim:</p>

<p class=MsoNormal>“-Nefse uymağı yık, kötü işleri yok et. Hakk’ın emirleri
varken halkın buyruğuna koşma. Sebebler sana yüklenmesin. Mevlân’dan gayrî her şeyden
ümîdsiz ol. Kullar, Hakk’ın ortağı olmasın. Hakk’tan başkasından bir şey ümîd
etme, bekleme. Her işin Allâh rızâsı için olsun. O’nun rızâsı önünde başka
ni’metleri bekleme. O’nun yaptıklarına râzı ol. O’nun hükmü önünde sessiz ol.
Bunları yaparsan ölmüş sayılırsın. Bilirsen asıl dirilik budur. O, istediği
yana seni çevirir. O’nun yakınlık Ka’besi, yine kalbin olur. Sen o Ka’benin
perdelerine yapışır, zikredersin; başkaları aklında olmaz.</p>

<p class=MsoNormal>“Kelime-i Tevhid, Cennet’in bugünkü anahtarıdır. Yarınki
anahtarı ise varlıktan soyunmaktır. Hakk varlığına bürünmektir. Büyüklerin
Cennet’i, Hakk yakınlığıdır. O’ndan uzak kalmak sevgili kullara ateştir. Cennet
deyince akla, Hakk yakınlığı gelir. Cehennem ise, O’ndan uzak kalmak olur. Ateş
nedir ki îmân sâhibi, ondan korksun? Ateş, îmân sâhibini görünce Allâh’a sığınır.
Ateş, îmân sâhibinden korkar ve kaçar. Îmân ve İhlâs sâhiblerinden kaçmamak, o
cehennem ateşinin haddine mi düşmüş?</p>

<p class=MsoNormal>Îmân ediniz, sonra îmãnını ilerletip îkân (yakîn) sâhibi
olunuz. Sonra maddî varlığından geçiniz. Sonra Hakk varlığıyla var olunuz.</p>

<p class=MsoNormal>Peygamber (S.A.V.)’in rızâsına uygun ameller işleyiniz.
Kur’ân’a uyunuz. Ameller, bunların dâhilinde olmadıktan sonra boştur. Kur’ân ve
Sünnet’e uymayan ne varsa hepsi, bir kuru iddiâdır. Neye yarar?   (Hz. Gavs-ı
A’zam Seyyid Abdülkadir Geylânî (K.S.A.) </p>

<p class=MsoNormal>                                      Fethü’r-Rabbanî, S.
147-19)</p>

<p class=MsoNormal>8</p>

<p class=MsoNormal>ZİLHİCCE’NİN İLK ON GÜNÜ’NÜN </p>

<p class=MsoNormal>ÜSTÜNLÜĞÜ</p>

<p class=MsoNormal>İbn-i Abbâs (R.A.): “Âdem (A.S.)’ın tevbesini, Allâh-ü
Teâlâ, Zilhicce’nin onuncu günü kabûl eyledi. İbrâhim Aleyhisselâm da aynı
günde hillete kavuştu; malını misafir, oğlunu kurbân ve kalbini Rahmân için
bezleyledi. Tam tevekkül ancak İbrâhîm (A.S.) için doğrulandı. İbrâhîm (A.S.) Zilhicce’nin
ilk on gününde Kâ’be’yi binâ eyledi. Mûsâ (A.S.)’a da Allâh-ü Teâlâ, yine aynı
günlerde münâcaat ile ikrâm eyledi. Dâvûd (A.S.) da Zilhicce’nin onuncu günü bağışlandı.
Övünme gecesi de Zilhicce’nin ilk on günündedir.” diye Resûlullâh (S.A.V.)’den
haber vermişlerdir. Bazıları da Kur’ân-ı Kerîm’in, Resûlullâh (S.A.V.)’e ilk
gelişi de Zilhicce’nin onunda sabahleyin oldu dediler. Biât-ı Rıdvân da
Hudeybiye de Zilhicce’nin ilk onunda oldu. Tevriye, Arefe, Kurbân Bayramı,
Hacc-ı Ekber de Zilhicce’nin ilk on günündedir. Ebû Said el-Hudrî (R.A.)’den
rivâyet edilen Hadîs-i Şerîf’te: “Ayların efendisi ve üstünü Ramazân ayıdır.
Ondan daha üstünü, Hacc-ı Ekber ve Kurbân Bayramı’nın bir araya geldiği
Zilhicce’nin onuncu günüdür.” diye buyurulmuştur. Hazret-i Âişe Sıddîka (R.A.) şöyle
buyurmuşlardır: “Resûlullâh (S.A.V.) zamanında teğanni ve nağmeyi seven bir
kimse vardı. Zilhicce ayı görününce oruç tutardı. Bu hâl Resûlullâh (S.A.V.)’e
ulaşınca, o adamı huzûrlarına çağırdılar ve “Seni bu günlerde oruç tutmağa
mecbûr eden sebeb nedir?” buyurdular. O kimse de: “Yâ Resûlullâh şu günler, meşâir
ve hacc günleridir. Hâcıların duâlarına ortak olmağı Allâh-ü Teâlâ’dan
istedim.”dedi. Resûlullâh (S.A.V.) de ona: “Zilhicce’den oruç tuttuğun her gün
için bir köle âzâd etmiş, ondan önce bir sene ve sonra bir sene oruç tutmuş
gibi sevâb vardır.” diye tebşîrâtta bulundular. İbn-i Abbâs (R.A.)’den rivâyet
edilen Hadîs-i Şerîf’te ise: “İçinde oruç tutulacak ve sâlih ameller işlenecek
günler içersinde Allâh-ü Teâlâ katında Zilhicce’nin ilk on günündekilerden daha
sevgili yoktur.” diye buyurulmuştur.  Hazret-i Câbir (R.A.) de Cenâb-ı
Peygamber (S.A.V.) Efendimiz’den: “Bir kimse Zilhicce’nin ilk dokuz günü oruç
tutsa, Allâh-ü Teâlâ her günkü orucu için tam bir yıl oruç tutmuş gibi sevâb
yazar.” diye müjdeler verdiklerini rivâyet eylemişlerdir. </p>

<p class=MsoNormal>(Hz. Seyyîd Abdülkâdir Geylâni (K.S.), Gunyetü’t-Tâlibîn S:320 - 322)</p>

<p class=MsoNormal>9</p>

<p class=MsoNormal>HZ. MAHMÛD SÂMÎ </p>

<p class=MsoNormal>RAMAZÂNOĞLU (K.S.)</p>

<p class=MsoNormal>1892 Yılında Adana’nın Tepebağ Mahallesi’nde dünyayı teşrîf
eden Hazret-i Sâmî (K.S.)’nin babaları Müctebâ Efendi, anneleri Ümmügülsüm Hanımefendilerdir.
Dedelerinin ismi Abdurrahmân, büyük dedeleri İshâk ve Hüseyin Efendilerdir.
Büyük Türk Beylikleri’nden Ramazânoğlu Beyliği’nin en son beylerinden olan
Abdülhâdî Efendi’nin (ki Sâmî Efendi Hazretleri’nin büyük dedelerindendir)
tesbîtine göre Ramazânoğlu Beyliği aslen Türklerin Oğuz Boyu’nun Üçoklar
Kabîlesi’ndendir. Bu kabîlenin de şecereleri büyük Türk Hâkânı Nureddîn Zengî (Şehîd)
vasıtası ile Seyfullâh Hz. Hâlid bin Velîd (R.A.)’e dayanır. Efendi Hazretleri
kendi ifâdeleriyle doğumlarını şöyle nakletmektedirler:</p>

<p class=MsoNormal>“-Benim doğumum (1308) târihindedir: Adana’da Vakıfsarayı’ndadır.
Doğumumdan evvel kapıya bir zât gelmiş:</p>

<p class=MsoNormal>“-Bu evde, yakında bir doğum olacaktır, oğlan olacaktır, adını:Sâmî koyunuz; hayırlı bir insan olacaktır.” diyor, gidiyor. Bir müddet sonra doğum
oluyor, oğlan oluyor. Adı: “Mahmûd Sâmî” konuyor. Sonra o zât tekrâr geliyor. Oğlan,
doğduğunu söylüyorlar. Adının da “Muhammed Mahmûd Sâmî” konulduğunu öğrenince:</p>

<p class=MsoNormal>“-Sandıktaki emânetimi veriniz!” diyor. Ona benzer bir
emâneti veriyorlar:</p>

<p class=MsoNormal>“-Bu değil; esâs sandıktaki bana âid emâneti veriniz!”
diyor. Veriyorlar. Memnûn oluyor. Duâ edip gidiyor.” Efendi Hazretleri bu
ma’lûmât hakkında:</p>

<p class=MsoNormal>“-Bunu kaydediniz. Mühimdir. Gelen zât, boş değildir. Bunları
olduğu gibi sen kaydet. İleride neşredilir. İyi olur. Hayırlı olur.” diye
buyurdular.</p>

<p class=MsoNormal>Not: Bu ma’lûmât, Muhterem Ömer Kirazoğlu (Rh. Aleyh) Ağabey’in
kendi el yazısı ile not defterinden alınmıştır. Metin’den Hazret’in ism şerîflerinin
tam olarak “Muhammed Mahmûd Sâmî” olduğu öğreniliyor. Hazret’in 6 Kasım 1937’de
kendi el yazılarıyla, latince olarak, “Kadastro ve Tapu Tahrîrine Mahsûs
Beyânnâme” de, sâdece “Sâmî” ismini ve imzâsını kullandıklarına ve nüfus
cüzdanlarında da sâdece “Sâmî” ismi kullandığına göre, tam ism-i şerîflerinin
kullanılmaması o devirdeki birtakım yasakları akla getirmektedir. Bu
“Beyânnâme”de, Hazret’in doğdukları ev Seyhân Vilâyeti, Adana Kazası, Kayalıdağ
Mahallesi, Sabuncu Abdullâh Sokağı olarak belirtilmiştir ki burada da isimler
değiştirilmiştir. Hazret’in doğdukları evin bulunduğu mahalle en son Tepebağ
olmuştur.</p>

<p class=MsoNormal>10</p>

<p class=MsoNormal>HZ. MAHMÛD SÂMÎ </p>

<p class=MsoNormal>RAMAZÂNOĞLU (K.S.)</p>

<p class=MsoNormal>Doğumundan i’tibâren bütün hayatı boyunca bu müjdenin şanlı
izlerini taşıyan bu zâta “Âlî makâm sâhibi” ma’nâsına gelen Sâmî ismi konur.
Her hâlleri büyük, yüksek makâm sâhibi oluşlarının dışarıya tezâhürüdür. </p>

<p class=MsoNormal>Hakk idâresinin kaldırılıp, halk idâresinin müslümanlara da
sevdirilmeğe çalışıldığı şu cehâlet asrında; ekseriyetin İslâm dışı davranışlarına;</p>

<p class=MsoNormal>“Bugünkü şartlarda ancak bu kadar olur.” diyerek kılıf
bulup, İslâm’ın bazı şartlarda tam olarak yaşanamayacağı iddiâsını hâlleri ile
çürütüp, asra yakın ömrünün, doğumundan i’tibâren tamamını, Sünnet’e harfiyyen
riâyet ederek geçirip, İslâm, fitnenin zirveye çıktığı devirlerde Sünnet’e tam
olarak ittibâ edilerek yaşanabilir ve kıyâmete kadar da yaşanacaktır diye hayatı
ile bunu isbât etmiş bir âlî kadîrdir Hazret-i Sâmî (K.S.). </p>

<p class=MsoNormal>Allâh (C.C.) dostlarının büyüklerinden bir zâtın ifâdesi ile
“Asırların nâdir yetiştirdiği bir büyük velîdir.” Hazret-i Sâmî (K.S.). </p>

<p class=MsoNormal>1950’li yılların başlarında İstanbul’a intikâllerinden sonra
kendilerine Fahr-i Kâinat Sallallâhü Aleyhi Vesellem Efendimiz tarafından
“MAHMÛD” ismi verilmiş ve kendileri icâzetli halîfeleri Adanalı Hacı Hasan Efendi’ye:</p>

<p class=MsoNormal>“-Fakire bundan sonra Mahmûd Sâmî denilmesini ihvâna
bildiriniz; bize böyle emrolundu.” diye emir gereği büyük tebşîrâtı
bildirirler.</p>

<p class=MsoNormal>Çocuk yaşlarında muhterem anneleri kendilerini akrânlarıyla
oynamak üzere dışarı gönderdiklerinde Hazret-i Sâmî (K.S.) Efendimiz ellerini
dizlerinin üzerine koyup “Tahiyyât” oturuşundaki gibi oturup, uzaklara
gözlerini diker, devâmlı olarak düşünür, tefekkür ederler. Çünkü Allâh (C.C.)’ın
Resûlü (S.A.V.) Efendimiz, Mi’râc’da tahiyyâtta gibi oturmuşlardı. Bu Sünnet’i
ömürleri boyunca hep böyle sürdürdüler. Hiç bir zaman kendilerini bunun dışındaki
bir şekilde otururken gören olmamıştır. </p>

<p class=MsoNormal>“Neden arkadaşları ile oynamayıp oturduğu” sorulduğunda: </p>

<p class=MsoNormal>“-Biz oyun için yaratılmadık.” buyurmuşlardır. </p>

<p class=MsoNormal>İşte Hadîs-i Şerîf’i telmîh;  </p>

<p class=MsoNormal>İşte Sünnet’e ittibâ’.</p>

<p class=MsoNormal>11</p>

<p class=MsoNormal>HZ. MAHMÛD SÂMÎ </p>

<p class=MsoNormal>RAMAZÂNOĞLU (K.S.)</p>

<p class=MsoNormal>Bu Sünnet’e uygun hayat günümüz insanlarının ancak
örneklerini kitâblarda görebildiği bir şekilde tam 96 yıl devâm etmiştir. </p>

<p class=MsoNormal>Doğumlarından dâr-ı bekâya intikâllerine kadar gecesiyle,
gündüzüyle, harekâtı ve sekenâtı ile günün 24 sâatinde Sünnet-i Seniyye’ye;Hazret-i Abdullâh ibn-i Ömer Radıyallâhü Anhümâ’nın dediği gibi ve Pîr
Efendimiz Hazretleri’nin de mısralaştırdığı şekilde: </p>

<p class=MsoNormal>“Muhammed Mustafa Sallallâhü Aleyhi Vesellem Efendimiz
Hazretleri’nin eşiğinde aklı kurbân ederek” katıksız, tam teslîmiyetli bir
Sünnet tatbîkâtıdır bu mübârek hayat! </p>

<p class=MsoNormal>İşte kerâmeti maddî ve ma’nevî olarak ikiye ayıran
Muhyiddîn-i Arabî Hazretleri’nin: </p>

<p class=MsoNormal>“Esâs kerâmet ma’nevî kerâmettir; o da yirmi dört sâatin
tamâmını Resûl-i Ekrem Sallallâhü Aleyhi Vesellem Efendimiz Hazretleri’nin
Sünneti’ne uygun olarak geçirmektir. Bizce makbûl olan da budur.” dediği
ma’nevî kerâmetler manzûmesidir Hazret-i Sâmî (K.S.) Efendimiz’in asırlık
ömürleri.</p>

<p class=MsoNormal>Muhyiddîn-i Arabî Hazretleri: “Ehlullâh kendilerinden
kerâmet zuhûr etmesini kadınların hayız ve nifas hâli gibi görürler.”
buyuruyor. </p>

<p class=MsoNormal>Bütün hayatlarında buna son derece dikkat eden Efendimiz
(K.S.) Hazretleri bir sohbetlerinde (1970’li yılların ikinci yarısında
Erenköy’de bir evde) Abdülkâdir-i Geylânî Hazretleri’nin kendisini yardıma çağıran
Adana’nın Misis nâhiyesinin Abdoğlu köyünden bir Ermeni çocuğunun hayvanına, düşen
çuvalları biiznillâh yüklemesine âid kıssayı anlatırken, son derece sâf
ihvânlardan Merhûm Dr. Bahâ Bey, ayağa kalkarak: </p>

<p class=MsoNormal>“- Vallâhi bu Zât, asrın Abdülkâdir-i Geylânî’sidir, ne
zaman sıkışıp yetiş yâ  Hazret-i Sâmî desem bu Zât’ın himmetiyle biiznillâh her
müşkülüm hallolur.” diye bağırınca, Sâmî (K.S.) Efendimiz Hazretleri mu’tâdlarını
bozarak yeni başlamış olan sohbeti “El Fâtiha” diyerek bitirip, fakîre dönerek:</p>

<p class=MsoNormal>“-Arabayı hazırlayın”,  buyurdular ve sohbeti yarıda bırakıp,
ev sahibinin yapacağı ikrâmı da: </p>

<p class=MsoNormal>“-İkrâmınızı kabûl ettik, Allâh (C.C.) râzı olsun” diyerek
yemeden oradan ayrıldılar. </p>

<p class=MsoNormal>İşte kendilerine karşı sırrı fahş edip kerâmetlerini açığa
vurana verdikleri kendi üslûblarınca  en ağır ders.</p>

<p class=MsoNormal>12</p>

<p class=MsoNormal>HZ. MAHMÛD SÂMÎ </p>

<p class=MsoNormal>RAMAZÂNOĞLU (K.S.)</p>

<p class=MsoNormal>Bütün hayatı ma’nevî kerâmet (yani istikâmet) olan Efendimiz
Hazretleri, kendilerinden sâdır olan kerâmetleri böylece saklamamızı bize öğretmiş
oluyorlardı. Böylece kerâmetin matlûb olmadığını, zuhûrunun o kişilere Allâh
(C.C.)’nün rahmeti olduğunu anlatmış oluyorlardı. Buna da hamdetmek lâzımdı ve
hemen takılmadan istikâmet üzere Hakk yola devâmı öğretiyorlardı. Böylece inkılâb
kâbiliyetini hâiz olan kalbimiz Hakîkî ve tek matlûb olan Allâh (C.C.) ile
olacaktı. Ağyârdan ictinâb gerekliydi. İşte kalbin hâllerini anlatırlarken
verdikleri bir misâl : </p>

<p class=MsoNormal>“Bukâlemun denilen, Türkçe adı “bahtabakan” kertiş cinsinden
kuyruğu ile dala sarılan bir hayvan vardır. Çocukluğumuzda, bu boz renkli
hayvanı tutar, erkeklerin o zaman kullandığı kırmızı renkli, püsküllü, kalıba
konan feslerini onun üzerine koyardık. Kısa bir süre sonra fesi kaldırdığımızda,
bukalemunun kıpkırmızı olduğunu görürdük. Biraz açıkta kalınca eski boz rengine
avdet ederdi. Yine kadınların başını örttüğü siyah renkli yağlığı (başörtüsü),
alır bukalemunun üzerine örterdik. Bir müddet beklettikten sonra başörtüsünü
açtığımızda hayvanın renginin siyahlaştığını müşâhade ederdik. Biraz sonra asıl
rengine avdet ederdi.”</p>

<p class=MsoNormal>“İşte bir hayvanda bu derece bulunduğu yere intibâk
kâbiliyyeti olursa; ya kalbimizi nasıl muhâfaza gerekir; teemmül edelim
buyururlardı. Hadîs-i Şerîf’de buyuruldu ki: </p>

<p class=MsoNormal>“Cenâb-ı Hakk, sizin kalıbınıza değil; kalblerinize nazar
atfeder. Kalb nazargâh-ı İlâhîdir; ona göre dikkat etmeliyiz.” </p>

<p class=MsoNormal>Yine buyuruyorlar: </p>

<p class=MsoNormal>“Gençliğimde dergâhta hâl ehli, ehl-i keşiften Âdil Beğ
bana: </p>

<p class=MsoNormal>“-Sâmî evlâdım, münâsebette bulunduğun kişilere çok dikkat
et, sakın kasvetli kimselerle karşı karşıya oturma. Bir def’a Ayasofya
Câmii’nde mevlid dinliyordum; bir de baktım letâiflerim durmuş. Karşımda diz
dize oturduğum adamın kalbi hasta imiş (yani katı). Letâiflerimi üç günde zor
çalıştırdım.” dedi. </p>

<p class=MsoNormal>“Câmiide mevlid dinleyenin kalbinden bu in’ikâs olursa ona
göre dikkat edelim.”</p>

<p class=MsoNormal>13</p>

<p class=MsoNormal>HZ. MAHMÛD SÂMÎ </p>

<p class=MsoNormal>RAMAZÂNOĞLU (K.S.)</p>

<p class=MsoNormal>Gönüller sultânı Hazret-i Sâmî (K.S.), kalbin Kur’ân-ı
Kerîm’de beş sınıf olarak beyân edildiğini anlatırlardı. Ezcümle: </p>

<p class=MsoNormal>1- Ölü kalb, </p>

<p class=MsoNormal>2- Hastalıklı kalb, </p>

<p class=MsoNormal>3- Gâfil kalb, </p>

<p class=MsoNormal>4- Zâkir kalb, </p>

<p class=MsoNormal>5- Ma’nen diri (Hayy) kalb. </p>

<p class=MsoNormal>Kalbimizi her türlü hastalık ve tehlikelerden koruyacak
birinci şartın zikrullâha devâm olduğunu her def’asında tekrâr tekrâr beyân
buyururlardı. Bunun da, az yiyip oruç tutarak ve şartlarına riâyetle yapılırsa
netice hâsıl olacağını bildirirlerdi. Çünkü kul, Hadîs-i Şerîf’te beyân
buyurulduğu üzere: </p>

<p class=MsoNormal>“Kalben zikre muvaffak olursa şeytân me’yûs olarak geri
çekilir; zikirden gâfil olursa kalbe yeniden girer.” </p>

<p class=MsoNormal>“Allâh (C.C.) Azîmüşşânı kalben zikreden ile zikretmeyenin
farkı cesed dirisi ile ölüsünün farkı gibidir.” buyururlardı. Bu yüzden
insanlar,  kendilerini Allâh (C.C.)’nü ve O’nun zikrini hatırlatanlarla berâber
olmağa çağrılıyordu. Tevbe Sûresi’nde Cenâb-ı Hakk: </p>

<p class=MsoNormal>“Ey îmân edenler, Allâh’tan korkun da sâlih ve sâdıklarla
beraber olun.” diye emrediyor. Sâlihlerden bu dünyada istifâde olacağı gibi
kabirde ve mahşerde de istifâde olunacağını Tefsîr ve Hadîs’ten misâllerle
anlatırdı, Hazret-i Sâmî (K.S.). Bu husûsta kendilerine âid şu menkıbeyi anlatırlardı:</p>

<p class=MsoNormal>“Çocukluğumda kız kardeşim yürüyemiyordu. Yakınlarımız
Pozantı’ya yakın bir köyde Kaplanca Dede adlı bir zât var; kızı ona götürün; İnşâallâh
onun vesîlesi ile Allâh (C.C.) şifâ verir dediler. Ben, annem ve kız kardeşim o
zâtın türbesine gittik. Geceyi orada geçirdik. Gece bir ara kız kardeşim bağırarak
uyandı. Annem: </p>

<p class=MsoNormal>“- Kızım ne var, ne oldu, niye bağırdın?” dedi. Kız kardeşim:</p>

<p class=MsoNormal>“- Anne şu kabirdeki dede kalktı, geldi benim kalçamın
üzerine oturdu,” dedi. Bu hâlden sonra yürüyemeyen kız kardeşim Allâh
(C.C.)’nün izni ile ayağa kalktı yürüdü. Ömrü boyunca da bir daha ayağı ağrımadı.”
diye buyurdular. </p>

<p class=MsoNormal>İşte sâlihlerden biiznillâh “kabirdeki istifâde”.</p>

<p class=MsoNormal>14</p>

<p class=MsoNormal>ZİLHİCCE’NİN İLK DOKUZ GÜNÜNDEKİ İBÂDETLER</p>

<p class=MsoNormal>Hazret-i Âişe Sıddîka (Radıyallâhü Anhâ) Vâlidemiz’in
rivâyet ettikleri Hadîs-i Şerîf’te Peygamberimiz (S.A.V.)  Efendimiz’in şöyle
müjde verdiklerini haber veriyorlar: “Zilhicce’nin ilk on gününün gecelerinden
birini ihyâ edenin, bir seneyi hacc ve umre ibâdetiyle ihyâ etmesi gibidir. Bu
(dokuz) günlerden bir gün oruç tutması, senenin diğer vakitlerinde ibâdetle meşgûl
olması gibidir; o kadar sevâb alır.” Hazret-i Alî Kerremallâhü Vecheh
Efendimiz’den de Cenâb-ı Peygamber (S.A.V.) Efendimiz’in şu uzun müjdeli
Hadîs-i Şerîfleri rivâyet edilmiştir: “Zilhicce’nin ilk on günü gelince, siz
tâat ve ibâdete gayret ediniz, zîrâ Allâh-ü Teâlâ o günleri, diğer günlerden
üstün; gecesine hürmeti de gündüzüne hürmet gibi kılmıştır. Biriniz
Zilhicce’nin ilk on gecesinden birinde, gecenin üçte ikisi geçtikten sonra dört
rek’at namaz kılıp her rek’atta Fâtiha’dan sonra üçer kere Ayete’l-Kürsî, üçer
kere İhlâs-ı Şerîf ve birer kere de Felâk ve Nâs Sûreleri’ni okusa ve namazı
bitirince ellerini kaldırıp: “Sübhâne zi’l-ızzeti ve’l-ceberût. Sübhâne zi’l-kâı’deti
ve‘l-melekût. Sübhâne’l Hayyül-lezî lâ-yemût. Lâilâhe illâhüve yuhyî ve yümît
vehüve Hayyün lâ-yemût. Sübhânallâhi Rabbi’l-ıbâdi ve’l-bilâd ve’l-hamdülillâhi
kesîran tayyîben mübâraken a’lâ küllî hâl. Allâhüekber kebîran. Rabbenâ Celle
Celâlühü ve kudrete bi küllî mekân”. dese ve sonra da dilediği gibi duâ eylese,
Beytullâh’ı haccetmiş, Resûlullâh (S.A.V.)’i ve Kabr-i Saâdetleri’ni ziyâret
etmiş ve Allâh yolunda cihâd etmiş gibi ecir ve sevâb kazanır. Allâh-ü Teâlâ o
kimseye, o kimsenin, dilediği şeyi verir. Sizden biriniz, Zilhicce’nin ilk on
gecesinin her gecesinde bu namazı kılsa, bu duâyı okusa ve dilediği gibi duâ
etse, Allâh-ü Teâlâ, ona Firdevs-i A’lâ’yı helâl kılar; günâhlarını ondan
siler. O kimse Arefe Günü oruç tutsa, gecesinde de bu namazı kılsa ve haber
verildiği üzere duâ etse, Allâh-ü Teâlâ’ya yalvarsa; Allâh-ü Teâlâ: </p>

<p class=MsoNormal>“Ey benim meleklerim! Şâhid olunuz ki ben o kulumu bağışladım.
Beytullâh’ı hacc edenlere, onu ortak eyledim.” der. Bu hâlde melekler, Allâh-ü
Teâlâ’nın o mü’min kulunun kıldığı namazı ve ettiği duâsı sebebiyle ihsân
buyurduğu ecir ve sevâblardan ötürü sevinirler ve neş’elenirler.”</p>

<p class=MsoNormal>(Hz. Seyyid Abdülkâdir Geylânî (K.S.), Gunyetü’t-Tâlibîn, S:320-322)</p>

<p class=MsoNormal>15</p>

<p class=MsoNormal>CEZERÎ </p>

<p class=MsoNormal>(OTOMATİK SİSTEMİN KURUCUSU)</p>

<p class=MsoNormal>Asıl adı Bedîüzzaman Ebû’l İz İbni İsmâil İbni Rezzâz el
Cezerî’dir. Cezerî lakabıyla şöhret bulmasının sebebi, Cezîre denilen Dicle ile
Fırat arasındaki bölgede doğmuş olmasıdır.</p>

<p class=MsoNormal>Cezerî  İslâm Medeniyetinin oldukça ilerlediği  Doğu
Anadolu’da kültür faaliyetlerinin yoğunlaştığı bir devrede ilim ve îmar işlerinde
bir hayli ilerleyen Artukoğulları sarayına girdi. Orada 32 yıl Reis-ül âmâl (başmühendis)
olarak görev yaptı. Nûreddin Muhammed (1167) ve onun oğulları Kutbeddin Sökmen
(1185) ile Nasîrüddin Mahmûd’un (1201) hükümdar oldukları dönemlerde büyük
hizmetlerde bulundu. Karaaslan tarafından Hısn Keyfâ’da inşa ettirilen muhteşem
köprü ile onun altındaki çarşı, han hamam ve mahallelerin îmarında emeği geçti.</p>

<p class=MsoNormal>Cezerî, dünya tarihinde sibernetiğin kurucusu olan ilk ilim
adamıdır. Bilindiği gibi sibernetik, haberleşme, kontrol, denge kurma ve
ayarlama ilmidir. Bu ilim gerek insanlarda ve gerekse makinalarda karşılıklı
bilgi alışverişi, kontrol ve denge durumunu incelemekte ve bu sistemi geliştirmeye
çalışmaktadır. Bu ilmin gelişmesiyle bugün elektronik beyinler ve otomasyon
denilen sistemler ortaya çıkmıştır. Bundan dolayı Cezerî’yi elektronik beyinin
(Bilgisayar) babası olarak tarif edebiliriz. Oysa bilgisayarın babası İngiliz
matematikçisi Charles Babhage (1791-1875) bilinir. Halbuki Cezerî ondan altı asır
önce aynı sisteme dayalı makineler, otomatik aletler imal etmiş ve bunları çalıştırabilmiştir.
O sibernetik ve otomatik sistemin kendi kendine işlemesi konusunda ilmi çalışmalar
yapan, bu ilmin temellerini atan büyük bir mühendis ve ilim adamıdır.</p>

<p class=MsoNormal>Cezerî, sadece otomatik sistem kurmakla yetinmeyip, otomatik
olarak çalışan sistemler arasında denge kurmayı da başarmıştır. Arada 800 yıl
gibi bir zaman geçtikten sonra İngiliz Nöroloji Profesörü Dr. Ross Ashby, ancak
1951’de “Üstün Denge Durumu”nu ortaya atabilmiştir.</p>

<p class=MsoNormal>Cezerî’yi üne kavuşturan husus, sibernetik ve elektronik
sistemle ilgili robotlar, makinalar yapması ve bunları eserinde tarif
etmesidir.</p>

<p class=MsoNormal>Cezerinin meşhur eserinin adı “Kitab’ül Hiyel”dir.</p>

<p class=MsoNormal>(Müslüman İlim Öncüleri Ansiklopedisi, S. 75-85)</p>

<p class=MsoNormal>16</p>

<p class=MsoNormal>İYİLİĞİ EMRETMEK, KÖTÜLÜĞÜ NEHYETMEK TERK EDİLİRSE..!</p>

<p class=MsoNormal>İbn-i Ebi’d-Dünyâ (R.H.), Ebû Umâme El-Bâhilî (R.A.)’nin
Resûl-i Ekrem (S.A.V.) Efendimiz’in şöyle buyurduklarını, rivâyet ediyor:</p>

<p class=MsoNormal>“-Kadınlarınız azdığı, gençlerinizin isyâna daldığı ve
sizler de cihâd’ı terk ettiğiniz zaman hâliniz nice olur?” buyurdular da Ashâb-ı
Kirâm (R.A.):</p>

<p class=MsoNormal>“-Böyle şey olacak mı, yâ Resûlallâh?” diye sorduklarında
Resûl-i Ekrem (S.A.V.) Efendimiz:</p>

<p class=MsoNormal>“-Evet, varlığım kudret elinde olan Allâh’a yemin ederim ki
bundan daha kötüsü olacaktır!” buyurdular. Ashâb-ı Kirâm (R.A.)</p>

<p class=MsoNormal>“-Hangisidir, ya Resûlallâh?” diye suâl ettiler de Resûl-i
Ekrem (S.A.V.) Efendimiz:</p>

<p class=MsoNormal>“-Ya ma’rûf ile emri ve münker’den nehy’i terk ettiğiniz
zaman hâliniz nice olur?” buyurdular. Ashâb-ı Kirâm (R.A.):</p>

<p class=MsoNormal>“-Bu da mı, olacak yâ Resûlallâh?” diye suâl ettiklerin de
Resûl-i Ekrem (S.A.V.) Efendimiz:</p>

<p class=MsoNormal>“-Evet, bu ve bundan daha şiddetli olacak!” buyurdular.
Ashâb-ı Kirâm (R.A.):</p>

<p class=MsoNormal> “-Hangisidir, yâ Resûlallâh?” diye sordular. Resûl-i Ekrem
(S.A.V.) Efendimiz:</p>

<p class=MsoNormal>“-Ya kötülükle emredip iyilikten men’ ettiğiniz zaman
hâliniz nice olur?” buyurdular. Ashâb-ı Kirâm (R.A.):</p>

<p class=MsoNormal>“-Yâ Resûlallâh, böyle şey de olacak mı?” dediler de Resûl-i
Ekrem (S.A.V.) Efendimiz:</p>

<p class=MsoNormal>“-Evet, nefsim kudret elinde olan Allâh’a yemin ederim ki
bunun daha da kötüsü olacaktır! Allâh-ü Teâlâ, şöyle buyurur: “Zâtıma kasem
ettim, onlara öyle bir fitne ve belâ veririm ki halîm (yumuşak huylu) olanları
da şaşırır.” buyurdular.”</p>

<p class=MsoNormal>Beyhakî ve Tirmizî, İbn-i Abbâs (R.A.)’den ve İbn-i Mâce,
Ebû Saîd (R.A.)’den rivâyet etmişlerdir ki Resûl-i Ekrem (S.A.V.) Efendimiz:“Zulüm yapılan bir yerde bulunmak, insana lâyık değildir. Şâyed bulunursa hakk’ı
müdâfaaya çalışmalıdır. Onun bu hareketi, ne ömrünü keser, ne de kendisini
mukadder olan rızkından mahrûm eder.” diye buyurmuşlardır.</p>

<p class=MsoNormal>Bu Hadîs-i Şerîf, ıslâhına gücü yetmediği zâlimlerin, fâsıkların
evlerine ve fenâlıkların görüleceği yerlere girmenin câiz olmadığına delâlet
eder. Zîrâ bu ve bunun gibi yerlerde bulunanlara la’net iner. Sudan bahânelerle
“Ben âciz idim, onu bozamadım.” diyerek münkerâtı müşâhede etmek, insana câiz
olmaz.  </p>

<p class=MsoNormal>(Hüccetü’l-İslâm İmâm-ı Gazâlî (K.S.), </p>

<p class=MsoNormal>İhyâ-yı Ulûmi’d-Dîn Tercemesi, C. 2, S. 765-767)</p>

<p class=MsoNormal>17</p>

<p class=MsoNormal>KURBÂN’IN MÂHİYYETİ VE CİNSİ</p>

<p class=MsoNormal>Kurbân, Allâh Teâlâ Celle Celâlühü’ne takarrüb için kurbân
niyetiyle kesilen husûsî hayvandır.</p>

<p class=MsoNormal>Kurbân Bayramı’nda kurbân niyetiyle kurbân kesmek; hür,
mukîm, müslim, zengin olan kimse için bir vecîbedir. Zenginden maksat, hâcet-i
asliyesinden başka malı olsun olmasın en az iki yüz dirhem gümüş mikdârı bir
mala mâlik olan, yani: “sadaka-i fıtır” ile mükellef bulunan kimsedir. Eyyâm-ı
nahr’da kurbân kesmeğe kâdir olan kimse kurbân kesmeyip de bilâhare fakîr düşse
bu bâbtaki vücûb, uhdesinden sâkıt olmaz.</p>

<p class=MsoNormal>Kurbân kesmekle mükellefiyet için İmâm-ı A’zam ile Ebû
Yûsuf’a göre âkil ve bülûğ şart değildir. Zengin olan çocuğun veyâ mecnûnun malından
velîsinin kurbân kesmesi lâzımdır.</p>

<p class=MsoNormal>Fakat İmâm Muhammed’e göre âkil ve bülûğ şarttır. (İmâm
Mâlik ile İmâm Şâfîî’ye göre kurbân, vâcib değil sünnet-i müekkededir.)</p>

<p class=MsoNormal>Kurbân kesmekle kesilen hayvanların mikdârı pek artmış
olmaz. Kasaplar için kesilen hayvan sayısı azalır. O günlerde yine mu’tad
vechile kesilmiş olur.</p>

<p class=MsoNormal>Kendi zevkleri uğrunda her gün binlerce hayvanât kesilmesini
çok görmeyenlerin, senede bir def’a Allâh Celle Celâlühü rızâsı için bir kısım
hayvanların fukarâ menfaatine olarak kurbân nâmiyle kesilmesini çok görmeleri
doğrusu büyük bir düşüncesizliktir.</p>

<p class=MsoNormal>Kurbanlar; yalnız koyun ve keçi ile deve, sığır hayvanlarından
kesilebilir. Koyun cinsinin erkeğini kurban etmek efdaldir. Keçinin, devenin
veya sığırın erkeği ile dişisi etçe veya kıymetçe müsâvî olsalar dişisinin
kurban edilmesi efdaldir.</p>

<p class=MsoNormal>Koyun ile keçi ya birer yaşını bitirmiş bulunmalı  veya
koyunlar yedi sekiz aylık olduğu halde birer yaşındaymış gibi gösterişli olmalıdır.
Deve en az beş yaşını, sığır da iki yaşını bitirmiş bulunmalıdır.</p>

<p class=MsoNormal>Tavuk, horoz, kaz gibi ehlî hayvanlar, kurban olamaz. Bunları
kurban niyetiyle kesmek tahrimen mekruhtur. Etleri yenilen vahşi hayvanlar da
kurban olamaz.</p>

<p class=MsoNormal>Bir koyun veya keçi, yalnız bir kişi namına kurban olabilir.
Bir deve veya bir sığır ise birden yedi kişi namına kadar kurban olabilir. </p>

<p class=MsoNormal>(Ömer Nasûhî Bilmen (Rh.A.), Büyük İslâm İlmihâli, S: 410)</p>

<p class=MsoNormal>18</p>

<p class=MsoNormal>KURBÂNLIK HAYVANI KESME ÂDÂBI</p>

<p class=MsoNormal>Kurbanın kesilecek zamanı eyyam-ı nahr’dır. Yani; Kurban
bayramı birinci, ikinci, üçüncü günüdür. Fakat birinci gününde kesilmesi
efdaldir.</p>

<p class=MsoNormal>Kurbân kesecek kimse, tırnaklarını ve saçlarını kesmeyi
te’hir eder. Bu mendûbtur. Fakat bu te’hir kerâheti celbedecek bir müddette
olmalıdır.  </p>

<p class=MsoNormal>Kurbânlık hayvan, kesilecek yere rıfk ile götürülmelidir.
Kurbânlık hayvana eziyyet edilmemeli ve zahmet verilmeden kesilmelidir. Meşrû’
sûrette boğazlama, nefes borusunu ve “merî” denilen yemek ve içmek borusunu ve
bunların arasında bulunup “veced” denilen iki damarını kesmek sûretiyle, İmâm-ı
A’zam (R.A.)’e göre kâfidir. Hayvanları boğazlayıp damarlarını kesip kanlarını
akıtacak âlet, hayvana zahmet vermeyecektir. Hayvanı, boynunun altından değil; üstünden
kesmek ve daha soğumadan  kafasını tamamen kesip derisini soymak da mekrûhtur.</p>

<p class=MsoNormal>Hayvanı boğazlarken “Bismillâh” demek lâzımdır. “Allâhü
Ekber”, “Allâhü A’zam” veyâ “Allâh” denilmesi kifâyet eder. “Bismillâhi Allâhü
Ekber” denilmesi müstehâbdır.</p>

<p class=MsoNormal>Hayvanı, kıble cihetine çevirerek kesmek sünnet olduğundan
terki mekrûhtur. “Besmele” kasden terk edilirse; hayvanın eti yenilmez, harâm
olur. Fakat unutma neticesinde “Besmele” terk edilirse boğazlanan hayvanın
yenilmesinde mâni olmaz.</p>

<p class=MsoNormal>Kurbânlık hayvanı sâhibi kesmelidir; elinden gelmiyorsa
vekâletle başkasına kestirebilir. Kesimde başında bulunmalı ve okunması
gerekenleri okumalıdır. Kurbân etini sâhibi yiyebilir. Fakîr olmayan kimselere
yedirebilir. Efdâl olan kurbân etini üçe bölmek, bir parçasını evine, bir
parçasını yakınlarına, komşularına vS.’ye, bir parçasını da fakîrlere
vermektir. Eğer nüfûsu kalabalık ise, kurbânın tamamını evinde alıkoyabilir.</p>

<p class=MsoNormal>Kurbânın sütünü, derisini, etini satıp parasını almak,
veyâhûd demirbaş olmayan bir şeyle değiştirmek mekrûhtur. Yapılırsa karşılığı
tasadduk edilmelidir. Kasaplık ücreti de verilemez. </p>

<p class=MsoNormal>Cemiyetimizde ilim tahsil edilen veyâ İslâmî faaliyet yapan
hayır kurumlarına kurbân eti veyâ canlı olarak verilebilir. Çevreyi iyi araştırmalı,
aylardır et yüzü görmeyen fakîrlerin, garibânların doyurulması için a’zamî
gayret gösterilmelidir.</p>

<p class=MsoNormal>Kesilen bir hayvanın ödü, bezi, bevl torbası, tenasül uzvu,
husyeleri ise mekruhtur, bunları yememelidir.</p>

<p class=MsoNormal>(Ömer Nasûhî Bilmen (Rh.A.), Büyük İslâm İlmihâli, S:412-416)</p>

<p class=MsoNormal>19</p>

<p class=MsoNormal>AREFE GÜNÜ VE GECESİNİN </p>

<p class=MsoNormal>FAZÎLETLERİ</p>

<p class=MsoNormal>İbn-i Mâce (RH.A.) Ebû Umâme (R.A.)’den rivâyet ettiği bir
Hadîs-i Şerîf’te Resûlullâh (S.A.V.) Hazretleri: “Bayram gecelerini ibâdetle
geçiren kimsenin kalbi, kalblerin öldüğü günde ölmez.” buyurmuşlardır.</p>

<p class=MsoNormal>Âlimin biri şöyle diyor: </p>

<p class=MsoNormal>“Dünyanın beş gününde mihnet ve meşakkat çeken âhirette
mihnet ve meşakkat çekmez. Bu beş gün ise: Arefe, aşûre, cum’a ve bayram
günleridir.”</p>

<p class=MsoNormal>Arefe gününü gafletle geçirmeyip tövbe, ibâdet ve zikirle
geçirmek, Cenâb-ı Hakk Teâlâ’dan helâl rızık, sâlih amellerle dolu uzun bir
ömür ve  Cennet’te “Cemâlullâh” ile müşerref olmayı istemeliyiz.</p>

<p class=MsoNormal>Arefe ve Bayram günlerinde kabirleri ziyâret etmeli,
ölülerimizin rûhları, Fâtiha’larla yâd edilmelidir. Kur’ân-ı Kerîm okumayı artırarak
Peygamber Sallallâhü Aleyhi Vesellem Efendimiz zamanından günümüze kadar gelmiş
geçmiş bütün mü’minlerin rûhlarına ithâf edilmelidir.</p>

<p class=MsoNormal>TEŞRÎK TEKBÎRİ</p>

<p class=MsoNormal>Kurbân Bayramı’nın Arefe gününün sabah namazından i’tibâren
bayramın dördüncü gününün ikindi namazına kadar yirmi üç vakit namazını
müteâkib bir def’a: </p>

<p class=MsoNormal>“Allâhüekber, Allâhüekber, lâilâhe illallâhüvallâhü ekber,
Allâhüekber ve lillâhilhamd.” diye tekbîr alınır ki buna da (Teşrîk Tekbîri)
denilir.</p>

<p class=MsoNormal>Teşrîk Tekbîrleri, fukahânın bir çoğuna göre vâcibtir.
Sünnet diyenler de vardır.</p>

<p class=MsoNormal>(Ömer Nasûhî Bilmen, Büyük İslâm İlmihâli)</p>

<p class=MsoNormal>•••</p>

<p class=MsoNormal>AREFE GÜNÜ DUÂSI</p>

<p class=MsoNormal>Hazret-i Peygamber Sallallâhü Aleyhi Vesellem, Arefe günü en
ziyâde şöyle derlerdi:</p>

<p class=MsoNormal>Lâilâhe illallâhü vahdehü lâşerîke leh. Lehülmülkü
velehülhamdü yuhyî ve yümît, ve hüve hayyün lâ yemût biyedihilhayr, vehüve a’lâ
külli şey’in kadîr.</p>

<p class=MsoNormal>(Hz. Mahmûd Sâmî Ramazânoğlu (K.S.), Duâlar ve Zikirler, S:133)</p>

<p class=MsoNormal>20</p>

<p class=MsoNormal>BAYRAM NAMAZININ KILINIŞI</p>

<p class=MsoNormal>Bayram namazı iki rek’attır. Cemâatle cehren (açıktan) kılınır.
İki rek’at bayram namazına, imâma uymaya  niyyet edip (Allâhü ekber) diye
iftitâh tekbîri alınır. Eller bağlanıp (sübhânekellâhümme...) okunur, sonra
imâm açıktan, cemâat gizlice (Allâhü ekber) diye üç def’a tekbîr alır, her
tekbîrde eller kulak hizasına kaldırılıp yanlara salınır. Üçüncü tekbîrden
sonra eller bağlanarak, imâm açıktan Fâtiha ile bir mikdâr Kur’ân okur. (Allâhü
ekber)i açıktan diyerek bilindiği gibi rükû ve secdeler yapılır. </p>

<p class=MsoNormal>Sonra tekbîr alınarak ikinci rek’ata kalkılır. İmâm Fâtiha
ve bir mikdâr daha Kur’ân okur, tekrâr üç def’a eller kaldırılarak birinci
rek’atte olduğu gibi tekbîr alınır. Dördüncüde (Allâhü ekber) diyerek rükû ve
secdelere varılır. Sonra da oturup (Ettehıyyatü.... Allâhümme salli ve barik,
Rabbenâ âtinâ... Rabbenâğfirli...) duâları gizlice okunup iki tarafa imâmla
berâber selâm verilerek namaz tamamlanır.</p>

<p class=MsoNormal>Birinci rek’atin rükûsuna varmış olan imâma yetişen kimse,
ellerini kaldırmadan, bayram tekbîrlerini rükûsunda alır. İmâmla kıyâma kalkar,
imâmla berâber tekbîrlere iştirâk eder. İkinci rek’atine, yetişen kimse,
birinci rek’ati kazâya kalkınca  evvela Besmele çeker ve bir mikdâr Kur’ân
okur, sonra tekbîrleri alır, namazını tamamlar.</p>

<p class=MsoNormal>İmâm, bayram namazından sonra minbere çıkar, oturmaksızın,
hutbeye başlar. Cemâat de hutbeyi dinler ve hutbeden sonra duâ edilerek bayram
namazı tamamlanmış olur.</p>

<p class=MsoNormal>(Ömer Nasûhî Bilmen, Büyük İslâm İlmihâli, S: 167)</p>

<p class=MsoNormal>•••</p>

<p class=MsoNormal>AĞRILAR VE HAYIRLI MURÂDLAR İÇİN NAMAZ VE DUÂ</p>

<p class=MsoNormal>Her gece yatsı namazından sonra, iki rek’at namaz kılınacak;sonra otuz (30) kerre “Yâ Rabbî Şükür!” denilecek ve hulûs ile yedi (7) kerre
(Yani, yedi gece, arka arkaya bu iki rek’at namaza ve otuz kerre “Yâ Rabbi Şükür!”
duâsına devâm edilecektir ki duâ toplam 210 oluyor.) bu duâ okunacaktır.</p>

<p class=MsoNormal>21</p>

<p class=MsoNormal>BAYRAM GÜNÜ YAPACAKLARIMIZ</p>

<p class=MsoNormal>Bayram günlerinde erken kalkmak, yıkanmak, misvâklanmak,
gülyağı gibi temiz, güzel kokulu şeyler sürünmek, giyinmesi mübâh elbiselerin,
(herkes hâlince) en güzelini giyinmek, Hakk Teâlâ (C.C.)’nün ni’metlerine şükür
için ferâh ve sevinç göstermek, rastgelecek dîn kardeşlerine karşı, güler yüzlü
bulunmak, mümkün mertebe fazla sadaka vermek, bayram gecelerini ibâdetle ihyâ
etmek müstehâb, müstahsen bulunmuştur. Kurbân Bayramı namazını ilk vaktinde kılmak
müstehâbtır.</p>

<p class=MsoNormal>Kurbân Bayramı’nda namaz kılınmadıkça bir şey yenilmemesi
müstehâbtır. Esâs olan kavle göre bu husûsta kurbân kesecek kimse ile
kesmiyecek kimse müsâvîdir. Kurbân kesecek kimsenin keseceği kurbân etiyle yemeğe
başlaması daha muvâfıktır. Bununla beraber namazdan evvel bir şey yenilmesinde
de bir kerâhet yoktur.</p>

<p class=MsoNormal>Bayram günü câmi’-i şerîfe sükûn ve temkîn ile gidilir,
namaza giderken Ramazân Bayramı’nda gizlice, Kurbân Bayramı’nda da açıkça
tekbîr alınması, namazdan sonrada mümkün ise başka bir yoldan ikametgâha
dönülmesi mendûbtur.</p>

<p class=MsoNormal>Bayram günlerinde müslümanların birbirini ziyâret ve tebrîk
etmesi, birbiriyle musafâha yapması, birbirine: (Gaferallâhü lenâ veleküm)
yani: Allâh Teâlâ (C.C.) bizi de sizi de mağfiretine nâil buyursun, veyâ
(Tekabbelâllâhü Teâlâ minnâ ve minküm) ya’ni Allâh Teâlâ Celle Celâlühü bizden
ve sizden kabûl buyursun gibi bir vechile duâda bulunması da mendûbtur.</p>

<p class=MsoNormal>(Ömer Nasûhî Bilmen, Büyük İslâm İlmihâli, S: 167)</p>

<p class=MsoNormal>BU ÜMMETİN FUKARASI</p>

<p class=MsoNormal>Bu ümmetin fukarası, zenginlerden yarım gün önce Cennet’e
gireceklerdir. O yarım gün dünya ölçüleriyle beşyüz yıldır. Zira bir gün Hak
Teâla indinde bin senedir. Nitekim:</p>

<p class=MsoNormal>“Allah nezdinde bir gün sizin sayageldiğiniz günlerden bin yıl
gibidir.” (El-Hacc: 47) Âyet-i Kerîmesi bu mânâya şâhiddir.</p>

<p class=MsoNormal>Fakirden murad “fakir-i sâbir”dir ki ahkâm-ı şer’iyyeyi
yerine getiren, mahzûrat-ı şer’iyyeden kaçınandır. Fakirlerin de kendi aralarında
dereceleri ve mertebeleri vardır. Nitekim:“Biri diğerinden üstün” (En-Nûr: 40)
buyurulmuştur.</p>

<p class=MsoNormal>Onun da en yüce mertebesi “makam-ı fenâ’dır ki o da Hakk
Celle ve Alâ’dan başka herkesi âciz ve nâçiz bilip yok kabûl etmektir. </p>

<p class=MsoNormal>(Hz. Mahmûd Sâmî Ramazânoğlu (K.S.), Musahâbe / 6)</p>

<p class=MsoNormal>22</p>

<p class=MsoNormal>İSLÂM’DAN, İSLÂM ADINA, HİÇBİR KİMSE TA’VÎZ VERMEĞE HAKK SÂHİBİ
DEĞİLDİR</p>

<p class=MsoNormal>Resûl-i Ekrem (S.A.V.)’den gelen mektûb ahâliye okundu ve
fikirleri soruldu. Sonunda, Şurâhbil bin Vedâatü’l-Hemedânî, Abdullâh bin Şurâhbil
El-Esbahî ve Cebbâr bin Feyz El-Hârisî’nin Resûlullâh (S.A.V.)’e gönderilerek
kendileriyle görüşüp ma’lûmât getirilmesi husûsunda karara varıldı. Bunun
üzerine hey’et hazırlanıp Necrân’dan kalkıp Medîne’ye geldi.</p>

<p class=MsoNormal>Medine’ye girmeden önce yol elbiselerini çıkarıp etekleri
yerlerde sürünen Yemen işi hırkalarını giydiler ve altın yüzüklerini takarak
fevkalâde süslendiler. Sonra Medine’ye dâhil olup Resûl-i Ekrem (S.A.V.)
Efendimiz’in Huzur-ı Saâdetleri’ne çıktılar ve selâm verdiler. Fakat Resûl-i
Ekrem (S.A.V.) Efendimiz, onların selâmlarını almadılar. Bunun üzerine önceden
tanıdıkları Hz. Osmân bin Affân ve Hz. Abdurrahmân bin Avf (R.A.)’ü aramağa çıktılar.
Her ikisini de Muhâcirîn (R.A.) ile otururken buldular. Onlara:</p>

<p class=MsoNormal>“-Yâ Osmân, yâ Abdurrahmân! Peygamberiniz (S.A.V.) bize bir
mektûb yazdılar. Kendileriyle görüşmek üzere kalkıp geldik, huzûrlarına varıp
selâm verdik, selâmımızı almadılar. Bütün gün kendileriyle görüşüp konuşmağa
çalıştık, hâlimizi gördükleri, bildikleri hâlde bizimle konuşmadılar. Ne
dersiniz bu işe, çekip gidelim mi?” Hz. Osmân ve Abdurrahmân bin Avf bir cevâb
veremediler ve orada bulunan Alî bin Ebû Tâlib (R.A.)’e:</p>

<p class=MsoNormal>“-Yâ Ebâ Hasan (R.A.), bu hey’etin durumuna ne dersin?” diye
sordular. Hz. Alî (K.V.) de:</p>

<p class=MsoNormal>“-Bence şu giydikleri elbiseleri ve taktıkları, altın
yüzükleri çıkarsınlar, yolda giydikleri elbiselerini giyip Huzûr-ı Sa’âdet’e çıksınlar.”
diye îkâz buyurdular. Hey’et, Hz. Alî (K.V.)’in îkâzları istikâmetinde
davranarak Huzûr-ı Risâlet-penâhî (S.A.V.)’e çıktılar, selâm verdiler. Resûl-i
Ekrem (S.A.V.) Efendimiz,onların selâmlarını alıp buyurdular ki:</p>

<p class=MsoNormal>“-Beni Hakk Dîn ile gönderen Allâh’a yemîn ederim ki bana
ilk geldiğinizde şeytân sizinle berâberdi.”</p>

<p class=MsoNormal>(M. Yûsuf Kandehlevî (Rh.A.), Hayâtü’s-Sahâbe (R.A.), C. 1,
S. 142-143)</p>

<p class=MsoNormal>23</p>

<p class=MsoNormal>KUR'ÂN'DAN ÖNCEKİ KİTÂBLAR'DA </p>

<p class=MsoNormal>NEBÎ (S.A.V.)'İN YÜCE VASIFLARI VE </p>

<p class=MsoNormal>ÜMMET-İ MUHAMMED</p>

<p class=MsoNormal>Ata bin Yesâr (R.A.) diyor ki:</p>

<p class=MsoNormal>&quot;Abdullâh bin Amr bin Âs (R.A.) ile karşılaştım. O'na:</p>

<p class=MsoNormal>&quot;-Bana Resûlullâh (S.A.V.)'in Tevrât'taki vasıflarından
bahset!&quot; dedim. O da:</p>

<p class=MsoNormal>&quot;-Peki, bahsedeyim: Allâh'a yemîn ederim ki O (S.A.V.),
Tevrât'ta Kur'ân'daki sıfatlarıyla anılmıştır.&quot; dedi ve &quot;Biz, seni
bir şâhid, bir müjdeci, bir uyarıcı, halka bir koruyucu olarak gönderdik. Sen
kulum ve Resûlümsün. Sana &quot;Mütevekkil&quot; ismini verdim. Asla kaba, katı
ve patavatsız değilsin. Kötülüğe kötülükle cevâb vermezsin, ancak bağışlar ve
afvedersin. Bu şaşkın millete &quot;Lâ ilâhe illallâh
Muhammedü'r-Resûlullâh&quot; dedirtmedikçe Allâh-ü Teâlâ, O'nun rûhunu
almayacaktır. O (S.A.V.) ile kör gözleri, sağır kulakları, kilitli kalbleri
açacaktır.&quot; (Müsned-i Ahmed bin Hanbel)</p>

<p class=MsoNormal>Vehb bîn Münebbîh (R.A.): &quot;Allâh, Zebûr'da Dâvûd
(A.S.)'a şöyle vahyetti.&quot; demiştir:</p>

<p class=MsoNormal>&quot;-Ey Dâvûd, senden sonra Resûl-i Mükerremim (S.A.V.)
gelecektir. İsmi Ahmed ve Muhammed'dir. O (S.A.V.), doğru olur, efendidir.
Kat'iyyen O'na kızmam; O da beni aslâ kızdırmaz. O, günahsız olduğu hâlde ben
O'nun geçmiş ve gelecek bütün günahlarını afvettim. O'nun ümmetine de merhamet
edilmiştir. Enbiyâma farz kıldığım amelleri, Kıyâmet Günü bana kavuşuncaya
kadar, onlara da farz kıldım. Onların nûru, Enbiyânın nûru gibidir. Ey Dâvûd,
Muhammed (S.A.V.)'i ve Ümmeti'ni, bütün ümmetlere üstün kıldım.&quot;(El-Bidâye 2/326)</p>

<p class=MsoNormal>Abdullâh bin Amr (R.A.), Ka'b (R.A.)'e:</p>

<p class=MsoNormal>&quot;-Bana Muhammed (S.A.V.) ve Ümmeti'nin sıfatlarından
bahset.&quot; dedi. O da:</p>

<p class=MsoNormal>&quot;-Onlar'dan Kitâbullâh'ta bahsedilmiştir.&quot; diye
cevâb verdi. &quot;Ahmed ve Ümmeti çok şükrederler. Her hayır ve şerrde Allâh'a
hamdeder ve O'nu medh ü senâ ederler ve her yerde Allâh'ı zikrederler. Onların
yalvarışları göklere çıkar. Onların namazdaki iniltisi, oğul arısının, kayadaki
uğultusu gibidir. Namazda melekler gibi saff yaparlar. Harbde de namazdaki gibi
saff yaparlar. Onlar, Allâh yolunda cihâd ettiklerinde, melekler, onların
önlerinde ve arkalarında sivri ve keskin mızraklarla savaşırlar. Şu beyâz
çiçeklerin sapındaki yaprakları gölgelediği gibi, Allâh yolunda saff tuttuklarında,
Allâh onlara gölge olur. Cihâddan hiçbir an geri kalmazlar.&quot; (Hilye 5/386,
Saîd bin Ebî Hilâl (R.A.)'den)</p>

<p class=MsoNormal>(M. Yûsuf Kandehlevhi (Rh.A.), Hayâtü's-Sahâbe (R.A.), C. 1,
S. 34-35)</p>

<p class=MsoNormal>24</p>

<p class=MsoNormal>MÜTTEKÎLER’E GÖRE ÖNCELİKLERDEN BİRİSİ DE “BENLİKTEN
GEÇMEK”TİR</p>

<p class=MsoNormal>Bağdat’ta Seyyid Mûsa el-Cebbûri isminde bir zat on beş sene
müddetle uzlet ve riyâzat ederek yirmi dört saatte bir parça arpa ekmeği
yiyerek vakit geçirmiş. </p>

<p class=MsoNormal>O sırada Halid-i Bağdâdî (K.S.) irşad ile şöhret bulmuştu.
Seyyid Mûsa, sohbetinde bulunmak üzere Hazreti Halid (K.S.)’un huzuruna gitmiş.
Ahvâlinde hiçbir isitfâde-i Mâneviyyeye nail olmadığını arzetmiş.</p>

<p class=MsoNormal>Hazreti Hâlid (K.S.), bu işin gayet kolay olduğunu ve on gün
teslim olarak emirlerinin harfiyyen  icrâsını emretmişler. Seyyid Mûsa
kendisine daha ziyâde riyâzat emrolunacağını zannetmişse de on gün için her müşkilâta
katlanmayı göze alarak teslim olmuş. </p>

<p class=MsoNormal>Hazreti Hâlid (K.S.) emir buyurmuşlar ki: Daha önceki evrâd
ve ezkârını kâmilen terk et. Güzel yemekler ye. Gece güzel uyku uyu. Gündüz akşama
kadar çarşıda gez. Bu emir karşısında Seyyid Mûsa, fukaralıktan bahsederek dert
yanmıştı.</p>

<p class=MsoNormal>Hazreti Hâlid (K.S.) para vereceğini söyleyerek, burada
otur, yemek ye, buyurmuşlar. Adam ailesinin zarûreti karşısında yalnız
kendisinin nefis yemek yemesini tecviz etmeyerek müdâfada bulunmuş. Daha sonra
erzak vesairesinin evine gönderilerek ailesiyle yemesini emretmişler. </p>

<p class=MsoNormal>On gün bu sûretle hareket ederek kendisindeki varlığının
gittiğini hissetmiş. Hazreti Hâlid (K.S.)’un huzuruna gelerek halini arzetmiş. </p>

<p class=MsoNormal>Hazreti Hâlid (K.S.) de:</p>

<p class=MsoNormal>- Sizi on beş senelik seyyitliğinizden, ibâdetinizden ve
riyazatınızdan dolayı bir varlık, isti’lâ etmişti. Şimdi bu hal geçti, demiş.
Ve teveccüh buyurarak keşf açılmış. İşte insan  kendisinde bir şey olmadığını
düşünmelidir.</p>

<p class=MsoNormal>Her mekanda söylenecek söz vardır.</p>

<p class=MsoNormal>Bir de söylenecek söz mecliste bulunan muhatabın haline göre
olmalıdır.</p>

<p class=MsoNormal>Nitekim Hadîs-i Şerif’te buyurulmuştur ki:</p>

<p class=MsoNormal>Halka anlayabilecekleri derecede söz söyleyiniz. İnkarlarını
mûcib olacak sözlerden sarf-ı nazar ediniz. </p>

<p class=MsoNormal>(Hz. Mahmûd Sâmî Ramazânoğlu (K.S.), Musahabe 6, S.186-188)</p>

<p class=MsoNormal>25</p>

<p class=MsoNormal>HZ. CERÎR-İ BECELÎ (R.A.)</p>

<p class=MsoNormal>Cerîr bin Abdillâh bin Câbir el-Becelî (Radıyallahu anh)’in
künyesi “Ebû Amr”dir. Mensûb olduğu Becîle Kabîlesi (“kabîle” vezninde) Yemen aşâirindendir.</p>

<p class=MsoNormal>Cerîr (Radıyallahu anh) Yemen’in eşrâfından uzun boylu
nûrânî yüzlü bir zât olup Hicret-i Seniyyenin onuncu senesi Ramazan ayında yüz
elli kişi ile Medîne-i Münevvere’ye gelib Şeref’i İslâm ile müşerref olmuşlardır.</p>

<p class=MsoNormal>Cerîr (Radıyallahu anh)’in vürûdundan evvel Hazret-i
Peygamber (Sallallahu Teâlâ aleyhi ve sellem) Efendimiz ashâbına haber verib:</p>

<p class=MsoNormal>“Size şu tarafdan hayırlı bir kimse geliyor ki yüzünde
mesha-i melek ya’ni melek nişânesi vardır” buyurmuşlardır.</p>

<p class=MsoNormal>Geldiğinde İslâm’a mazhar olduğunda mazhar-ı ikram-ı nebevî
olmuşlardır. Ve hakkı- sâmîlerinde:</p>

<p class=MsoNormal>“Size bir kavmin şerîfi geldiği vakitde ona ikrâm ve ihtirâm
edin” buyurmuşlardır.</p>

<p class=MsoNormal>Hâce-i Âlem (Sallallahu Teâlâ aleyhi ve sellem) Efendimiz
Hazretleri ona ahkâm-ı şer’ıyyeyi ta’lîm ve Zül-halesa denilen puthânenin hedm
ü tahrîbini tenbîh ile Cerîr-i Becelî (Radıyallahu anh)’i Yemen’e gönderdi.</p>

<p class=MsoNormal>Hazret-i Cerîr dahî mevcûd maiyyetiyle varıp puthâneyi yıktı
ve içindeki putu ve dikili kurban taşlarını kırdı ve orada câhiliyyet usulü
üzre darb-ı ezlâm eder bir kimse var idi onu müslim edib ve ezlâmını kendisine
kırdırıb sonra yine Medîne-i Münevvere’ye geldi. O puthâneye tapanların başlıcaları
Sahîh-i Buhârî’de musarrah olduğu üzre-Has’am ve Becîle Aşâiri idi.</p>

<p class=MsoNormal>Cerîr (Radıyallahu anh) onların sebeb-i necât ve saâdetleri
olmuş, şu nazm ile medh edilmiştir:</p>

<p class=MsoNormal>“Cerîr olmasaydı Becîle kabîlesi helâk olurdu” demektedir.</p>

<p class=MsoNormal>İbn-i Kuteybe der ki: </p>

<p class=MsoNormal>Cerîr (Radıyallahu anh) Hazret-i Ali (Radıyallahu anh)
muhârebâtında bî-taraf bulunup cezîre nevahîsinde ikâmet etdi ve elli dört
târihinde vefât eyledi. (Radıyallahu anh).</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Ashâb-ı Kirâm (R.A.), S. 285-286)</p>

<p class=MsoNormal>26</p>

<p class=MsoNormal>ŞÜBHELİ ŞEYLER, HARÂMLARA; </p>

<p class=MsoNormal>HARÂMLAR DA CEHENNEM'E SÜRÜKLER</p>

<p class=MsoNormal>Nu'mân bin Beşîr (R.A.)'den rivâyet’e nazaran;&quot;Resûlullâh (S.A.V.)'in şöyle buyurduklarını işittim: &quot;Allâh'a yemîn
ederim ki ondan sonra da kimseden böyle bir şey işitmedim: Helâl de bellidir;harâm da. Bu ikisinin arasında şübheli şeyler vardır. Bunu size bir misâl ile
açıklayayım, Allâh'ın bir korusu vardır: Allâh'ın korusu, haram kıldığı şeylerdir.
Korunun etrâfında dolaşanın, koruya girmesi muhtemeldir. Şübheli işleri yapanın
da, bundan cesâret alarak, harâm olan şeyleri işlemesi muhtemeldir.&quot;</p>

<p class=MsoNormal>Mazurî (Rh.A.), der ki: &quot;Şer'-i Şerîf'te bu Hadîs'in
pek büyük ehemmiyeti vardır.&quot; Hatta bu Hadîs-i Şerîf için &quot;İslâm'ın
üçte biridir.&quot; diyenler vardır.</p>

<p class=MsoNormal>Ebû Dâvûd Es-Sicistânî (R.H.), der ki: &quot;Nebî (S.A.V.)
Efendimiz'in Hadislerinden beş yüz bin (500.000) Hadîs yazdım. Bunları da dört
bine (4.000) indirdim. Bunlar da şu dört (4) Hadîs-i Şerîfe dayanmaktadır: 1)
&quot;Ameller ancak niyetlere göredir.&quot; 2) &quot;Kişinin Müslümânlığının
güzelliği ve kemâli, kendini ilgilendirmeyen şeyi terk etmesidir.&quot; 3)
&quot;Helâl bellidir; harâm da bellidir.&quot;, 4) &quot;Kişinin kendi nefsi
için sevdiği şeyi, mü'min kardeşi için de sevmedikçe mü'min olamaz.&quot;</p>

<p class=MsoNormal>Bazıları dördüncü Hadîs-i Şerîf için &quot;Dünyaya bağlanma
ki Allâh seni sevsin...&quot; Hadîs'ini rivâyet etmişlerdir. </p>

<p class=MsoNormal>Mazurî (R.H.) der ki: &quot;Ulemâ, bu Hadîs'e çok ehemmiyet
verdiler. Çünkü insan, Allâh'a ancak temiz bir kalb ve sağlam bir cisimle
kulluk yapabilir. Bütün kötülükler kalbden doğar ve vücûdla da yapılır. Bir
Hadîs-i Şerîflerinde Nebî (S.A.V.) Efendimiz, &quot;Kalbin ıslâhına, kalbin ıslâhının
da vücûdun ıslâhı olacağına&quot; işâret buyurmuşlardır. Bunun gerçek olduğunu
ilim adamları, hattâ şerîat'e inanmayanlar bile kabul ederler.&quot;</p>

<p class=MsoNormal>İnsan ibâdet ve muâmelâtında şübheli şeylerden sakınmazsa,
harâm olan şeyleri de işlemeğe cür'et eder. Bu da dînin fesâdına sebeb olur.
Bunun içindir ki Nebî-yi Ekrem (S.A.V.) Efendimiz, şübheli şeylerden sakınmamızı
emir buyurmuşlardır.</p>

<p class=MsoNormal>(Sünen-i Neseî Tercemesi C. 7, S. 325-326)</p>

<p class=MsoNormal>27</p>

<p class=MsoNormal>HZ. EBÜ’D DERDÂ (R.A.)</p>

<p class=MsoNormal>Ebü’d-Derdâ Üveymir bin Mâlik el-Hazrecî (Radıyallahu anh)
Ensâr-ı Kirâmdandır. İslâm’dan evvel tâcir idi. Ve kendisinin İslâmı ehl-i
beytinden sonra idi. Uhud’dan mâadâ meşâhidde bulunmuşdur.</p>

<p class=MsoNormal>Hazret-i Fahr’ür-Resûl (Sallallahu Teâlâ aleyhi ve sellem)
Ebü’d-Derdâ’yı Selmân-ı Fârisi (Radıyallahu anh) ile muâhât buyurmuşlardır.</p>

<p class=MsoNormal>Ebü’d-Derdâ (Radıyallahu anh) Ashâb-ı güzin’in efdâlinden ve
fukahâ ve hukemâsından olub hakk-ı sâmîlerinde: “Her ümmetin bir hakîmi vardır.
Bu ümmetin hakîmi de Ebü’d-Derdâ Üveymir’dir” senâ-yı nebevîsi vâki olmuşdur.</p>

<p class=MsoNormal>Şam’ın muhasarasında bulunmuşlar ve Şâm’ın Fethinde kadı
olmuşlardır. Hazret-i Osmân (Radıyallahu anh)’ın zamân-ı hılâfetinde Şâm kadısı
olduğu halde Hicretin otuz ikinci senesinde vefât eylemişdir. Yüz yetmiş dört
hadîs-i Şerîf rivâyet etmişdir.</p>

<p class=MsoNormal>Bir kimseye tesâdüf etmişler idi ki, hasb’el-beşeriyye
mürtekibi olduğu bir günahdan dolayı nâs kendisine sebb ü ta’n ediyor idi.
Ebü’d-Derdâ (Radıyallahu anh) bu adam hakkında:</p>

<p class=MsoNormal>“-Bu adam bir kuyuya düşmüş olsaydı siz onu çıkarmak
istemeyecek mi idiniz?” buyurduğunda nâs da:</p>

<p class=MsoNormal>“-Belâ (evet) çıkarır idik.” demişler. “Öyle ise din kardeşine
sebb etmeyin sizi bu günah musîbetinden vâreste kılan Allah’a hamd ediniz!”
buyurmuşlardır. Nâsın:</p>

<p class=MsoNormal>“-Sen buna buğz etmez misin?” suâllerine cevâbda dahî:</p>

<p class=MsoNormal>“-Ben onun ancak fi’line buğz ederim, o fiili terk edince
yine benim birâderimdir!” buyurmuşlardır.</p>

<p class=MsoNormal>İbn’ül-Esîr’in beyânına göre:</p>

<p class=MsoNormal>Ebü’d-Derdâ (Radıyallahu anh) tümsek burunlu, gözlerinin
beyazı birâz humretli olup başlarına bir külâh giyer ve üzerine sarık sarıb
ucunu iki kürek kemiklerinin arasına uzatırlar imiş.</p>

<p class=MsoNormal>“Derdâ” lâfzı, dişleri dökük demek olan “edred” lâfzının
müennesidir.</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Ashâb-ı Kirâm (R.A.), S. 267-268)</p>

<p class=MsoNormal>28</p>

<p class=MsoNormal>&nbsp;</p>

<p class=MsoNormal>MART</p>

<p class=MsoNormal>ALLÂH-Ü TEÂLÂ’NIN, HABİB-İ EKREM (S.A.V.)’ İNİN YÜCE
VASIFLARINI, </p>

<p class=MsoNormal>MAHLÛKÂTA İLK TAKDİM EDİP TANITIŞI</p>

<p class=MsoNormal>İbn-i Abbas (R.A.)’dan rivâyet olunduğuna göre, Nebî
(S.A.V.) Efendimiz, bir gün Hadîcetü’l Kübrâ (R.A.)’ya haber vermeden Hira Mağarası’na
çekip gittiler. Hadîcetü’l Kübrâ (R.A.) Nebî (S.A.V.) Efendimiz’i aradılar;fakat bulamadılar. Bir müddet sonra Nebî (S.A.V.) Efendimiz’i herhangi bir toz
duman olmadığı halde renkleri değişmiş olarak gördüler. Bunun üzerine, Hz.
Hadîcetü’l Kübrâ  (R.A.) Validemiz, “Sana ne oldu?” deyince Nebî (S.A.V.)
Efendimiz: “Cebrail (A.S.)  geldi ve “Rabbinin adıyla oku!” dedi. Daha sonra
Cebrail (A.S.) beni, bulunduğum yerden, düz bir yere götürdü; abdest aldı ve
ben de abdest aldım. Sonra Cibril (A.S.) namaz kıldı; ben de O’nunla  O’nun
gibi iki rekat namaz kıldım. Sonra Cibril (A.S.) bana : “Yâ Nebiyallah, namaz işte
bu şekildedir.” dedi.” Bunun üzerine Hz. Hadîcetü’l-Kübrâ (R.A.) Validemiz,
kavminin dini olan putperestlik üzere olmayan ve Hz. İsâ (A.S.)’nın dini üzere
yaşayan amcasının oğlu Varaka bin Nevfel’e gittiler. O’na, Nebî (S.A.V.) Efendimiz’in
durumunu anlattılar.  Nebî (S.A.V.) Efendimiz, bilâhare Varaka’ya gidince,
Varaka, Nebî (S.A.V.) Efendimiz’e : “Cibril (A.S.) sana herhangi bir kimseyi, 
Allâh’a îmân etmeğe da’vet etmeği emretti mi?” dedi. Nebî (S.A.V.) Efendimiz,
de Hayır! diye cevap verdiler. Bunun üzerine Varaka: “Allâh’a yemin olsun ki, eğer
senin davet günlerine kadar yaşarsam, sana çok büyük destek verir ve sana yardımcı
olurum.” dedi. Fakat  Varaka’nın, Nebî (S.A.V.) Efendimiz’in davet günlerine
erişmeğe ömrü kâfi gelmedi.</p>

<p class=MsoNormal>İşte bu hâdise, Kureyş müşriklerinin diline düşüp yayıldı.
Ve müşrikler, Nebî-yi Ekrem (S.A.V.) Efendimiz’e: “O, bir deli (mecnun)”
dediler de, Allâh-ü Teâlâ, işte bu Kalem Sûresi’nin ilk beş Âyeti’yle “Habib-i
Ekrem (S.A.V.)’in deli olmadığına yemin etti.”</p>

<p class=MsoNormal>Allâh-ü Teâlâ, Habîb-i Edib-i (S.A.V.) Efendimiz’i taltîf
buyurup şu üç yüce vasıfla tavsîf etmiştir ki: </p>

<p class=MsoNormal>1. Sen, töhmetten berîsin: “(Habîbim) Sen, Rabbinin ni’meti
sayesinde bir mecnun değilsin.”</p>

<p class=MsoNormal>2. Sen, çok büyük bir mükâfâta nâilsin: “Senin için muhakkak
ve muhakkak tükenmeyen bir mükâfat vardır.”</p>

<p class=MsoNormal>3. Üstün ahlâk Sen’dedir: “(Habîbim) Sen, hiç şüphesiz büyük
bir ahlâk üzerindesin.”</p>

<p class=MsoNormal>(Fahrüddin Er- Râzî (R.H.), Tefsîr-i Kebir Tercemesi, C.22,
S. 40-41)</p>

<p class=MsoNormal>1</p>

<p class=MsoNormal>ALLAH-Ü TEÂLÂ’NIN, EFENDİMİZ (S.A.V.)’E İHSAN VE İKRAM ETTİKLERİ</p>

<p class=MsoNormal>Allâh-ü Teâlâ’nın, “Kimini de çok üstün derecelere yükseltmiştir.”
(Bakara: 253) beyânından murâd, Peygamberler (A.S.)’in mertebelerinin farklı
olduğudur.  Allâh-ü  Teâlâ,  Hz. İbrahim (A.S.)’ı  “Halîl” dost ittihaz edinmiş
ve bunu, bir başka Nebîsi (A.S.)’a vermemiş; Hz. Dâvud (A.S.)’a hem hükümdarlık
ve hem peygamberlik vermiş ve bunları bir başka Nebîsi (A.S.)’a vermemiş, Hz.
Süleyman (A.S.)’a insanları, kuşları, cinnleri ve rüzgârı müsahhar kılmış  ve
bunları bir başka Nebîsi (A.S.)’a vermemiştir.</p>

<p class=MsoNormal>Allâh-ü Teâlâ, Resûlullâh (S.A.V.) Efendimiz’i de hem
insanlara ve hem cinnlere Peygamber göndermiş ve (S.A.V.) Efendimiz’in Şerîatı
da bütün şerîatleri neshetmiştir.</p>

<p class=MsoNormal>Âyet’te geçen “dereceler” ifâdesi, mucizeler olarak tefsîr
edilirse, Allâh-ü Teâlâ, her Nebîsi (A.S.)’a, kendi zamanında revaçta olan
mucize Resûllullah etmiş; Habîbi (S.A.V.) Efendimiz’e ise, hükmü ve belâğati
bâki olan Kur’an-ı Kerim mucizesini ihsan ve ikram etmiştir.</p>

<p class=MsoNormal>Âyet’te geçen “dereceler” ifâdesi, dünya ile ilgili mertebeler
olarak alınırsa, yine Habîbullah (S.A.V.) Efendimiz, ümmetinin, sahabelerinin
çokluğu, üstünlüğü ve devletinin güçlülüğü ve mükemmelliği, şerîatinin
mükemmelliği, kalıcılığı ve hakimiyeti vb. diğer Enbiyâ (A.S.)’dan kat be kat
efdâldirler.</p>

<p class=MsoNormal>Bakara: 253’ün başına Allâh-ü Teâlâ, “Allâh, onlardan bir kısmıyla
konuşmuş” ifâdesiyle Hz. Mûsâ (A.S.)’nın, Âyet’in devâmında “Meryem’in oğlu İsâ’ya
apaçık deliller verdik ve O’nu Rûhu’l Kudüs (Cebrail) ile destekledik.” İfâdesinde
de Hz. İsâ (A.S.)’ın zikredilmesininin tefsîri şöyledir: </p>

<p class=MsoNormal>Resûl-i Ekrem (S.A.V.) Efendimiz’le de vasıtasız Mi’raçta,
Allâh-ü Teâlâ konuşmuştur ki bu husus Necm Sûresi’nde apaçık beyân
edilmektedir. Kur’an-ı Kerim’in inzaline ise Cebrail (A.S.)’ı vasıta kılan
Allâh-ü Teâlâ, Habîb-i Kibriya (S.A.V) Efendimiz ile konuşmuştur. Hz. Mûsâ ve
Hz İsâ (A.S.)’ın mucizeleri diğer  Enbiyâ (A.S.)’ın mucizelerinden daha aşikar
ve daha güçlüdür. Onların ümmetleri, Kur’an inzal olurken de mevcud idiler. </p>

<p class=MsoNormal>Hz. Mûsâ ve Hz. İsâ (A.S.)’ın derecelerinin yüksek olması ve
mucizelerinin de çok olmasına rağmen, ümmetleri, Nebîleri (A.S.)’a inkıyâd
etmemiş; aksine Nebîleri (A.S.) ile çekişmişlerdir. </p>

<p class=MsoNormal>(Fahrüddin Er Razi (R.H.) Tefsîr-i Kebir Tercümesi, C.5 S.
376 – 392)</p>

<p class=MsoNormal>2</p>

<p class=MsoNormal>MİSVAK: İSLÂM DÎNİ’NİN DİŞLERİN </p>

<p class=MsoNormal>KORUNMASINA VERDİĞİ EHEMMİYET</p>

<p class=MsoNormal>Ebû Eyyûb-i Ensârî (R.A.)’den rivâyete göre, Resûl-i Ekrem
(S.A.V.) Efendimiz, şöyle buyurmuşlardır:</p>

<p class=MsoNormal>“Dört şey Peygamberlerin sünnetlerindendir: Sünnet olmak,
Misvâk kullanmak, Güzel koku sürünmek ve Evlenmek.” (Tirmizî’den)</p>

<p class=MsoNormal>Ebû Hüreyre (R.A.)’den rivâyete göre, Resûl-i Ekrem (S.A.V.)
Efendimiz, şöyle buyurmuşlardır:</p>

<p class=MsoNormal>“Temizlik dörttür: Bıyıkları kesmek, Edeb yerlerini tıraş
etmek, Tırnakları kesmek ve Misvâk kullanmak” (Taberânî’den)</p>

<p class=MsoNormal>Câbir ve İbn-i Abbâs (R.A.)’dan rivâyete göre, Resûl-i Ekrem
(S.A.V.) Efendimiz” şöyle buyurmuşlardır:</p>

<p class=MsoNormal>“Misvâk kullanmak sûretiyle kılınan iki rek’at namaz, misvâk
kullanmaksızın kılınan yetmiş rek’at namazdan efdâldir.” (Ebû Nuaym’dan)</p>

<p class=MsoNormal>Abdullâh İbn-i Mes’ûd (R.A.)’den rivâyete göre, Resûl-i
Ekrem (S.A.V.) Efendimiz, şöyle buyurmuştur:</p>

<p class=MsoNormal>“Dişlerinizi, parmaklarınızın boğum yerlerini temizleyiniz;zîrâ bu hâl temizliktir. Temizlik ise îmânı da’vet eder. Îmân da sâhibi ile
birlikte cennettedir.” (Taberânî’den)</p>

<p class=MsoNormal>Hz. Âişe (R.A.)’dan rivâyete göre, Resûl-i Ekrem (S.A.V.)
Efendimiz, şöyle buyurmuşlardır:</p>

<p class=MsoNormal>“Misvâkla ağzı ve dişleri temizlemek, ölümden başka her
derde devâdır.” (Firdevsî’den)</p>

<p class=MsoNormal>İbn-i Abbâs (R.A.)’dan rivâyete göre, “Resûl-i Ekrem
(S.A.V.) Efendimiz, bize dâimâ misvâk kullanmamızı emrederdi.” (İmâm-ı
Ahmed’den)</p>

<p class=MsoNormal>Hz. Alî (R.A.)’den rivâyete göre, Resûl-i Ekrem (S.A.V.)
Efendimiz, şöyle buyurmuşlardır:</p>

<p class=MsoNormal>“Elbisenizi yıkayınız; saç, sakal ve bıyığınızın fazlasını
alıveriniz; misvâk kullanınız; zînetlerinizi takınız; tertemiz olunuz.” (İbn-i
Asâkir’den)</p>

<p class=MsoNormal>Abdullâh bin Büsr el- Mâzinî (R.A.)’den rivâyete göre,
Resûl-i Ekrem (S.A.V.) Efendimiz, şöyle buyurmuşlardır:</p>

<p class=MsoNormal>“Tırnaklarınızı kesiniz, kestiklerinizi gömünüz, dişetlerini
yemek kırıntılarından temizleyiniz. Misvâk kullanınız. Sararmış dişle, kokar ağızla
yanıma gelmeyiniz.” (Tirmizî’den)</p>

<p class=MsoNormal>Hz. Abbâs bin Abdülmuttalib ve Temmâm bin Abbâs (R.A.)’dan
rivâyete göre, Resûl-i Ekrem (S.A.V.) Efendimiz, şöyle buyurmuşlardır:</p>

<p class=MsoNormal>“Size ne oluyor da dişleriniz sararmış olduğu hâlde yanıma
geliyorsunuz? Misvâk kullanınız.” (Bezzâr, Beyhakî, Taberânî, Ebû Nuaym’dan)</p>

<p class=MsoNormal>(Hasan Hüsnü Erdem, </p>

<p class=MsoNormal>Abdest Almanın Diş ve Göz Sağlığı Bakımlarından Önemi)</p>

<p class=MsoNormal>3</p>

<p class=MsoNormal>HAYATTA OLAN İNSANLARIN KÖTÜ AMELLERİ VEFAT EDEN AHBABLARINA
BİLDİRİLDİĞİ İÇİN EBÛ EYYÛB (R.A.)’ÜN ENDİŞE ETMESİ</p>

<p class=MsoNormal>Bir Hadîs-i Şerif’de buyurulmuş ki:</p>

<p class=MsoNormal>“Dünyada sizin yaptığınız ameller sizin akraba ve
kabîlelerinizden ahibbânızdan evvelce vefat etmiş olan ölülerinize bildirilir.
Eğer yapdığınız amel hayır ise ölüler sevinir, eğer ameliniz kötü ise müteessir
ve mükedder olur. Ve Cenâb-ı Hakk’a: </p>

<p class=MsoNormal>“Yâ Rab! Bize hidayet eylediğin gibi bizden geriye kalanlara
da hidayetini eriştir.” diye duâ ederler. </p>

<p class=MsoNormal>Diğer bir Hadîs-i Şerif’de:</p>

<p class=MsoNormal>“Ey Ümmetim! Ölülerinizi kötü amellerinizle rüsvay ve mahcûb
etmeyiniz. Zira kabirlerinde yatan dostlarınıza sizin kötü ameliniz arzolunur.
Yani bildirilir.” buyurmuşlardı.</p>

<p class=MsoNormal>Bu Hadîs-i Şerifi bir vaiz va’zında okuduğunda Ebû Eyyûb
(Radıyallahu anh) de bir arkadaşıyla beraber dinlemiş. Bunun üzerine Ebû Eyyûb
Hazretleri vâize: “Sen bu sözleri kime söylüyorsun ey Âlim?” buyurdu. Âlim de:</p>

<p class=MsoNormal>“Vallahi sizin ikinize söylüyorum” deyince Ebû Eyyûb (R.A.) şöyle
bir münacâtta bulundu:</p>

<p class=MsoNormal>“Yâ Rab, ben sana sığınırım o hallerden ki, benden evvel
vefat eden aziz dostlarım Ubade bin Sâmit ile Sa’d İbn-i Ubade’ye karşı, işlediğim
amel ile rüsvay ve mahcûb etme Allahım!” deyip endîşesi artarak baygınlık
geçirmişdir.</p>

<p class=MsoNormal>Ebû Eyyûb (R.A.)’ın irfan, tevâzu ve kemâlâtını takdîr eden
vâiz de bunun üzerine Ebû Eyyûb (R.A.)’a:</p>

<p class=MsoNormal>“Allah u Zü’l-Celâl Hazretleri bir kulunu sevdi mi, onun
dünya ve âhiretde aybını örter. Ve sâlih amellerle onu halk nazarında teşhîr
eder” diyerek Ebû Eyyûb (R.A.)’ın endîşesini hafifletmeğe çalışmışdır. Ebû
Eyyûb Hazretlerinin tevâzu’ ve endişesinden biz mü’minler de hisse-i ibret
almalıyız!</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 51)</p>

<p class=MsoNormal>4</p>

<p class=MsoNormal>KÜÇÜK VE BÜYÜK CİHÂD</p>

<p class=MsoNormal>Cüneyd-i Bağdadî (K.S.):</p>

<p class=MsoNormal>“Hayatı nefsine bağlı olanın ruhu gitmesiyle hayatı gider.
Fakat hayatı Rabb’ine bağlı kimse ise o tabîi hayattan, aslî hayata intikal
eder. Hayat-ı hakîkî de budur. Seyf-i şeriatle katl olunan  nasıl hayy olur ve
Allah katında rızıklanırlarsa sıdk u hakîkat kılıcıyla nefsini öldürenlerin nasıl
bir hayata kavuşacaklarını tasavvur etmek gerekir.”</p>

<p class=MsoNormal>Kâşânî der ki:</p>

<p class=MsoNormal>Allah yolunda öldürülenler iki sınıfdır.</p>

<p class=MsoNormal>Birincisi: Cihâd-ı asgar (küçük cihâd) da öldürülen ki canını
Allah’ın rızâsını kazanmak uğrunda fedâ eder.</p>

<p class=MsoNormal>İkincisi: Cihâd-ı ekber (büyük cihâd) da öldürülen ki
nefsini kırar, onu muhabbetullah kılıncıyla tepeler ve hevâyı terkeder.
Resûlullah (S.A.V.) bazı gazvelerden dönerken;</p>

<p class=MsoNormal>- “Cihâd-ı asgardan cihâd-ı ekbere dönüyoruz.” buyurmuşlardır.</p>

<p class=MsoNormal>Her iki cihâdda da maktûl düşenler Rabbleri katında ölü değil,
diridirler, hem de hayat-ı hakikî ile!</p>

<p class=MsoNormal>Mü’minler ölmezler, bir yerden bir yere intikal ederler.</p>

<p class=MsoNormal>Muhyiddîn  Arabî Hazretlerinin vasiyetinden:</p>

<p class=MsoNormal>Hayatında Rabbini devamlı olarak zikreden ve ancak öldükden
sonra bu zikrinden kesilen kimse ölse bile diridir. Daha hayırlı bir hayata
intikal etmişdir.</p>

<p class=MsoNormal>Allah yolunda öldürülen bir kimseden daha üstün bir hayat
içindedir. Bir şartla ki, eğer Allah yolunda öldürülen bir kimse zâkirlerden
ise bu takdirde o evvelkinden üstün durumdadır.</p>

<p class=MsoNormal>Zâkir ölse bile diridir, Allah’ı zikretmeyen ise dünyada
dirilerden addolunsa bile hakikatte ölüdür, hayatı, hayvanî bir hayatdan
ibârettir. Bütün âlem zikir hayatıyla diridir. Zirâ zikir edenle zikir
etmeyenin durumları ölü ile dirinin durumları gibidir.</p>

<p class=MsoNormal>Yine rivâyette: “Zâkir diridir” buyurulmuştur.</p>

<p class=MsoNormal>Bir hadîs-i şerifte de:</p>

<p class=MsoNormal>“Her şeyin bir cilâsı vardır. Kalblerin cilâsı da zikrullahdır.
Kulu Allah’ın azabından kurtaran şeyler arasında hiç bir şey zikrullah ile
mukâyese edilemez. Hatta Allah yolunda cihâd edip de ölünceye kadar kılınç
kullansan bile” buyurulmuştur. </p>

<p class=MsoNormal>(Hz. Mahmûd Sâmî Ramazânoğlu (K.S.), Uhud Gazvesi, S: 104-5)</p>

<p class=MsoNormal>5</p>

<p class=MsoNormal>REDD-İ SELÂM İSE FARZDIR</p>

<p class=MsoNormal>Berâ’ (İbn-i Âzib) (R.A.)’den şöyle rivâyet edilmiştir:“Nebî (S.A.V.), bize yedi şeyi işlememizi emretmişti; yedi şeyden de bizi
nehyeylediler.</p>

<p class=MsoNormal>Resûl-i Ekrem (S.A.V.) bize, Cenâze arkasından gitmeği,
hastayı ziyâret etmeği, Da’vete icâbet eylemeği, Mazlûma yardımı, Yemîni kabûl
etmeği, Selâmı karşılamağı, Aksırana duâ etmeği emreylediler.</p>

<p class=MsoNormal>Yine Nebî (S.A.V.), bizi, Gümüş kap (kullanmaktan, Altın
yüzük (takmak)tan, Harîr, Dîbâ, Kasıy, İstebrak (denilen ipekli kumaş kullanımın)dan
da nehyettiler.”</p>

<p class=MsoNormal>Redd-i Selâm, verilen selâma mukâbele etmektir ve farz-ı
kifâyedir. İmâm-ı Mâlik ve İmâm-ı Şâfiî (R.A.)’e göre, “verilen selâma mukâbele
etmek kifâyeten farzdır.” Fakat Kûfe fukahâsına (fıkıh âlimlerine) göre “Bir
cemâate karşı verilen selâma karşı, cemâat ferdlerinin ayrı ayrı redd-i selâm
etmeleri farz-ı ayındır.” Sâhib-i Meûne de “Başlangıçta selâm vermek,
sünnettir; fakat sonra redd-i selâm etmek, evvelkinden daha müekked bir
sünnettir.” Selâm’ın en kısa şekli “Es-Selâmü aleyküm” (Ayıblardan, âfetlerden
uzak olunuz)dur.</p>

<p class=MsoNormal>Hanefî İmâmları’na göre, “Verilen bir selâmı, işitenlerin
hepsinin reddetmeleri, farz-ı ayındır. Fakat içlerinden ba’zılarının redd-i
selâm etmeleri ile öbürlerinden de farz sâkıt olur, farz edâ edilmiş olur.
Selâmı vermek sünnet; selâmı reddetmek farzdır. Selâm vermek sünnet olduğu
hâlde, bu sünnetin ya’ni selâm vermenin sevâbı, daha ziyâdedir. Selâm veren
zât, selâm reddedilirken o redd-i selâmı duyması şarttır. Mırıltı ile kerâheti
müfîd olan (istemeyerek ifâde olunan) redd-i selâm, sahîh değildir. Meğer ki
selâm veren kimse sağır olsun. Bu sûrette de redd-i selâm eden kimse, dudaklarını
hareket ettirmek sûretiyle mukâbelesini, işitenlere izhâr ve îlâm etmesi
lüzûmu” bildiriliyor.</p>

<p class=MsoNormal>Şevkânî (R.H.), Neylü’l-Evtâr’da, “Selâmın ilkten verilmesi
sünnet ve reddinin farz olduğunda ulemânın icmâı olduğunu” İbn-i Abdi’l-Ber
(R.H.)’den naklediyor.</p>

<p class=MsoNormal>(Tecrîd-i Sarîh Tercemesi ve Şerhi C. 4, S. 276-283)</p>

<p class=MsoNormal>6</p>

<p class=MsoNormal>“İSLÂM OL, ÂLEMLERİN RABBİ’NE TESLÎM OL!” VE “DÂRÜ’S-SELÂM’A
DÂHİL OL!”</p>

<p class=MsoNormal>“Âyetlerimizi yalanlayanları, hiç bilmeyecekleri yerden yavaş
yavaş helâke yaklaştıracağız. Onlara mühlet veririm; çünkü benim tuzağım (önce
mühlet verip sonra yakalamaktır) çetindir.” (A’râf Sûresi, Âyet: 182-183) 
“Kâfir olanı bile kısa bir zaman için (yaşadığı müddetçe) meta’landıracağım.
Sonra ise onu Cehennem azâbına düçâr edeceğim. Orası, varılacak yerlerin en
kötüsüdür!” (Bakara: 126)  Bu Âyet-i Celîle’nin îzâhında Ebû’l-Abbâs bin Atâ
(R.A.) da demiştir ki: “Onlar, herbir hatâ işledikçe yeni bir ni’met veririz.
Biraz evvel işledikleri hatâ ve günahtan istiğfâr etmeği unuttururuz.”</p>

<p class=MsoNormal>Akıl sâhibine gereken dünyânın alâyişi, süsü, zînetine
aldanmamak ve Allâh’tan gayrîsi ile sevinmemektir. Çünkü Allâh’tan gayrî ne varsa,
bâtıl ve zâildir. Zevâl bulan şeylere aldanmak ise kâmil akıl sâhiblerine yaraşmaz.</p>

<p class=MsoNormal>Allâh’ın âsîlere dünyâda mühlet vermesinin hikmeti suâl
olunursa, denilir ki: Cenâb-ı Hakk’ın onları bir anda helâk etmeyişinin sebebi,
kullarına re’fet ve rahmetinin afv ü ihsânının büyüklüğünü gösterip
isyândakilere tevbe imkânı bulundurmak, tâattekilerinde kendine bağlılığını,
muhabbetini artırmak ve zâtı için, ni’met vermek; helâk etmekten ve intikâm
almaktan daha sevimli olduğunu göstermektir. Ateşi bunun için yaratmıştır.</p>

<p class=MsoNormal>Bu husûsta iki misâl vardır: Meselâ, ağniyâdan
(zenginlerden) birisi, bütün memleketi yemeğe da’vet ediyor ve diyor ki:“Ziyâfetime her gelen ikrâm görür, gelmeyene ise bir şey yoktur.” Diğer birisi
de şöyle söylüyor: “Ziyâfete gelene sonsuz ikrâm vardır. Gelmeyene ise dayak ve
hapis vardır.” Bunu, cömertliğinin kemâli görünmesi için yapar ki birincisinin
ikrâmından daha ileridir.</p>

<p class=MsoNormal>Allâh da kullarına: “Allâh, bütün kullarını Dârü’s-Selâm’a
(huzûr, sükûnet, emniyyet, selâmet ve saâdet yurduna) da’vet ediyor.” (Yûnus
Sûresi, Âyet: 25)  Kavl-i Kerîmi’yle da’vet çıkarmıştır.</p>

<p class=MsoNormal>İbrâhîm (A.S.), bu da’vete icâbette hiç gecikme göstermemiş,
Rabbi, O’na: “Kendini Allâh’a teslîm et!” der demez: “Teslîm oldum, âlemlerin
Rabbi’ne.” (Bakara: 131)</p>

<p class=MsoNormal>(Hz. Mahmûd Sâmî Ramazânoğlu (K.S.), Bakara Sûresi Tefsîri,
S. 188-194)</p>

<p class=MsoNormal>7</p>

<p class=MsoNormal>HİCRET’TE HZ. EBÛ BEKİR (R.A.)</p>

<p class=MsoNormal>Ashâb-ı Kirâmın Mekke’den Medîne’ye hicret etmeleri,
Medîne’de Evs ve Hazrec kabilelerinin de îmâna gelmesi üzerine Medîne’de Dîn-i İslâm
kuvvet buldu. Müşriklerin akılları erdi ki: Resûl-i Ekrem (S.A.V.) de onların
yanına giderse Medîne’de büyük Kuvve-i İslâmiyye peydâ olacak ve Kureyş’in Şam
yolunda pek mühim bir güzergâhı olan Medîne diyarı da Ehli İslam elinde
kalacakdı. Kureyş müşriklerinin uluları, buralarını düşündükçe telaşa düştüler
ve hemen müşâverelerde bulunmak üzere Dârunnedve’de toplandılar. </p>

<p class=MsoNormal>Resûl-i Ekrem (S.A.V.)’in mübârek vücûdunu ortadan kaldırmak
kararını aldılar. Bu kararın icrâsı için gece Resûl-i Ekrem (S.A.V.)’in evi
önünde birikip onun uyumasına muntazır oldular.</p>

<p class=MsoNormal>Cebrâil Aleyhisselâm gelip keyfiyeti Resûl-i Ekrem
(S.A.V.)’e haber verdi. Medîne’ye hicret etmek üzere me’zûn ve Ebû Bekir  Es-Sıddîk
(R.A.)’i birlikte götürmeye me’mûr olduğunu bildirdi.</p>

<p class=MsoNormal>Resûlullah (S.A.V.) hemen Ali İbn-i Ebû Talib (R.A.)’ı çağırdı.</p>

<p class=MsoNormal>“Ya Ali! Ben Medine’ye gidiyorum. Bu emanetleri sahiplerine
teslîm et, sen de durma gel. Fakat şimdi benim döşeğime yat ki müşrikler beni
yatıyor zannetsinler” buyurdu.</p>

<p class=MsoNormal>Ali (Kerremallahü Vecheh), Resûl-i Ekrem (S.A.V.)’in döşeğine
yattı ve Resûl-i Ekrem (S.A.V.)’in yeşil hırkasını kendi üzerine örttü.</p>

<p class=MsoNormal>Resûl-i Ekrem (S.A.V.) hemen bir avuç toprak aldı ve Yasin-i
Şerîf Sûresinin evvelindeki “Vecea’lnâ minbeyni eydîhim sedden, ve minhalfihim
sedden, feağşeynâhüm fehüm lâyübsirûn” ayet-i kerimesini âhirine kadar okudu. O
toprağı kapısı önündeki bekleyen müşriklerin üzerine saçtı ve çıkıp gitti. Kör
gibi oldular. O (S.A.V.)’i göremediler.</p>

<p class=MsoNormal>Resûllullah (S.A.V.) Ebû Bekir Sıddîk (R.A.)’in hanesine
vardı. Kapısı önünde durdu, Âdâb-ı Şer-i Şerif üzere içeri girmeye ev sahibinin
izni var mı? diye sordu.</p>

<p class=MsoNormal>Hazreti Ebû Bekir (R.A.)’de “Buyurunuz Yâ Resûlallah!”
dedikten sonra Resûl-i Ekrem (S.A.V.) içeri girdi ve taraf-ı Bârî Teâlâ’dan
hicrete mezun olduğunu bildirdi. Ebû Bekir Sıddık (R.A.) da “Ben de birlikte
miyim?” diye sordu. Resûl-i Ekrem (S.A.V.)’de “Evet” buyurunca, Ebû Bekir Sıddîk
(R.A.)’in sürûrundan gözlerinden yaşlar aktı.</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Ebû Bekir (R.A.),
S: 27)</p>

<p class=MsoNormal>8</p>

<p class=MsoNormal>RESÛLULLÂH (S.A.V.)’İ, HER ŞEYDEN ÇOK SEVMEK</p>

<p class=MsoNormal>Ebû Hüreyre (R.A.)’den şöyle demiştir:</p>

<p class=MsoNormal>“Resûlullâh (S.A.V.) buyurdular ki: “Nefsim yed-i kudretinde
olan Allâh-ü Zü’l-Celâl’e kasem ederim ki hiçbiriniz, ben ona pederinden de,
evlâdından da daha sevgili olmadıkça îmân etmiş olmaz.”</p>

<p class=MsoNormal>Muhabbet-i Resûl (S.A.V.)’i tabiî mertebesine çıkaramayan
mü’min, hiç değilse Resûlullâh (S.A.V.)’in rızâsını, sâir yaratıkların rızâsına
ve kendi hevâsına tercîh ve takdîm ederek muhabbeti tabiî ve fıtrî derecesine
yaklaştırmağa çalışmalıdır. Buhârî Şârihi Aynî, Muhabbet-i Resûl (S.A.V.)’in,
mebnâyı îmân (îmân’ın binası) olan, gönülde kuru saygı ve nezâketten ibâret
kalması kâfi olmayıp bütün ma’nâsınca kalbin muhabbet-i Resûl (S.A.V.)’e
meylederek (S.A.V.)’in sevgisiyle dolması lâzım geldiğini isbât ettikten sonra şu
iki rivâyeti de naklediyor:</p>

<p class=MsoNormal>1) Amr İbni’l-Âs (R.A.): “Hiç kimse bana, Resûlullâh
(S.A.V.)’den daha sevgili olmadığı gibi, hiç kimse de benim nazarımda O’ndan
daha celâletli (büyük, ulu, ta’zîme lâyık) değildi. O’na karşı olan kemâl-i
ta’zîm (kusursuz saygı ve nezâket) ve iclâlimden (hürmetimden) dolayı gözlerimi
doyura doyura likâ-yı mübârekelerini (mübârek yüzlerini) temâşâ edemezdim.”
demişlerdir.</p>

<p class=MsoNormal>2) Ömer İbnü’l-Hattâb (R.A.) de, yukardaki Hadîs-i Şerîf’i işittikten
sonra: “-Yâ Resûlallâh, sen bana nefsimden başka her şeyden daha sevgilisin.”
demişler de, Resûlullâh (S.A.V.): “-Yâ Ömer, nefsinden de sevgili olmalıyım.”
buyurmuşlar. Bunun üzerine Hz. Ömer İbnü’l-Hattâb (R.A.)’de: “-Nefsimden de”
diye cevâb verince Nebî (S.A.V.) Efendimiz: “-Yâ Ömer, işte şimdi oldu.” diye
buyurmuşlardır.</p>

<p class=MsoNormal>Bu Hadîs-i Şerîf, Enes (R.A.)’den de rivâyet edilmiş olup
sonunda “Pederinden, evlâdından ve bütün halktan daha sevgili” ziyâdesi vardır.</p>

<p class=MsoNormal>Resûlullâh (S.A.V.) Efendimiz’e muhabbeti îcab ettiren bir
vecîbe de, mü’minlerin Ashâb-ı Kirâm (R.A.) Hazerâtı’nı sevmeleri ve onlar’a
ta’zîm etmeleridir. Nitekim Hadîs-i Şerîf’te Nebi-yi Ekrem (S.A.V.) Efendimiz
bu husûsta şöyle emir buyurmuşlardır:</p>

<p class=MsoNormal>“Her kim, onları severse, bana muhabbetinden dolayı sever;her kim de onlara buğzederse, bana buğzundan dolayı buğzeder.”</p>

<p class=MsoNormal>(Sahîh-i Buhârî Muhtasarı Tecrîd-i Sarîh Tercemesi ve Şerhi,
C. 1, S. 30-33)</p>

<p class=MsoNormal>9</p>

<p class=MsoNormal>HİCRET-İ NEBEVÎ (S.A.V.)’İN </p>

<p class=MsoNormal>YILBAŞI OLARAK KABÛLÛ </p>

<p class=MsoNormal>Muharrem, Hicrî senenin ilk ayıdır. Hicrî târih, Resûl-i
Ekrem (S.A.V.)’in, Mekke’den Medîne’ye hicretleriyle başlar.</p>

<p class=MsoNormal>Hz. Ömer (R.A.) zamanından mukaddem (önce) Arabistân’da bir
târih-i mahsûs (husûsî bir târih) yoktu. Bir def’a Ka’b bin Lü’eyy’in vefâtı ve
daha sonra Fil Hâdisesi, târihe mebde’ (başlangıç) olarak kabûl olunmuştu.
Hicretin 21. senesinde Hz. Ömer (R.A.)’e, üzerinde Şa’bân ayı yazılı bir sened
getirilmişti. Hz. Ömer (R.A.), “Bu senedi, geçen senenin Şa’bânı mı yoksa
sene-i hâliye (bu senenin) Şa’bânı mı olduğunu” sordu.</p>

<p class=MsoNormal>Bu sırada, Hz. Ömer (R.A.), Yemen Vilâyeti Mâl Emîni Ya’lâ
bin Ümeyye (R.A.)’den günü, ayı, yılı yerli yerinde düzgün yazılar almağa başlamış;bu şekil, Hz. Ömer (R.A.)’in çok hoşuna gitmişti. Bu da, Muharrem’in 1.
gününün, Hicrî târihin başlangıcına vesîle olmuştur.</p>

<p class=MsoNormal>Bunun üzerine Meclis-i Şûrâ toplanarak Hz. Alî (K.V.)’in
tavsiyesi üzerine Hicret-i Muhammediyye (S.A.V.)’in târihe mebde’ (başlangıç)
olması, ittifâk-ı ârâ (re’y birliğiyle) ile kabûl edildi.</p>

<p class=MsoNormal>İslâm târihinde en mühim bir hâdise olan Hicret-i Nebevî
(S.A.V.) de Hz. Ebû Bekir (R.A.) âilesi’nin şerefli büyük hizmetleri vardır.
Hicret-i Peygamberî (S.A.V.), târihin seyrini değiştiren mühim bir hâdisedir. İslâm
güneşinin Medîne-i Münevvere ufuklarında bütün meş’aleleriyle parlayarak, arzın
her tarafını aydınlatmağa başlaması bu Hicret’ten sonra başlar.</p>

<p class=MsoNormal>Bu feyizli ve bereketli günün, her müslüman tarafından
kutlanması ve müslüman kardeşler arasında tebrîklerin teâtî edilmesi dinî bir
borçtur. Bu Hicretle doğan İslâm Devleti (30) yıl gibi çok kısa bir zamanda
Endülüs’ten Çin’e kadar, cihânın en kıymetli mıntıkasında insanları, dîn ve
vicdan hürriyetine, sulha sükûna kavuşturmuştur.</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Ömer (R.A.))</p>

<p class=MsoNormal>HADÎS-İ ŞERÎF</p>

<p class=MsoNormal>Hiçbir kimse ben kendisine babasından, evlâdından ve bütün
insanlardan daha sevimli oluncaya kadar gerçek îman etmiş olamaz.</p>

<p class=MsoNormal>(Buharî, Müslim)</p>

<p class=MsoNormal>10</p>

<p class=MsoNormal>ABDESTİN ÂDÂBINDAN BAZILARI</p>

<p class=MsoNormal>* Vakti girmeden abdest alıp namaza hazır olmak,</p>

<p class=MsoNormal>* Abdest alırken kıbleye müteveccih bulunmak,</p>

<p class=MsoNormal>* Yüksekçe bir yerde durmak, tâ ki abdest suları sıçramasın.
</p>

<p class=MsoNormal>* Başkasından yardım istememek; (başkasının kendi arzusu ile
abdest suyunu hazırlaması veya abdest uzuvlarına dökmesi âdâbı ihlâl etmez.)</p>

<p class=MsoNormal>* Abdest esnasında bir zaruret bulunmadıkça dünya lakırdısı
yapmamak.</p>

<p class=MsoNormal>* Abdestin başından sonuna kadar niyeti unutmayıp kalpte
tutmak, her uzvu abdest niyetiyle yıkarken Besmele-yi Şerife’yi okumak ve her
uzvu yıkarken duâ etmek, salat-ü selâm getirmek.</p>

<p class=MsoNormal>* Sıkı olmayan parmak yüzüklerini oynatmak, dar olanları
oynatmak ise her halde lazımdır, taki altı kuru kalmasın.</p>

<p class=MsoNormal>* Abdestte ağıza, buruna sağ el ile su vermek, sol el ile
sümkürmek.</p>

<p class=MsoNormal>* Abdestte yüzü yıkarken göz pınarlarını yoklamak, abdest
suyunu dirseklerin ve topukların üstüne kadar yetiştirmek.</p>

<p class=MsoNormal>* Abdest suyu, israf derecede fazla, uzuvlardan damlamayacak
derecede az olmamak.</p>

<p class=MsoNormal>* Abdest suyu güneşte ısıtılmış olmamak.</p>

<p class=MsoNormal>* Abdest bitince kıbleye karşı şehâdet getirmek.</p>

<p class=MsoNormal>* Abdestin sonunda artan sudan kıbleye karşı ayakta biraz
içmek </p>

<p class=MsoNormal>* Abdestin sonunda bir, iki veya üç kere Kadir Sûre-i
Celile’sini okumak.</p>

<p class=MsoNormal>* On defa salavat getirmek.</p>

<p class=MsoNormal>* Kerahat vakti değilse iki rekat nafile namaz kılmak,
abdestin âdâbındandır.</p>

<p class=MsoNormal>(Ömer Nasûhî Bilmen (Rh.A.), Büyük İslâm İlmihali, S: 76)</p>

<p class=MsoNormal>GUSL ETMELERİ FARZ OLANLARA HARAM OLAN ŞEYLER</p>

<p class=MsoNormal>Haram olanlar:</p>

<p class=MsoNormal>*Namaz kılmak; Kur’an kasdıyla velev bir ayet miktarı olsun
Kur’an okumak, fakat duâ ve senâya dair ayetleri duâ kasdiyle  okumak caizdir.</p>

<p class=MsoNormal>*Kur’an-ı Kerim’e velev bir ayet veya yarım ayet olsun el
sürmek</p>

<p class=MsoNormal>*Kâbe-i Muazzama’yı tavaf etmek ve bir zaruret olmadığı
halde bir mescide, bir camii şerife girmek ve içinden geçmek</p>

<p class=MsoNormal>*Üzerinde Âyet-i Kerime yazılı bir levhayı  veya bir akçeyi
el ile tutmak.</p>

<p class=MsoNormal>(Ömer Nasûhî Bilmen, Büyük İslâm İlmihâli, S: 93)</p>

<p class=MsoNormal>11</p>

<p class=MsoNormal>DUÂDA İHLÂS VE HELAL LOKMANIN EHEMMİYETİ</p>

<p class=MsoNormal>Resûl-i Ekrem (S.A.V.) Efendimiz buyurmuşlardır ki: </p>

<p class=MsoNormal>“Bir kimse zâhir ve bâtınını tanzîf ve tathîr ile kırk gün
hâlisan Cenâb-ı Allah için amel ve ibâdet ederse kalbi memba-ı hikmet olup
lisânından zülâl-i ma’rifet cereyan etmeye başlar.</p>

<p class=MsoNormal>“Kul ihlâs ile “ Başka ilâh yok, ancak Allah vardır!”
dedikçe hiçbir hicâb onu geri çevirmeksizin bu zikir, Allah’a yükselir. Allah’a
vasıl olunca Allah bu kelimeyi söyleyene nazar eder. Allah’ın nazar ettiği her
bir muvahhid kulunu rahmeti içine alması O’nun hakkıdır.”</p>

<p class=MsoNormal>“Helalliğinde ve haramlığında şüphe bulunan nesneyi terk
eyle ve helal olduğu muhakkak bulunan şeyleri kabul et.” </p>

<p class=MsoNormal>* Niyet ettiğin bir iş için kalbinde havf ve tereddüd olursa
o işi yapma.</p>

<p class=MsoNormal>* Haramlardan sakın, insanların en abidi olursun.</p>

<p class=MsoNormal>* Haram lokmadan neşv-ü nema bulan vücuda layık olan
cehennem ateşidir.</p>

<p class=MsoNormal>* Cibril bana ne zaman geldiyse şu iki duayı emretti:</p>

<p class=MsoNormal>Ey Rabbim! Bana temiz rızık ver ve Salih amel nasib et.</p>

<p class=MsoNormal>*Allahü Teâlâ buyuruyor: Kulum beni yalnız iken zikrederse
ben de onu yalnız zikrederim. Beni bir topluluk içinde zikrederse onu ondan
daha hayırlı ve daha büyük bir topluluk içinde zikrederim.</p>

<p class=MsoNormal>*Allah sizden üç şeyi istemiyor:</p>

<p class=MsoNormal>Kur’an okurken yahud okunurken ileri geri konuşmayı,</p>

<p class=MsoNormal>Duâ ederken sesini yükseltmeyi,</p>

<p class=MsoNormal>Tâkat getiremeyeceğiniz kadar kendinizi namaza zorlamanızı. </p>

<p class=MsoNormal>* Sıkıntılı zamanlarında Allah’ın kendisine icabet etmesini
isteyen kimse rahatlık zamanında duayı çok yapsın.</p>

<p class=MsoNormal>*İnsanların en âcizi duâdan  da âciz olan, insanların en
cimrisi selâmı da kıskanan kimsedir.</p>

<p class=MsoNormal>* Beş gece vardır ki duâ reddolunmaz:</p>

<p class=MsoNormal>- Receb’in ilk gecesi</p>

<p class=MsoNormal>- Şabanın on beşinci gecesi</p>

<p class=MsoNormal>- Cumâ gecesi</p>

<p class=MsoNormal>- Ramazan Bayramı gecesi</p>

<p class=MsoNormal>- Kurban Bayramı gecesi</p>

<p class=MsoNormal>(Hz. Mahmûd Sâmî Ramazânoğlu (K.S.), Duâlar ve Zikirler, S:43)</p>

<p class=MsoNormal>12</p>

<p class=MsoNormal>NAMAHREM ERKEKLERLE NASIL </p>

<p class=MsoNormal>KONUŞULUR</p>

<p class=MsoNormal>“Ey Peygamber Zevceleri! Siz (diğer) kadınlardan (herhangi)
biri gibi değilsiniz. Eğer (Allâh’tan) korkuyorsanız (size yabancı olan
erkeklere) yumuşak söylemeyin. Sonra kalbinde bir maraz bulunanlar tama’a düşer
(ler). Sözü ma’rûf vechile (ve ağır başlı) söyleyin.” (Ahzâb Sûresi, Âyet: 32)</p>

<p class=MsoNormal>Beyzâvî, Celâleyn, Medârik, “Kalbinde bir maraz bulunanlar”
ifâdesine, “Kalbinde nifâk (münâfıklık) ve fücûr (işret, sefîhlik, alçaklık,
günahkârlık, ahlâksızlık) bulunanlar.” diye ma’nâ vermişlerdir.</p>

<p class=MsoNormal>(Hasan Basrî Çantay, Kur’ân-ı Hakîm ve Meâl-i Kerîm)</p>

<p class=MsoNormal>Bu Âyet’te üzerlerine düşen dînî vazîfeleri îfâ ile tavsîf
buyurulan Ezvâc-ı Tâhirât (R.Anhünne)’nin Resûl-i Ekrem (S.A.V.) Efendimiz’in
Zevcelerinin yani bütün mü’minlerin Vâlideleri’nin sâir kadınlar arasında büyük
meziyetleri hâiz oldukları ve ne kadar seçkin bir tarzda (ve nâmahrem erkeklere
karşı nasıl) konuşup hareket edecekleri telkîn ediliyor.</p>

<p class=MsoNormal>Ey Peygamber Zevceleri! Ey o bir şerefi hâiz olan muhterem
kapalı örtülü Müslüman Kadınlar!.. Siz başka kadınlardan herhangi biri gibi değilsiniz.
Sizin değeriniz pek yücedir, sizin şeref ve fazîletiniz pek büyüktür. Eğer siz
muttakî bulunuyor iseniz. Cenâb-ı Hakk’ın emrine muhâlefetten, Resûl-i Ekrem
(S.A.V.)’in rızâsına zıt düşen hareketten kaçınıyor iseniz öyle bir imtiyâza
sâhib bulunmuş oluyorsunuz. Bundan dolayı insanlarla konuşurken bir yabancı erkeğin
işiteceği bir sözü yumuşakça söylemeyiniz, tatlıca bir şîve ile (söyleyişle)
merâmınızı (sözünüzü) söylemeyiniz. Sonra kalbinde fesâd bulunan, nifak bulunan
kalbe, kötü temâyüllere elverişli (meyilli) olan kimse, tama’a düşer. Harâma
götüren hissleri tahrîk olur da, kendisi bir alçakça bir meyil ve te’sîr altında
kalır ve siz ey Muhterem Ezvâc-ı Tâhirat!.. (R.A.) Dâimâ ma’rûf söz söyleyin. İslâmî
terbiyenin îcâblarına uygun olup yanlış düşüncelere sebebiyet verecek bir
tarzda konuşmaktan sakınınız.</p>

<p class=MsoNormal>(Ömer Nasûhî Bilmen, Kur’ân-ı Kerîm’in Türkçe Meâl-i Âlîsi
ve Tef.)</p>

<p class=MsoNormal>HADÎS-İ ŞERÎF</p>

<p class=MsoNormal>“Kadın, beş vakit namazını kılar, Ramazan Orucu’nu tutar,
kendisini yabancıdan korur ve kocasına itâat ederse, kendisine: “Hangi kapısından
istersen Cennet’e gir” denir.”</p>

<p class=MsoNormal>&nbsp;</p>

<p class=MsoNormal>(Ahmed b. Hanbel ve Taberânî)</p>

<p class=MsoNormal>13</p>

<p class=MsoNormal>MUHARREM AYININ BİRİNCİ GÜNÜ OKUNACAK DUÂLAR VE YAPILACAK ZİKİRLER
</p>

<p class=MsoNormal>1. Aşağıdaki Duâ, üç def’a okunacaktır:</p>

<p class=MsoNormal>Bismillâhirrahmânirrahîm</p>

<p class=MsoNormal>Ve Sallallâhü A’lâ Seyyidinâ, Muhammedin ve Âlihi ve Sahbihi
ve Sellem. Allâhümme ente’l-Ebediyyü’l-Kadîmü’l-Evvelü ve a’lâ fazlüke’l-a’zîmü
ve cûdüke’l-a’mîmü’l-mua’vvelü ve hazihi â’mün cedîdün kad akbele nes’elüke’l-ı’smete
fîhi mineşşeytâni ve evliyâihi ve cünûdihi vel-a’vne a’lâ
hâzihi’n-nefsi’l-emmâreti bissû’i ve’l-iştigâle bimâ yukarribunî ileyke zülfâ
yâ ze’l-Celâli ve’l-ikrâm ve Sallâllâhü A’lâ Âlihi ve
Ashâbihi’t-Tayyîbîne’t-Tâhirin  ve’l-hamdülillâhi Rabbi’l-âlemîn.</p>

<p class=MsoNormal>2. 365 def’a (aded) Âyete’l Kürsî okunacak</p>

<p class=MsoNormal>3. 1000 def’a (aded) İhlâs-ı Şerîf okunacak</p>

<p class=MsoNormal>4. 1 def’a (aded) Zümer Sûresi okunacak</p>

<p class=MsoNormal>5. Bütün bunların sonunda 1 def’a: “Allâhümme yâ
Muhavvilelhavli ve’l-ahvâl havvil hâlenâ ilâ ahsenilhâl.” denilecek.</p>

<p class=MsoNormal>HADÎS-İ ŞERÎF</p>

<p class=MsoNormal>Müslim’in rivâyet ettiği bir Hadîs’te:</p>

<p class=MsoNormal>“Aşûre orucu geçmiş bir senenin günâhlarını affettirir.”
buyurulmuştur.</p>

<p class=MsoNormal>MUHARREM AYININ İLK ON </p>

<p class=MsoNormal>GÜNÜNDE (HER GÜN) OKUNACAK </p>

<p class=MsoNormal>Bismillâhirrahmânirrahîm</p>

<p class=MsoNormal>Elhamdülillâhi Rabbi’l-âlemîn. Vessalâtü vesselâmü A’lâ
Seyyidinâ Muhammedin ve A’lâ Âlihi ve Sahbihî ecmaîn. Allâhümme
ente’l-Ebediyyü’l-Kadîmü’l-Hayyü’l-Kerîmü’l-Hannânü’l-Mennânü ve hâzihî senetün
cedîdetün es’elüke fîhe’l-ı’smete mineşşeytânirracîm. Ve’l avne a’lâ
hâzihi’n-nefsi’l-emmâreti bissûi’ ve’l iştigâle bimâ yukarribunî ileyke yâ
ze’l-Celâli ve’l-ikrâm birahmetike yâ Erhame’r-Râhimîn. Ve Sallallâhü ve
Selleme A’lâ Seyyidinâ ve Nebîyyinâ Muhammedin ve A’lâ Âlihi ve Sahbihî ve
Ehl-i Beytihî ecmaîn.</p>

<p class=MsoNormal>Peygamberimiz (S.A.V.) Hazretleri’nden: “Her kim, ilk on
günü sabahleyin bu duâyı üç kerre okursa, Allâh-ü zü’l-Celâl Hazretleri’nin o
kimseyi tâ gelecek senenin Muharremi’ne kadar bütün belâlardan emin ve muhâfaza
buyuracağı.” rivâyet olunmuştur. </p>

<p class=MsoNormal>Şeyh Şihâbüddîn-i Sühreverdî (K.S.)’den nakledilmiştir ki:“Her kim, bu duâyı, Aşûre Günü üç kerre okursa, ölümden de emîn kılınır.
Elbette o sene ölümü takdîr olunan kimseye bu duâyı bu vechile okumak nasîb
olmaz.”</p>

<p class=MsoNormal>14</p>

<p class=MsoNormal>YAĞMUR SUYUNA OKUNACAK DUÂ</p>

<p class=MsoNormal>“Bismillâhirrahmânirrahîm”</p>

<p class=MsoNormal>Ömer İbn-i Hattâb Radıyallâhü Teâlâ Anh’ın şöyle dediği
rivâyet edildi:</p>

<p class=MsoNormal>“Resûlullâh Sallallâhü Teâlâ Aleyhi ve Sellem buyurdular ki:</p>

<p class=MsoNormal>“-Kim yağmur suyundan alır da (bir rivâyette Nisan yağmurundan)
ve üzerine yetmiş (70) def’a Fâtiha Sûresi ve yetmiş (70) def’a Âyete’l-Kürsî
ve yetmiş (70) Kulhüvellâhü Ehad ve yetmişer (70’er) def’a da Mu’avvizeteyn’i
(Felâk ve Nâs Sûreleri’ni) okursa, nefsim, yed-i Kudretinde Olan’a (Allâh’a)
yemîn ederim, muhakkak Cibrîl bana geldi ve haber verdi ki: “-Her kim, bu sudan
arka arkaya yedi (7) gün, sabahları içerse, muhakkak Allâh Sübhânehü ve Teâlâ,
o suyu içen kimsenin cesedindeki bütün hastalıkları def’ eder. Ve onu hastalıktan
âfiyette kılar. Ve damarlarından ve etinden ve kemiğinden ve bütün a’zâlarından
(hastalığı) çıkarır.”</p>

<p class=MsoNormal>1. Yetmiş (70) def’a FÂTİHA SÛRESİ</p>

<p class=MsoNormal>2. Yetmiş (70) def’a ÂYETE’L-KÜRSÎ</p>

<p class=MsoNormal>3. Yetmiş (70) def’a İHLÂS SÛRESİ</p>

<p class=MsoNormal>4. Yetmiş (70) def’a FELÂK SÛRESİ</p>

<p class=MsoNormal>5. Yetmiş (70) def’a NÂS SÛRESİ</p>

<p class=MsoNormal>ABDEST DUÂLARI</p>

<p class=MsoNormal>“Euzü” ve “Besmele”den sonra “Elhamdü lillahillezî cealelmâe
dahûran ve cealelislâme nûrâ.”-</p>

<p class=MsoNormal>Ağıza su alırken: ”Allâhümmeskınî min havzı nebiyyike
ke’sâ.”</p>

<p class=MsoNormal>Burnuna su alırken: ”Allâhümme lâ tüharrimnî râyihate
neîmike ve cenânik.”</p>

<p class=MsoNormal>Yüzünü yıkarken: “Allâhümme beyyız vechî binûrike yevme
tebyezzu vücûhun ve tesveddü vücûh.”</p>

<p class=MsoNormal>Sağ kolunu yıkarken: “Allâhümme â’tınî kitâbî biyemînî ve
hâsibnî hısâben yesîrâ.”</p>

<p class=MsoNormal>Sol kolunu yıkarken: “Allâhümme lâ tu’tinî kitabî bişimâlî
velâ min verâi zahrî velâ tuhâsibnî hısâben şedîdâ.”</p>

<p class=MsoNormal>Başını meshederken: “Allâhümme ğaşşinî birahmetike ve enzil
aleyye min berakâtik.”</p>

<p class=MsoNormal>Kulaklarını meshederken: “Allâhümmec’alnî minellezîne
yestemiûnel kavle feyettebiûne ahseneh.”</p>

<p class=MsoNormal>Boynunu meshederken: “Allâhümme’tık ra- kabetî minennâr.”</p>

<p class=MsoNormal>Ayaklarını yıkarken: “Allâhümme sebbit kademeyye ales sırâtı
yevme tezûlü fîhilakdâm.</p>

<p class=MsoNormal>15</p>

<p class=MsoNormal>SEYFULLÂH (ALLÂH’IN KILICI) HÂLİD BİN VELÎD (R.A.)’İN İSLÂM’A
GİRİŞİ</p>

<p class=MsoNormal>Hâlid bin Velîd (R.A.) şöyle derler:</p>

<p class=MsoNormal>“Allâh, benim hakkımda hayır murâd edince kalbime İslâm’ı
yerleştirdi ve aklımı başıma getirdi. </p>

<p class=MsoNormal>Resûlullâh (S.A.V.), Hudeybiye’ye gelince ben de bir müşrik
süvârî bölüğünün kumandanı olarak yola çıktım. Usfân’da Resûlullâh (S.A.V.) ile
Ashâbı (R.A.)’e yetiştim. O’na yaklaşıp gözüktüm. Resûlullâh (S.A.V.), önümüzde
Ashâbı (R.A.)’e öğle namazını kıldırdı. Onlar’a hücûm etmenin tam zamanı diye
düşündüm. Sonra nasıl olduysa vazgeçtik. Bu da hayırlı oldu. Resûlullâh
(S.A.V.), kalbimden geçenlere muttali’ oldular ki Ashâbı (R.A.)’e ikindi namazını
“salât-ı havf” olarak kıldırdılar. Bu, bize çok te’sîr etti. “Bu, Allâh tarafından
korunuyor.” dedim. Sonra oradan ayrılıp yolunu değiştirerek sağ tarafa
yöneldiler. Kureyşliler ile Hudeybiye’de anlaşma yapıldıktan ve Kureyşliler,
O’nu geriye (Medîne’ye) çevirdikten sonra kendi kendime: Artık geriye ne kaldı?
Nereye gideyim? Necâşi’ye mi? O da Muhammed (S.A.V.)’e uydu. Muhammed
(S.A.V.)’in Ashâbı (R.A.), O’nun yanında emniyyet içinde yaşıyorlar. Yoksa
Herakl’in yanına gideyim de, bu dîni bırakıp Hristiyân yâhûd Yahûdî mi olayım? İran’da
mı ikâmet edeyim? Yâhûd geriye kalanlarla evimde mi ikâmet edeyim?” işte ben
böyle kararsızlık içinde bocalarken Resûlullâh (S.A.V.), geçen senenin
“umre”sini kazâ’ etmek için Mekke’ye geldiler. Ben ise O’nun görmemesi için
gizlendim. Kardeşim Velîd bin Velîd (R.A.), Resûlullâh (S.A.V.) ile “umre”yi
kazâ’ için gelmiş. Beni aramış ve bulamayınca şu mektûbu yazıp bırakmış:</p>

<p class=MsoNormal>“Bismillâhirrahmânirrahîm. Bu kadar akıllı olduğun hâlde İslâm’a
girmekten kaçınman kadar acaîb bir şey görmedim. İslâm gibi bir Dîn’den kim
uzak kalabilir? Resûlullâh (S.A.V.), bana seni sordular ve: “-Hâlid nerede?”
dediler. Ben de:     “-Allâh, onu getirir.” dedim. Resûlullâh (S.A.V.):    
“-Onun gibiler İslâm’a uzak kalabilir mi? Mücâdele ve gayretlerini müslümânlar
için yapsaydı, onun için daha iyi olurdu. Onu diğerlerinden üstün tutardık.”
diye buyurdular. Kardeşim, çabuk ulaş fırsatı kaçırma!”</p>

<p class=MsoNormal>Kardeşimin bu mektûbundan sonra ortaya çıkmakta acele ettim
ve İslâm’a olan rağbetim de çok arttı.”</p>

<p class=MsoNormal>(M.Yûsuf Kandehlevî (Rh.A.), Hayâtü’s-Sahâbe (R.A.), C. 1,
S. 160-161)</p>

<p class=MsoNormal>16</p>

<p class=MsoNormal>“İSLÂM, KENDİNDEN ÖNCE YAPILANLARIN HESÂBINI SORMAZ”</p>

<p class=MsoNormal>(Hâlid bin Velîd (R.A.)’ın Müslümân oluşu)</p>

<p class=MsoNormal>Hâlid Bin Velîd (R.A.) Müslümân oluşlarını şöyle anlatırlar:</p>

<p class=MsoNormal>“Rü’yâmda çok dar ve kurak bir yerden geniş ve yeşil bir
ülkeye çıktığımı gördüm. Bu rüyâmı Medîne’ye gelince Ebâ Bekir Sıddîk (R.A.):“Çıkışın, Allâh’ın seni İslâm’a yöneltmesidir. İçinde bulunduğun dar yer ise şirktir.”
diye yorumladılar. Resûlullâh (S.A.V.)’e gitmeğe karar verince kendime bir
arkadaş aradım. Safvân bin Ümeyye’ye “-Ey Ebâ Vehb, içinde bulunduğumuz durumu
biliyor musun? Biz çok azaldık. Muhammed (S.A.V.) ise Arablar’a ve Acemler’e
gâlib geliyor.” diye durumu açtığımda, bana şiddetle itirâz etti: “-Kendimden
başka kimse kalmasa da Muhammed (S.A.V.)’e tâbi’ olmam.” dedi. Ben kendi
kendime “Bunun babası ve kardeşi Bedir’de katledildi.” dedim ve birbirimizden
ayrıldık. Sonra İkrime bin Ebû Cehl’e rastladım. Ona da durumu açtım. O da
Safvân gibi cevâb verdi. Ona: “-Sakın açığa vurma.” dedim. O da: “-Hayır,
söylemem.” dedi. Evime gittim ve bineğimi hazırlatıp yola koyuldum. Yolda Osmân
bin Talha (R.A.)’e rastladım. Onun da öldürülen dedelerini hatırladım ve mevzûu
açmak istemedim. Sonra durumu açtım ve “Bir delikte iki tilki gibi olduğumuzu,
yukardan bir kerre su dökülünce çıkmağa mecbûr kalacağımızı.” anlattım. Hemen
kabul etti. O’nunla Ye’cüc’de buluşmak üzere sözleştik. Şafak sökmeden
Ye’cüc’de buluştuk. Kuşluk vakti Hide’ye vardık ve orada Amr bin Âs (R.A.) ile
karşılaştık. Birbirimize, burada bulunmaklığımızın sebebini sorduk. Biz: “-İslâm’a
girmek ve Resûlullâh (S.A.V.)’e tâbi’ olmak.” deyince. O da: “-Beni de getiren
budur.” dedi. Yola koyulduk. Medîne’ye gelince develerimizi çökerttik. Bizim
gelişimiz, Resûlullâh (S.A.V.)’e haber verilince “Mekke size ciğerpârelerini
ikrâm ediyor.” buyurdular. En güzel elbiselerimi giyip Resulullâh (S.A.V.)’e
yöneldim. Kardeşim gelip “-Çabuk ol! Resûlullâh (S.A.V.) sizin gelişinize
sevindiler, sizi bekliyorlar.” dedi. Huzûr-ı Sa’adet (S.A.V.)’e dâhiliyetle şereflendik.
Selâm verdik. (S.A.V.) güleç yüzleriyle selâmımızı aldılar. Önlerinde durdum ki
bize tebessüm buyuruyorlardı. Hemen “Kelime-i Şehâdet” getirip İslâm’la şereflendim.</p>

<p class=MsoNormal>(M. Yûsuf Kandehlevî (Rh.A.) Hayâtü’s-Sahâbe (R.A.), C. 1,
S. 161-162)</p>

<p class=MsoNormal>17</p>

<p class=MsoNormal>ÇANAKKALE DESTÂNI</p>

<p class=MsoNormal>Sultân II. Abdülhamîd Hân’ın önceden aldığı tedbîrler ve
O’nun eğittiği askerlerle Haçlı’ya karşı kazanılan ve Türk târihinin dönüm
noktasını teşkîl eden bir mübârek zaferdir. Mehmed Âkif’in uzun manzûmesi
olmasaydı bu büyük savaş günümüze nasıl intikâl edebilecekti? Meçhûl!..</p>

<p class=MsoNormal>Çanakkale Savaşları 8,5 ay sürdü. Memleketin en hassâs
yerine yöneltilen taarruz kırıldı. Osmânlı müdâfaasiyle Çanakkale, Irak ve
Filistin cephelerinde bir milyona yakın İngiliz ve Fransız askeri, Müttefik
devletlerin ana cephelerinden uzak tutuldu. Muhârebeler iki taraf için ağır kayıplara
sebeb oldu. </p>

<p class=MsoNormal>Çanakkale Muhârebeleri, Osmânlı Devleti’nin dört sene harbe
dayanmasına, bu yüzden Çarlık Rusyası’nın yıkılmasına sebeb oldu. Bu başarı
yalnız Osmânlı kuvvetlerinindir. </p>

<p class=MsoNormal>İlk bombardımandan i’tibâren 324 gün ve çıkarma gününe göre
de tam 259 gün devam ederek neticesinde Osmânlı Ordusu’nun ölümsüz bir
zaferiyle kapanan I. Dünya Savaşı’nın bu en kanlı sahnesine ordumuzun en kıymetli
ve en büyük kısmı iştirâk etmiş ve semereleri burada inkişâf eylemiştir.
Türklerin resmî kayıtlara göre kayıp mikdârı 251.000, müttefiklerin kayıp
mikdârı ise 252.000 idi. </p>

<p class=MsoNormal>II. Abdülhamîd Hân’ın açmış olduğu yüksek mekteblerden
me’zûn olan îmânlı ve kültürlü binlerce genç Çanakkale’de şehîd olmuşlardır.</p>

<p class=MsoNormal>(Millî Gençlik Mecmuâsı, Çanakkale Özel Sayısı, 1977)</p>

<p class=MsoNormal>***</p>

<p class=MsoNormal>“Biz sana doğrusu apaçık bir fetih ihsân ettik.</p>

<p class=MsoNormal>Böylece Allâh, senin geçmiş ve gelecek günâhını bağışlar.
Sana olan ni’metini tamamlar ve seni doğru bir yola iletir.</p>

<p class=MsoNormal>Ve sana şanlı bir zaferle yardım eder.”</p>

<p class=MsoNormal>(Fetih Sûresi:1,2,3)</p>

<p class=MsoNormal>ERTUĞRUL GAZÎ’NİN VASİYETNAMESİ</p>

<p class=MsoNormal>Bak Oğul!</p>

<p class=MsoNormal>Beni kır, Şeyh Edebâli’yi kırma. O bizim boyumuzun ışığıdır.
Terazisi dirhem şaşmaz, bana karşı gel, ona karşı gelme. Bana karşı gelirsen
üzülür incinirim, ona karşı gelirsen, gözlerim sana bakmaz, baksa da görmez
olur. Sözümüz Edebâli için değil, senceğiz içindir, bu dediklerimi vasiyetim
say.</p>

<p class=MsoNormal>Ertuğrul Gazî</p>

<p class=MsoNormal>18</p>

<p class=MsoNormal>ALLÂH VE RESÛLÜ MUTLAK GÂLİBDİR, MÜ’MİNLER AZÎZ; MÜŞRİK VE </p>

<p class=MsoNormal>MÜNÂFIKLAR ZELÎLDİR</p>

<p class=MsoNormal>“Allâh (şöyle) yazmıştır: (Levh-i Mahfûz’da veyâ şöyle
hükmetmiştir.) “And olsun ki ben gâlib geleceğim, Peygamberim de” (hüccetle) şübhesiz
Allâh yegâne kuvvet sâhibidir, mutlak gâlibdir.” (El-Mücâdele Sûresi, Ayet: 21)</p>

<p class=MsoNormal>Allâh-ü Teâlâ, bir önceki Âyet’te “Allâh’a ve Peygamberi’ne
muhâlefet edenler yok mu, işte onlar, şübhesiz en çok zillete düşenlerin
içindedirler.” (Mücâdele: 20) buyurarak münâfıkların zelîl olduklarını ve
olacaklarını beyân etmiştir.Ya’nî bu kimseler, münâfıklar, mahlûkatın en zelîlleri
cümlesindendirler. Çünkü, iki rakîbden birisinin zilleti, ikinci hasmının
izzetine göredir. Binâenaleyh, “Allâh’ın izzeti nihâyetsiz olunca, O’nunla
nizâlaşanın zilleti de nihâyetsiz olur.” demektir. Allâh-ü Teâlâ, bu
(Mücâdele:21) Âyet’te de “Mü’minlerin izzetini” beyân ederek “Allâh şöyle yazmıştır:Celâlim hakkı için, Ben ve Peygamberim gâlib gelecektir.” buyurmuştur.</p>

<p class=MsoNormal>Dînin üstünlüğü, delîldeki kuvvetledir. Bütün Peygamberler
(A.S.)’ın hüccet (delîl) ile gâlib gelmeleri, üstünlük ve iftihâr vesîlesidir. Şu
kadar var ki bazı Peygamberler (A.S.) hüccet ile gâlibiyyete, kılıç ile
gâlibiyyeti eklemişlerdir. Cenâb-ı Allâh, daha sonra “Allâh, dostlarına yardımda
güç ve kuvvet sâhibidir, Azîz’dir ya’nî gâliblerdir. Cenâb-ı Allâh, daha sonra
“Allâh, dostlarına yardımda güç ve kuvvet sâhibidir, Azîz’dir ya’nî gâlibdir,
hiç kimse O’nu murâd ettiği şeyden çeviremez.” Çünkü O’nun dışındaki her şey,
zâtı bakımından “mümkünü’l-vücûd”dur. Zât bakımından “Vâcibü’l-Vücûd” olan, zâtı
bakımından “mümkinü’l-vücûd” olana gâlib gelir.” buyurmuştur.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 21,
S. 390)</p>

<p class=MsoNormal>Mukâtil’den rivâyete göre: “Mü’minler, Allâh-ü Teâlâ, bize
Mekke’nin, Tâif’in, Hayber’in ve etrâfındaki yerlerin fethini nasîb buyurursa,
ümîd ederiz ki Fars ve Rûm üzerine de gâlib kılar, deyince Münâfıkların Reîsi
Abdullâh İbn-i Selûl: “Siz Rûm ile Fars’ı, gâlib geldiğiniz bazı karyeler mi
sanırsınız? Vallâhî onlar, aded ve kuvvet i’tibâriyle, zannettiğinizden daha
çok ve kuvvetlidirler.” demiş ve bunun üzerine bu Âyet-i Kerîme nâzil olmuş.</p>

<p class=MsoNormal>(Ömer Nasûhî Bilmen (Rh.A.), </p>

<p class=MsoNormal>Kur’ân-ı Kerîm’in Türkçe  Meâl-i Âlisi ve Tefsîri, C. 8, S.
3662)</p>

<p class=MsoNormal>19</p>

<p class=MsoNormal>ANCAK “LÂ İLÂHE İLLALLÂH </p>

<p class=MsoNormal>MUHAMMEDÜ’R-RESÛLULLÂH” DİYEN </p>

<p class=MsoNormal>CEHENNEM KÖPRÜSÜNÜ GEÇECEKTİR VE CENNET’E DÂHİL OLACAKTIR</p>

<p class=MsoNormal>Enes bin Mâlik (R.A.), Resûlullâh (S.A.V.) Efendimiz’in şöyle
buyurduklarını rivâyet etmişlerdir:</p>

<p class=MsoNormal>“Cebrâil (A.S.) şu Âyet’i okuyarak geldi: “O gün yerler başka
bir yere, gökler de başka göklere tebdîl olunacaktır. İnsanlar kalkıp bir de
Kahhâr Allâh’ın huzûrunda toplanacaklardır.” (İbrâhîm Sûresi: 48) Bunu
dinledikten sonra Cebrâil (A.S.)’a sordum:</p>

<p class=MsoNormal>-İnsanların durumu Kıyâmet Günü nasıl olacaktır? Cebrâil
(A.S.) şöyle haber verdi:</p>

<p class=MsoNormal>-Yâ Resûlallâh, beyaz bir yerde olacaklardır. O yerin üzerinde
hiç günah işlenmemiştir. Cehennem bir parlayış parlar ki melekler Arş’a yapışırlar
ve her melek şöyle söyler: “-Yâ Rabbi, Sen’den ancak kendimi kurtarmanı
istiyorum!” O Gün dağlar “İHN-İ MENFÛŞ” gibi olur. Cebrâil (A.S.)’a sordum:</p>

<p class=MsoNormal>-Yâ Cebrâil, “İHN-İ MENFÛŞ” nedir?</p>

<p class=MsoNormal>-Atılmış yündür, dedi. Devam etti ve dedi ki:</p>

<p class=MsoNormal>-Yâ Resûlallâh, o gün Cehennem öyle bir kükreyiş kükreyerek
getirilir ki onu yetmiş bin melek tutup zabdeder. Gelip Allâh’ın huzûrunda
durur. Allâh-ü Teâlâ ona: </p>

<p class=MsoNormal>-Konuş ey Cehennem! emrini verir. Cehennem ise şöyle konuşur:</p>

<p class=MsoNormal>-Yemîn ederim ki bugün Sen’in intikâmını alacağım. Bunlar,
Sen’in verdiğin rızkı yiyip Sen’den başkasına tapanlardır. Yanında “CEVÂZ”ı
olmayan benden kurtulamaz. Cebrâil (A.S.)’a, bu “CEVÂZ” nedir, diye sordum.
Cevâb verdi ki:</p>

<p class=MsoNormal>-Yâ Resûlallâh, sana müjdeler olsun, “Allâh’tan başka ilâh
olmadığına şehâdet eden Cehennem köprüsünü geçecektir.” bunun         üzerine
Resûlullâh (S.A.V.) Efendimiz:</p>

<p class=MsoNormal>“Allâh’tan başka ilâh yoktur!” şehâdetini ilhâm eden Allâh’a
hamdolsun!”</p>

<p class=MsoNormal>Hasanü’l-Basrî (R.A.) şöyle demişlerdir:</p>

<p class=MsoNormal>“İyiliğin karşılığı, iyilikten başka bir şey midir? (Rahmân
Sûresi: 60) Âyeti’ndeki ma’nâ: LÂ İLÂHE İLLALLÂH... demenin karşılığı ancak
Cennet’tir.”</p>

<p class=MsoNormal>(Fakîh Ebû’l-Leys Semerkandî (R.H.), Tenbîhü’l-Gâfilîn, S. 473-475)</p>

<p class=MsoNormal>20</p>

<p class=MsoNormal>DÎNİNİ KORUMAK İSTEYEN, ASHÂB-I </p>

<p class=MsoNormal>KİRÂM (R.A.E.) HAZERÂTI'NA TA'ZİM EDER</p>

<p class=MsoNormal>Akıllı olan, Sahâbe-i Kirâm (R.A.E.) hakkında güzel konuşmalıdır.
Onların hiçbiri için kötü söz etmemelidir. Dînini korumak için bunu yapmalıdır.</p>

<p class=MsoNormal>Abdullâh bin Mugaffel (R.A.), Resûlullâh (S.A.V.)'in şöyle
buyurduklarını bildirmiştir:</p>

<p class=MsoNormal>&quot;Allâh, Allâh, Ashâbım'ın işini Allâh'a havâle ederim.
Benden sonra, Onlar'a kin tutmayın. Bir kimse, onları severse, beni sevdiği
için sever; bir kimse, Onlar'a buğzederse, bana buğzetmiş olur. Onlar'a eziyet
eden, bana eziyet etmiş olur; bana eziyet eden, Allâh'a eziyet etmiş olur.
Allâh'a eziyet edeni de Allâh'ın yakalayacağı vâriddir.&quot;</p>

<p class=MsoNormal>Hz. Alî bin Ebû Tâlib (R.A.)'in minberden şöyle dedikleri
rivâyet edildi:</p>

<p class=MsoNormal>&quot;Resûlullâh (S.A.V.)'den sonra bu Ümmet'in hayırlısı
Ebû Bekir (R.A)'dir. O'ndan sonra hayırlısı Ömer (R.A.)'dir. Allâh adına yemîn
ederim ki eğer istersem, üçüncünün de ismini veririm.&quot; Bazıları dediler
ki: &quot;Bu üçüncüden, Hz. Osmân (R.A.)'i kasdetmiştir.&quot; Bazıları da şöyle
dediler: &quot;Bu üçüncüden kendisini kasdetmiştir.&quot;</p>

<p class=MsoNormal>İbrâhîm Nehâî (R.A.), Sahâbe (R.A.) arasında vukû' bulan
savaşlardan soruldu. Şöyle dedi: &quot;-O akan bir kandır. Elimiz ona bulaşmadı;biz de dilimizi bulaştırmayalım.&quot;</p>

<p class=MsoNormal>Ebû Hüreyre (R.A.), Resûlullâh (S.A.V.) Efendimiz'in şöyle
buyurduklarını rivâyet etti:</p>

<p class=MsoNormal>&quot;Bu dört kişinin sevgisi, ancak mü'min olan bir kalbde
birleşir.&quot; Ya'ni Hz. Ebû Bekir, Hz. Ömer, Hz. Osmân ve Hz. Alî (R.A.E.)</p>

<p class=MsoNormal>Ebû İshâk Hemedânî (R.H.), Kusay (R.A.) yoluyla, Hz. Alî
(R.A.)'den Resûlullâh (S.A.V.)'in şöyle buyurduklarını rivâyet etti:</p>

<p class=MsoNormal>&quot;Allâh-ü Teâlâ, bana emretti: Ebû Bekir'i, baba;Ömer'i, müşîr; Osmân'ı, dayanak; Alî'yi de , arkadaş tutayım. Bunların misâli,
Ümmü'l-Kitâb'da böyledir. Anlayınız, bunları ancak mü'min, müttekî olanlar
sever; ancak fâcir ve şakî olanlar buğzeder. Onlar, Nübüvvetimin halîfeleridir.
Dînimin, dünyamın bağıdır ve işimi koruyanlardır; hikmetimin kaynağıdırlar.
Birbirimizden kesilmeyin, hasedleşmeyin.&quot;</p>

<p class=MsoNormal>Ebû Zübeyr (R.A.), Câbir bin Abdullâh (R.A.)'den naklen,
Resûlullâh (S.A.V.)'in şöyle buyurduklarını rivâyet etti:</p>

<p class=MsoNormal>&quot;Ebû Bekir, vezîrimdir; benden sonra ümmetimin başına
kâimdir. Ömer, habîbimdir; Osmân, bendendir; Alî, kardeşimdir; sancağımın
sâhibidir.&quot;</p>

<p class=MsoNormal>(Fakîh Ebû'l-Leys Semerkandî (R.H.), Bustânü'l-Ârifîn, S.
957-958)</p>

<p class=MsoNormal>21</p>

<p class=MsoNormal>AŞÛRE GÜNÜ</p>

<p class=MsoNormal>Aşûre Günü’nde, âile ferdlerine, yeme içme ve elbise bakımından,
eli açık tutmak mendûbdur. </p>

<p class=MsoNormal>Çünkü Beyhâkî ve Taberânî’nin Ebû Saîd el-Hudrî (R.A.)’den
rivâyet ettikleri Hadîs-i Şerîf’te Cenâb-ı Peygamber (S.A.V.) Efendimiz: “Aşûre
Günü’nde âilesi için bolluk sağlayan kimseye, Allâh-ü Teâlâ da, bütün senesinde
bolluk sağlar.” diye buyurmuşlardır.</p>

<p class=MsoNormal>Sâdece Aşûre Günü’ne mahsûs olmak üzere kına yakmanın, sürme
çekmenin fazîletli olduğuna dâir rivâyetler sahîh değildir; (belki) mekrûhtur.</p>

<p class=MsoNormal>Aşûre Günü’nde Kerbelâ Vak’ası’nı canlandırmak câiz değildir.
Çünkü bu, Râfızîlerin şiârıdır. (âdetidir.) Bunu hatırlamak isteyen olursa,
önce Sahâbe-i Kirâm (R.A.)’ı hatırlar, sonra gâye olarak değil; Onlara ittibâ
ederek (uyarak) Hz. Hasan ve Hz. Hüseyin (R.A.)’ı hâtırına getirir (hatırlar)
ki bu şekilde davranmakta beis yoktur. (Aksine fazîlet vardır ki bu da, Ashâb-ı
Kirâm (R.A.)’e ittibâ etmektir ve Ehl-i Sünnet şiârıdır.)</p>

<p class=MsoNormal>(M. Alâaddîn, El-Hediyyetü’l-Alâiyye Ter. C., S: 345)</p>

<p class=MsoNormal>İLK AŞÛRE YEMEĞİ</p>

<p class=MsoNormal>Nûh Aleyhisselâm berâberindekilerle gemiden Âşûre Günü indi.
O gün oruç tuttu ve Allâh Celle Celâlühü’ne şükür olmak üzere maiyyetine oruç
tutmalarını emretti.</p>

<p class=MsoNormal> Azıkları artmıştı. Birisi bir avuç buğday, diğeri bir avuç
nohut getirdi. Yedi çeşit hubûbât ile Nûh Aleyhisselâm onlara yemek pişirdi. İnsanlar
bunu Âşûre Günleri için âdet edindiler ki yapanlar için ecr-i azîm vardır.
Fakîrleri ve miskinleri de doyurmak lâzımdır. </p>

<p class=MsoNormal>Zikrolunduğuna göre Allâh-ü Teâlâ Celle Celâlühü, Aşûre
Gününde Zemzemi diğer sularla berâber akıtır. O gün gusleden kimse bir sene
boyunca hastalık görmez. Er-Ravzü’l Fâik’de bu şekilde yazılıdır.</p>

<p class=MsoNormal>(Hz. Mahmûd Sâmî Ramazânoğlu (K.S.), Yûnus ve Hûd Sûreleri
Tefsîri)</p>

<p class=MsoNormal>RIZIK BOLLUĞU İÇİN OKUNACAK DUÂ</p>

<p class=MsoNormal>Îkâz: Bu, aşağıdaki Âyet-i Celîle, Zâriyât Sûresi, Âyet: 58
olup, akşam ve sabah veyâhûd beş vakitte on birer (11’er) kere okunacaktır:</p>

<p class=MsoNormal>“İnnallâhe hüve’r-Razzâku zü’l-kuvveti’l Metîn.”</p>

<p class=MsoNormal>22</p>

<p class=MsoNormal>AŞÛRE GÜNÜ YAPILACAK OLANLAR</p>

<p class=MsoNormal>1. O gün, oruç tutulacak. Fakat Muharrem’in sâdece 10’uncu
günü oruç tutulmaz. (9.-10.), (10.-11.) veyâ (9.-10.-11.) günleri tutulacak.</p>

<p class=MsoNormal>2. Muharrem’in birinci ilâ onuncu günü de dâhil her gün
okunan duâ, sabahleyin üç def’a okunacak.</p>

<p class=MsoNormal>3. İşrâkten sonra (4) dört rek’at namaz kılınacak. Her
rek’atte Fâtiha-yı Şerîf’ten sonra ellibir (51) adet İhlâs-ı Şerîf okunur.</p>

<p class=MsoNormal>4. Mekrûh olmayan vakitlerin dışında istenilen bir vakitte 2
rek’at namaz kılınacak. Her rek’atte Fâtiha-yı Şerîf’ten sonra onbir (11) İhlâs-ı
Şerîf okunur.</p>

<p class=MsoNormal>5. Bol bol istiğfâr edilecek.</p>

<p class=MsoNormal>6. 70 (yetmiş) def’a “Hasbünellâhü ve ni’mel vekîl ni’mel Mevlâ
ve ni’mennasîr” denilecek.</p>

<p class=MsoNormal>7. 313 (üçyüzonüç) def’a “Lâ ilâhe illâ ente sübhâneke inni
küntü minezzâlimîn” denilecek.</p>

<p class=MsoNormal>8. Gusl abdesti alınacak.</p>

<p class=MsoNormal>9. On mü’mine selâm verilecek.</p>

<p class=MsoNormal>10. Hasta bir kimse ziyâret edilecek.</p>

<p class=MsoNormal>11. En az bir mü’mine iftâr ettirilecek ki bütün mü’minler
iftâr ettirilmiş gibi olacak.</p>

<p class=MsoNormal>12. O gün eve, rızkın bol olması için bol çeşit (10 çeşit)
yiyecek (erzâk) alınacak.</p>

<p class=MsoNormal>13. Muharremin 10’unu, 11’ine bağlayan gece, 1 (bir) def’a
Zümer Sûresi okunacak.</p>

<p class=MsoNormal>•••</p>

<p class=MsoNormal>HADÎS-İ ŞERÎF</p>

<p class=MsoNormal>Müslim’in rivâyet ettiği bir Hadîs’te:</p>

<p class=MsoNormal>“Aşûre orucu geçmiş bir senenin günâhlarını affettirir.”
buyurulmuştur.</p>

<p class=MsoNormal>İbn Mâce’nin rivâyet ettiği bir Hadîs’te de:</p>

<p class=MsoNormal>“Aşûre Günü orucu ile gelecek senenin hatâ ve kusurlarını
örtmesini Allâh’dan dilerim.” buyurulmuştur.</p>

<p class=MsoNormal>Beyhakî ve diğerleri çeşitli tarîklerden merfûan şu Hadîs’i
naklederler:</p>

<p class=MsoNormal>“Aşûre Günü âile-i efrâdını iyi doyuran ve onları her bakımdan
memnûn edenlere Hakk Teâlâ gelecek senenin refâh ve rızkını o nisbette genişletir.”</p>

<p class=MsoNormal>23</p>

<p class=MsoNormal>AŞÛRE GÜNÜ MEYDANA GELEN      HÂDİSELER</p>

<p class=MsoNormal>Aşûre Günü, Muharrem ayının onuncu günü olup o günde şu
mühim hâdiseler husûle gelmiştir:</p>

<p class=MsoNormal>1- Arş-ı A’lâ, Kürsî, Levh-i Mahfûz, 7 kat semâ ve Dünya’nın
yaratılması,</p>

<p class=MsoNormal>2- Hz. Âdem (A.S.)’e hayat verilmesi,</p>

<p class=MsoNormal>3- Hz. Nûh (A.S.)’un Tufân’dan kurtarılması,</p>

<p class=MsoNormal>4- Hz. İbrâhîm (A.S.) ve Hz. İsmâîl (A.S.)’e Cennetten  koç
indirilmesi,</p>

<p class=MsoNormal>5- Hz. İbrâhîm (A.S.)’i Nemrût’un ateşinden selâmete
erdirilmesi,</p>

<p class=MsoNormal>6- Hz. İdrîs (A.S.)’i semâya kaldırılması, </p>

<p class=MsoNormal>7- Hz. Eyûp (A.S.)’ü belâlardan kurtarılması,</p>

<p class=MsoNormal>8- Hz. Mûsâ (A.S.)’nın Fir’avn’un denizde boğulması ile
ondan kurtarılması,</p>

<p class=MsoNormal>9- Hz. Yûnus (A.S.)’un balığın karnından çıkarılması,</p>

<p class=MsoNormal>10- Ve Mahşer Günü Muharrem ayının 10. günü (Aşûre Günü)
kurulacaktır. İnşâallâh</p>

<p class=MsoNormal>&nbsp;</p>

<p class=MsoNormal>NAZAR DUÂSI</p>

<p class=MsoNormal>“Bismillâhirrahmânirrahîm”</p>

<p class=MsoNormal>“Allâhümma’hrusnâ bia’ynikelletî lâ tenâmü, ve’hfaznâ
bira’fetike elletî lâ teramü, ve’rhamnâ bi kudretike  a’leynâ felâtühlik ve
ente sikatünâ ve recâunâ, yâ erhame’r Râhimîn ve yâ Ekreme’l-Ekremîn.”</p>

<p class=MsoNormal>“Allâhümme, yâ mukallibe’l-kulûb, sebbit kulûbenâ a’lâ
dînike ve tâatike.”</p>

<p class=MsoNormal>“Allâhümmec’al fî kalbî nûran ve fî basarî nûran ve fî sem’î
nûran ve a’n yemînî nûran ve a’n yesârî nûran ve fevkî nûran ve tahtî nûran ve
emâmî nûran ve halfî nûran vec’al lî nûran.” (Buhârî’den)</p>

<p class=MsoNormal>“Elhamdülillâhillezî tevâdaa’ küllü şey’in li azametihî
ve’l-hamdülillâhillezî zelle küllü şey’in li i’zzetihî, ve’l-hamdülillâhillezî
hadaa’ küllü şey’in li mülkihî, ve’l-hamdüllilâhillezî istesleme küllü şey’in
li kudretihî.”</p>

<p class=MsoNormal>24</p>

<p class=MsoNormal>SÂDIKLARLA BERÂBER OLMAK VE </p>

<p class=MsoNormal>SÂDIKLARIN HÂLLERİ, VASIFLARI</p>

<p class=MsoNormal>Bir gün Hazret-i Fahr-i Âlem (S.A.V.) Efendimiz, Ebû Zerr-i
Gıfârî (R.A.)’e buyurdular ki:</p>

<p class=MsoNormal>“-Yâ Ebâ Zerr, Allâh güzeldir, güzeli sever. Benim niçin
gamlandığımı, ne düşündüğümü ve neye müştâk olduğumu biliyor musun, yâ Ebâ
Zerr?” Oradakiler: </p>

<p class=MsoNormal>“-Bilmiyoruz yâ Resûlallâh, gamını ve düşünceni bize haber
ver, yâ Resûlallâh!” dediler. Resûlullâh (S.A.V.) Efendimiz, bir “Aaah!”
buyurduktan sonra:</p>

<p class=MsoNormal>“-İştiyâkım, benden sonraki ihvânıma kavuşmak içindir; onların
durumları Enbiyâ’nın durumları gibidir. Onlar şühedâ’nın menzilesindedirler.
Babalarından, annelerinden ve kardeşlerinden sâdece Allâh-ü Teâlâ’nın rızâsını
kazanmak için ayrı düşerler. Malı, Allâh için terk ederler. Nefislerini tevâzu’
ile hor hakîr ederler. Şehevâta ve dünya fuzûliyyâtına rağbet etmezler. Allâh’ın
beytlerinden bir beytte muhabbetullâhtan dolayı mağmûm ve mahzûn olarak toplanırlar,
kalblerini Allâh’a verirler. Rûhları, Allâh’a bağlı; onları bilmek, Allâh’a
âiddir. Onların birinin hastalanması, bir sene ibâdetten efdâl olur.Eğer
istersen, daha anlatayım, yâ Ebâ Zerr?”</p>

<p class=MsoNormal>“-İsterim yâ Resûlallâh!”</p>

<p class=MsoNormal>“-Onlardan birisi öldüğü zaman, Allâh indindeki şereflerinden
dolayı semâda ölenler gibidirler. Eğer istersen daha anlatayım yâ Ebâ Zerr?”</p>

<p class=MsoNormal>“-İsterim yâ Resûlallâh!”</p>

<p class=MsoNormal>“-Onlardan birisi elbisesindeki bir böcekten müteezzî olduğu
vakit, ona Allâh indinde yetmiş hacc ve gazve ecri ve İsmâîl (A.S.)
zürriyyetinden kırk köle âzâd etmiş sevâbı verilir; onlardan da her birisi, on
iki bin kişiye muâdildir. Eğer istersen daha ziyâde edeyim yâ Ebâ Zerr?”</p>

<p class=MsoNormal>“-Evet, yâ Resûlallâh!”</p>

<p class=MsoNormal>“- Onlardan birisi, ehlini hatırlayıp da gamlandığı vakit,
her bir nefesine, bin derece yazılır. Eğer istersen daha ziyâde edeyim, yâ Ebâ
Zerr?”</p>

<p class=MsoNormal>“-Evet, yâ Resûlallâh!”</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 414)</p>

<p class=MsoNormal>25</p>

<p class=MsoNormal>SÂDIKLARLA BERÂBER BULUNAN </p>

<p class=MsoNormal>GÜNAHKÂRIN GÜNÂHLARININ </p>

<p class=MsoNormal>AFFEDİLMESİ, SÂDIKLARIN EVSAFI</p>

<p class=MsoNormal>Mefhar-ı Mevcûdât (S.A.V.) Efendimiz, saymağa devâm ettiler:</p>

<p class=MsoNormal>“-Onlardan birisinin, arkadaşları arasında iki rek’at namaz
kılması, Nûh (A.S.)’ın Cebel-i Lübnân’da bin yıl ibâdet ettiği gibi ibâdet eden
bir adamın ibadetinden daha efdâldir. İstersen daha ziyâde edeyim, yâ Ebâ
Zerr?”</p>

<p class=MsoNormal>“-İsterim yâ Resûlullâh!”</p>

<p class=MsoNormal>“-Onlardan birisinin tesbîhi, Kıyâmet gününde bütün dünyâ dağları
kadar altın tasadduk edip de gelen bir kimsenin ecrinden daha fazladır. İstersen
daha sayayım yâ Ebâ Zerr?”</p>

<p class=MsoNormal>“-Evet yâ Resûlallâh!” dedim.</p>

<p class=MsoNormal>“-Onlardan birine bir kerre nazar etmek, Allâh indinde
Beytullâh’a nazar etmekten dahâ sevimlidir; ona nazar eden, Allâh’a nazar etmiş
gibidir. Onun sevindirdiği kimse, Allâh’ın sevindirdiği bir kimse gibidir. Onu
it’âm eden, (yemek vererek doyuran, yediren) Allâh’ı it’âm etmiş gibidir. Eğer
istersen ziyâde edeyim yâ Ebâ Zerr?”</p>

<p class=MsoNormal>“-Evet yâ Resûlallâh!”</p>

<p class=MsoNormal>“-Onların yanına, günâhlarda ısrâr ede ede hantallaşmış bir
topluluk oturunca Allâh, onlara nazar-ı rahmetle nazar edip günâhlarını, onların
hürmetine afvetmeden kalkmazlar.”</p>

<p class=MsoNormal>“-Yâ Ebâ Zerr! Onların gülmeleri ibâdettir, şakalaşmaları
tesbîhdir, uykuları sadakadır. Allâh, onlara her gün yetmiş kerre nazar eder.
Ben bunlara müştâkım yâ Ebâ Zerr!!.”</p>

<p class=MsoNormal>Resûlullâh (S.A.V.) Efendimiz, bitkin bir şekilde mübârek
saçlarını düzelttiler, sonra mübârek başlarını kaldırdılar ki ağlıyorlardı;mübârek gözyaşları, mübârek gözlerinden inci taneleri gibi dökülüyordu. Bir
kerre daha “Allâh!!.” deyip “-Onlara müştâkım, onlara kavuşmak istiyorum!”
buyurdular. Sonra Nebî (S.A.V.) Efendimiz:</p>

<p class=MsoNormal>“-Allâh’ım! Onları muhâfaza et, muhâliflerine karşı onlara
yardım et, Kıyâmet’te gözümü onlarla nûrlandır!”</p>

<p class=MsoNormal>“-Dikkat edin, Allâh’ın o velîleri ki onlara korku yoktur;onlar mahzûn da olmayacaklardır.” (Yûnus Sûresi, Âyet: 62) diye buyurdular.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 414-415)</p>

<p class=MsoNormal>26</p>

<p class=MsoNormal>MÜKELLEFLİK VE ŞER’Î HÜKÜMLER (1) </p>

<p class=MsoNormal>Hepimiz biliriz ki şu varlık âleminde insanın yeri, değeri
çok yüce: Tepemizden rahmet yağıyor, bastığımız yerden ni’metler fışkırıyor!
Geceler, gündüzler gelip gitmekte; gök ile yer arasındaki her şey bize hizmet
etmekte.</p>

<p class=MsoNormal>Hiçbir şey, başıboş ve boşuna değil. Göz, görmek; kulak,
duymak için yerleştirilmiş. Kafatasımızdaki beynin, göğsümüzdeki kalbin de
vazîfesi var. Vazîfemiz sâdece yiyip içmekten mi ibâret? Hayır!</p>

<p class=MsoNormal>Altımızda yuvarlanan yerden, başımızın üzerindeki göklere
kadar her şeyi ibret nazarıyla süzmek, yaratılışımızdaki incelikleri derin
derin düşünmek, sonra Yüce Yaratanımız’a cân ü gönülden ibâdet etmekle
mükellefiz.</p>

<p class=MsoNormal>Allâh-ü Teâlâ, geniş rahmetinin îcâbı olarak bize Hakk
Dîni’ni göndermiş, doğru yolunu göstermiştir.</p>

<p class=MsoNormal>Çocukluk çağını bitiren, kendilerini bilme çağına giren kız
ve erkek çocuklar, Allâh’ın buyruklarıyla karşılaşır ve artık mükellef sayılırlar.</p>

<p class=MsoNormal>Erkek çocuklar, on iki ilâ on beş; kız çocuklar, dokuz ilâ
on beş yaşları arasında kendilerini bilirler. Bu çağda bulunanların akılları,
iyiyi kötüden ayırmağa yettiği için kendileri dînde bâliğ sayılırlar. Deli
olmayan ve işlediği işi, bilerek işleyenlere de âkil denir.</p>

<p class=MsoNormal>Allâh’ın emirlerini öğrenip işlemek, akıl ile olur. Deliler,
kulluk vazîfesiyle mükellef ve mes’ûl değillerdir. Allâh’ın, “Yap!” dediği şeyleri
yapmak ve “Yapma!” dediklerini de yapmamak; akıllılar, erginlik çağında bulunanlar
için bir dîn görevi, bir dîn borcudur.</p>

<p class=MsoNormal>Kız ve erkek çocukların kendilerini bildikleri günden
i’tibâren hayır, şerr, iyi, kötü... bütün işleri melekler tarafından yazılmağa
başlanır.</p>

<p class=MsoNormal>Allâh (C.C.) ile Peygamber (S.A.V.) Efendimiz’in yapılmasını
istedikleri, hoşnud oldukları şeylere “sevâb”; yasak ettikleri, yapılmasını
istemedikleri şeylere de “günah” denir.</p>

<p class=MsoNormal>İnsanların işledikleri işler, ya fâideli olur; ya da zarârlı.
Dînimiz, hangi işlerin fâideli, hangilerinin zarârlı olduğunu bize bildirmiş; tutacağımız
yolu apaçık göstermiştir.</p>

<p class=MsoNormal>(Mustafa Âsım Köksal (Rh.A.), İslâm İlmihâli)</p>

<p class=MsoNormal>27</p>

<p class=MsoNormal>MÜKELLEFLİK VE ŞER’Î HÜKÜMLER (2) </p>

<p class=MsoNormal>İşlenmesi gerekli olan işler (yapılması gerekli olan
ameller), başlıca, dörde ayrılır ki bunlara: Farz, Vâcib, Sünnet, Müstehabb
denir.</p>

<p class=MsoNormal>Her müslüman bunları öğrenmek ve amelerini bunlara göre
ayarlamakla mükelleftir.)</p>

<p class=MsoNormal>FARZ: İşlenmesi, Kur’ân-ı Kerîm ile kesin olarak buyurulan,
işlenmesi gereken ve işlenmemesi de yine Kur’ân-ı Kerim ile yasak olan şeylerdir.</p>

<p class=MsoNormal>Farz, iki türlüdür: 1) Farz-ı Ayın; 2) Farz-ı Kifâye</p>

<p class=MsoNormal>1) Farz-ı Ayın: Yerine getirilmesi, her müslümana ayrı ayrı
borç olanlardır: Beş vakit namaz kılmak, Ramazân orucunu tutmak, Zekât vermek
(yine hâli vakti yerinde olunca), Hacc etmek gibi...</p>

<p class=MsoNormal>2) Farz-ı Kifâye: Herkese ayrı ayrı farz olmayıp hepsine
birden buyurulan ve müslümanlardan birtakımının işlemesiyle ötekilerinin
üzerinden borçluluk kalkan farzlardır: Cenâze namazı gibi...</p>

<p class=MsoNormal>Farzı işlemeyenler, Cehennem azâbına uğrarlar; İnkâr edenler
dînden çıkarlar.</p>

<p class=MsoNormal>Vâcİb: Farz kadar açık ve kesin delîle dayalı olmamakla
berâber, işlenmesi farz gibi gerekli; işlenmemesi yasak olan şeylerdir: Vitir
ve Bayram namazları, Kurbân, Fıtır sadakası... gibi.</p>

<p class=MsoNormal>Vâcibi işlemeyenler, Cehennem azâbına uğrarlarsa da, inkâr
edenler dînden çıkmış sayılmazlar.</p>

<p class=MsoNormal>SÜNNET: Farz ve Vâcib olmayarak Peygamberimiz (S.A.V.)’in
sürekli sûrette işledikleri ve bizim de işlememizi istedikleri şeylerdir:Cemâatle namaz kılmak, Namazın sünnetleri, Ezan,.. gibi</p>

<p class=MsoNormal>Sünneti işlemeyenler azâba uğramazlar; fakat âhirette
Peygamberimiz (S.A.V.)’in şefâatinden uzak kalırlar.</p>

<p class=MsoNormal>MÜSTEHABB: Peygamberimiz (S.A.V.)’in ara sıra işledikleri ve
Peygamberimiz (S.A.V.)’in izince gidenlerin de seve seve yaptıkları şeylerdir.</p>

<p class=MsoNormal>Müstehabbları işleyenler sevâb kazanırlar.</p>

<p class=MsoNormal>(Mustafa Âsım Köksal (RH.A.), İslâm İlmihâli)</p>

<p class=MsoNormal>28</p>

<p class=MsoNormal>MÜKELLEFLİK VE ŞER’Î HÜKÜMLER (3) </p>

<p class=MsoNormal>İşlenilmesi doğru ve câiz olmayan işler (ameller), üçe ayrılır
ki bunlara: Harâm, Mekrûh, Müfsid denir.</p>

<p class=MsoNormal>İşlenip işlenilmemesi, isteğimize bırakılan şeylere de:Mubâh denir.</p>

<p class=MsoNormal>HARÂM: Allâh-ü Teâlâ’nın “Yapmayınız!” diye işlenmesini açıkça
yasak ettiği şeylerdir: Ana babaya âsî olmak, hırsızlık etmek, adam öldürmek,
yalan söylemek, yalan yere şâhidlik yapmak... gibi.</p>

<p class=MsoNormal>Harâm işleyenler Allâh’ın gazâbına, Cehennem azâbına uğrarlar.</p>

<p class=MsoNormal>Harâmı helâl sayanlar, dînden çıkarlar.</p>

<p class=MsoNormal>MEKRÛH: İşlenmemesi, işlenmesinden daha iyi olan şeylerdir.</p>

<p class=MsoNormal>Mekrûh işleyenler, azâba uğramasalar da sorguya çekilirler.</p>

<p class=MsoNormal>Mekrûh iki Türlüdür:</p>

<p class=MsoNormal>1. Tahrîmen Mekrûh: Harâm’a yakın olan Mekrûh: Vâcib olan şeylerin
terk edilmesidir: Hiç sebeb yok iken bekleyip de güneş batarken ikindi namazı kılmak
gibi.</p>

<p class=MsoNormal>2. Tenzîhen Mekrûh: Helâl’e yakın olan Mekrûh: Güneşte ısınmış
su ile abdest almak, suyu lüzûmundan fazla veyâ az harcamak gibi.</p>

<p class=MsoNormal>MÜFSİD: Başlanılan bir ibâdeti ve ameli bozan şeylerdir ki
bunların bile bile yapılması günahtır: Oruç ve namazı bozan şeylere yönelmek, 
gibi</p>

<p class=MsoNormal>MÜBÂH: İşlenmesinde sevâb; işlenmemesinde de günah olmayan
helâl şeylerdir: Oturmak, kalkmak, yemek, içmek... gibi.</p>

<p class=MsoNormal>(Mustafa Âsım Köksal (RH.A.), İslâm İlmihâli)</p>

<p class=MsoNormal>•••</p>

<p class=MsoNormal>ŞER’Î DELÎLLER</p>

<p class=MsoNormal>Her şeyin, her işin iyisini, kötüsünü Dîn ve Şeriat ayırt
eder. Şerîatın hükümleri dört delîl ile belli olmuştur:</p>

<p class=MsoNormal>1) KUR’ÂN-I KERÎM (KİTÂB)</p>

<p class=MsoNormal>2) SÜNNET: Peygamberimiz (S.A.V.)’in Kur’ân-ı Kerîm’i izâh
ve tefsîr eden sözleri, işleri, hâlleri ve hareketleridir.</p>

<p class=MsoNormal>3) İCMÂ-I ÜMMET: En büyük müslüman âlimlerin Şer’î bir hüküm
üzerinde birleşmeleridir.</p>

<p class=MsoNormal>4) KIYÂS-I FUKAHÂ: Kur’ân ve Hadîs’le açıklanmayan Şer’î bir
mes’eleyi, Kur’ân ve Hadîs’le açıklanan Şer’î başka bir hükme benzetme yoluyla
uygulamalarıdır</p>

<p class=MsoNormal>(Mustafa Âsım Köksal (Rh. A.) İslam İlmihali)</p>

<p class=MsoNormal>29</p>

<p class=MsoNormal>TİCARETTE MUAMELE</p>

<p class=MsoNormal>Alışveriş ettiği kimseyi zarara sokmak, zulümdür. Adalet ise
din kardeşine zarar vermemektir. Kendi ihtiyacı için satın alacak olsa, ancak
beş kuruş verebileceği bir malı, başkasına altı kuruşa satan, muamelede başkasına
yapmakla memur olduğu nasihatı terk etmiş olur. Kendisi için sevdiğini, başkası
içi sevmemiş olur. Bu bir icmaldir. Tafsilatı:</p>

<p class=MsoNormal>Birincisi: Malını övmemek. Şayet malını, kendisinde olmayan
vasıflarla övüyorsa, yalan söylemiş oluyor. Müşteri onun sözüne aldanarak malı
alırsa, yalanla birlikte, müşteriye zulmetmiş oluyor. Müşteri kabul etmişse,
yalancı ve mürüvvetsiz bir adam olmuş olur. Çünkü yalanı açığa çıkıyor. Yok eğer,
malında olan vasıflarda övmeye çalışıyorsa, boş laf etmiş ve lüzumsuz sözler
söylemiş olur. Halbuki, konuştuğu her sözden, huzûr-u ilâhî’de mes’uldur.</p>

<p class=MsoNormal>İkincisi: Malının gizli ve âşikâre bütün kusurlarını
söyleyip hiçbirini gizlememesi vaciptir. Az kâr ile meşru bir şekilde temiz mal
alıp satmayı itiyâd edinen kimse, çürük mal almaz. Şayet tesadüfen eline çürük
mal geçerse, müşteriye onun kusurunu söyler ve hatta onu sermayesine de satmaya
razı olur.</p>

<p class=MsoNormal>Malın kusurunu müşteriden gizlemek, zulüm ve onu aldatmaktır
ki, her ikisi de harâmdır. Halbuki bu açıklamayı yapmak onun vazifesidir.
Elbisenin güzel tarafını gösterip, kusûrlu tarafını gizleyen, hiyanet etmiş
olur. Hiyânetin ve kötüyü iyi ile karıştırıp aldatmanın haram olduğuna şu
rivayet delalet etmektedir:</p>

<p class=MsoNormal>Resûlullah (S.A.V.), ekin pazarına uğramıştı. Orada iyi bir
buğday gördü. Hoşuna giden bu buğdayı eli ile yoklayınca, altının yaş olduğunu
gördü. Bunun üzerine “Bu nedir?” diye sordu. Buğday sahibi “Yâ Resûlallah, yağmur
altında kaldı ve ıslandı.” deyince, Resûl-i Ekrem (S.A.V.):</p>

<p class=MsoNormal>“Niçin ıslak kısmını üste çıkarmadın? Herkes görür de ona
göre alırdı. Bizi aldatan bizden değildir.” (Müslim)</p>

<p class=MsoNormal>Üçüncüsü: Ölçü ve tartıda kat’iyyen hile yapmamak. Alırken
nasıl ölçer ve tartarsa, verirken de öyle ölçüp tartmalıdır. Resûl-i Ekrem
(S.A.V.): </p>

<p class=MsoNormal>“Biraz ağır tart” buyurmuştur.</p>

<p class=MsoNormal>Dördüncüsü: Piyasaya sadık kalmak ve fiatı gizlememektir. </p>

<p class=MsoNormal>(Hüccetü’l İslâm İmam Gazâlî (Rh. A.)</p>

<p class=MsoNormal> İhyâ-u Ulûmu’d Dîn, S: 194-206)</p>

<p class=MsoNormal>30</p>

<p class=MsoNormal>İMANDA TEREDDÜT MAKBÛL DEĞİLDİR</p>

<p class=MsoNormal>“Zikredin ey mü’minler! Şol zamânı ki, o zamânda münâfıklar,
kalblerinde îmânları karar kılmamış ve mertebe-i yakîne varmamış, îmânlarında
daha şüphesi olan bir takım kimseler tarafından Ehl-i Îmân’a işâret ederek:</p>

<p class=MsoNormal>- Şunları dinleri aldattı! Binâenaleyh nefislerini tehlikeye
atıyorlar... dediler. Bunların bu kelâmlarını reddetmek üzere Vâcib Teâlâ’ya
mütevekkil olup tefzîz-i umûr edenlere, Cenâb-ı Hakk kifâyet eder ve onların
umûrunu teshîl buyurur. Başka bir kimsenin iânesine muhtâç olmaz. Zîrâ Allâhü
Teâlâ cümle âlem üzerine Gâlib ve kendinden istiâne edenlere muâvenet etmeğe
Kâdir ve bil’umum ef’âlinde hikmet-i bâliğa sâhibidir.” (Enfâl, 49)</p>

<p class=MsoNormal>Kâfirler bin kişiyi mütecâviz, mü’minler ise üçyüz küsür kişi
olduğu halde:</p>

<p class=MsoNormal>- “Bunları dinleri mağrur etti! Zîrâ bin kişiye karşı üçyüz
küsür kişinin cür’eti hamâkattir!..” diyen münâfıklar ile murâd: Fahr-i Râzî,
Hâzin ve Nîsâbûrî’nin beyânlarına nazaran; Medine’de Hazrec ve Evs
kabîlelerinin münâfıklarıdır.</p>

<p class=MsoNormal>Kalblerinde maraz olanlarla murâd: Mekke’de îmân etmiş
velâkin henüz şüpheden kurtulmamış ve Kureyş müsaade etmediğinden hicret
edememiş olan zayıf îmânlı mü’minlerdir. Çünkü Kureyş’le berâber Bedir’e
geldiklerinde zayıf îmânlı mü’minler bu sözü avdet etmek ve irtidâd edip anlaşmak
ve eğer Resûlullah (sallallahü aleyhi vesellem) gâlib gelirse Ehl-i İslâm tarafına
geçmek ve Medîne’ye gitmek idi.</p>

<p class=MsoNormal>Lâkin ba’zı rivâyete nazaran onların cümlesi helâk olup, bir
tâne kalmamıştır. Çünkü îmânda tereddüt makbûl değildir. Böyle zayıf îmânlı
olanlar her zamân tereddüt içinde yaşar ve iki taraflı tutmakla sağlam bir yol
ta’kîb edemediğinden, her zamân endîşe ve ıztırâbdan kalbi hâlî kalamaz. Ve
âkibet hîlesi ayağına dolaşmakla helâk olur.</p>

<p class=MsoNormal>(Hz. Mahmûd Sâmî Ramazânoğlu (K.S.), Bedir Gazvesi, C.
146-147)</p>

<p class=MsoNormal>31</p>

<p class=MsoNormal>&nbsp;</p>

<p class=MsoNormal>NİSAN</p>

<p class=MsoNormal>(Bismillahirrahmanirrahim)</p>

<p class=MsoNormal>“BESMELE”NİN ÜSTÜNLÜĞÜ</p>

<p class=MsoNormal>Ata’ (R.H.)’ın, Câbir bin Abdullah (R.A.)’dan eylediği
rivâyette “Besmele indiği zaman, bulutların doğu tarafına çekildiğini, rüzgârın
dindiğini, denizin coştuğunu, yabânî ve diğer hayvanların kulak verip onu
dinlediğini, şeytanların gökyüzünden recmolunduğunu, Allâh-ü Teâlâ’nın kendi şerefli
ismi, bir hasta üzerine okunduğunda, o hastanın şifâ bulup, bu şerefli isim
(Allâh C.C.) bir şey üzerine söylendiğinde o şeyin bereketli olduğuna İzzet ve
Celâli’ne yemin ettiğini ve bir kimse “Besmele”yi okursa cennet’e gireceğini”
haber vermiştir.</p>

<p class=MsoNormal>Ebû Vail (R.H.)’ın Abdullah İbn-i Mes’ud (R.A.)’dan rivâyet
eylediği Hadîs-i Şerif’te: Bir kimse Allâh-ü Teâlâ’nın, kendisini on dokuz
zebâni meleklerinden kurtarmasını ihsan etmesini dilerse “Besmele” okusun. Zîrâ
“Besmele” on dokuz harftir. Allâh-ü Teâlâ, “Besmele”deki herbir harfi bu
meleklerin herbirinden, o kimse için perde ve sütre kılar.” buyurulmuştur.</p>

<p class=MsoNormal>Enes bin Malik (R.A.), Resûlullâh (S.A.V)’in “Bir kimse,
üzerinde “Besmele” yazılmış olan bir kağıdı, yerde basılmasın diye, Allâh-ü
Teâlâ’ya ta’zim ederek yerden kaldırsa, o kimse Allâh-ü Teâlâ katında sıddîklar’dan
yazılır, şâyed o kimsenin anne ve babası, müşriklerden olsa azâbları
hafifletilir.” diye buyurduklarını rivâyet eylemiştir. </p>

<p class=MsoNormal>Sâlim bin Câd (R.A.) bildirir ki: Hz. Ali (R.A.)’ın “Besmele
indiğinde, Resûlullâh (S.A.V.)’in : Bu Ayet-i Kerime en önce Âdem (A.S.)’a
indi; o anda Âdem (A.S.), “Benim zürriyetim bunu okumağa devam ettikleri
müddetçe azâbdan emindirler, dedi. Sonra “Besmele, kaldırılıp İbrahim (A.S.)’a
indirildi. İbrahim (A.S.) mancınıktayken o’nu okuyunca Allâh-ü Teâlâ, ateşi
ibrahim (A.S.)’a soğuk ve selâmet kıldı. Sonra kaldırılıp Süleyman (A.S.)’a
indirilince melekler: Ey Allâh’ın Nebîsi, Allâh’a yemin ederiz ki; işte sana şimdi
saltanat ve mülk tamam oldu, dediler. Sonra yine kaldırılıp şu anda bana
indirildi. Kıyâmet Günü’nde ümmetim gelir, onlar” Besmeleyi okur bulunurlar,
amelleri teraziye konulduğunda sevap ve iyilikleri, günaha ağır gelir.” diye
buyurduklarını rivâyet etmişlerdir.</p>

<p class=MsoNormal>Resûlullâh (S.A.V.) Efendimiz:  “Siz “Besmele”yi kitaplarınıza
yazınız, onu yazdığınızda dilinizle de söyleyiniz.” diye emir buyurmuşlardır.</p>

<p class=MsoNormal>(Hz. Gavs-ı A’zam Seyyîd Abdülkâdir Geylânî (K.S.A.), </p>

<p class=MsoNormal>(Gunyetü’t  Tâlibin, S.165)</p>

<p class=MsoNormal>1</p>

<p class=MsoNormal>ALLÂH-Ü TEÂLÂ, </p>

<p class=MsoNormal>KENDİSİNE ŞİRK KOŞMAĞI AFFETMEZ</p>

<p class=MsoNormal>Bu, tam bir adâlettir. Şirk koşulmasından murâd, mutlâk
küfürdür.</p>

<p class=MsoNormal>Âyet-i Kerîme'de &quot;Nebi (S.A.V.) Efendimiz, olsa
bile...&quot; denilmektedir. Delîl ise, Zümer Sûresi, Âyet: 65'tir:&quot;(Habîbim), And olsun ki sana da, senden önceki peygamberlere de (şu
husûs) vahyolunmuştur: And olsun ki (bilfarz) Allâh'a ortak koşarsan, amellerin
elbette boşa gider (bâtıl olur) ve elbette hüsrâna uğrayanlardan olursun.&quot;</p>

<p class=MsoNormal>Suyûtî (R.H.)'ın &quot;İtkân&quot; isimli eserinde denilir
ki: &quot;Hitâb nev'îlerinden birisi de, bir kimseye hitâb edilerek, o hitâbın
muhâtabıyla başkasının murâd edilmesidir.&quot; Allâh-ü Teâlâ'nın, Yûnus
Sûresi, Âyet: 94'deki hitâbı da, bu nev'î bir hitâbtır: &quot;(Habîbim), eğer
sana indirdiğimizden (bu beyân ettiğimiz şeylerden) şübhe ediyorsan, senden
önce Tevrât'ı okuyanlara sor. And olsun ki Rabbi'nden sana hakk gelmiştir. Sakın
, şübhecilerden olma!&quot;</p>

<p class=MsoNormal>Resûl-i Ekrem (S.A.V.) Efendimiz, (Sümme hâşâ, hâşâ lillâh!)
şübheden pürpâktır. Âyet'teki îkâzdan, hitâbdan murâd, Allâh'ın, ancak
kâfirleri azarlamasıdır. Nebî (S.A.V.) Efendimiz Hazretleri'nden herhangi bir şübhenin
sâdır olmasını düşünmek, hayâl etmek, muhâl üzeri muhâldir. (Zâten, Nebî
(S.A.V.) Efendimiz'in îmânı, ismeti, ibâdeti, ahlâkı, muâmelâtı, peygamberliği,
zâtı vb. her ne husûsları olursa olsun, Nebî (S.A.V.) Efendimiz'in Peygamber
olmadan önceki veyâ sonraki hayâtlarıyla, zâtlarıyla, O'nun her türlü muâmelatıyla
ilgili şübhede bulunan, sû-i zanneden kimsenin kâfirliği icmâ' ile sâbit olmuştur.)</p>

<p class=MsoNormal>Şirkten dolayı bir kimsenin mağfiretinin (bağışlanmasının)
câiz olmayacağı “icmâ” ile sâbittir. Aklen de bu böyledir: Çünkü iyi kimse ile
kötü kimseyi birbirinden ayırma ölçüsünü, yok etmek demek olur. Hikmet ise iyi
ile kötüyü, birbirinden ayırmağı gerektirir. Küfür, cinâyette en üst mertebedir
ki bunu mübâh kabul etme ihtimâli olamaz. Hikmet, iyiye ihsânı, şerliye de cezâ
ve mahrûmiyeti gerektirir. İyi ile kötüyü birbirinden ayırmağın, küfür ve şerrleri
halk etmeğin bir takım hikmetleri vardır. Sonsuz kerem ise, son derece bir
cinâyeti afvetmeği iktizâ eder. </p>

<p class=MsoNormal>(Hz. Muhammed Mevlânâ Ebû Saîd Hâdimî (K.S.) Berîka C. 2, S.
15-17)</p>

<p class=MsoNormal>2</p>

<p class=MsoNormal>KİM NEFSİNİ BİLİR İSE ALLÂH’I DA BİLİR</p>

<p class=MsoNormal>Hazret-i İbrâhîm bir günlük çocuk iken diğer çocukların bir
aylığı, bir aylık çocuk iken diğer çocukların bir seneliği gibi idi. İbrâhîm
(A.S.) mağarada ancak 15 ay veya 7 sene, diğer bir rivâyete göre de daha çok
kalmıştır. İbrâhîm (A.S.), gizlendiği yerde artık büyümüştü ve bir gün annesine
şu suâli sordu:</p>

<p class=MsoNormal>- Anneciğim benim Rabbim kimdir?</p>

<p class=MsoNormal>- Benim.</p>

<p class=MsoNormal>- Senin Rabbin kimdir?</p>

<p class=MsoNormal>- Baban.</p>

<p class=MsoNormal>- Babamın Rabbi Kimdir?</p>

<p class=MsoNormal>Annesi, Hz. İbrâhîm’e sus dedi ve babasına gidip şunları
söyledi:</p>

<p class=MsoNormal>- İnsanların dînini değiştireceğinden bahs ettiğimiz çocuğu
biliyor musun? İşte o çocuk senin oğlundur.</p>

<p class=MsoNormal>Sonra da annesi oğlunun bütün söylediklerini babasına haber
verdi. Biraz sonra da babası Âzer, oğlunun yanına geldi. Bu sefer Hz. İbrâhîm
babasına aynı şeyleri sormağa başladı:</p>

<p class=MsoNormal>- Ey babacığım benim Rabbim kimdir?</p>

<p class=MsoNormal>- Annendir.</p>

<p class=MsoNormal>- O halde annemin Rabbi kimdir?</p>

<p class=MsoNormal>- Benim.</p>

<p class=MsoNormal>- O halde senin Rabbin Kimdir?</p>

<p class=MsoNormal>- Nemrûd.</p>

<p class=MsoNormal>- Pekâlâ Nemrûd’un Rabbi kimdir? deyince buna cevâp
veremeyen baba Âzer, oğlu Hz. İbrâhîm’e şiddetli bir tokat vurdu. Ve “sus!”
diyerek onu konuşmaktan men’etti.</p>

<p class=MsoNormal>Gece bütün karanlığı ile her yeri bürüyünce Hazret-i İbrâhîm
kalmakta olduğu mağaranın kapısına yaklaştı ve kayanın arasından bakınca
gökteki yıldızları gördü, yer ve göklerin yaradılışını tefekkür etmeye başladı.
Kendi kendine şöyle dedi: Muhakkak ki beni yaratan, bana rızık veren, beni
yediren ve içiren benim Rabbimdir. Benim ondan başka Rabbim yoktur.</p>

<p class=MsoNormal>Sonra göğe baktı, bir yıldız gördü ve “Benim Rabbim işte
budur” dedi. Ne zamân ki o yıldız battı, bu sefer de şöyle dedi:</p>

<p class=MsoNormal>- Ben batıp kaybolanyarı sevmem!!!</p>

<p class=MsoNormal>İbrâhîm (aleyhisselâm) sonra ay’ı, daha sonra güneş’i gördü
ve yıldızlar hakkında söylediklerini bunlar hakkında da söyledi. Onlar da batıp
kaybolunca:</p>

<p class=MsoNormal>- Eğer Rabbim beni doğru yola eriştirmezse şüphesiz ben de
delâlette kalan kavimden olurum... Ey Kavmim! Sizin Allah’a şerîk koşmakta olduğunuz
şeylerden ben uzağım! Şüphesiz ki ben yüzümü yer ve gökleri yaratan Zât’a
çevirdim!”</p>

<p class=MsoNormal>Bir rivâyette de şöyle vârid olmuştur:</p>

<p class=MsoNormal>“Kim nefsini bilirse Allâh’ı da bilir.”</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. İbrâhîm (A.S.), S.
32-34)</p>

<p class=MsoNormal>3</p>

<p class=MsoNormal>KADIN İLE ERKEK’İN                        SELÂMLAŞMALARINDAKİ                
İSLÂMÎ KISTÂS</p>

<p class=MsoNormal>Kadın, erkeğe selâm verdiği sûrette, selâm veren kadın, yaşını
başını almış bir yaşta ise, erkek redd-i selâm edebilir. Selâm veren kadın,
tâze bir çağda ise erkek, kalben redd-i selâm eder. Kadın için erkeğin selâmını
reddetmesi de vâcibdir. Fakat kadının sesi, avret olduğu için selâma mukâbele
ederken sesini yükseltemez.</p>

<p class=MsoNormal>Kadın-erkeğin selâmlaşmalarındaki cârî olan kıstâs, “teşmît-i
âtıs” ya’nî aksırma esnâsında da, birbirlerine yapacakları duâda da, aynen ve
tamâmen cârîdir. (geçerlidir.)</p>

<p class=MsoNormal>Dilencinin selâmını redd için Şer’î bir mecbûriyyet yoktur.
Çünkü selâmdan istenilen, aranılan ictimâî ve ulvî gâyeden dilencinin selâmı,
tamâmiyle mahrûm bulunmaktadır.</p>

<p class=MsoNormal>&nbsp;</p>

<p class=MsoNormal>SELÂMIN İCTİMÂÎ MEVKİÎ</p>

<p class=MsoNormal>Müslümânlar arasında tanışmağa, kaynaşmağa vesîle olduğu
için selâm ile redd-i selâmın pek yüksek bir ictimâî kıymeti vardır. Kitâb ve
Sünnet’ten sonra en yüksek mevkiî, sosyal hayata bahşeden İslâm Dîni, sosyal
pek müstesnâ bir kıymeti hâiz olan selâm için tanışmak gibi bir zorunluluğu şart
kılmamıştır. Müslümânlar için, bildiğine ve bilmediğine (müslümânlara) selâm
verilmesini bir vazîfe olarak kabûl etmiştir.</p>

<p class=MsoNormal>&nbsp;</p>

<p class=MsoNormal>KUR’ÂN OKUYANA SELÂM VERİLMEMELİ, VERİLDİĞİNDE DE REDD-İ
SELÂM       OLUNMALIDIR</p>

<p class=MsoNormal>Kur’ân okuyan kimseye selâm verilmemelidir. Kelâm-ı İlâhî
ile meşgûl olan bir mü’min’i, selâm vererek işgâl etmek hiç de muvâfık değildir.
Fakat Kur’an okumakta bulunan bir müslümân, böyle bir selâm ile karşılaştığında
redd-i selâm etmesi vâcib olur. Münferiden, bir kimseye karşı verilen selâma,
yalnız o selâma muhâtab olan kimse mukâbele eder.</p>

<p class=MsoNormal>Tecrîd-i Sarîh Tercemesi ve Şerhi C.4, S. 283-284)</p>

<p class=MsoNormal>4</p>

<p class=MsoNormal>HZ. HUZEYFE BİN YEMÂN (R.A.)</p>

<p class=MsoNormal>Huzeyfe (Radıyallahu anh) Sahib-i sırr-ı Resûlullah olan meşhûr
Hazret-i Huzeyfe’dir. Babasının ismi “Hisl ibn-i Câbir”dir, “El-Yemân” lakabıdır.</p>

<p class=MsoNormal>Bedirde bulunamamışdır. Uhud gazâsında bulunmuş ve Hendek
gazvesinde dahî taraf-ı Risâletpenâhîden bir müfreze ile küffârın ahvâlini
tahkîyke me’mûr olmuşdur.</p>

<p class=MsoNormal>Sâhib-i sırr-ı Resûlullah idi ki Hazret-i Resûlullah
(Sallallahu Teâlâ aleyhi ve sellem) dünyâda ne olub biteceğini ona hafiyyen
söylemişler ve zamân-ı Saâdetlerinde münâfıkları tanıtmışlardır. Fakat Huzeyfe
(Radıyallahu anh) mahrem-i esrârlık şiârını muhâfaza edib kimseye bildirmemişdir.</p>

<p class=MsoNormal>Hazret-i Ömer’ül-Fâruk (Radıyallahu anh) Huzeyfe’nin
bulunmadığı cenâzede bulunmaz imiş.</p>

<p class=MsoNormal>Hazret-i Ömer (Radıyallahu anh) zamanında Huzeyfe (Radıyallahu
anh) Îran Muhârebâtında bulunmuşdur.</p>

<p class=MsoNormal>Hazret-i Ömer (Radıyallahu anh) vâlilerine verdiği fermanları;“Filânı size gönderdim ve şöyle hareket etmesini ona emir ve tenbîh etdim.”
diye yazar olduğu halde Huzeyfe (Radıyallahu anh)’i Medâyin’e vâli ta’yîn etdiğinde
fermânına: “Sözünü dinleyin ve itâat edin ve istediğini verin” demektedir.
Oraya varıb menşûru okundukda ahalî, “Ne isterseniz verelim” demişlerdir.</p>

<p class=MsoNormal>Huzeyfe (Radıyallahu anh) de: “İçinizde bulunduğum müddet
yiyeceğimi ve merkebimin yemini isterim” deyib başka hiç bir talebde bulunmamışdır.</p>

<p class=MsoNormal>Hazret-i Ömer (Radıyallahu anh) muahharan Huzeyfe (Radıyallahu
anh)’ı Medîne-i Münevvere’ye taleb etdiklerinde kendileri yol üzerinde bir yere
gizlenerek Hazret-i Huzeyfe’yi hufyeten görmüşler ve gönderdikleri hâl üzere
avdet etmiş bulmalarıyla kucaklayub:</p>

<p class=MsoNormal>“Sen benim birâderimsin, ben de senin birâderinim” buyurmuşlardır.</p>

<p class=MsoNormal>Hazret-i Huzeyfe (Radıyallahu anh) Hicretin otuz altı
târihinde Hazret-i Osmân (Radıyallahu anh)’in şehâdetinden kırk gece sonra
vefât etmişdir.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 263-264)</p>

<p class=MsoNormal>5</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>YAPILMASINI EMİR BUYURDUKLARI VE YASAKLADIKLARI YEDİ ŞEY</p>

<p class=MsoNormal>Berâ’ (İbn-i Âzib) (R.A.)’den şöyle rivâyet edilmiştir.
Berâ’ (R.A.) demiştir ki: “Nebî (S.A.V.) bize yedi şeyi işlememizi emrettiler;yedi şeyden de bizi nehyeylediler:</p>

<p class=MsoNormal>Resûl-i Ekrem (S.A.V.) bize; Cenâze arkasından gitmeği,
Hastayı ziyâret etmeği, Da’vete icâbet eylemeği, Mazluma yardımı, Yemîni kabûl
etmeği, Selâmı karşılamağı, Aksırana duâ etmeği emreylediler.</p>

<p class=MsoNormal>Yine Nebî (S.A.V.) bizi; Gümüş kap (kullanmak)tan, Altın
yüzük (takmak)tan, Harîr (ipek), Dîbâ (renkli dokuma motiflerle süslü lüks bir
çeşit ipek kumaş.) Kasıy, İstebrak (sırma ile işlenmiş bir çeşit kaba kumaş)
(denilen ipekli kumaş isti’mâlin)den  (kullanımından) de nehyeylediler.”</p>

<p class=MsoNormal>Bu Hadîs-i Şerîf, turûk-ı rivâyâtının (rivâyet yollarının)
kesreti (çokluğu) ile mümtâz (tanınmış, seçkin) olan Hadîsler’den birisidir.
Yalnız Buhârî (R.H.), Sahîh’inin on yerinde zikretmiştir. Müslim, Et’ime;Tirmizî, İstîzân, Libâs; Nesâî Cenâiz, Îmân, Nüzûr, Zînet bâblarında; İbn-i
Mâce, Keffârât, Libâs bâblarında tahrîc eylemişlerdir.</p>

<p class=MsoNormal>YEDİ ŞEY’DEN BİRİNCİSİ:                      CENÂZEYE İTTİBÂ’DIR</p>

<p class=MsoNormal>Cenâzeyi peşi sıra takîb etmek ve cenâze namâzını kıldıktan
sonra da bu sûretle devâm eylemektir. Bu sebeble Hanefîler’e göre cenâzeyi
ta’kîb etmekte efdâl olan, cenâzenin arkasından gitmektir. Şâfiîler’e göre
efdâl olan, cenâzenin önünde gitmektir.Mâlikîler arasında: 1) Önde gitmek, 2)
Arkada gitmek, 3) Yayaların önde gitmesi, süvârîlerin arkada gitmesi sûretiyle
üç nev’î ictihâd vardır. Bunlardan muhtâr olanı, Hanefîler’le berâber olanı
olup cenâzenin arkasında ta’kîb edilmesidir.</p>

<p class=MsoNormal>Cenâzeye iştirâk eden kadınların, cenâzeyi arkadan ta’kîb etmelerinde
imâmların icmâı vardır.</p>

<p class=MsoNormal>Cenâze namâzına gelince, ulemânın cumhûruna göre farz-ı
kifâye’dir. Komşuların, cenâzenin ahbâb ve dostlarının cenâzelerine ittibâ’
etmeleri vâcib’dir. Aliyyü’l Kârî (R.H.), Mişkât şerhinde “ehl-i bid’at, bu
hakktan müstesnâdır.” diyor.</p>

<p class=MsoNormal>(Tecrîd-i Sarîh Tercemesi ve Şerhî C. 4, S. 276-277)</p>

<p class=MsoNormal>6</p>

<p class=MsoNormal>İSLÂM GÜNEŞİ ASLA BATMAYACAK; AKSİNE DAHA DA PARLAYARAK    
DEVÂM EDECEKTİR</p>

<p class=MsoNormal>“Allâh’ın nûrunu ağızlarıyla söndürmek isterler, Allâh ise
nûrunu tamamlayıcıdır. Velev ki kâfirler hoşlanmasınlar.” (Saff Sûresi, Âyet:8)</p>

<p class=MsoNormal>Saff Sûresi, “Ayet: 7’de: “O kimseden daha zâlim kimdir ki
kendisi İslâm’a da’vet olunurken o, Allâh’a karşı yalan yere iftirâda bulunur.
Allâh ise zâlimler olan kavmi doğru yola kavuşturmaz.” diye buyurulmuştur.</p>

<p class=MsoNormal>O zâlimler, o iftirâda bulunanlar, o Dîn-i İlâhî’ye düşmân
kesilenler, Allâh’ın nûrunu, ağızlarıyla söndürmek isterler. Onların hâinâne
maksâdları budur. Onlar bir nûr-ı ma’nevî olan Dîn-i İlâhî’yi veyâ Kur’ân-ı
Mübîn’i veyâ pek parlak olan Dînî hüccetleri (delilleri), kendilerinin
iftirâlarıyla ortadan kaldırmağa çalışırlar. Fakat bu, ne mümkün!.. Allâh ise
nûrunu tamamlayacaktır. O’nu gâyesine erdirecektir. O’nu şark ve garba neşredecektir.
Velev ki kâfirler hoşlanmasınlar. O ilâhî nûr’un böyle cihânşümûl olmasından
dolayı ye’s ve keder içinde kalmış bulunsunlar. Onların bu denâetlerine
(âdîliklerine) rağmen O İlâhî nûr, lemean edip (parıldayıp) duracak, bütün
ufukları aydınlatmağa devâm edecektir. Cenâb-ı Hakk, Peygamber-i Zîşân’ını
Aleyhisselâtü ve’s-Selâm’ını nûsretlere (yardımlara, üstünlüklere) nâil, Dîn-i İslâm’ı
neşre muvaffak buyuracaktır. Bu Âyet-i Kerîme’nin nüzûl sebebi hakkında
deniliyor ki: Vahy-i İlâhî, kırk gün kadar gecikmişti. Ka’b bin Eşref dedi ki:“Ey yahûdî cemâati! Size müjde!.. Allâh, Muhammed’e indirdiği şey husûsunda
nûrunu söndürdü, artık O’na nûrunu tamamlamayacaktır.”  Resûl-i Ekrem (S.A.V.)
Efendimiz, mahzûn oldular ve müteâkıben bu Âyet-i Kerîme nâzil olarak Nûr-ı İlâhî’nin
devâm edeceği tebşîr buyuruldu. Vahy-i İlâhî yine kesintisiz devâm eyledi.</p>

<p class=MsoNormal>Evet, Dîn-i İlâhî, devâm edecektir. Allâh-ü Teâlâ’nın
Dîni’ni ve O Dîn’i neşre vasıta olan Kur’ân-ı Azîmü’ş-Şân’ı, hiçbir dîn düşmânı
söndüremez.</p>

<p class=MsoNormal>“Bir şem’i ki Mevlâ yaka, bir veçhile sönmez.” Amennâ, ya’ni
“Bir mumu Allâh yaksında onun sönmesi hiç mümkün olur mu?”</p>

<p class=MsoNormal>Güneşe karşı söylenilecek hoş olmayan lâkırdılar, atılacak
sular onu, kâbil midir ki söndürsün, onu ışıktan mahrûm bıraksın?.. Artık güneşlerden
binlerce kat daha ulvî ve daha ışık saçıcı olan Dîn-i İlâhî’yi kim dedikodusiyle
düşmânâne hareketleriyle söndürebilir? </p>

<p class=MsoNormal>(Ömer Nasûhî Bilmen (Rh.A.), Kur’ân-ı Kerîm’in</p>

<p class=MsoNormal> Türkçe Meâl-i Âlisi ve Tefsîri, c. 8, s. 3708-3711)</p>

<p class=MsoNormal>7</p>

<p class=MsoNormal>SULTÂN SÜLEYMÂN HAN’IN MÜCÂHİDLİĞİ</p>

<p class=MsoNormal>Sultân Selim-i Evvel’in oğlu Sultân Süleymân-ı Evvel, bir
erkek arslandır. O, fazîletlerle dolu, hüner kaynağıdır. Yiğitliğiyle dünyâyı
âbâd eyledi. O erkek arslanın, dünyanın dört bir tarafına koşturduğu atını,
rüzgâr bile geçemedi. Rüzgâr devâmlı değildir; ama O yiğit, şehzâde iken de
Sultân iken de gece gündüz seferlere çıktı ve cihâd için at koşturdu. Bu yolda
Dâra, Zaloğlu Rüstem, Şâh Hüsrev ve Cem yarışamazlar; eğer bunlar O’nun zamanında
olsalardı O’nun kapısında hâdim olurlardı.</p>

<p class=MsoNormal>Gazâlarda O’nun yol arkadaşları ilim ve irfân elhi ve
kutublardı. O’nun sancağında “Nasrun min Allâh” Âyeti yazılıdır. Başka
kavimlerin geçmişteki güçlü sultânları O’nun ordusunun heybetini görselerdi
daha vuruşmadan onların toplulukları dağılırdı. O’nun kılıcı şarkı da garbı da
titretti; bundan dolayıdır ki kızılbaşlar, hayret ve şaşkınlık içinde kaldılar.
O yedi iklimin padişâhıdır ve bundan dolayı ve yiğitliğinin lâyıkı olan padişâhlık
tâcı da O’na lâyıktır.</p>

<p class=MsoNormal>Cenk darbeleriyle ve cihâdın şevketinden hâsıl olan
sadâlardan korkan Ruslar ve Avrupalılar gece gündüz uyuyamaz olmuşlardır. İslâm’ın
padişâhı coştuğunda, deniz bile ona itâat ederek dalgalanmaz olur. (Burada
Barboros Hayreddin Hazretlerinin, Preveze’de aleyhlerine esen rüzgâr ile
dalgalanan denize, kâğıt üzerine ilgili Âyetleri yazıp, atması îmâ edilmektedir
ki Sultan Süleymân O cihâdda fiilen bulunmasa da, halîfe olarak o cihâdın
ma’nen başkumandanıdır.) O’nun şevketli kılıcının kahredici darbeleriyle
Moskof’un ödü patlardı. O’nun kapısında, ne zaman mehter davulu vurulsa, Allâh’ın
nusretiyle te’min olunan zafer sadâlara işitilirdi. O’nun zafer sancağı
dalgalandıkça bütün şehbâzlar etrafında cem olurlardı. Ne zaman küffâr üzerine
yürüse; düşmanlar, çoluk çocuklarını bırakıp kaçarlardı. O şâhın düşmanlarının
akılları başlarından gider, hepsi deliğine kaçışan farelere dönerlerdi. Atının
nal sesi işitildiğinde düşman, Çobanyıldızı da olsa, yerinde duramazdı. O’nun
her an işi Hakk yolda gazâdır ve her kolunda da bin hüner vardır.</p>

<p class=MsoNormal>(Eyyûbî, Menâkıb-ı Sultân Süleymân, Haz. Dr. Mehmed Akkuş,
Ank. 1991, S. 61-65)</p>

<p class=MsoNormal>GAYR-İ MÜSLİMLERE NASIL REDD-İ SELÂM EDİLİR?</p>

<p class=MsoNormal>Sahîh-i Buhârî’de Ebû Hüreyre (R.A.)’den rivâyet edilen bir
Hadîs-i Şerîf’te, ehl-i kitâb tarafından verilen selâm’ın, yalnız “Ve aleyküm”
diyerek reddedilmesi Ashâb (R.A.)’e bildirilmiştir.</p>

<p class=MsoNormal>Tecrîd-i Sarîh Tercemesi ve Şerhi C.4, S. 283-284)</p>

<p class=MsoNormal>8</p>

<p class=MsoNormal>ALLÂH’A ÎMAN VE O’NU SEVMEK, NEBÎ (S.A.V.)’E TÂBİ’ OLMAKLA
MÜMKÜNDÜR</p>

<p class=MsoNormal>“De ki, “Eğer Allâh’ı seviyorsanız bana uyun ki Allâh da
sizi sevsin ve günahlarınızı bağışlasın. Allâh, Gafûr ve Rahîm’dir.” </p>

<p class=MsoNormal>(Âl-i İmrân Sûresi, Âyet: 31)</p>

<p class=MsoNormal>Rivâyet olunduğuna göre Kureyş, Mescid-i Harâm’da putlara
taparken Resûlulâh (S.A.V.) Efendimiz, onların yanında durup şöyle buyurdular:“Ey Kureyş topluluğu, siz böyle yapmakla Hz. İbrâhîm’in Dîni’ne muhâlefet
ediyorsunuz.” Bunun üzerine Kureyşliler: “Biz, Allâh’ı sevdiğimiz için, bizi Allâh’a
daha fazla yaklaştırsınlar diye bu putlara tapıyoruz.” (Zümer: 3) dediler. İşte
bundan dolayı, Âl-i İmrân: 31 nâzil olmuştur. Bu Âyet-i Celîle’nin inzâli ile
ilgili iki rivâyet daha vardır. Birisi: Allâh-ü Teâlâ, yahûdîleri, kendisine ve
Nebi-yi Ekrem (S.A.V.)’e îmân’a tehdîd ve vaîdlerle da’vet edince yahûdîler:“Biz, Allâh’ın oğulları ve dostlarıyız.” (Mâide: 18) dediler de bundan dolayı
Âl-i İmrân: 31 nâzil oldu. Diğer rivâyet ise: Hristiyânlar: “Biz, Allâh’ı sevdiğimizden
ötürü Mesîh’e (Îsâ’ya) ta’zîm ediyoruz.” dedikleri için bu Âyet nâzil oldu.</p>

<p class=MsoNormal>Hâsılı insanlardan veya müşrik ve kâfirlerden herbiri,
Allâh’ı sevdiğini ve Allâh’ın rızâsını kazanmak için tâat yaptıklarını
söylerler ve iddiâ ederler ki bunun üzerine Cenâb-ı Hakk, Nebîsi Resûlullâh
(S.A.V.) Efendimiz’e: “Ey Habîb-i Edîbim, onlara, Allâh’ı sevdiğini iddiâ
edenlere söyle ki: “Eğer Allâh’ı sevdiğinizi beyân ettiğiniz iddiânızda doğru
iseniz, bana tâbi’ olunuz. Bana tâbi’ olmak, Allâh’ın emirlerine boyun eğmek, O’na
muhâlefet etmemek demektir.” </p>

<p class=MsoNormal>Allâh’ın kulunu sevmesinden murâd, o kuluna sevab vermesi;günahlarını bağışlamasından murâd ise, o kulunun cezâsını kaldırmasıdır.</p>

<p class=MsoNormal>Âyet-i Celîle şöyle tefsîr edilebilir:</p>

<p class=MsoNormal>1. “Eğer Allâh’ı seviyor iseniz, bana tâbi’ olun; çünkü bana
tâbi’ olmanızı Allâh emrediyor.</p>

<p class=MsoNormal>2. Eğer siz, Allâh’ın sizi sevmesini istiyorsanız, yine bana
tâbi’ olunuz; çünkü bana tâbi’ olduğunuzda Allâh’a itâat etmiş olursunuz. Allâh
ise, kendisine itâat eden herkesi sever. Hepinizin bana uymasında, Allâh’a
itâat, O’na ta’zîm ve O’nun dışındaki her şeye ta’zîm etmeği terk etmek vardır.
Muhabbet, sevilene tamamiyle yönelmeği ve mahbûbun (sevilenin) dışındaki her şeyden
yüz çevirmeği gerektirir. Allâh, Gafûr ve Rahîm’dir.” Dünyada, kullarının çeşitli
günahlarını gizlemesiyle Gafûr; âhirette, kullarına fazl ü keremiyle de
Rahîm’dir.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 6,
S. 259-261)</p>

<p class=MsoNormal>9</p>

<p class=MsoNormal>HZ. MUT’IM BİN ADİY (R.A.)</p>

<p class=MsoNormal>Nebî (Sallallahü Aleyhi Vesellem) Efendimiz müşriklerin
Bedir maktûlleri hakkında şöyle buyurmuştur:</p>

<p class=MsoNormal>- “Ey Cübeyr! Eğer baban Mut’ım Bin Âdiy sağ olsaydı, sonra şu
kokmuş cifeler hakkında şefâat etseydi hiç şübhesiz bunları Mut’ım’e diri diri
ve fidye-i necât olmaksızın bağışlardım!” buyurdu.</p>

<p class=MsoNormal>Îzâhı:</p>

<p class=MsoNormal>Resûlullah (Sallallahü Aleyhi Vesellem) Efendimiz bu kadar
kanlı düşmânları bağışlamak derecesinde Mut’ım bin Adiy (Radiyallahü Anh)’e
teveccüh göstermesi, Mut’ım (Radiyallahü Anh)’in Resûlullah (Sallallahü Aleyhi
Vesellem) Efendimiz’in üzerinde pek büyük hakk-ı minneti bulunmasındandır. Şöyle
ki:</p>

<p class=MsoNormal>Peygamber Efendimiz (Sallallahü Aleyhi Vesellem) Tâif
seferinden me’yûs bir halde Mekke’ye dönüp geldiğinde Mut’ım (Radiyallahü anh):</p>

<p class=MsoNormal>Peygamber (Sallallahü Alehi Vesellem) Efendimiz Hazretlerini
himâyesine almış ve dört oğluna emr edip silâhlandırarak bunların her birisini
Ka’be’nin birer rüknüne dikerek Resûlullah (sallallahü aleyhi vesellem)
üzerinde himâyesi olduğunu Kureyş’e karşı ilân etmiştir.</p>

<p class=MsoNormal>Bu haber Kureyş’e erişince Mut’ım (radiyallahü anh)’e
gelerek Kureyş:</p>

<p class=MsoNormal>- “Sen hakk-ı himâyesi mu’teber olup küçük görülmeyen bir
kimsesin!” deyip himâyesini kabûl etmişlerdi.</p>

<p class=MsoNormal>Bundan evvel Kureyş, Hâşimîleri, Hâşim oğulları mahallesinde
muhâsara ettiklerinden mahsûrlar hakkında bir sâhife yazmışlardı. Bu alçak
sahîfeyi Mut’ım bin Adiy (Radiyallahü anh), paçavra gibi yırtıp atmıştı. İşte;</p>

<p class=MsoNormal>Mut’ım (Radiyallahü anh)’in bu şerefli eline hürmeten on
dört senelik bir zulüm ve husumetin intikâm mahsûlünü bile Resûl-i Ekrem
(Sallallü Aleyhi Vesellem) Efendimiz Hazretleri “Bağışlarım!” buyuruyor.</p>

<p class=MsoNormal>Mut’ım bin Adiy (Radiyallahü anh) Bedir Harbi’nden önce
Mekke’de doksan küsür yaşında ölmüştür.</p>

<p class=MsoNormal>(Hz. Mahmûd Sâmî Ramazânoğlu (K.S.), Bedir Gazvesi, S.
87-88)</p>

<p class=MsoNormal>10</p>

<p class=MsoNormal>SÜNNET-İ SENİYYE’YE SIMSIKI</p>

<p class=MsoNormal>YAPIŞIP TAKVÂ’YA ERENLER, ANCAK NEBÎ (S.A.V.)’İN VÂRİSİDİRLER</p>

<p class=MsoNormal>“Biz Peygamberler mîrâs bırakmayız.”, “Âlimler,
peygamberlerin vârisidirler.” (Bu iki Hadîs-i Şerîf’te): “Peygamberlere neseb
yoluyla (soy sop bakımından) vâris olunmaz; Peygamberlere ancak kesb yoluyla
(sa’y ü gayret edilerek, kazanılarak) vâris olunur.” buyurulmaktadır. </p>

<p class=MsoNormal>Duydum ki Horasan beldesinde, eşrâftan birisi, kendisinin
neseb cihetiyle Hz. Alî (K.V.)’e mensûb olduğunu söylüyordu. Ancak günahkâr
idi. Burada ilim ve amelle takvâ’ya ermiş ve insanların da kendisinden
teberrükte bulunduğu ve ona tâzîm ettikleri siyahî bir köle bulunuyordu. Bir
gün bu siyahî zât mescide gitmek için evinden çıktı. Peşinde de bir cemâat vardı.
Yolda kendisini Hz. Alî (R.A.)’e, nesebce, nisbet eden o eşrâftan kimseyle karşılaştı
ki o kimse, sarhoş vaziyetteydi. Bunun üzerine siyahî zâtın peşinden gelen
cemâat o eşrâftan olan kimseyi oradan kovmaya yöneldiler. Fakat o, cemâatten sıyrılıp
o siyahî zâtın ellerinden tutup: “Ey ayakları yalın, dudakları kalın!.. Ben,
Resûlullâh (S.A.V.)’in torunuyken zelîl kılınıyorum; sen ta’zîm olunuyorsun!
Ben, zemmedilirken sen ikrâm ve izzete mazhar kılınıyorsun! Ben horlanıp hakîr
görülürken, sen dostluk ve desteğe mazhar oluyorsun!” dedi. Bunun üzerine o
siyahî zâtın yanındaki cemâat onu dövmeğe yöneldilerse de, o siyahî zât, onlara
mâni olup dedi ki: “Hayır, bu onun ceddinden dolayı, katlanılabilecek bir
durumdur. Ma’rûz kaldığı bu darb da, müstahak olduğu cezâ yerine geçer. Ancak
ne var ki ey soylu kişi, sen içini karartırken, ben içimi parlattım. İşte bu
sebeble insanlar benim gönlümün parlaklığını, yüzümün siyahlığında ışıldarken
gördüler de, böylece ben de güzelleştim. Ben ceddin (S.A.V.)’in yolunda
giderken, sen ise benim ceddimin yolundan gittin de, böylece insanlar beni,
senin ceddin (S.A.V.)’in yolunda giden birisi olarak; seni de, benim ceddimin
yolunda hareket eden birisi olarak gördüler de, beni senin ceddinin Hz. Alî
(R.A.)’in oğlu; seni de benim ceddimin oğlu sanıverdiler; sana, benim ceddime
yapılacak muâmeleyi; bana da senin cedd-i a’lâ’na yapılacak muâmeleyi revâ
gördüler.”</p>

<p class=MsoNormal>O hâlde Asıl Soyluluk Takvâ’dadır.</p>

<p class=MsoNormal>(Fahrüddîn, Er-Râzî (R.H.), Tefsîr-i Kebîr tercümesi, C. 20,
S. 236-237)</p>

<p class=MsoNormal>11</p>

<p class=MsoNormal>DUÂ ÂDÂBI </p>

<p class=MsoNormal>Ebû Hureyre (R.A.)’den rivayete göre Hz. Peygamber (S.A.V.)
Efendimiz buyurmuşlardır ki:</p>

<p class=MsoNormal>“Sakın sizden biriniz duâ ederken “Yâ Rabb! dilersen mağfiret
eyle, dilersen bana merhamet eyle” demesin. İstediğini sağlamca ve kat’iyyetle
istesin. Çünkü Allah’ı şu veya bu işe zorlayabilecek hiçbir kuvvet yoktur.</p>

<p class=MsoNormal>Başka Hadis-i Şerif’te:</p>

<p class=MsoNormal>“Sizden herhangi biriniz “duâ ettim de kabûl olunmadı”
diyerek acele etmedikçe duâsı kabûl olunur.”</p>

<p class=MsoNormal>Duâ eden duâsında ısrar etmeli, devâm etmelidir. Her halde
er veya geç müstecab olur.</p>

<p class=MsoNormal>Bir de dünyada müstecab olmazsa bile kul bunu yine kendi
lehine bilip Allah’dan ümidini kesmemelidir. Duâ büyük bir ibadet olup âhirette
de bir ecir ve sevabı olur.</p>

<p class=MsoNormal>Duânın âdâbı pek çoktur. Bu cümleden olarak: </p>

<p class=MsoNormal>1.Evvelâ abdestli bulunmak,</p>

<p class=MsoNormal>2.Bir namazdan sonra yapılmak,</p>

<p class=MsoNormal>3.Tevbe, istiğfârını ve kemâl-i ihlâsını arzeylemek,</p>

<p class=MsoNormal>4.Kıbleye yönelmek,</p>

<p class=MsoNormal>5.Duâdan evvel Allah’a çokça hamd-ü senâ etmek,</p>

<p class=MsoNormal>6.Rasûl-i Ekrem (S.A.V.) Efendimiz Hazretlerine çokça salât
ve selâm eylemek,</p>

<p class=MsoNormal>7.Duânın nihâyetini âmin ile bitirmek,</p>

<p class=MsoNormal>8.Duâda yalnız kendisini düşünmeyip bütün salihleri ve bütün
müminleri duâya müşterek kılmak,</p>

<p class=MsoNormal>9.Bir hacetini isterken ellerini semaya kaldırıp avuçlarını
açarak duâ etmek,</p>

<p class=MsoNormal>10.Kıtlık, umumi sıkıntı ve felaketlerin def’i için ise
ellerinin dışını semaya çevirerek duâ etmek ve Allah’a sığınmak,</p>

<p class=MsoNormal>11.Celb-i menfaat için yapılan duâların nihayetinde
ellerinin avuçlarını yüzüne mesh eylemek, defi mazarrat için yapılan duâlarda
mesh edilmez.</p>

<p class=MsoNormal>12.Duânın asıl anahtarı ise helâl lokma yemektir.</p>

<p class=MsoNormal>Nebiyyi Ekrem (S.A.V.) Efendimize ve Ehl-i Beytine salat ve
selam da duânın en mühim âdâbındandır.</p>

<p class=MsoNormal>•••</p>

<p class=MsoNormal>Hadîs-i Şerifte:</p>

<p class=MsoNormal>“Yapılan bir duâda, Muhammed Aleyhissalâtü Vesselâm ve Ehl-i
Beytine salat ve selam edilmedikçe o duâ, makam-ı icabete vasıl olamaz.”
buyrulmuştur.</p>

<p class=MsoNormal>(Hz. Mahmûd Sâmî Ramazânoğlu (K.S.), Duâlar ve Zikirler, S:35)</p>

<p class=MsoNormal>12</p>

<p class=MsoNormal>SAFER AYINDA YAPACAKLARIMIZ</p>

<p class=MsoNormal>SAFER: Kamerî ayların ikincisinin adıdır. Osmânlı’da resmî vesîkalar
ile husûsi mektûblarda ve takvîmlerde “Saferü’l-hayr” sûretinde yazılır ve
“sad” harfi rumûzuyla gösterilirdi. “Kamûs’ta safer için şu îzâhât vardır.
“Es-safer: Fethateynle bir illet adıdır ki insanın karnına ârız olup insanın
benzini kehrübâ (kehlibâr) gibi sarartır.” (Osmânlı Târih D. ve T. S.)</p>

<p class=MsoNormal>Bu ayda oruç ve namaz nâfile ibâdetlerin yanısıra Safer ayına
has duâ ve ibâdetler yapılmalıdır. Bu günâhkâr kulların en büyük silâhı duâsıdır.
Peygamber (S.A.V.): </p>

<p class=MsoNormal>&quot;Duâ ibâdetin iliği ve özüdür.&quot; (Tirmizî)</p>

<p class=MsoNormal>&quot;Allâh (C.C.)'ın fazl ü kereminden isteyiniz; çünkü
istenilmesinden hoşlanır.&quot; (Tirmizî) </p>

<p class=MsoNormal>&quot;Muhakkak ki Allâh, ısrâr ile duâ eden kulunu
sever.&quot; buyurmuşlardır. (Taberânî) </p>

<p class=MsoNormal>SAFER AYINDA HER GÜN OKUNACAK DUÂ:</p>

<p class=MsoNormal>Bismillâhirrahmânirrahîm. </p>

<p class=MsoNormal>“Eûzübillâhi min şerri hazezzemâni ve esteî’zü bihî min şürûri
sâirizzemâni ve eûzü bicelâli vechike ve cemâli kudsike en tücîrenî minelbelâi
fî hazihisseneti vekınâ min şerri mâkazeyte fîhâ ve ekrimnâ fîssaferi yâ
ekremel ekremîn. Ezhir vahtim hazihişşühûre  a’leyye bisselâmeti vesseâdeti
veli ehl-i beytî veli akrebâî veli cemîi ümmet-i Muhammedin A’leyhissalâtü
Vesselâmü birahmetike yâ Erhamerrâhimîn. Allâhümme ferricnâ biduhûlissaferi
vahtimlenâ bilhayri vezzafer.”</p>

<p class=MsoNormal>SELÂM ÂYETLERİ</p>

<p class=MsoNormal>(Yolculukta yedişer def’a okunur.)</p>

<p class=MsoNormal>“Bismillâhirrahmânirrahîm”</p>

<p class=MsoNormal>“Selâmün kavlen min Rabbi’r-Rahîm.”</p>

<p class=MsoNormal>“Selâmün a’lâ Nûhin fi’l-â’lemîn.”</p>

<p class=MsoNormal>“Selâmün a’lâ İbrâhîm.”</p>

<p class=MsoNormal>“Selâmün a’lâ Mûsâ ve Hârûn.”</p>

<p class=MsoNormal>“Selâmün a’lâ İlyâsîn.”</p>

<p class=MsoNormal>“Selâmün a’leyküm dıbtüm fe’dhulûhâ hâlidîn.”</p>

<p class=MsoNormal>“Selâmün a’le’l-Mürselîn.”</p>

<p class=MsoNormal>“Velhamdülillâhi Rabbi’l-â’lemîn.”</p>

<p class=MsoNormal>13</p>

<p class=MsoNormal>ÎMÂN, ALÂMETLERİ VE DELÎLLERİ</p>

<p class=MsoNormal>Lûgat’te îmân: Bir şeye inanmak bir kimseyi veya bir haberi
tasdîk etmek, iz’ân ve kabûl ile ona sâdık kalmak ma’nâsınadır; teslîm ve inkıyâd
ma’nasını da tazammun eder.</p>

<p class=MsoNormal>Şerîat’te îmân: Husûsî muhbir olan Peygamber (S.A.V.)
Efendimiz’in dînden olduğu kat’iyyetle bilinen haberini kesin olarak tasdîk
etmek ve tamâmen o habere inkıyâd etmek ve teslîm olmaktır.</p>

<p class=MsoNormal>Îmân’ın bu ta’rîfi, ehl-i tahkîk ulemâya göredir. Onlarca
îmân, sâdece kalbin tasdîkinden ibârettir. Kalben tasdîk eden bir kimse, îmân’ını
diliyle ikrâr etmese bile Allâh indinde mü’min sayılır. Ancak îmân kalbde gizli
bir ma’nâ olduğu için bir kimsenin mü’min olup olmadığını bilmeye imkân
bulunamayacağından Allâh-ü Teâlâ Hazretleri, îmân’a delâlet eden birtakım
alâmet ve şartlar ortaya koymuştur ki, İslâmın şartları dediğimiz: 1) Kelime-i Şehâdet,
2) Beş Vakit Namaz, 3) Zekât, 4) Oruç, 5) Hacc gibi ibâdetler, bu alâmetler
cümlesindendir. Mezkûr alâmetler, kimde görülürse o kimsenin mü’min olduğuna
hükmedilir. Namazda imam olmak, müslüman bir kadınla evlenmek, cenâzesi kılınmak
gibi dünyevî hükümler kendisine icrâ’ edilir.</p>

<p class=MsoNormal>Bu ta’rîfe göre ikrâr, îmân’ın rüknü değil, şartıdır.
Binâenaleyh, ikrârı terk eden kâfir olmaz, elverir ki kalbi inanmış ve tasdîk
etmiş olsun. Böyle bir kimse Allâh indinde mü’mindir ve îmân’ın uhrevî
hükümleri kendisine icrâ’ olunur. Cehennem’de ebedî kalmaz. Yalnız dilsizlik
veyâ zorlama gibi bir özrü yokken ikrârı terk ederse dînî bir farîzayı edâ
etmediği için günahkâr olur.</p>

<p class=MsoNormal>“Kavl-i tahkîk” denilen bu ta’rîf, İmâm-ı Mâtûrîdî ile
Mâtûrîdîyye ve Eş’âriyye imâmlarının hatta İmâm-ı A’zam Ebû Hanîfe (R.A.)’ın
kavilleridir.</p>

<p class=MsoNormal>Bu kavlin delîlleri</p>

<p class=MsoNormal>“İşte bunların kalblerine Allâh, îmânı oturttu. (Mücâdele
Sûresi, Âyet: 22)</p>

<p class=MsoNormal>“Kalbi îmânla mutmain olarak...” (Nahl Sûresi, Âyet: 106)</p>

<p class=MsoNormal>“Ama kalpleri iman etmedi.” (Maide Sûresi Ayet: 41)  gibi
âyetlerle</p>

<p class=MsoNormal>“... Onun kalbini yarsaydın ya” hadîs-i ve emsali
hadîslerdir.</p>

<p class=MsoNormal> (Ahmed Davudoğlu (Rh.A.), S. Müslim C.1, S.96)</p>

<p class=MsoNormal>14</p>

<p class=MsoNormal>ÎMÂN VE İSLÂM</p>

<p class=MsoNormal>Îmân’ın meşhûr bir ta’rîfi vardır ki buna göre îmân: Kalbin
tasdîki ile dilin ikrârıdır. Ya’nî ikrâr da îmân’ın bir cüz’üdür. Şu hâlde
dilsizlik gibi bir özrü yokken ikrârı terk eden kimse, kâfir ve ebedî
Cehennemlik olur. bu kavil, İmâm-ı A’zam Ebû Hanîfe (R.A.)’den nakil ve rivâyet
olunmuş olup Şemsü’l-Eimme Serahsî, Fahrü’l-İslâm Pezdevî (R.H.) gibi pek çok
fukahânın kavilleridir. Bu kavle, “Kavl-i Meşhûr” denilmiştir. Bu ta’rîfi
tercih edenler dilsizlik ve zorlamak gibi özürlerden dolayı ikrârdan âciz
kalanların îmân’ından ikrârın sukûtunu (düşmesini) câiz gördükleri için îmân’ı
iki rükne (temel direğe) ayırmışlar ve asla sukûtu (düşmeyi, ayrılmayı) kabûl
etmeyen tasdîke aslî rükn; özürden dolayı sukûtu kabûl eden ikrâra zâid (artan,
fazladan) rükn demişlerdir. Bu kavlin delîli de:</p>

<p class=MsoNormal>“Kalbi îmânla mutmain olduğu hâlde (küfretmeğe) mecbûr
edilen (zorlanan) müstesnâ...” (Nahl Sûresi, Âyet: 106) ile “Lâ ilâhe İllallâh
Muhammedü’r-Resûlulâh deyinceye kadar insanlarla çarpışmağa me’mûr kılındım;bunu söylerlerse muhakkak nefislerini ve mallarını benden korumuş olurlar.”
meâlindeki Hadîs-i Şerîf’tir. Bilhassa Hadîs-i Şerîf’in “bunu söylerlerse.” şeklindeki
son kısmı, “ikrârın, îmânın şartı olduğunu” gösterir. Yine bu Hadîs-i Şerîf,
“Dînen farz olan bir şeyi terk edenlerle harbedileceğini, Hz. Ebû Bekir(R.A.)
zamanında zekâtlarını vermeyenlerle fi’ilen harbedildiği gibi, çok açık bir şekilde
te’yîd etmektedir. Lûgat’te İslâm: İhlâs, inkıyâd (kendini teslîm etme) ve
teslimiyyet ma’nâlarına gelir.</p>

<p class=MsoNormal>Şerîat’te İslâm: Peygamber (S.A.V.) Efendimiz’in teblîğ
buyurdukları şeyleri zâhiren ve bâtınen kabul ile Allah’a itâat ve
teslimiyyette bulunmaktır.</p>

<p class=MsoNormal>“Îmân” ve “İslâm” hüküm itibâriyle birdir; her mü’min,
müslimdir; her müslim de, mü’mindir. Bunun delîli:</p>

<p class=MsoNormal>“Bunun üzerine Biz o yerdeki mü’minleri çıkardık. Zâten
orada bir ev halkından başka müslümanlardan kimse bulamadık.” (Zâriyât Sûresi,
Âyet: 35-36) Âyet-i Kerîmesi’dir.</p>

<p class=MsoNormal>(Ahmed Dâvûdoğlu (Rh.A.), </p>

<p class=MsoNormal>Sahîh-i Müslim Terceme ve Şerhi, c. 1, s. 96-98)</p>

<p class=MsoNormal>15</p>

<p class=MsoNormal>SAFER AYININ İLK VE SON</p>

<p class=MsoNormal>ÇARŞAMBA GÜNÜNDE OKUNACAK DUÂ:</p>

<p class=MsoNormal>“Eûzübillâhi mineşşeytânirracîm. Bismillâhirrahmânirrahîm.
Selâmün a’leyküm ketebe Rabbüküm a’lâ nefsihirrahmete. Selâmün a’leyküm bimâ
sabertüm feni’me ukbeddâr. Selâmün a’leyküm üdhulûl cennete bimâ küntüm
ta’melûn. Ve selâmün a’leyhi yevme vülide ve yevme yemûtü ve yevme yüb’asü
hayyâ. Ve selâmü a’leyye yevme vülidtü ve yevme emûtü ve yevme üb’asü hayyâ.
Selâmün aleyke se-esteğfiruleke Rabbî innehü kâne bî hafiyya. Ve selâmün a’lâ
menittebe’alhüdâ. Ve selâmün a’lâ ıbâdihillezînestafâ. Selâmün a’leyküm lânebteğîl
câhilîn. Selâmün kavlen min Rabbirrahîm. Selâmün a’lâ Nûhin fîl âlemîn. İnnâ
kezâlike neczîl muhsınîn. İnnehü min ıbâdinel mü’minîn. Selâmün â’lâ İbrâhîm.
Kezâlike neczîl muhsinîn. İnnehü min ıbâdinel mü’minîn. Selâmün â’lâ Mûsâ ve
Hârûn. İnnâ kezâlike neczîl muhsinîn. İnnehümâ min ıbâdinel mü’minîn. Selâmün
a’lâ İlyâsîn. İnnâ kezâlike neczîl muhsinîn. İnnehü min ıbâdinel mü’minîn. Ve
selâmün a’lelmürselîn. Selâmün a’leyküm tıbtüm fedhulûhâ hâlidîn. Selâmün hiye
hattâ matlaılfecr. Sadakallahülazîm. Allâhümme bârik fî şehrissaferi vahtimlenâ
bisseâdeti vezzafer.”</p>

<p class=MsoNormal>SAFER AYINDA KILINACAK NAMAZ</p>

<p class=MsoNormal>Safer ayının ilk ve son çarşamba gecesi nısfü’l-leylden
(gece yarısından) sonra yeryüzüne nâzil olacak belâlardan Biiznillâhi Teâlâ
muhâfaza olmak için imsaktan evvel dört rek’at nâfile namazı kılıp:</p>

<p class=MsoNormal>Fâtiha’dan sonra zamm-ı sûre olarak, Birinci rek’atte 17 “İnnâ
a’taynâ”;</p>

<p class=MsoNormal>İkinci rek’atte 5 “İhlâs”; Üçüncü rek’atte 1 “Kul eû’zü bi
rabbi’l-felâk”;</p>

<p class=MsoNormal>Dördüncü rek’atte 1 “Kul eûzü birabbinnâs” okuyup selâmdan
sonra duâ edilecektir.</p>

<p class=MsoNormal>Kezâ, Safer ayının son çarşamba’sının ya gecesi veyâ gündüzü
iki rek’at namaz kılıp birinci ve ikinci rek’atte Fâtiha’dan sonra 11’er “İhlâs”
okunacak.</p>

<p class=MsoNormal>Namazdan sonra 7 def’a istiğfar edilecek ve el kaldırıp 11
def’a “Salât-ı Münciye” ve sonlarında (İnneke a’lâ küllî şey’in kadîr)
okunacaktır.</p>

<p class=MsoNormal>Bu duâlarda, “Allâh-ü Teâlâ’nın, kendimizi ve âile efrâdımızı
ve bilcümle mü’minleri âfât-ı semâvîye, âfât-ı arziyyelerden ve cem’i
belâlardan muhâfaza buyurulması” için niyâz edilecektir.</p>

<p class=MsoNormal>16</p>

<p class=MsoNormal>TESETTÜRÜN FARZ OLAN ŞEKLİ </p>

<p class=MsoNormal>(Bizzat Örtünün Kendisi de, Kadının Bir Zînetidir.)</p>

<p class=MsoNormal>Kadınlara Sûre-i Nûr: 31’de getirilen “Zînetlerini açmasınlar:ancak zâhir olanı (görüneni) başka.” hükmü şöyle tefsîr edilmiştir:</p>

<p class=MsoNormal>O zînetlerden baş, kulak, boyun, göğüs (sîne), bâzû, bilek
ve ayaklara isâbet eden kısımlar ve zînetler örtülmelidir. Fakat görünmesi
tabiî olan el ve yüz kısımları zînetleri ve örtünün dış kısmı, başka, müstesnâ
bir hükme tâbi’dir. Zîrâ, örtünün kendisi de, kadının bir zînetidir. Elbette
örtünün dışı görüneceği gibi, namazda el ve yüzün görünmesi âdettir.</p>

<p class=MsoNormal>Kadının, görünmesinde bir mahzûr olmayan zînetleri ve zînet
mahâlleri yine istisnâî, (yani Şerîat’in koyduğu) mazeretlerle doğru orantılıdır.
Nitekim Sünen-i Ebû Dâvûd’da rivâyet edildiğine göre, Nebî Aleyhisselâtü
ve’s-Selâm Efendimiz, Hz. Esmâ (R.A.)’ya hitâben: “Yâ Esmâ, kadın bülûğa erince
ondan görünebilecek olan ancak şudur buyurmuşlar ve kendi mübârek vech-i
Sa’âdetlerini (yüzlerini) ve keff-i Sa’âdetlerini (el içleri, ayalarını) işâret
buyurmuşlardır.” İş yaparken, lâzım olan eşyâyı tutarken ve hattâ örteceğini
örterken bile elin açılması zarûrî olduğu gibi zarûrî olan görme ve görülmede
ve teneffüs sebebiyle yüzün, diğer zînet yerleri gibi örtülmesinde açılma vardır.
</p>

<p class=MsoNormal>Fakat bunlardan başkasının (yani istisnâî ve zarûrî hâllerde
açılabilen zînet ve zînet mahâllerinin) açılması, görünmesi, bakılması harâmdır,
nâmahremden setri (örtülmesi, gizlenmesi) lâzımdır.</p>

<p class=MsoNormal>Ve buyuruluyor ki: “Ve başörtülerini yakalarının üzerine
vursunlar.” Başlarını, saçlarını, kulaklarını, boyunlarını, gerdanlarını,
sînelerini açık tutmayıp bu şekilde sımsıkı ötsünler ve o hâlde bu emri, îfâ
edebilecek başörtüsü kullansınlar.</p>

<p class=MsoNormal>Tesettür emrinin ehemmiyetini ve şümûlünü bir daha hatırlatmak
bakımından kadınların yürüyüşlerini dahî düzeltmeleri için buyuruluyor ki: “Ve
gizledikleri zînetleri bilinmek için ayaklarını vurmasınlar.” (Sûre-i Nûr: 31)
Yani, baştan ayağa örtündükten başka yürürken de edeb ve vakar ile yürüsünler. </p>

<p class=MsoNormal>(Elmalılı Hamdi Yazır (RH.A.), Hakk Dîni Kur’ân Dili)</p>

<p class=MsoNormal>17</p>

<p class=MsoNormal>RESÛLULLÂH (S.A.V.) EFENDİMİZ’İN HİLYE-İ SA’ÂDETLERİ VE YÜCE
AHLAKLARI</p>

<p class=MsoNormal>Hz. Hasan bin Alî (R.A.)’dan, derler ki:</p>

<p class=MsoNormal>“Dayım Hind bin Ebû Hâle (R.A.)’den Resûlullâh (S.A.V.)’i
gözümün önünde canlandırmasını istedim. O gâyet güzel anlatırdı. Resûlullâh
(S.A.V.)’in yüce vasıflarından, birazcık olsun, bana anlatılmasını isteyişimin
sebebi, Resûlullâh (S.A.V.)’in yolundan gitmek ve O’na benzemeğe çalışmak
isteyişimdendi.” Dayım Hind bin Ebû Hâle (R.A.), dediler ki:</p>

<p class=MsoNormal>Resûlullâh (S.A.V.), iri ve dolgun cüsseliydiler. Yüzleri,
ayın on dördü gibi parlardı. Orta boylu bir kimseden biraz uzun, çok uzun boylu
bir insandan da biraz kısa boylu idiler. Mübârek başları, büyük; saçları da çok
hafif dalgalıydı. Mübârek saçlarını ikiye ayırmazlar; ancak kendiliğinden ayrılınca
öyle bırakırlardı. Mübârek saçlarının uzunluğu, kulaklarının memelerini biraz
geçerdi. Mübârek saçları, gür ve parlak idi. Mübârek alınları geniş, kaşları, hilâl
gibiydi ve çatık değildi. Mübârek iki kaşı arasındaki  bir damar,
öfkelendiklerinde şişerdi. Mübârek burunları, hafif eğri ve zarîf idi. Mübârek
burunları dâimâ parlardı, iyice dikkat etmeyen biri, mübârek burunlarının ortasını
çıkık zannederdi. Mübârek gözleri, kara; yanakları yumuşak ve çıkıntısız idi.
Mübârek ağızları geniş; dişleri zarîf ve hafif seyrek idi. Göğüsleri kıllı;mübârek boyunları sanki gümüşten idi. Kusursuz bir yaratılışları vardı.
Vücûdları dolgun; a’zâları yerli yerinde idi. Mübârek karınları ile göğüsleri
aynı hizada idi. Göğüsleri geniş; omuzları arasındaki mesâfe uzundu. Kemikleri
iri; tenleri parlak; gerdânları açıktı. Kolları, omuzları ve göğüslerinin üstü
kıllıydı. Bilekleri uzun; avuçları geniş; uylukları; elleri ve ayakları iri;parmakları uzun idi, Düztaban değildiler. Mübârek ayakları düzgündü;üzerlerinde su durmazdı. Ayaklarını sürtmezler; sağlam adım atarlar; mütevâzî
yürürlerdi. Sanki yukardan aşağıya iniyorlarmış gibi sür’atli yürürlerdi. Bir
tarafa döndüklerinde, bütün vücûdlarıyla dönerlerdi. Mübârek gözleri dâima
yerdeydi. Gökten çok yere bakarlardı. Ekseri bakışları, bir inceleme
mâhiyyetindeydi. Ashâbı (R.A.) arasında giderlerdi. Ashâbı (R.A.)’den bir
kimseyle karşılaştıklarında, ilk sözleri selâm vermek, olurdu.”</p>

<p class=MsoNormal>(M. Yûsuf Kandehlevî (Rh.A.), Hayâtü’s-Sahâbe (R.A.), C. 1,
S. 36)</p>

<p class=MsoNormal>18</p>

<p class=MsoNormal>HÂKİMİYYET ALLÂHINDIR</p>

<p class=MsoNormal>Göklerin ve yerin hâkimiyyeti Allâh’ındır. O dilediğini bağışlar,
dilediğine azâb eder. Allâh, Gafûrü’r-Rahîm’dir.” (Fetih Sûresi, Âyet: 14)</p>

<p class=MsoNormal>Allâh-ü Teâlâ, her şeye kâdir’dir, mülkünde dilediği
tasarrufta bulunmağa selâhiyyâttadır. Göklerin ve yerin bütün mülkü de
O’nundur. Onlarda  tasarruf ve hâkimiyyet icrâ’ etmek, Allâh-ü Teâlâ’ya
mahsûstur. Hiçbir güç ve kimse O’nun icrâsına mâni’ olamaz. O, Rahîm’dir,
dilediğini yarlığar, tevbe ve istiğfar ile kulları, O’nun afv ve setrine
(günahları, kusurları örtmesine) nâil olurlar. Ve O, dilediğine de azâb eder.
Küfründen, nifâkından ayrılmayan, günahlarına da nâdim olup tevbe etmeyen
kimseleri de lâyık oldukları azâblara kavuşturur. Zîrâ Allâh’ın hikmeti
böylesini gerektirir. Allâh-ü Teâlâ, Gafûrü’r-Rahîm’dir. Allâh, çok yarlıgayıcı
ve çok merhamet edici olmuştur.</p>

<p class=MsoNormal>İşte bunun içindir ki insanları aydınlatmak ve onlara
hidâyet yolunu göstermek için Peygamberler (A.S.) göndermiş ve Peygamberler
(A.S.) Kitâbları’nı ihsân etmiştir. Artık sizler de O’nun mağfiretine,
merhametine lâyık olmak isterseniz kötü kanâatlerinizi bırakarak ciddî sûrette
tevbe edip istiğfârda bulunmalısınız. Bütün bu husûstaki ilâhî ihtârlar, insanlık
hakkında birer İlâhî rahmet eseridir. Bunlardan bir an evvel istifâdeye çalışılmalıdır.</p>

<p class=MsoNormal>(Ömer Nasûhî Bilmen (R.Aleyh), </p>

<p class=MsoNormal>Kur’ân-ı Kerîm’in Türkçe Meâl-i Âlisi ve Tefsîri, C.
7,S.3421-3422)</p>

<p class=MsoNormal>KANUNÎ SULTÂN SÜLEYMÂN HAN’IN</p>

<p class=MsoNormal>CÖMERTLİĞİ </p>

<p class=MsoNormal>O’nun cömertliği, gönül ehlinin sermâyesidir. Bol bol
ihsânda bulunması da dünyanın yedi ikliminin geçim kaynağıdır. O, cömertlik
denizi içinde, bir inci kabıdır. İnciler, nice zamandır, bütün dünyaya oradan
yayılır. O’nun gönlü, cömertliğini bütün dünyaya göstermektir. O yüzden adı, her
gün anılır. Dünyaları aydınlatan nûr, O İslâm Padişâhıdır. O’nun cömertliği ise
“Nûr üzerine nûr.” gibidir. Allâh-ü Teâlâ, O’nun kıymet ve i’tibârının üzerine
cömertliği elbise yapmıştır. İnsanlar bunun için, O’nun her sözüne can atarlar.
O’nun cömertliğinin bir damlası, denizle nisbetlidir. O, ihsân ve cömertliğiyle
cihânı zenginleştirdi. İşte böylece, ihtiyâc sâhiblerini cömertliğinin
sâyesinde muhâfaza eder. Allâhım! Habîb-i Edîb’in (S.A.V.) ve Âl’in ve Ashâb’ının
(R.A.) yüzü suyu hörmetine, fîsebilillâh ülkeler fetheden Padişâh’a yardım et
ve lütfunla O’nu acıyıp esirge.</p>

<p class=MsoNormal>(Eyyûbî, Menâkıb-ı Sultân Süleymân, Haz. Dr. Mehmed Akkuş,
Ank. 1991, S. 129-133)</p>

<p class=MsoNormal>19</p>

<p class=MsoNormal>HZ. SÂBİT BİN KAYS (R.A.)</p>

<p class=MsoNormal>Enes bin Mâlik (Radıyallahu anh)’den oğlu Mûsa vasıtasıyla
rivayete göre:</p>

<p class=MsoNormal>Yemâme vak’ası günü Enes (Radıyallahu anh) Ensâr’ın hatîbi
ve Hazrecîlerin alemdârı olan “Sâbit bin Kays’ın yanına gelmiş ve harb saflarında
bozgunluk başladığını anlatmak istemişdi. Halbuki Sâbit o sırada iken uyluğunu
açmış hanut denilen ve ölüye sürülen bir nevi koku sürünüyor ve şehid olmağa
hazırlanıyordu.</p>

<p class=MsoNormal>“-Yâ amuca! Seni ne tutuyor ki harb saflarına gelmiyorsun?”
diye seslendi. O da:</p>

<p class=MsoNormal>“Ey Kardeşim oğlu, şimdi geliyorum” dedi. Bir tarafda hanut
sürünüyordu, kokudan sonra Sâbit (R.A.)iki kat beyaz elbise giyerek kefenlendi.
Sonra harb saffına gelib yer aldı. (Enes (R.A.)’de Hadîs-i Şerîf’in burasında
asker’in bir kısmının inhizâmını anlatmışdır.) Sâbit (R.A.) de: “Sonra karışmazdan
evvel şöyle açılın da düşmanı görelim de nihayet çarpışalım” dedi. Ve devamlı:“Biz Rasûlullah (S.A.V.) Efendimiz’le birlikte harb ederken öyle bozgunluk
yaparak harb etmezdik, harb safı yerinden oynamazdı, akranınız size kaçmayı ne
fenâ adet edindirmiş!” diyerek bozguncuları payladı.</p>

<p class=MsoNormal>Sâbit (Radıyallahu anh)’ın şecâat ve hamâseti ve kefene
bürünerek nasıl şehâdete hazırlandığı Hadîs’de yazıldığı gibi şehîd olduktan
sonra da ulvî ve rûhânî hayâtına dâir bir menkıbesini de Taberî rivâyet etmişdir.</p>

<p class=MsoNormal>Sâbit (Radıyallahu anh) şehîd düşdüğünde         üzerinde kıymetli
bir zırh varmış, bu zırh çalınmış.</p>

<p class=MsoNormal>Birisi rü’yâsında Sâbit bin Kays (Radıyallahu anh)’ı görür.
Bu azîz Şehîd: “Filan yerdeki ocakda bir çömlek vardır, zırhım o çömlek içinde
saklıdır, onu oradan aldır” der ve zırhın bedelinden sarf ve isti’mâli
husûsunda birtakım vasiyyetlerde bulunur. Rü’yânın sahibi arkadaşlarıyla
berâber gidib ararlar, orada zırhı bulurlar, ve şehidin vasiyyetini yerine
getirirler.</p>

<p class=MsoNormal>Tirmizî der ki: Sâbit rü’ya sâhibine: Sakın bunun rü’yâ olduğunu
söyleme ve Ebû Bekr’e şunu bildir ki: Üzerimde felan kimsenin şu kadar kuruş
alacağı vardır, kölelerimden filan ve filan âzaddır demiş. Ebû Bekir (Radıyallahu
anh) şehîdin bu vasiyyetini yerine getirmişdir.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 377-378)</p>

<p class=MsoNormal>20</p>

<p class=MsoNormal>SEYYİDİNÂ HZ. ALÎ (K.V.) VE HZ. FÂTIMATÜ'Z-ZEHRÂ VE HZ.
HASAN VE HZ.</p>

<p class=MsoNormal> HÜSEYİN (R.A.E.)'E TA'ZÎM VE MUHABBET</p>

<p class=MsoNormal>Fahr-i Kâinat (S.A.V.) Efendimiz, buyurmuşlardır ki:&quot;Müslümânlarda Alî'nin hakkı, babanın oğul üzerindeki hakkı gibidir.&quot;ve yine buyurmuşlardır ki: &quot;Alî'yi sevmek günahları giderir. Tıpkı ateşin
odunu yediği gibi.&quot;</p>

<p class=MsoNormal>Fahr-i Kâinat (S.A.V.) Efendimiz, yine buyurdular ki:&quot;Ey Alî, ben Adem (A.S.) evlâdının efendisiyim; sen ise Arab'ın
efendisisin.&quot;</p>

<p class=MsoNormal>Fahr-i Kâinat (S.A.V.) Efendimiz, yine bir başka Hadîs-i Şerîfleri'nde
buyurdular ki: &quot;Bir kimse, Alî'yi gönlüyle sevse, ümmetimin üçte ikisinin
üç katı kadar sevâb alır; bir kimse, kalbi ve diliyle Alî'yi sevse, bütün
ümmetim kadar sevâb bula.&quot;</p>

<p class=MsoNormal>İmâmımız Ebû Hanîfe'ye Hz. Alî (K.V.) Hazretleri'ni sormuşlar
buyurmuşlar ki: &quot;Onlar hakkında ne söyleyebilirim ki insanların çoğu
Onlar'ın korkusuyla Müslümân olmuşlardır; Onlar ise, Allâh korkusundan Müslümân
olmuşlardır.&quot;</p>

<p class=MsoNormal>Üstâd İshâk bin Meşşâd (R.H.) rivayet etmiştir ki
&quot;Cennet ehli, Cennet'e girip de ebediyyet sofrasında oturduklarında yiyip
içerlerken Allâh'a yakın olan melekler, onların başlarında hizmet ederler. Kuşlar,
Tûbâ ağacının dallarında ilâhî nağmeler söylerken bir nûr hâsıl olur ve bütün
cennet ehli şaşırıp ellerini yemek ve içmekten çekerler. Meğer Mevlâ (C.C.)'nün
Cemâl-i bâkemâlini görme vaktidir, derler. Arş'ın derinliklerinden nidâ gelir
ki, &quot;-Yâ Ehl-i Cennet, işinize bakınız! Bu nûr, Cenâb-ı Hakk'ın tecellî
nûru değil; Fâtımatü'z-Zehrâ (R.A.)’nın tebessümlerinden zuhûr etmiş olup Alî
(R.A.)'in nûrundandır.&quot; derler.</p>

<p class=MsoNormal>Sevgili Peygamberimiz (S.A.V.)'in Ali, yakınları, Ehl-i
Beyti, cihânın ulularıdırlar. Bütün sahâbeleri (R.A.) ise, halkın en
fazîletlileridirler.</p>

<p class=MsoNormal>İki güzel torun, iki nûrlu güneş, kâinatın iki ayı, iki yıldızı,
her biri Fahr-i kâinat (S.A.V.) Efendimiz'in gözlerinin nûru, Velîyullâh'ın
gözbebeği, ehl-i takvâ'nın sultânı İmâm-ı Hasan ve İmâm-ı Hüseyin (R.A.)
Hazerâtıdır.</p>

<p class=MsoNormal>Fahr-i Kâinat (S.A.V.) Efendimiz: &quot;Hasan ve Hüseyin
Cennet gençlerinin seyyididirler.&quot; buyurmuşlardır.</p>

<p class=MsoNormal>Allâh'ım! Habîbin (S.A.V.) hürmetine, bizi, Onları hakkıyla
sevenlerden ve Onlar'a ta'zîm edenlerden eyleyip yollarından bizi ayırma ve
Cennet'te Onlarla berâber eyle biz âsî mücrim kullarını. Âmin!</p>

<p class=MsoNormal>(Celâlzâde Mustafâ (Rh.A.), Selîmnâme, S.246-247)</p>

<p class=MsoNormal>21</p>

<p class=MsoNormal>HAZRET-İ İBRÂHÎM (A.S.) VE NEMRÛD</p>

<p class=MsoNormal>“Habîb-i Zîşân’ım! Sen bilmedin mi ve sana haber gelmedi mi şol
kimseden ki, Allah-ü Teâlâ ona mülk ve saltanat verdiği için İbrâhîm’in Rabbi
hakkında mücâdele etti. Ki o zamânda İbrâhîm:</p>

<p class=MsoNormal>- “Benim Rabbim diriltir ve öldürür,” dedi.</p>

<p class=MsoNormal>Mücâdele eden (Nemrûd):</p>

<p class=MsoNormal>- “Ben de diriltir ve öldürürüm,” dedi.</p>

<p class=MsoNormal>İbrâhîm (aleyhisselâm):</p>

<p class=MsoNormal>- “Allah-ü Teâlâ güneşi maşrıkdan getirir, sen de kâdir isen
güneşi mağribden getir.” dedi.</p>

<p class=MsoNormal>Kâfir mebhût oldu, zîrâ Allah-ü Teâlâ zâlim olan kavmi
hidâyette kılmaz.” (Bakara: 258)</p>

<p class=MsoNormal>Nemrûd’un ülûhiyyet da’vâsına cür’et ve tekebbürünün
sebebinin Allah-ü Teâlâ Hazretlerinin kendisine vermiş olduğu mülk ve saltanat
olduğunu Cenâb-ı Hakk bu Âyet-i Celîle’de beyân buyurmuştur.</p>

<p class=MsoNormal>Bu karşılıklı konuşma İbrâhîm aleyhisselam ile Nemrûd arasında
Hazret-i İbrâhîm’in âteşten çıktığı gün olmuştu. Bundan önce İbrâhîm
(aleyhisselâm) Nemrûd ile görüşmemişti.</p>

<p class=MsoNormal>Cenâb-ı Hakk, Nemrûd isimli hükümdara Allah’a îman etmesi
için bir melek gönderdi. Fakat o îmân etmedi, kabûl etmedi. Melek onu ikinci
olarak îmâna da’vet eyledi, o yine kabûl etmedi.</p>

<p class=MsoNormal>Nemrûd üçüncü olarak îmana da’vet edildi, yine kabûl etmedi
ve meleğe şöyle dedi:</p>

<p class=MsoNormal>- Sen tarâftarlarını topla, ben de adamlarımı toplayayım da
savaşalım.</p>

<p class=MsoNormal>Nemrûd, güneş doğarken ordusunu ve askerlerini yığdı. Cenâb-ı
Hakk da ona sivrisinek sürüleri gönderdi ki, gökyüzü sinekten görülmüyordu.
Böylece Cenâb-ı Hakk onlara sinekleri musallat kıldı. Öyle ki, sinekler onların
etlerini yediler, kanlarını emdiler ve onları kupkuru kemik bıraktılar.
Sineklerden biri de Nemrûd’un burnundan beynine girdi. Onun dimâğında tam
dörtyüz sene kaldı. Bu sûretle de Cenâb-ı Hakk onu ta’zîb etti. Nemrûd bu
müddet içinde başını tokmakla dâima dövdürmüştür. Ve nihâyet Cenâb-ı Hakk onu
böylece helâk etti. (Târîh-i Ebû’l-Fidâ)</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. İbrâhîm (A.S.), S.
17-19)</p>

<p class=MsoNormal>22</p>

<p class=MsoNormal>KÜFÜR, TEK BİR MİLLETTİR</p>

<p class=MsoNormal>“Kitâb ehlinden ve müşriklerden kâfir olanlar, kendilerine
apaçık bir hüccet ya’ni içinde (kitâbların) doğru (hükümleri) yazılı temiz
sahîfeleri okuyacak Allâh’tan bir peygamber gelinceye kadar küfürden ayrılacak
değillerdi. Böyle iken kendilerine kitâb verilmiş olanlar ancak, kendilerine o
apâşikâr hüccet geldikten sonra ayrılığa düştüler.” (Beyyine Sûresi, Âyet: 1-4)</p>

<p class=MsoNormal>“Ehl-i Kitâb’dan müşriklerden kâfir olanlar...” ifâdesinin
ma’nâsı şudur: Nebî (S.A.V.)’i inkâr eden o kâfirlerin bir kısmı ehl-i kitâb,
bir kısmı ise müşriklerdendir. Bundan dolayı bu ifâdenin başına min kelimesi
getirilmiştir. Müşriklerin bazılarının kâfir; bazılarının ise kâfir olmadığı
ifâdesi külliyyen yanlıştır. Zîrâ Cenâb-ı Hakk: “... Put pisliklerinden kaçının...”
(Hacc Sûresi, Âyet: 30) diye buyurmaktadır. Âyet’teki “velmüşrikîn” ifâdesi de
ehl-i kitâbla ilgilidir; çünkü hristiyânlar “teslîs”e inanırlar; yahûdîlerin
tamâmı ise “müşebbihe”dir. Bütün bunlar ise şirktir. Nebî (S.A.V.) Efendimiz’in
“Mecûsîlere de ehl-i kitâb’a yaptığınız uygulamağı tatbîk ediniz.” buyruklarından
hareketle, bazı ulemâ, mecûsîleri de ehl-i kitâb ifâdesinin içine almışlardır.</p>

<p class=MsoNormal>Cenâb-ı Hakk’ın bu Âyet’te ehl-i kitâb’ı önce zikretmesinin
sebebleri de şöyle îzâh edilmiştir: Başkalarının ehl-i kitâb’a uyan kimseler
olduklarından ve küfürlerinin de başkalarının küfürlerine temel teşkîl
etmesinden dolayıdır. Ayrıca ehl-i kitâb’ın âlim olmaları ve bu ilimlerinin,
onların küfrünü ziyâdeleştirdiğini ve bunun da cezâyı icâb ettirdiğine dikkat
çekmek içindir.</p>

<p class=MsoNormal>Âyet’teki “kâfir olanlar” ifâdesi, ehl-i kitâb ve müşrikler
olarak tefsîr edilmiştir. Bu da hepsinin küfürde aynı olmalarını gerektirir. İşte
bu yüzden ulemâ “Küfür, tek bir millettir.” demişlerdir. Cenâb-ı Hakk, “ehl-i
kitâb” ifâdesini zikretmek sûretiyle, “ehl-i ilme” bakarak aldanmanın câiz
olmayacağına dikkat çekmektedir.</p>

<p class=MsoNormal>Ehl-i kitâb, ilâhî kitâbları bilip tanıyorlardı. Buna rağmen,
bunların küfürlerinde ısrâr etmeleri çok çirkin bir hareket olmuştur. Bu
sebebden de Allâh-ü Teâlâ, Âyet’te ehl-i kitâb’ı önce zikrederek bu husûsa
dikkat çekmek istemiş olabilir.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 23,
S.299-304)</p>

<p class=MsoNormal>23</p>

<p class=MsoNormal>YEMEK YEME ÂDÂBI </p>

<p class=MsoNormal>Ekmeği yere atmak mekrûhtur.</p>

<p class=MsoNormal>Yemekte düşen lokma yerde bırakılmaz; çünkü israftır, belki
alınıp yenilir.</p>

<p class=MsoNormal>Yemeğe başlarken kabın ortasından yememek, sünnettir. Çünkü
bereket ortasına iner. Nitekim Tirmizî’nin İbn-i Abbâs (R.A.)’den rivâyet ettiği
Hadîs-i Şerîf’te, Resûlullâh Aleyhisselâtü ve’s-Selâm Efendimiz: </p>

<p class=MsoNormal>“Bereket yiyeceğin ortasına iner; bu sebeble kenarından
yiyiniz, ortasından yemeyiniz.” diye emir buyurmuşlardır.</p>

<p class=MsoNormal>Yemeği, aynı yerden ve kenarından yemek sünnettir. Beraber
yemek yediği bir arkadaşının önünden almak uygun olmaz; görgü âdâbına ters düşer.
Ancak yedikleri meyva ve hurma gibi yiyeceklerse, yanındaki arkadaşının önünden
almak mübâhtır.</p>

<p class=MsoNormal>Yemeğe otururken sol ayak kıvrılıp yere yatırılır, sağ ayak
ise kıvrılıp dikilir ve karna doğru çekilir. Resûlullâh Aleyhissalâtü
ve’s-Selâm, bir gün iki dizlerinin üzerine oturmuş yemek yiyorlardı ki bir
bedevî: </p>

<p class=MsoNormal>“-Nedir bu oturuş?” diye sorunca (S.A.V.) Efendimiz: “Allâh
(C.C.), beni kerîm kıldı; muannid bir zorba kılmadı.” diye buyurdular ki bu Hadîs-i
Şerîf’i Taberânî rivâyet etmiştir.</p>

<p class=MsoNormal>Sıcak yemek yenmez ve soğusun diye de yemeğe üflenmez. Yemek
esnâsında sükût etmek mekrûhtur; çünkü mecûsîlere benzemek sözkonusudur. Sofra
ve yemek âdâbına uygun sözler söylenir. Yemek kabı iyice sıyırılır.</p>

<p class=MsoNormal>Yemeğe başlamadan önce ve yemekten sonra birazcık tuz almak
sünnettir.</p>

<p class=MsoNormal>Çolaklık gibi uzvî bir ma’zeret olmadıkça yemek sağ elle
yenilir. Önce parça ekmekler yenilir; yetmezse bütünden koparılır.</p>

<p class=MsoNormal>Yemeğin, yer üzerine konulan sofradan yenilmesi, yemeğe başlarken,
yemek helâl ise, “Besmele” çekmek ve sonunda da “Elhamdülillâh” demek ve
yemekten önce elleri yıkamak, (bu yıkamada, eller kurulanmaz) yemekten sonra
elleri yıkamak ve (bu sefer eller kurulanır.) yemekte parmakları yalamak ve kabı
parmakla sıyırmak hep sünnettir.</p>

<p class=MsoNormal>(İbn-i Âbidîn’in Oğlu Muhammed Alâaddin, </p>

<p class=MsoNormal>El-Hediyyetü’l-Alâiyye Tercemesi, S. 282-284)</p>

<p class=MsoNormal>24</p>

<p class=MsoNormal>ALLÂH’IN, KENDİLERİYLE BİRLİKTE </p>

<p class=MsoNormal>OLMAĞI EMRETTİĞİ SÂDIKLARIN, </p>

<p class=MsoNormal>EHLULLÂH’IN AHVÂLİ VE EVSÂFI</p>

<p class=MsoNormal>Bütün işlerinizde, Peygamber (S.A.V.) Efendimiz’in “Sünnet-i
Seniyye”lerine uyunuz. Peygamber (S.A.V.) Efendimiz’e uymağı iyi biliniz.
Allâh’ın katına varmak için (S.A.V.) Efendimiz’den izin isteyiniz.</p>

<p class=MsoNormal>Peygamber (S.A.V.) Efendimiz’e uyanlara uyunuz.</p>

<p class=MsoNormal>İnsan, kendine mal etmek istediği mevhûm (aslı esâsı
olmayan, kuruntuya dayanan) varlıktan soyunup “ebdâl” olmalıdır. Ebdâl, varlığını
Hakk varlığına kattığı için ebdâl olmuştur. Ebdâllar, Hakk irâdesi önünde,
dilek sâhibi olmazlar. Hakk’ın seçtiği şey üstüne, onların seçme hakkı yoktur.
(“Allâh ve Resûlü, bir işe hüküm verdiği zaman, mümin bir kadına ve mü’min erkeğe,
o işi kendi isteklerine göre seçme hakkı yoktur.” (Ahzâb:36)) Ebdâllar,
Hakk’tan bir an bile gâfil olmazlar, emir ve yasaklara karşı çok hassastırlar
ve gereklerini hemen yerine getirirler. Haddi aşmak onların aklına gelmez. İbâdeti
terk etmezler; zîrâ ibâdeti terk, zındıklıktır. Hatalar yapmak, Hakk’a isyândır.
Bu büyükler, hiçbir hâlde, yapılması gereken ibâdetleri yapmaktan muâf
olmazlar. İşte o ebdâllar, insanları, Allâh’ın Kitâbı’na ve Peygamber (S.A.V.)’in
“Sünneti”ne çekerler, kılavuzlarlar.</p>

<p class=MsoNormal>Hakk yolcuları, Hakk’tan uzak kalmışlara baktıkları zaman
huzûr verirler. Onlar, bir yere nazar etmeğe görsün, sonrası ma’lûm... O nazarın
izi artık silinmez. Günler, aylar, yıllar tükenir; ama o bereketli nazarın izi
değişmez.</p>

<p class=MsoNormal>O büyükler, insanların en akıllı olanlarıdırlar. Siz, onları
görseniz, “Bunlar, delidir!” dersiniz. Onlar da Kıyâmet’te sizin inanmadığınızı
isbât ederler. Onların gönlüne de hazîne saklıdır. Hakk’tan dâimâ korkar ve
çekinirler. Ne zaman ki Celâl perdesi açılır, onların kalbleri parçalanıyormuş,
kemikleri ayrılıyormuş gibi olur. Hakk Teâlâ, onların bu hâline göre
tecellisini verir, Rahmet kapısını açar, Cemâl perdesini açar; lütfunu onlara
yağdırır.</p>

<p class=MsoNormal>Evlâd, ben Hakk’ı arayanlara bakarım, âhireti arayanları
severim, başkalarından hoşlanmam.</p>

<p class=MsoNormal>(Hz. Gavs-ı A’zam Seyyid Abdülkâdir Geylânî (K.S.A.), </p>

<p class=MsoNormal>Fethü’r-Rabbânî, On Birinci Meclis)</p>

<p class=MsoNormal>25</p>

<p class=MsoNormal>ALLAH (C.C.)’IN MEKÂNDAN MÜNEZZEH </p>

<p class=MsoNormal>OLUŞUNUN DELÎLİ</p>

<p class=MsoNormal>Hakîki mü’mine yaraşan Allâh’a tam sarılmaktır. Emr-i ilâhî
onu nereye yöneltiyorsa oraya yönelmek, Resûle tabi’ olmak, âciz aklının, kısır
anlayışının kaydına kalmamaktır.</p>

<p class=MsoNormal>Edebi, Ma’den-i risâletden öğrenmelidir ki kıblenin
tahvilîni lisânen istemeğe teeddüb ederek yalnızca yüzünü semâya çevirdi ve
Allah’ın emrini gözetti. Allah da O’nun gönlündekini tahakkuk ettirdi ve muradına
erdirdi. O’na ve bütün enbiyâya salât ve selâm olsun.</p>

<p class=MsoNormal>Rivayet edilir ki: Haremeyn (Mekke-Medîne)’in İmamı, Allah
(C.C.) dünya ve ahirette derecesini yüceltsin, büyüklerden birinin yanına
müsafir oldu ve etrafını ulema ve büyükler sardı. Bu arada meclisten biri ayağa
kalkarak:</p>

<p class=MsoNormal>-“Allah’ın mekandan münezzeh olduğuna delîl nedir?” Halbuki
Allah “Rahman Arşı kuşatmıştır” (Tâhâ: 5) buyurmaktadır” diye bir soru sordu.</p>

<p class=MsoNormal>Haremeyn İmamı, Allah’ın mekandan münezzeh olduğuna delil,
Yunus (A.S.)’ın balığın karnında iken, </p>

<p class=MsoNormal>“Senden başka hiç bir ilah yoktur, Seni tenzih ve tesbih
ederim. Doğrusu ben Zalimlerden oldum” (Enbiyâ: 87) şeklinde söylediği sözdür
diye cevab verdi. Bu şekilde cevab, mecliste bulunanların hayretini mu’cib oldu
ve ev sahibi bunun biraz açıklığa kavuşturulmasını istedi. Haremeyn İmamı dedi
ki: </p>

<p class=MsoNormal>“Burada, bin dirhem borcu olan biri vardır. Bunun borcunu
öde ki, ben açıklama yapayım.”</p>

<p class=MsoNormal>Bunun üzerine ev sahibi borçlunun borcunu kabul etti.İmam
dedi ki: </p>

<p class=MsoNormal>Allah’ın Rasûlü (S.A.V.) Miraç’ta, Allah Teâlâ’nın dilediği
makamlara yükselince, </p>

<p class=MsoNormal>“Ya Rabbi! Ben, Seni kendini övdüğün gibi övemem.” buyurmuştu.
Yunus (A.S.) da, denizin dibinde balığın karnında karanlıklara mübtela olunca, </p>

<p class=MsoNormal>“Senden başka hiç bir ilâh yoktur. Seni tenzih ve tesbih
ederim. Doğrusu ben zâlimlerden oldum.” demişti.</p>

<p class=MsoNormal>Gerek Peygamberimiz (S.A.V.) ve gerekse Yûnus (A.S.) her
ikisi “Sen” diyerek Allah’a hitab etmişlerdir. Bu hitab şekli ise karşıdakine
yapılan hitabtır. Şayet Allah (C.C.) herhangi bir mekanda bulunsaydı, bu şekilde
hitab caiz olmazdı. Bu da gösteriyor ki: Allah Teâlâ her hangi bir mekanda değildir.</p>

<p class=MsoNormal>(Hz. Mahmûd. Sâmî Ramazânoğlu (K.S.), Bakara Sûresi, S: 182)</p>

<p class=MsoNormal>26</p>

<p class=MsoNormal>SEYYİDİNÂ HZ. ÖMER (R.A.) VE SEYYİDİNÂ HZ. OSMÂN (R.A.)'E
TA'ZÎM VE MUHABBET</p>

<p class=MsoNormal>İkinci Halîfe Hz. Ömer İbni'l-Hattâb (R.A.)'dir. Fahr-i
Kâinat (S.A.V.) Efendimiz, haklarında buyurdular ki: &quot;Benden sonra Nebî
gelseydi, Hattâb oğlu Ömer olurdu.&quot;</p>

<p class=MsoNormal>Bir gün Cibrîl-i Emîn (A.S.), Fahr-i Kâinat (S.A.V.)
Efendimiz'e gelip dedi ki: &quot;-Yâ Resûlallâh, seninle hemcelis olsak, Nûh
(A.S.)'ın ömrü kadar bir zaman berâber olsak ve Ömer (R.A.)’in fazîletlerini
sana haber versem bitirmeğe gücüm yetmezdi.&quot;</p>

<p class=MsoNormal>Nakledilmiştir ki: &quot;Hz. Ömer İbni'l-Hattâb (R.A.), dört
bin kilise yıkıp dört bin yerde mescîd ihyâ etmiştir.&quot;</p>

<p class=MsoNormal>Fahr-i Kâinat (S.A.V.) Efendimiz, buyurmuşlardır ki:&quot;Mi'râc Gecesi, dünya semâsında yetmiş bin melek, Ebû Bekir ve Ömer'in
dostları için mağfiret dilerler. İkinci kat semâda da gördüm ki yetmiş bin
melek, Ebû Bekir ve Ömer'e kîn besleyenlere la'net ederler.&quot;</p>

<p class=MsoNormal>Hz. Ömer (R.A.)'in kerâmetlerine son yok, O, üstün sıfatlarda
eşsizdir.</p>

<p class=MsoNormal>Kendileri, demişlerdir ki: &quot;Ben, Ebû Bekir (R.A.)'in
iyiliklerinden sâdece bir iyiliğim.&quot; Bazen de derlermiş ki: &quot;Ne olaydı
ben, Ebû Bekir (R.A.)'in göğsündeki kıl olsaydım.&quot; Allâh-ü Teâlâ'nın
rahmeti onlarladır.</p>

<p class=MsoNormal>Üçüncü Halîfe Hz. Osmân bin Affân (R.A.)'dir.</p>

<p class=MsoNormal>Bir gün Fahr-i Kâinat (S.A.V.) Efendimiz, buyurdular ki: </p>

<p class=MsoNormal>&quot;-Yâ Osmân, hilimde ve vakarda İbrâhîm (A.S.)'a
benzersin.&quot;</p>

<p class=MsoNormal>Fahr-i Kâinat (S.A.V.) Efendimiz, yine buyurdular ki:&quot;Osmân'ın nûru, semâ ehline ışık verir; güneşin de yer ehline ışık verdiği
gibi.&quot;</p>

<p class=MsoNormal>Fahr-i Kâinat (S.A.V.) Efendimiz, bir cenâze namazında
bulundukları hâlde, cenâzenin namazını kıldırmadılar. Ashâb (R.A.)'den biri
sorunca da: &quot;O kimsenin, Hz. Osmân'a kîni vardı.&quot; diye cevâblandırdılar.</p>

<p class=MsoNormal>Dördüncü Halîfe Aliyyü'l-Murtazâ (R.A.)'dır. Kur'ân-ı
Azîmmü'ş-Şâm'da on yerde (Âyet'te) dost sığınağı olan Alî (R.A.)'e işâret vardır.
Onlar hakkında seçkin haberler pek çoktur.</p>

<p class=MsoNormal>(Celâlzâde Mustafâ (Rh.A.), Selîmnâme, S. 245)</p>

<p class=MsoNormal>27</p>

<p class=MsoNormal>HAZRET-İ OSMÂN (R.A.)’İN</p>

<p class=MsoNormal>FEZÂİLİ HAKKINDA HADÎS-İ ŞERÎF’LER</p>

<p class=MsoNormal>Kenz’ül - İrfân’dan:</p>

<p class=MsoNormal>“Osmân bin Affân Hazretleri dünyâda, âhirette de herkesten
ziyâde bana yakındır.” (Câmi’üs - Sağir)</p>

<p class=MsoNormal>“İmâm-ı Osmân Hazretleri ümmetim içinde hayâsı ile mevsûf
olanların birincisidir. İmam-ı müşârun ileyh aynı zamânda ümmetimin en
kerîmidir.” Hazreti Osmãn (R.A.)’in yalnız kölelerinden ikibin  dörtyüz
neferini fî-sebîlillah âzâd buyurduğu mervîdir (R.A.) (Câmi’üs - Sağîr).</p>

<p class=MsoNormal>“Cennet’te her bir NEBÎ için bir refîk-ı mahsûs var. Benim
de refîkım Osmân İbn-i Affân’dır.” (Câmi’üs - Sağîr).</p>

<p class=MsoNormal>“Cehenneme müstehak olanlardan yetmiş bin şahıs Hazreti
Osmãn’ın şefâatiyle bilâ - hisâb cennete dâhil olurlar.” (Câmi’üs - Sağîr).</p>

<p class=MsoNormal>“İmâm-ı Osmân cennet’te benimledir, refîkımdır.” (Menâvî).</p>

<p class=MsoNormal>“Ey Osmân! Benden sonra sana hılâfet verilecektir. Münâfıklar
seni o makâmdan hal’etmek isteyecekler. Zinhâr sen o zaman hal’ine rızâ
gösterme. Ve o gün sen oruç tut, iftârı benim yanımda edeceksin.” (Râmûz’dan).</p>

<p class=MsoNormal>“Ey Osmân! Cenâb-ı Hakk, ruhbâniyyet gibi ağır teklifleri
bizlerden ref’ederek bütün bâtıllardan yüz çeviren ve kolay olan DÎNİ bizlere
bahş etti. Minâ’dan Arafât’a kadar her tepenin üzerinde tekbîr emretti. Eğer
sen bizim gibi hâcc’a niyet etmiş isen biz (tehlîl, tekbîr, tevhîd’den) ne gibi
zikirler yapıyor isek sen de onu yap.”</p>

<p class=MsoNormal>“Ey Osmân sana bir müjde vereyim mi? İşte Cibrîl
(aleyhisselâm) bana haber veriyor ki: Hiçbir mü’min yok ki üç def’a birbiri
arkasıra aksırırsa muhakkak o kimsenin kalbinde îmân sâbit olmuş olur.”
(Râmûz’dan)</p>

<p class=MsoNormal>“Benden sonra hilâfet Ebû Bekir’in, ondan sonra Ömer’indir.
Bunlardan sonra ihtilâf zuhûr eder.” (Kenz’ül - İrfân)</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Osmân ve Alî
(R.A.), S. 78-79)</p>

<p class=MsoNormal>28</p>

<p class=MsoNormal>SATILMASI (TİCARETİ), HARÂM </p>

<p class=MsoNormal>(YASAK) OLAN ŞEYLERDEN BİRKAÇI</p>

<p class=MsoNormal>1. İçki Ticâreti: İbn-i Va'le El-Mısrî (R.A.) şöyle der:&quot;İbn-i Abbâs (R.A.)'e üzüm suyundan yapılan içkinin hükmünü sordum. O da şunu
anlattı: Bir adam, Resûlullâh (S.A.V.)’e iki tulum şarâb hediye etti.
Resûlullâh (S.A.V.), o adama:</p>

<p class=MsoNormal>&quot;-Allâh-ü Teâlâ'nın şarâbı harâm kıldığını bilmiyor
musun?&quot; diye buyurunca adam yanındakine bir şey fısıldadı. Ne söylediğini
anlayamadım, yanımdaki birine sordum. Bunu gören Resûlullâh (S.A.V.), tekrâr şarâb
getiren adama: &quot;-Ona ne söyledin?&quot; buyurdular. Adam da: &quot;Şarâbı
götürüp satmasını söyledim.&quot; diye cevâb verince Resûlullâh (S.A.V.):&quot;-Şarâbın içilmesini harâm kılan Allâh, onun satılmasını da harâm kıldı.&quot;buyurdular. O şarâb getiren kimse, hemen tulumların ağzını açtı, şarâbları yere
döktü.&quot;</p>

<p class=MsoNormal>2. Kedi ve (Av Köpeği Hâriç) Köpek Ticâreti: Ukbe bin Amr,
Abdullâh İbn-i Abbâs ve Câbir bin Abdullâh (R.A.)'den rivâyete nazaran,
&quot;Resûlullâh (S.A.V.), av köpeğinden başka, köpek ve kedi satmağı yasak
ettiler.&quot; denilmiştir.</p>

<p class=MsoNormal>3. Parayla Hayvân Çiftleştirmek: Ebû Hüreyre, Enes bin
Mâlik, Abdullâh İbn-i Ömer ve Câbir (R.A.)'dan rivâyete nazaran,
&quot;Resûlullâh (S.A.V.), hacamattan para kazanmağı, para ile köpek satmağı,
para ile erkek hayvan ile dişi hayvânı çiftleştirmeği yasakladılar.&quot;denilmiştir. </p>

<p class=MsoNormal>4. İhtiyâçtan Fazla Sulamak İçin Kullanılan Suyu Satmak:Nihâye'de şöyle denir: &quot;Kişinin tarlasını suladıktan sonra artan suyu
satması câiz değildir.&quot; Bu hüküm, &quot;su satılamaz&quot; veya
&quot;sâhibi olmayan su&quot; için geçerlidir. Îyâs bin Abd (R.A.)
&quot;Resûlullâh (S.A.V.), ihtiyâçtan fazla olan suyun satılmasını yasakladılar.&quot;demişlerdir.</p>

<p class=MsoNormal>5. Domuz, Murdâr Ölmüş Hayvân ve Onun İçyağı, Heykel
Ticâreti: Câbir bin Abdullâh (R.A.)'dan rivâyet ediliyor ki: &quot;Resûlullâh
(S.A.V.), Mekke'nin Fethi'nde, Mekke'de: &quot;Şübhesiz, Allâh ve Resûlü, içki,
murdâr ölmüş hayvan, domuz ve heykel satmağı harâm kıldı.&quot; buyurunca, bazıları,
&quot;Murdâr hayvanın içyağının, deri ve gemilerin yağlanmasında ve aydınlatmada
kullanıldığını&quot; beyân ettiler. Nebî (S.A.V.) &quot;-Hayır, o da harâmdır.
Allâh, Yahûdîlere içyağını harâm kıldı. Allâh, onları kahretsin. Onlar ise,
içyağını (eritip) süsleyip sattılar ve parasını yediler.&quot; buyurdular.</p>

<p class=MsoNormal>(Sünen-i Nesaî Tercemesi C. 8, S. 402-406)</p>

<p class=MsoNormal>29</p>

<p class=MsoNormal>HZ. EBÛ EYYÛB’EL ENSARÎ (R.A.)’İN BASRA’YA GİDİŞİ</p>

<p class=MsoNormal>Ebû Eyyûb’el-Ensari (R.A.) Basra’ya hareket ettiğinde Basra
ahâlisi günlerce şenlikler yapmışlardır.</p>

<p class=MsoNormal>O zaman Basra vâlîsi bulunan, Peygamber Efendimiz
(S.A.V.)’in amcazâdesi Abdullah İbn-i Abbâs (R.A.) Ebû Eyyûb (R.A.)’ı kendi
konağına almışdır.</p>

<p class=MsoNormal>Ma’lûm olduğu üzere Abdullah İbn-i Abbâs (R.A.) genç yaşında
Peygamber (S.A.V.) Efendimiz’e kavuşmuş ve Duâ-yı Nebevî’ye mazhar olarak o
vesîle ile de ilim ve irfân, ahlâk-ı hasene ve servet ü sâmân sahibi olmuştur.</p>

<p class=MsoNormal>Kur’ân-ı Azîm’uş-şânı en evvel tefsîr eden, Abdullah İbn-i
Abbâs (Radıyallahu anhümâ)’dır, İşte Basra vâlisi İbn-i Abbas (R.A.), bu büyük
misâfir Ebû Eyyûb (R.A.)’e o kadar izzet ve ikrâm ve o kadar hürmet muhabbet
etmişdir ki, hiç bir kimsenin, hiç bir misâfirine bu derece ikrâm ve ihsân etdiği
işidilmemiştir.</p>

<p class=MsoNormal>Şöyle ki: Ebû Eyyûb’el-Ensârî (R.A.) İbn-i Abbâs
Hazretlerine misâfir olunca İbn-i Abbâs (R.A.) konağının kapısının halkasını
tutarak:</p>

<p class=MsoNormal>“Yâ Ebâ Eyyûb, Resûl-i Kibriyâ Hazretleri Mekke’den
Medine’ye hicret buyurduğu zaman sen nasıl evini Zât-ı Risâlepenâhiye teslim
etmiş isen, -senin yaptığını yapamam ama-, ben de bugün konağımı bütün eyşâlarıyla
berâber sana tahsîs ve teslim ediyorum” diyerek evinin anahtarlarını Ebû
Eyyûb’a teslîm etmiş ve kendisi de başka bir konağa nakletmişdir.</p>

<p class=MsoNormal>Bir müddet sonra Ebû Eyyûb’el-Ensârî (R.A.) Basra’yı
terkedeceği zaman İbn-i Abbâs (R.A.) konağının bütün kıymetli eşyâsını
misâfirine hediye etdiği gibi, ayrıca 2000 dirhem -bir rivayetde 4000 dirhem-
gümüş ile yirmi - bir rivayetde kırk- köle ihsân etmişdir.</p>

<p class=MsoNormal>İşte Resûlullah (S.A.V.):</p>

<p class=MsoNormal>“Kadr ü kıymet sahibinin kıymetini ancak kadr ü kıyâmet
sâhibi bilir” buyurmuşlardır.</p>

<p class=MsoNormal>Ebû Eyyûb’un şerefi böylece bilinmiş ve bildirilmişdir.</p>

<p class=MsoNormal>Maamâfîh, Ebû Eyyûb (R.A.) kölelerin hepsini de Rızâ-yı
ilâhî için âzâd etmiş ve diğer aldığı paralarla eşyaları da kölelere vermişdir.
Bu sûretle de Sîret-i Muhammediyye’ye kâmilen temessük ve ittibâ eylediğini
isbât etmişdir.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 45)</p>

<p class=MsoNormal>30</p>

<p class=MsoNormal>&nbsp;</p>

<p class=MsoNormal>MAYIS</p>

<p class=MsoNormal>RESÛL-İ EKREM (S.A.V.) EFENDİMİZ’İN NASÎHATLERİ</p>

<p class=MsoNormal>Buhârî’de Abdullâh ibn-i Ömer (R.A.) der ki:</p>

<p class=MsoNormal>“Resûlullâh (S.A.V.), omuzumu tutarak:</p>

<p class=MsoNormal>“-Dünyâda garîbmişsin gibi yâhûd yolcuymuşsun gibi ol!” diye
buyurdular. Sonra: Ey İbn-i Ömer! Akşama kavuştuğunda sabaha çıkacağına, sabaha
kavuştuğunda da akşama çıkacağına ümidlenme. Sağlıklı olduğunda, hasta olduğun
zaman için; dünyâ hayatında da âhiretin için hazırlık yap.” buyurdular.</p>

<p class=MsoNormal>Tirmizî ve Beyhakî’de Abdullâh ibn-i Ömer (R.A.) şöyle
anlattılar:</p>

<p class=MsoNormal>“Resûlullâh (S.A.V.), omuzumu tutarak:</p>

<p class=MsoNormal>“-Dünyada garîbmişsin gibi, yahûd yolcuymuşsun gibi ol.
Kendini ölülerden say; dünyâya bağlanma; ey İbn-i Ömer! Sabaha kavuştuğunda, akşama
çıkacağına; akşama kavuştuğunda da, sabaha çıkacağına ümidlenme. Hasta olmadan
önce, sağlıklı zamanlarında; ölmeden önce de, yaşadığın müddetçe çok çalış,
âhiretine hazırlan. Çünkü ey Abdullâh! Âhirette (yarın) isminin dahî ne olduğunu
bilmezsin.” diye buyurdular.</p>

<p class=MsoNormal>RESÛL-İ EKREM (S.A.V.) EFENDİMİZ’İN</p>

<p class=MsoNormal>MUÂZ (R.A.)’A  NASÎHATLERİ</p>

<p class=MsoNormal>Taberânî’de Muâz (R.A.)’den şöyle rivâyet olundu:“Resûlullâh (S.A.V.)’e:</p>

<p class=MsoNormal>“-Yâ Resûlallâh! Bana nasîhat et!” dedim:</p>

<p class=MsoNormal>“-Allâh’a, sanki O’nu görüyormuş gibi, ibâdet et. Kendini
ölülerden say, yani kendini ölmüş bil, dünyâya kalbini kaptırma. Her taşın yanında,
her ağacın yanında, her yerde Allâh’ı zikret. Bir  günah işlediğinde hemen peşinden
bir iyilik yap ki ona keffâret olsun. Gizli hataları, gizli tevbe ile; açıktan
işlediğin hataları, açıktan tevbe ile afvettir.” diye buyurdular.</p>

<p class=MsoNormal>TÛL-İ EMELİ TERK ETMEK</p>

<p class=MsoNormal>Buhârî ve Nesâî’de, Enes (R.A.) der ki:</p>

<p class=MsoNormal>“Resûlullâh (S.A.V.) bir çizgi çektiler: “Bu insandır.”
buyurdular. O çizginin yanına bir çizgi daha çektiler: “Bu da, insanın
ecelidir.” buyurdular. İkinci çizgiden uzağa bir çizgi daha çekerek: “Bu da,
insanın arzularıdır.” buyurduktan sonra: “İşte, insan ecelinden daha uzak
arzularına giderken daha yakın olan eceli gelir ve insan arzularına kavuşmadan
ölür”. diye buyurdular.”</p>

<p class=MsoNormal>(Et-Tergîb ve’t-Terhîb)</p>

<p class=MsoNormal>1</p>

<p class=MsoNormal>GUSLÜN FARZ VE SÜNNETLERİ</p>

<p class=MsoNormal>Guslün farzları :</p>

<p class=MsoNormal>*Ağzı bir kez yıkamak,</p>

<p class=MsoNormal>*Burnu bir kez yıkamak,</p>

<p class=MsoNormal>*Bütün vücûdu bir kez yıkamak üzere üçtür.</p>

<p class=MsoNormal>Ağıza ve buruna bolca su alınmalı. Bu işe abdestte yapılan ağız
ve buruna su vermelerden daha çok özen göstermelidir.</p>

<p class=MsoNormal>Sünnetleri :</p>

<p class=MsoNormal>*Gusle niyet, besmele ve misvâk ile başlamak.</p>

<p class=MsoNormal>*Evvelâ elleri, oyluk yerlerini yıkamak, bedende meni
vesaire eseri varsa gidermek.</p>

<p class=MsoNormal>*Sonra sünnet vechile abdest almak.</p>

<p class=MsoNormal>*Abdest’ten sonra üç defa başa, üç defa sağ omuza, üç defa
da sol omuza su dökmek ve her su döktükçe bedeni, iyice ıslanması için oğuşturmak
ve önce sağ, sonra sol ayağı yıkamak.</p>

<p class=MsoNormal>*Gusül suyunda israftan ve takdirden, yani fazla veya eksik
olmasından sakınmak.</p>

<p class=MsoNormal>* Kimsenin göremeyeceği bir mahalde yıkanmak. Eğer erkekler
erkekler arasında, kadınlar da kadınlar arasında bulunurlar da yıkanmak için
tenha bir yer bulamazlarsa bir köşeye çekilip avret mahallerini bir peştemal
ile örterek yıkanırlar. </p>

<p class=MsoNormal>*Tenhâ bir yerde yıkanıldığı halde de avret mahallini açık bırakmamak,
şayet açık bırakılmışsa Kıble tarafına yönelmemek.</p>

<p class=MsoNormal>*Gusl ederken söz söylememek.</p>

<p class=MsoNormal>*Guslden sonra elbiseyi giyerken çabukça tesettür edivermek,
guslün sünnetlerindendir.</p>

<p class=MsoNormal>*Guslden sonra bedeni bir havlu ile, bir mendil ile silmek.</p>

<p class=MsoNormal>*Bir kimse, ağzına ve burnuna su almak suretiyle akar bir
suya veya büyük bir havuza dalsa veya yağmur altında durup bütün vücudu ıslansa
gusl farizasını yerine getirmiş olur. Bu hallerde uzuvlarını kımıldatırsa veya
su içinde abdest ile gusle müsait bir müddet durursa sünnete de riayet etmiş
olur.</p>

<p class=MsoNormal>Abdestte âdabdan sayılan şeyler guslde de âdabdandır. Şu
kadar var ki, guslde Kıbleye teveccüh edilmez. Meğer ki avret mahalleri peştemal
ile kapalı bulunsun.</p>

<p class=MsoNormal>Abdestte mekruh olan şeyler, guslde de mekruhtur. Bundan başka
gusl esnasında duâ okumak da mekruhtur.</p>

<p class=MsoNormal>(Ömer Nasûhî Bilmen, Büyük İslâm İlmihâli, S: 93)</p>

<p class=MsoNormal>2</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>YAPILMASINI EMİR BUYURDUKLARI YEDİ ŞEY’DEN İKİNCİSİ: IYÂDE-İ
MARÎZ’DİR</p>

<p class=MsoNormal>Hastayı ziyâret etmek ve onun hâl ve hâtırını sormaktır,
hastanın muhtâc olduğu ve ziyâretçinin de kudreti ve gücü dâhilinde olan yardımda
bulunmaktır. Bu yolda hasta ziyâreti sünnet’tir, bazı ulemâ, vücûbuna kâil olmuşlardır.
Müslim olsun, zimmî bir vatandaş olsun, yakın bir komşu veyâhud uzak bir hemşehrî
bulunsun hepsi müsâvidir. Hepsi ıyâde (hasta ziyâret etmek, hâtır sormak)
edilebilir. Bu yolda ıyâde-i marîz, hukuka hürmetkârlık gibi bir dînî ve ahlâkî
vazîfe olduğundan sevâbı gerektirmektedir.</p>

<p class=MsoNormal>Hadîsler’den birkaç nümûne nakl edelim:</p>

<p class=MsoNormal>1) İmâm-ı Ahmed İbn-i Ahmed (R.A.), Iyâde-i marîz’ın son
derece şefkat ifâde eden vecîz bir şeklini Ebû Ümâme (R.A.)’den şöyle rivâyet
ediyor: “Resûlullâh (S.A.V.): “Sizden biriniz hasta ziyâretine vardığında elini
hastanın alnı veyâhûd eli üstüne koyup okşayarak “nasılsınız?” diye hâl ü
ahvâlinden müvâzişkârâne sorması ıyâde-i marîzin mütemmim âdâbındandır.” diye
buyurmuşlardır. </p>

<p class=MsoNormal>2) Buhârî’nin Sahîhi’nde Ebû Mûsa El-Eş’arî (R.A.)’den
rivâyet ettiği bir Hadîs-i Şerîf’te: “Resûl-i Ekrem (S.A.V.): “Ashâbım,
hastaları ziyâret ediniz, açları doyurunuz, taht-ı esâretinizdeki köleleri salıveriniz!”
diye buyurmuşlardır. </p>

<p class=MsoNormal>3) Müslim’in, Abdullâh İbn-i Ömer (R.A.)’dan naklettiği bir
eserde “Sa’d İbn-i Ubâde (R.A.)’in hasta olduğunu işiten Resûlullâh (S.A.V.)
Efendimiz: “Sa’d İbn-i Ubâde’yi kim ziyâret etmek ister?” diyerek ayağa kalkmışlardı.
Biz de îcâb edip kalktık. (Bir de ne göreyim?) on küsûr ziyâretçi olduk.”
Görüyoruz ki Hâtemü’l-Enbiyâ (S.A.V.) Efendimiz, Ashâbı (R.A.)’ün gönlünde
hasta ziyâretine karşı ne heyecânlı bir aşk ve alâka uyandırmışlardır.</p>

<p class=MsoNormal>4) Hâkim’in Sa’d İbn-i Ebî Vakkâs (R.A.)’den rivâyetine
göre, Sa’d (R.A.) Hazretleri: “Bir kerre Mekke’de hastalanmıştım. Resûlullâh
(S.A.V.) beni ıyâdeye geldiler. Mübârek ellerini alnıma koydular (ve hâl ü hâtırımı
sordular.)” demiştir.</p>

<p class=MsoNormal>5) Yine Hâkim’in Abdullâh İbn-i Ömer (R.A.)’den rivâyet ettiği
bir Hadîs’te, Resûlullâh (S.A.V.): “Sizin biriniz hasta ziyâretine gittiğinde
“Yâ Rabb, bu kuluna şifâ bahşet!” diye duâ etsin.” buyurmuşlardır.</p>

<p class=MsoNormal>(Tecrîd Sarîh Tercemesi ve Şerhi C. 4, S. 279)</p>

<p class=MsoNormal>3</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>YAPILMASINI EMİR BUYURDUKLARI YEDİ ŞEY’DEN ÜÇÜNCÜSÜ: DA’VETE
İCÂBET’TİR</p>

<p class=MsoNormal>İki sûretle olur: </p>

<p class=MsoNormal>1) Yardım dileyen bir kimsenin bu dileğini yerine getirmeğe
icâbet sûretiyle, </p>

<p class=MsoNormal>2) Velîme gibi hayırlı bir ictimâa (toplantıya) edilen
da’vete icâbet etmekle.</p>

<p class=MsoNormal>Mevzûu bahsolan Hadîs-i Şerîf’te “Da’vete icâbetin emr-i
Nebevî (S.A.V.) muktezâsından olması” ve yine Sahîh-i Buhârî’de Ebû Hüreyre
(R.A.)’den rivâyet edilen Hadîs-i Şerîf’te “Bir müslümânı, diğer bir Müslümân
kardeşi da’vet ettiğinde icâbet etmesi, Müslümânlar arasında geçerli müşterek
hukuktan bulunduğunun bildirilmesidir.” Buna göre bazı ulemâ “Da’vete icâbet
edilmesi vâcibdir.” demişlerdir. Bazı ulemâ da her iki Hadîs’teki emri ve hakkı,
isyân ve günahı îcâbettirecek şeylerin terki veyâ kerâhet olan mendûb ma’nâsına
hamletmişlerdir.</p>

<p class=MsoNormal>Tavzîh’te velîme-i nikâha (nikâh, düğün yemeği) icâbet etmek
cumhûr-i ulemâya göre vâcibdir. Hattâ oruçlu bir da’vetlinin bile orucunu bozup
velîme taâmından yemesi vâcibdir, denilmiştir. Fakat Hanefî fukahâsına göre
velîme-i nikâha icâbet etmek de müstehabbdır.</p>

<p class=MsoNormal>Taybî de: “Bir Müslümân, Müslümân kardeşini ziyâfete veyâhûd
muâvenete (yardım etmeğe) da’vet ederse icâbet etmek vâcibdir.” demiş. Ziyâfet
yerinden, isyânı günahı gerektiren ve fazîlete zıd düşen her türlü oyunlar, eğlenceler,
sazlar ve cünbüşler, çalgılar gibi şerîatın yasakladığı şeylerin var olması
halinde da’vete icâbetin isyân ve günaha vesîle olacağında şübhe yoktur. İsyana
ve günaha vesîle olan her şey de günah derecesinde vebâli gerektirir. Fakîh
Ebû’l-Leys Semerkandî (R.H.): “Velîmeye da’vet edilen bir Müslümân, da’vet eden
kimsenin mâlî kazancı harâm değilse icâbet eder; harâm olduğuna vâkıf olursa
icâbet etmez.” demiştir. Yine Ebû’l-Leys Semerkandî (R.H.): “Fıskını i’lân etmiş
bir sefîhin (zevk ve eğlence düşkünü akılsızın) da’vetine, yalnız o fâsıkın fıskına
râzı olmadığını bildirmek, anlatmak için icâbet edilmemelidir.” demiştir. </p>

<p class=MsoNormal>(Tecrîd-i Sarîh Tercemesi ve Şerhi C. 4, S. 279-280)</p>

<p class=MsoNormal>4</p>

<p class=MsoNormal>NEFSİ EMMÂRE ESİRLERİNİN HALLERİ</p>

<p class=MsoNormal>1- İHLAS’tan mahrum olmak,</p>

<p class=MsoNormal>2- AHİRET’e yönelmemek,</p>

<p class=MsoNormal>3- Mukaddes ve Muazzez İslam Dini’ni şahsi veya siyasi nüfuz
veya menfaatına alet etmek,</p>

<p class=MsoNormal>4- ŞÖHRET, BAŞKANLIK, REFAH, ALKIŞ için dini faaliyette
bulunmak </p>

<p class=MsoNormal>5- İhtiyacı olmadığı halde-Fukarâ ve diğer hak sahiplerine
engel olarak - ZEKAT’ları, ISKÂT-I SALAT PARALARINI doymaz bir hırsla cebe
indirmek,</p>

<p class=MsoNormal>6- Mütekaddimîn ve müteahhirîn fukahâsının ittifakla
reddettiği PARAYLA KUR’AN-I KERİM okuma yoluna sapmak,</p>

<p class=MsoNormal>7- GIYBET etmek,</p>

<p class=MsoNormal>8- İFTİRA etmek,</p>

<p class=MsoNormal>9- Müslümanlar arasına DÜŞMANLIK ve TEFRİKA tohumları
saçmak,</p>

<p class=MsoNormal>10- SABAH NAMAZLARINDA ÖLÜLER gibi uyumak,</p>

<p class=MsoNormal>11- EZANLAR okununca - Şer’i özürü olmaksızın - onlara
icâbet edip te CEMAATE gitmemek,</p>

<p class=MsoNormal>12- EMANET’E hıyanet etmek,</p>

<p class=MsoNormal>13- FAİZLE İLGİLİ MUAMELELERE bulaşmak,</p>

<p class=MsoNormal>14- Sonra bütün bu kötülük ve hatalarına rağmen KENDİSİNİ
DEV AYNASINDA görmek,</p>

<p class=MsoNormal>Bir takım kimseler vardır. İşte bunlar Nefsi Emmâre’lerdir. </p>

<p class=MsoNormal>Cehillerine şaşılır ki kendilerini yüce bir makamda sanırlar.</p>

<p class=MsoNormal>(İmam-ı Gazalî, Ihya-u Ulûmüd-Din, Cilt 1, S: 27)</p>

<p class=MsoNormal>NEFSİN YEDİ KÖTÜ SIFATI VARDIR</p>

<p class=MsoNormal>Ucûb, (kendini beğenmek), kibir, riyâ, gazab, hased, mal
sevgisi ve makam sevgisi.</p>

<p class=MsoNormal>Cehennemin de yedi kapısı vardır. Kim nefsini bu yedi kötü sıfattan
temizlerse cehennemin bu yedi kapısı ona kapanır ve cennete girer.</p>

<p class=MsoNormal>Üç şey kalbin kötülüğünün alâmetidir:</p>

<p class=MsoNormal>1- Allah’a itaattan tad almamak. 2- Günah’a düşmekten
korkmamak. 3- Başkasının ölümünden ibret almayıp aksine hergün dünyaya daha çok
bağlanmak.</p>

<p class=MsoNormal>Dört şey şekavet alâmetidir: 1- Ağlamayan göz, 2- Kasvetli
(ülpermeyen) kalp, 3- Tûl-i emel, 4- Dünyaya aşırı düşkünlük, ya’ni hırs.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe, S:26)</p>

<p class=MsoNormal>5</p>

<p class=MsoNormal>HIFZ DUÂLARI</p>

<p class=MsoNormal>Eûzübillâhimineşşeytânirracîm. Bismillâhirrahmânirrahîm.
Tehassantü bi zi’l-mülki ve’l-melekût, ve’ğtesamtü bi’l-ı’zzeti ve’l-ceberût ve
tevekkeltü a’le’l-Meliki’l-Hayyi’l-Kayyûmi’l-Halîmi’l-lezî lâ-yenâmü ve
lâ-yemüt. Dehaltü fî hırzillâh. Dehaltü fî hıfzillâh. Dehaltü fî emânillâh
bihakkı Kâf. Hâ. Yâ. Ayn. Sâd. Küfîtü ve bi Hâ. Mim. Ayn. Sîn. Kâf. Humîtü ve
bilâ havle velâ kuvvete illâ billâhi’l-A’liyyi’l-A’zîm.</p>

<p class=MsoNormal>Allâhümmahruznî bi hırzi kudretike min keydi’l-a’dâi ve hallısnî
bimennike a’n sûi kasd-i’l-eşkiyâi ve eûzübike min kahri’l-kâhirîn ve
zulmi’z-zâlimîn ve keydi’l-ümerâi’l-hâsidîn ve ta’ni’l-eşkiyâi’l-müfsidîn ve şemâteti’l-eşirrâi’l-mudırrîn
ve’l-hamdülillâhi Rabbi’l-â’lemîn.</p>

<p class=MsoNormal>Allâhümme Yâ Hâfıza Nuhun fi’l-mâ’i ve Yûsufe fi’l-bi’ri ve
Yûnuse min batni’l-hût ve Eyyübe fi’d-durri ve Mûsâ fi’l-yemmi ve İbrâhîme
fi’n-nâr ve Muhammedin Sallallâhü Teâlâ Aleyhi ve Selleme fi’l ğâr. İhfaznî
velâ tefzahnî a’lâ rüûsi’l-eşhâd.</p>

<p class=MsoNormal>Allâhümme innî esbahtü (emseytü) lâ-emlikü linefsî darran
velâ nef’an velâ mevten velâ hayâten velâ nüşûrâ velâ estedîu’ en âhize illâ
mâ-a’taytenî velâ ettekıye illâ mâ vekîtenî Allâhümme veffıknî limâ tühibbühü
ve terdâhü mine’l-kavli ve’l-a’meli fî tâa’tike inneke zü’lfadli’l-a’zîm.</p>

<p class=MsoNormal>“Bismillâhirrahmânirrahîm”</p>

<p class=MsoNormal>“Selâmün kavlen min Rabbi’r-Rahîm.”</p>

<p class=MsoNormal>“Selâmün a’lâ Nûhin fi’l-â’lemîn.”</p>

<p class=MsoNormal>“Selâmün a’lâ İbrâhîm.”</p>

<p class=MsoNormal>“Selâmün a’lâ Mûsâ ve Hârûn.”</p>

<p class=MsoNormal>“Selâmün a’lâ İlyâsîn.”</p>

<p class=MsoNormal>“Selâmün a’leyküm dıbtüm fe’dhulûhâ hâlidîn.”</p>

<p class=MsoNormal>“Selâmün a’le’l-Mürselîn.”</p>

<p class=MsoNormal>“Velhamdülillâhi Rabbi’l-â’lemîn.”</p>

<p class=MsoNormal>Bismillâhirrahmânirrahîm</p>

<p class=MsoNormal>Fallâhü hayrun hâfizan ve Hüve Erhamü’r-Rahimîn. </p>

<p class=MsoNormal>Bismillâhi mâşâallâhü lâ-yesûku’l-hayra illallâh. Bismillâhi
mâşâallâhü lâ-yesrifü’s-sûe illallâh. Bismillâhi mâşâallâhü mâkâne min-ni’metin
feminallâh. Bismillâhi mâşâallâhü lâ-havle velâ-kuvvete illâbillâh.</p>

<p class=MsoNormal>Mâşâallâhü Teâlâ bismillâhi tevekkeltü a’lallâh lâ-havle
velâ-kuvvete illâ billahil-a’liyyi’l-azîm. Yâ Şâfî, Yâ Kâfî, Yâ Muâfî.</p>

<p class=MsoNormal>6</p>

<p class=MsoNormal>SAFER AYININ SON ÇARŞAMBA</p>

<p class=MsoNormal> GÜNÜNDE OKUNACAK DUÂ:</p>

<p class=MsoNormal>“Eûzübillâhi mineşşeytânirracîm. Bismillâhirrahmânirrahîm.
Selâmün a’leyküm ketebe Rabbüküm a’lâ nefsihirrahmete. Selâmün a’leyküm bimâ
sabertüm feni’me ukbeddâr. Selâmün a’leyküm üdhulûl cennete bimâ küntüm
ta’melûn. Ve selâmün a’leyhi yevme vülide ve yevme yemûtü ve yevme yüb’asü
hayyâ. Ves selâmü a’leyye yevme vülidtü ve yevme emûtü ve yevme üb’asü hayyâ.
Selâmün aleyke se-esteğfiruleke Rabbî innehü kâne bî hafiyyâ. Ve selâmün a’lâ
menittebe’alhüdâ. Ve selâmün a’lâ ıbâdihillezînestafâ. Selâmün a’leyküm lânebteğîl
câhilîn. Selâmün kavlen min Rabbirrahîm. Selâmün a’lâ Nûhin fîl âlemîn. İnnâ
kezâlike neczîl muhsınîn. İnnehü min ıbâdinel mü’minîn. Selâmün â’lâ İbrâhîm.
Kezâlike neczîl muhsinîn. İnnehû min ıbâdinel mü’minîn. Selâmün â’lâ Mûsâ ve
Hârûn. İnnâ kezâlike neczîl muhsinîn. İnnehümâ min ıbâdinel mü’minîn. Selâmün
a’lâ İlyâsîn. İnnâ kezâlike neczîl muhsinîn. İnnehü min ıbâdinel mü’minîn. Ve selâmün
a’lelmürselîn. Selâmün a’leyküm tıbtüm fedhulûhâ hâlidîn. Selâmün hiye hattâ
matlaılfecr. Sadakallahülazîm. Allâhümme bârik fî şehrissaferi vahtimlenâ
bisseâdeti vezzafer.”</p>

<p class=MsoNormal>SAFER AYINDA KILINACAK NAMAZ</p>

<p class=MsoNormal>Safer ayının ilk ve son çarşamba gecesi nısfü’l-leylden
(gece yarısından) sonra yeryüzüne nâzil olacak belâlardan Biiznillâhi Teâlâ
muhâfaza olmak için imsaktan evvel dört rek’at nâfile namazı kılıp:</p>

<p class=MsoNormal>Fâtiha’dan sonra zamm-ı Sûre olarak, Birinci rek’atte 17 “İnnâ
a’taynâ”;</p>

<p class=MsoNormal>İkinci rek’atte 5 “İhlâs”; Üçüncü rek’atte 1 “Kul eû’zü bi
rabbi’l-felâk”;</p>

<p class=MsoNormal>Dördüncü rek’atte 1 “Kul eûzü birabbinnâs” okuyup selâmdan
sonra duâ edilecektir.</p>

<p class=MsoNormal>Kezâ, Safer ayının son çarşamba’sının ya gecesi veyâ gündüzü
iki rek’at namaz kılıp birinci ve ikinci rek’atte Fâtiha’dan sonra 11’er “İhlâs”
okunacak.</p>

<p class=MsoNormal>Namazdan sonra 7 def’a istiğfar edilecek ve el kaldırıp 11
def’a “Salât-ı Münciye” ve sonlarında (İnneke a’lâ küllî şey’in kadîr)
okunacaktır.</p>

<p class=MsoNormal>Bu duâlarda, “Allâh-ü Teâlâ’nın, kendimizi ve âile efrâdımızı
ve bilcümle mü’minleri âfât-ı semâvîyye, âfât-ı arziyyelerden ve cem’i
belâlardan muhâfaza buyurulması” için niyâz edilecektir.</p>

<p class=MsoNormal>7</p>

<p class=MsoNormal>CÂN Ü GÖNÜLDEN “LÂ İLÂHE İLLALLÂH MUHAMMEDÜ’R-RESÛLULLÂH” DİYEN
VE MÛCİBİNCE AMEL EDEN MÜ’MİN, AZÎZDİR VE MAHZÛN DA OLMAYACAKTIR</p>

<p class=MsoNormal>“Gevşemeyin, mahzûn olmayın. Siz eğer mü’min iseniz, en
üstün olanlarsınız.” (Âl-i İmran Sûresi, Âyet: 139)</p>

<p class=MsoNormal>Bil ki Cenâb-ı Hakk’ın, daha önce geçen “Gerçekten, sizden
evvel nice vak’alar, şerîatler gelip geçti... Bu, insanlar için bir beyândır...”
(Âl-i İmrân: 137-138) buyrukları, “Gevşemeyin, mahzûn olmayın...” (Âl-İ İmrân:139) buyruğu için birer mukaddime gibidirler. Cenâb-ı Hakk, sanki şöyle demiştir:“Geçmiş milletlerin durumlarını incelediğinizde, her ne kadar bâtıla müntesib
kimseler, bazan başarı elde etseler bile, işlerinin neticede gevşekliğe ve
güçsüzlüğe müncer olduğunu, Hakk’tan yana olanların devlet ve ihtişâmlarının
yüce olduğu ve bâtıldan yana olanların silinip gittiklerini anlarsınız.
Binâenaleyh Uhud’da kâfirlerin zâhirde size karşı başarı elde etmeleri, kalblerinizin
zayıflamasına ve acze düşmenize sebebiyet vermesin. Aksine kalblerinizin
mutmain ve güçlü olması gerekir. Çünkü üstünlük ve hâkimiyyet; güç ve kuvvet
size yönelecektir.”</p>

<p class=MsoNormal>Cenâb-ı Hakk’ın “Velâtehinû” hitâbı “Cihâda karşı gevşeklik
göstermeyin ve zayıflamayın.” demektir. “El-Vehnü” kelimesinin masdarı, “zayıflık,
güçsüzlük” demektir. Cenâb-ı Hakk, Zekeriyyâ (A.S.)’dan naklen “Gerçekten
ben... Benim kemiklerim zayıfladı, gevşedi.” (Meryem: 4) buyurmuştur. “(Sizden
ölüp yaralananlar hakkında) mahzûn olmayın. sizler, en üstün olanlarsınız.”
buyruğu hakkında şu îzâhlar yapılmıştır:</p>

<p class=MsoNormal>1) Mü’minler, Hakk Dîn için Allâh rızâsı için cihâd ederler;kâfirler ise, bâtıl dînleri ve şeytân için savaşırlar bu sebebden dolayı yegâne
üstün olansınız.</p>

<p class=MsoNormal>2) Sizler, hüccet, dîn’e sarılma ve güzel neticelere ulaşma
bakımından elbette üstünsünüz.</p>

<p class=MsoNormal>3) Sizler, neticede onlara gâlib gelmeniz ve onlara üstün
olmanız bakımından üstünsünüz. Bu son îzâh daha uygundur. Allâh-ü Teâlâ, Ashâb-ı
Kirâm (R.A)’ü galebe geleceklerine kuvvet ve ferâhlıkla üstün olacaklarına dâir
müjdelemektedir.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 7,
S. 80-81)</p>

<p class=MsoNormal>8</p>

<p class=MsoNormal>ANCAK KİTÂB’A VE SÜNNET’E İKİSİNE DE BİRDEN, SARILAN HİDÂYET
BULUR, KURTULUR</p>

<p class=MsoNormal>Resûlullâh (S.A.V.) Efendimiz’in, şöyle buyurdukları,
rivâyet edilmiştir:</p>

<p class=MsoNormal>“Çok sürmez, karnı tok, koltuğuna kurulmuş bir adama,
Hadîslerim’den bir Hadîs söylenirde, o, “Bizim aramızda Yüce Allâh’ın Kitâbı
var. Size Kitâbullâh yeter. O’ndan helâl bulduğunuz şeyi, helâl olarak kabul
ediniz; O’nda harâm bulduğunuz şeyi de, harâm olarak kabul ediniz. Biz de
O’ndan helâl bulduğumuz şeyi helâl sayarız; harâm bulduğumuz şeyi harâm sayarız.”
der.</p>

<p class=MsoNormal>Sakın! Herhangi biriniz, koltuğuna kurulmuş olduğu hâlde
kendisine erişen Hadîslerim’den bir şey yapılmasını emr veyâ ondan nehyettiğim
bir emrim hakkında, “Ben bunu bilmiyorum, tanımıyorum; biz bunu bilmiyoruz, biz
ancak Kitâbullâh’ta bulduğumuz şeye uyarız; biz bunu Kitâbullâh’ta bulamadık, işte
Kitâbullâh yok onda bu. Biz Kitâbullâh’ta bulduğumuza göre amel ederiz; aksi
takdirde hayır!” der tutumda bulmayayım!”</p>

<p class=MsoNormal>İyi biliniz ki Resûlullâh’ın harâm kıldığı şey, Allâh’ın
harâm kıldığı şey gibidir. Ben ne helâlı, harâm; ne de harâmı helâl kılarım.</p>

<p class=MsoNormal>Sizden koltuğuna oturmuş biriniz, Allâh’ın,
Kur’ândakiler’den başka bir şeyi harâm kılmadığını mı sanıyor.</p>

<p class=MsoNormal>Şunu iyi biliniz ki vallâhi ben de hem öğüt verdim, hem de
bazı şeyleri emr ve bazı şeylerden de nehyettim ki benim emr ve nehyettiğim şeyler,
belki Kur’an’daki kadardır, ya da daha çoktur.</p>

<p class=MsoNormal>Şübhe yok ki Yüce Allâh, ehl-i Kitâb’ın evlerine izinsiz
olarak girmenizi, kadınlarını dövmenizi, üzerlerine salınan vergiyi ödedikleri
hâlde, meyvalarını yemenizi size helâl kılmamıştır!”</p>

<p class=MsoNormal>Resûlullâh (S.A.V.) Efendimiz Hazretleri’nin, Vedâ’ Haccı’nda
yüz binden fazla Müslümân’a (Ashâb-ı Kirâm (R.A.)’e) hitâben îrâd buyurdukları
hutbelerinde, şöyle buyurmuşlardır:</p>

<p class=MsoNormal>“Ben size öyle bir şey bıraktım ki ona sımsıkı sarılırsanız,
hiçbir zaman delâlete düşmez, doğru yoldan sapmazsınız: O, Allâh’ın Kitâb’ı ve
Resûlü’nün Sünneti’dir.” </p>

<p class=MsoNormal>(Mustafa Âsım Köksal (Rh.A.)</p>

<p class=MsoNormal>İslâm’da İki Ana Kaynak Kitâb ve Sünnet, S. 226-228)</p>

<p class=MsoNormal>9</p>

<p class=MsoNormal>CİHÂDI TERKETMEK EHL-İ İSLÂM İÇİN BİR TEHLİKE VE FELÂKETDİR!!!</p>

<p class=MsoNormal>Ebû Eyyûb (R.A.)’e göre: Müslümanlar için fîsebîlillâh gazâ
ve cihâda ısrar ve devam etmek zarûrîdir. Zîrâ cihâd muhkem bir farz-ı ilâhîdir
ki, vucûbu Kitab, Sünnet ve İcmâ-ı Ümmet ile sâbittir.</p>

<p class=MsoNormal>Hakk Teâlâ Hazretleri Kur’ân-ı Kerîm’de müteaddit âyet-i
Celîlede cihâdın safahâtını ve tafsîlâtını beyân buyurmuştur.</p>

<p class=MsoNormal>Sûre-i Bakara’da:</p>

<p class=MsoNormal>“Ey mü’minler, malınızdan bir miktarını Allah Teâlâ’nın
yoluna sarf ediniz. Zirâ cihâda malınızı sarfetmenize ihtiyâcınız vardır. Ve
sarf etmekten elinizi kısmayınız. Ve bi’n-netîce ihsân eden kullarını sever”
buyuruyor. (Bakara Sûresi: 195)</p>

<p class=MsoNormal>Çünkü muhârebede lâzım olan silahları ve mücâhidlerin
nafakalarını siz temin edeceksiniz. Eğer bu hususda cimrilik ederseniz düşmanlarınız
size galib olur. Malınızın-canınızın helâk olmasına sebep olursunuz”
demektedir.</p>

<p class=MsoNormal>Tefsir kitablarında îzah edildiğine göre Ebû Eyyûb (R.A.)
diyor ki:</p>

<p class=MsoNormal>“Bir gün Resûlullah’dan gizli olarak bazı sahâbe arkadaşlarla
sohbet ediyor ve konuşuyor idik. “Allah Teâlâ artık İslâm’a kuvvet verdi. Her
taraftan iâneler çoğaldı. Biz harbi terkederek malımız başında bulunur isek ve
harab olan bağlarımızı, bağçelerimizi imâr edersek daha iyi olacaktır” diye
karar vermek istedik. Yani harb etmemeği, cihâdı terk etmeği nefsimize tercih
edince Cenâb-ı Hakk Teâlâ Hazretleri bu âyeti indirerek bizim o tasavvurlarımızı
reddetti. O vakit anladık ki bizim düşüncelerimiz hatâlıdır. Ve murâd-ı İlâhîye
muhâliftir.</p>

<p class=MsoNormal>İşte bu âyet-i celîlenin nüzûlünden sonradır ki, Ebû
Eyyûb’el-Ensârî (R.A.) gerek  Asr-ı saâdetde, gerekse İrtihâl-i Nebî’den sonra
dahî hiçbir muhârebeden geri kalmamış, cihâda vakf-ı vücûd etmiş, Hazret-i Ebû
Bekir, Hazret-i Ömer, Hazret-i Osman, Hazret-i Ali (R.A.) devirlerinde cepheden
cepheye koşmuş, Cenâb-ı Allah’a ve Resûlüne karşı ahd ü va’dini îlân etmiş,
Dîn-i Celîl-i İslâm’ın izzeti ve Ümmet-i Muhammediyye’nin selâmeti için Şer’an
murâbıt’ların serdarı olmuşdu.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 57)</p>

<p class=MsoNormal>10</p>

<p class=MsoNormal>HAYÂT’IN DA MEMÂT’IN DA MA’NÂSI, “KİTÂB” VE “SÜNNET”İ YAŞATMAKLA
GERÇEKLEŞİR</p>

<p class=MsoNormal>Mâlik bin Evs bin El-Hadesân (R.A.) şöyle rivâyet ediyor:“Hz. Ömer (R.A.)’ın devri hilâfetinde, Allâh yolu’nda savaşarak “şehîd” veren
bir seriyyeden bahsediyorduk. İçimizden birisi:  “-Onlar, Allâh Yolu’nda savaşan
mücâhidlerdir. Ecirleri Allâh’a âiddir.” dedi. Bir diğeri de: “-Allâh, onları
öldükleri hâl üzere diriltir.” dedi. O zaman Hz. Ömer (R.A.) buyurdular ki:</p>

<p class=MsoNormal>“-Evet, kudret ve irâdesiyle yaşadığım Allâh’a yemîn ederim
ki Allâh, onları öldükleri hâl üzere tekrar diriltir. İnsanlar arasında
öyleleri vardır ki riyâ ve gösteriş için savaşırlar. Bazıları, dünya malı
umarak; bazıları da, mecbûr kaldıklarından savaşa katılırlar. Yine öyleleri
vardır ki birçok güçlüklere göğüs gererek Allâh rızâsı için savaşırlar. İşte
bunlar asıl şehîdlerdir. Âhiret’te benim ve sizin ne olacağımızı bilemiyorum.
Bildiğim tek şey şu kabrin sâhibi’nin, Resûl-i Ekrem  (S.A.V.) Efendimiz’in,
bütün kusurlarının önceden afvedildiğidir.”</p>

<p class=MsoNormal>Bir başka rivâyette Mesrûk (R.A.) şöyle diyor:“Emîre’l-müminîn Ömer İbn-i Hattâb (R.A.)’ın yanında şehîdlerden bahsedilince
Hz. Ömer (R.A.), oradakilere şöyle dedi: “-Kimler şehîddir, söyleyiniz?
Oradakiler: “-Yâ Emîre’l-Müminîn, şehîdler savaşta öldürülenlerdir.” dediler.
Hz. Ömer (R.A.) de:</p>

<p class=MsoNormal>“-O hâlde şehîdlerimiz pek çoktur. Bakınız, ben size
kimlerin şehîd olduğunu söyleyeyim. Şecâat ve korkaklık, Allâh’ın dilediğine
verdiği bir haslet, tabîattir. Şecâatliler, her şeyi bir tarafa bırakarak,
âilelerine geri dönmeği hiç düşünmeyerek savaşırlar. Korkak ise karısının yanına
kaçar. Fakat şehîd, sâdece Allâh rızâsı için savaşandır. Gerçek muhâcir ise,
Allâh’ın nehyettiklerinden kaçan; hakîkî Müslümân ise, Müslümanları eliyle ve
diliyle incitmeyen kimsedir.” diye îzâhâtta bulundular.</p>

<p class=MsoNormal>(M. Yûsuf Kandehlevî (Rh.A.), Hayatü’s-Sahâbe (R.A.), C. 2,
S. 509-510)</p>

<p class=MsoNormal>11</p>

<p class=MsoNormal>EZÂN VE KÂMET ARASINDA </p>

<p class=MsoNormal>İSTEKTE BULUNMAK</p>

<p class=MsoNormal>Hazret-i Peygamber (S.A.V.) Efendimiz’in bizlere olan emir
ve vasiyetlerinden biri de ezân ile kâmet arasında Hakk Teâlâ’dan bizlerin ve
umûm müslümanların dünya ve âhiret ihtiyâçlarımızı görmesini istememizdir.
Fakat bu işi yaparken bir şer’î özür olmadıkça ifrâta kaçmamalıyız.</p>

<p class=MsoNormal>Bu anda duâ etmenin fazîleti şundan ileri geliyor. Kul ile
Zü’l-Celâl arasındaki örtüler ve mâni’ hicâblar bu iki vakit arasında kaldırılmış
olur. Bu tıpkı bir padişâh sarayının kapısının açılmasına benzer. Kapının açılması
demek, içeri girme izninin çıktığına bir işârettir. Böylece padişâh, dostlarının
ve hizmetkârlarının içeri girme vaktinin gelmiş olduğunu gösterir. </p>

<p class=MsoNormal>Şu cihet iyi bilinir ki, Hakk Teâlâ kullarının duâda ısrar
etmelerini sever. Çünkü duâda ısrarcı olan kişi fazlaca yoksul ve ihtiyaç
içinde bulunduğunu bildirmektedir. Duâda kişinin ısrar etmemesinin manası “Hakk
Teâlâ’nın fazlına ihtiyacım yok.” demektir. (Bu durumdaki kişi şunu iyi bilsin
ki ) Hakk Teâlâ belki de halini değiştirir. (İhtiyaç sahibi kılar); o kişi de
Allah’a duâda bulunur. Fakat Cenâb-ı Hakk duâsına cevap vermez, ve kabul duâsını
kabul etmez. Artık o kişi gece gündüz duâ edip yalvarmış da olsa , kahrından ciğerleri
de parçalansa, Hakk Teâlâ’nın icabetinden bir iz dahi göremez. Tüccarlar ve
devlet büyükleri gibi kimselerin halleri bozulup kötü bir duruma düşünce, evrad-ı
şerifeyi okuduklarını ve yeminler ettiklerini, gece gündüz Allah’a duâ edip
eski hallerine dönmek istediklerini görürsün. Fakat Hakk Teâlâ  bu gibilere artık
icabet etmez, duâlarını dinlemez.</p>

<p class=MsoNormal>Ebû Dâvûd’un rivâyet ettiği bir Hadîs-i Şerîf’te, </p>

<p class=MsoNormal>“Ezânla namaz kâmeti arasındaki kul istekleri geri
çevrilmez.” buyurulmuştur.</p>

<p class=MsoNormal>Hâkim’in merfûan rivâyet ettiği bir Hadîs-i Şerîf’te:</p>

<p class=MsoNormal>“Ezân sesi yükselince göklerin kapıları açılır, istekler
(duâlar) kabûl olunur. Binâenaleyh kime bir üzüntü ve sıkıntı gelirse ezân
sesini duyduğunda ona icâbet etsin” buyurulmuştur. Ya’ni müezzinin
söylediklerini tekrarlasın, ondan sonra hâcetini Allâh’tan istesin.</p>

<p class=MsoNormal>Beyhakî ise şu Hadîs’i rivâyet eder:</p>

<p class=MsoNormal>“Namaz ezânı okunmaya başlanınca, şeytân ezânı duymamak için
yellene yellene arkasını dönüp kaçar; bitince oraya döner, kâmet getirilmeye başlanınca
(yine aynı şekilde) arkasını dönüp uzaklaşır.”</p>

<p class=MsoNormal>(İmâm-ı Şarânî, el-Uhudu’l-Kübrâ, S:78-79)</p>

<p class=MsoNormal>12</p>

<p class=MsoNormal>TESETTÜR </p>

<p class=MsoNormal>“Ey Nebî-yi Zîşân! Sen zevcelerine ve kerîmelerine vesâir
mü’minlerin zevcelerine de ki: Onlar, bürgülerini üzerlerine bürünsünler; zîrâ
onların bürgülerini üzerlerine bürünmeleri, onların bilinip de ezâ olunmamalarına
ziyâde yakındır. Hâlbuki Allâh-ü Teâlâ, onlardan evvelce vâki olan kusurlarını
afvedici ve hâllerine uygun mesâlihi temşiyetle merhamet buyurucudur.”
(El-Ahzâb, Âyet: 59)</p>

<p class=MsoNormal>Yani, “Ey kullarımı irşâd için tarafımdan te’yîd edilerek ve
seçilerek gönderilmiş olan Nebî-yi Zîşân! Evvelâ kendi Ezvâc-ı Mutahharâtı’na
ve Kerîmeleri’ne (R.A.)’ya ve hemen arkasından da sâir mü’minlerin haremlerine
nasîhat yoluyla de ki: Onlar, bürgülerini üzerlerine bürünsünler. Zîrâ şu
bürgüleri bürünmeleri, onların bilinmekle süfehânın (sefîh, alçak, fâsık, münâfık,
çapkın...) taarruzundan kurtulup ezâ olunmamalarına en yakîn (uygun) bir
meslektir. (yol ve usüldür.) Hâlbuki Allâh-ü Teâlâ, bu Âyet’in nüzûlünden
evvel, bürgüsüz gezmelerinden dolayı, vâkı’ olan kusurlarını setreder (örter)
ve hâllerine münâsib ahkâmı (hükümleri) inzâl ile (indirerek) merhamet
buyurur.”</p>

<p class=MsoNormal>Şu Hâlde Tesettürün Meşrû’iyyetindeki Hikmet:</p>

<p class=MsoNormal>Fitne kapısını kapamak, Nesebi zâyi’ etmekten muhâfaza
etmek, Kadını kocasına bağlayarak başkasının taarruzundan kurtarmak, Âile teşkilâtına
intizâm vermek, Evlâdın terbiyesine ve dünyânın îmârına erkek dışardan; kadın
da içerden çalışmaktır.</p>

<p class=MsoNormal>Hakk Teâlâ Hazretleri’nin “tesettür emri” bütün insanların
kalblerinin rahatı ve âile arasında imtizâcı (uyumun) esâsını ve bîçâre
çocukların terbiyesini te’mîn etmekle ve insanların yekdiğerine husûmetten
âzâde olmakla âlemin intizâm üzere cereyânına, büyük bir hâdim ve kanûn-ı
dâimdir.</p>

<p class=MsoNormal>Tesettür, kadınların hürriyetlerini muhâfazaya yegâne
hâdimdir (hizmet edendir.) Yaratılışta erkek, hâkimdir. Zevc, (kocası)
zevcesinin nafakasını ve kisvesini ve süknâsını te’min etmekle mükellef olduğu
gibi, esbâb-ı maîşet yüzünden her türlü zahmetlere göğüs germek, gece ve gündüz
onların rahatını düşünmek, onların himâye ve muhâfazâlarını üzerine almak gibi
sayılmaz ve tükenmez meşakkatlerle mükelleftir. İslâmiyyet’te kadının mükellef
olduğu şey, yalnız kocasının muhabbetini ihlâl etmemekle kalbini tatmîn
etmektir.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe/4, S. 61 - 63)</p>

<p class=MsoNormal>13</p>

<p class=MsoNormal>DÜNYANIN ZEVÂLİ SÜR’ATLİDİR VE Nİ’METLERİ DE MİHNETTİR</p>

<p class=MsoNormal>Dünya, sür’atle son bulacaktır, harâb olması da sür’atle
vuku bulacaktır. Dünya da, ni’metleri de, içinde ki kimseler de zevâl bulacaktır.</p>

<p class=MsoNormal>Bundan dolayı dünya, kimseye mülk olmamış ve varlığı da
mecâzî ve sûretadır. Dünya, her kimseye, ödünç geçici olarak kullanılmak üzere
emânet verilmiştir. Böyleyken dünyaya i’timâd edip dayanmak sapıklıktır; ona
meyletmek de günahtır ve vebâli gerektirmektedir!</p>

<p class=MsoNormal>Ebedî kalması muhâl olan dünyanın şerefi ve izzeti var mıdır,
bunlar ne demektir? İzzet, dünyada hâsıl olan i’tibâr, makam, haşmet ve mal
mülk gibi şeylerdir ki hakîkatte bunlar, izzet değil; zillettir. Çünkü i’tibâr,
makam gibi şeyleri elde etmek için, halk olunan azîz ömür, zâyi’ olur ki sonu
zillet olur. Dünya mülkü, sâlih amellerde bulunulması için insana geçici olarak
verilmiştir. Sâlih ameller yerine, kabahatler ve kötülükler irtikâb olunursa,
bundan dolayı da “Dünyanın ni’metleri mihnettir” denilmiştir. İnsan tabîatı
bunlardan nefret eder. Çünkü zâyi’ olunan ömür karşılığında elde edilen makam,
mal ve mülk azâbı ve hesâbı mûcibdir. Resûlullâh (S.A.V.) Efendimiz’den rivâyet
olunmuştur ki “Hesâbı münâkaşa edilen kimse, helâk olmuştur.” diye buyurmuşlardır.
Dünyada sâhib olunan şeyler, gelecekte başkasına intikâl eder. Böylece
toplayan, başkası için hizmetçi ve esir olur.</p>

<p class=MsoNormal>Akıllı kimse ise, bâkî olanı, fânî olana tercîh edip bâkî
olanı seçer.</p>

<p class=MsoNormal>Dünyanın su ve sâir lezzetli meşrûbâtı, serâbdır. Yani
uzaktan su şeklinde görünür de, kendisine yaklaşıldığında, onun bir şey olmadığı
anlaşılır. Kendisine nazar-ı hamka denilir. Birinci bakışla, dünya da böyledir.
Bir şey görürsün, nefsin de onunla müsterih olup rahatlar. Eğer onun hakîkatından
Allâh-ü Teâlâ’nın tevfîkiyle haberdâr olunsa, görülür ki bu, aslı olmayan bir
yokluktur. Hattâ karartı ve gölgeler kabîlinden bir şeydir.</p>

<p class=MsoNormal>Allâh-ü Teâlâ’nın Kasas Sûresi, Âyet: 88’deki fermân-ı İlâhîsi
bu gerçeği dile getirir: “Her şey helâk olucudur, ancak Allâh’ın zâtı
müstesnâ.”</p>

<p class=MsoNormal>Şübhesiz, Âhiret yurdu, ebedî hayatın yeridir. </p>

<p class=MsoNormal>(Hz. Muhammed Mevlânâ Ebû Saîd Hâdimî (K.S.), Berîka C. 1,
S. 76-78)</p>

<p class=MsoNormal>14</p>

<p class=MsoNormal>ÂHİRET YURDUNUN İZZETİ, BÂKÎDİR</p>

<p class=MsoNormal>Dünya, izzetinin aksine, Âhiret’te izzet, ebedîdir,
kesilmez. Âhiret yurdunun ni’metleri saymakla bitmez. Meselâ, cennetlerin köşkleri,
cennetlerin uşakları, hizmetçileri, hûrîler ve Rahmân’ın sâir ihsânları...</p>

<p class=MsoNormal>Cenâb-ı Hakk, İnsan Sûresi, Âyet: 20’de: “Oranın neresine
bakarsan, ni’met ve büyük saltanat görürsün.” buyurmuştur ki işâret edilen her
ni’met, sâfîdir ve bulanıklıktan arındırılmıştır; dünyadaki gibi değildir. Bu
ni’metler için son yoktur. Allâh-ü Teâlâ, A’lâ Sûresi,  Âyet: 17’de “Âhiret,
daha hayırlı ve kalıcıdır.” diye buyurmuştur. Cennet ve onun ni’metlerinin
dâim, bâkî ve ebedî olmasına delâlet eden nasslar, sonu getirilemeyecek kadar,
çoktur. Cennet’teki şarâb ve içilecek şeyden “Kevser”; Cennet’teki bir havuzun adı
ve suyu “Rahîk” gibi...</p>

<p class=MsoNormal>Söz konusu şarâb, günahtan, cürüm, suç ve ma’siyyetten baş ağrısı
yapmaktan, sarhoş etmekten, akla zarar vermekten, karın ağrısı, bevil,
kusmaktan, cefâ vermekten, kederden, bulanıklık ve karışıklıktan uzaktır. Çünkü
o, temizleyici bir şarâbdır. İçilecek bir şeydir. Pislikten arınmış, temiz ve
pâktır. Eller ona dokunmamış; ayaklar onu çiğnememiştir. O, dünya şarâbı gibi
bevle, sidiğe dönüşmez. Cennettekilerin bedenlerinden ter yerine misk süzülür.
Çünkü onlara, yemekten sonra o şarâbdan getirilir. Onların karınları bu şarâbla
temizlenir ve karınlarındakiler cildlerinden misk olarak süzülür.</p>

<p class=MsoNormal>Denilmiştir ki: “Şarâb-ı tahûr”, Cennet’in kapısı önünde bir
pınardır ki kalbdeki kîn ve hîleyi söküp atar. </p>

<p class=MsoNormal>Cennet’teki hûrîler, mestûredirler, şereflerinden dolayı çıkmazlar
ve başkalarına bakmazlar, sâhiblerine mahsûsturlar ve karargâhlarından hiç çıkmazlar,
bedeliyle olsa bile, onlara sâhiblerinden başkası sâhib olmayacaktır.
Câmiü’s-Sağîr’de rivâyet edildiğine göre, Resûl-i Ekrem (S.A.V.) Efendimiz: “Şayed
Cennet ehli kadınlarından bir kadın, yeryüzüne ışık verecek olsa, elbette yer
misk kokusuyla dolar; onun parlaklığı, güneş ve ayın ışığını giderir.” diye
buyurmuşlardır.</p>

<p class=MsoNormal>O “hûrîler” çadırdadırlar. Allâh-ü Teâlâ, dünyada İslâmı yaşayan
ve yaşatan kullarına bunu ihsân ve ikrâm edecektir.</p>

<p class=MsoNormal>(Hz. Muhammed Mevlânâ Ebû Saîd Hâdimî (K.S.), Berîka C. 1,
S. 79-81)</p>

<p class=MsoNormal>15</p>

<p class=MsoNormal>HÂRİZMÎ (İLK CEBİR KİTABINI </p>

<p class=MsoNormal>YAZAN ALÎM)</p>

<p class=MsoNormal>Hârizmî, 9. yüzyılın ilk yarısında matematikte en önemli
devri yaşatan, Batı’da daha çok 12. yüzyıldan itibaren tanınan büyük bir Türk
matematik bilginidir.</p>

<p class=MsoNormal>Asıl adı Ebû Abdullah Muhammed bin Mûsa el-Hârizmî olan bu
büyük bilgin matematik, astronomi ve coğrafya alanlarında hizmetlerle çağını aşabilmiş,
ilim tarihinin öncüleri arasında haklı olarak yerini almıştır.</p>

<p class=MsoNormal>Aritmetik ve cebirin kurucusu denecek kadar ilim tarihinde
iz bırakan Hârizmi, tarihte cebirle ilgili ilk eseri yazmıştır. Cebir ilmini
metodik ve sistematik olarak ilk defa ortaya koyan odur. Uzun araştırma ve çalışmalardan
sonra kaleme aldığı “el-Cebir ve’l Mukâbele” adlı eseri XII. yüzyıldan sonra yaşayan
bütün Batı’lı matematikçilere yol göstermiştir.</p>

<p class=MsoNormal>Ünlü şarkiyatçı Gandz: “Hârizmî cebir ilmi bakımından
Öklid’den bin yıl ilerdedir.” der. Gerolama Cardano ise onu dünyanın en büyük
12 dahisi arasında sayar.</p>

<p class=MsoNormal>Mezopotamya menşeli olan cebir kelimesi Hârizmînin el Cebr
ve’l Mukâbele adlı eseriyle dünyaya yayılmış kitabı, Batı dillerine
çevrilirken, kelime hiç değiştirilmeden Fransızcaya algebre (cebir),
ingilizceye de algebra (cebir) şeklinde geçmiştir.</p>

<p class=MsoNormal>Hârizmî’nin matematikte de en büyük hizmetlerinden birisi ,
eserlerinde hem “sıfır” hem de diğer rakamları kullanmış olmasıdır. Sıfır’ı ilk
defa Hârizmî’nin “Hesap Sanatına Dair” eserinde görü yoruz. Hârizmî bu eserinde
“Eğer onlar hânesinde hiç bir sayı mevcut değilse sırayı muhafaza etmek için
küçük bir dâire konulması”nı ileri sürüyordu. İşte bu daireye, Müslümanlar “boş”
manasına gelen sıfır dediler.</p>

<p class=MsoNormal>Hârizmî, matematik alanında olduğu kadar    astronomi ve coğrafya
alanlarında da şöhret kazanmıştır. O tam beş ilim dalında faaliyet göstermiş
bunların gelişmelerine yardımcı olmuştur.</p>

<p class=MsoNormal>Hârizmî’nin en büyük hizmetlerinden birisi de bir Coğrafya
Ansiklopedisi hazırlamış olmasıdır. O, bu ansiklopedisini 69 âlimle işbirliği
yaparak hazırlamış ve Halife Me’mun’a takdim etmiştir.</p>

<p class=MsoNormal>(Müslüman İlim Öncüleri Ansiklopedisi, S. 115-120)</p>

<p class=MsoNormal>16</p>

<p class=MsoNormal>RESÛLULLAH (S.A.V.) EFENDİMİZ’İN </p>

<p class=MsoNormal>YÜCE AHLÂKLARI, YARATILIŞLARI VE SOYLARI</p>

<p class=MsoNormal>Bera’ (R.A.)’nın şöyle dediği rivâyet olunmuştur:</p>

<p class=MsoNormal>“Resûlullâh (S.A.V.), sîmâca insanların en güzeli; ahlâk
i’tibâriyle de en güzeli idiler. Vücûdlarının yaratılışı cihetiyle de insanların
en güzeli idiler. Mübârek boyları ne çok uzun idi; ne de çok kısa idi.”</p>

<p class=MsoNormal>Ebû Hüreyre (R.A.) Resûlullâh (S.A.V.) Efendimiz’in: “Ben,
devirden devre ve aileden aileye intikal ile istıfâ eden (halis hale gelen,
seçilen) Ademoğulları soylarının en temizinden naklolundum. Nihayet şu içinde
bulunduğum Haşimi camiasından neş’et ettim.” diye buyurduklarını rivâyet etmiştir.</p>

<p class=MsoNormal>Ebû Hüreyre (R.A.)’ın rivâyet ettikleri bu Hadîs-i Şerîf’e
göre, “Ademoğullarının teşkil ettikleri soylar, batından batına, aileden aileye
temiz bir intikal ile istıfâ edeceği (tertemiz hale geleceği) ve Resûlullâh
(S.A.V.) Efendimiz’in Şerefli mukaddes zatları da aralarına hiç sifah (karışıklık)
karışmayarak, temiz babaların sulbünden, helâl annelerin pakize (tertemiz )
rahmine intikal ettiği ve en sonunda da bütün kabilelerin hürmet ettiği en
temiz Haşimî Soyu’ndan neş’et ettiği (doğduğu, meydana geldiği) bildirilmiş
oluyor. Ma’lum olan bir hakikattir ki Nûr-ı Muhammedî (S.A.V.)’in intikâli
keyfiyyeti, tarihen mazbut olarak İsmail (A.S.) evladının sulbünden başlar.
Sonra Kinâne’den, sonra Kureyş’ten, sonra Haşimi Oğulları’ndan intikal ederek
gelir.</p>

<p class=MsoNormal>Abdullah İbn-i Amr İbn-i As (R.A)’dan şöyle  dedikleri
rivâyet olunmuştur:</p>

<p class=MsoNormal>“Nebî (S.A.V.); sözlerinde, fiil ve hareketlerinde  taşkınlık
yapacak  seciyyede (ahlâkta, huyda) değildirler. Taşkınlık da yapmış değildirler.
“İyi biliniz ki sizin en güzel huylunuz, en hayırlı olanınızdır.” diye
buyururlardı.”</p>

<p class=MsoNormal>Enes İbn-i Malik (R.A.)’den şöyle dedikleri rivâyet olunmuştur:</p>

<p class=MsoNormal>“Ben, hayatımda Nebî (S.A.V.)’in mübârek ellerinden daha 
yumuşak hiçbir ipeğe, hiçbir dibağa yapışmadım. Yine ben ömründe  Resûlullâh
(S.A.V.)’in kokusundan daha hoş bir koku da ebediyyyen ve kat’iyyen koklamadım.”</p>

<p class=MsoNormal>(Sahîh-i Buhârî Muhtasarı Tecrid-i Sarih </p>

<p class=MsoNormal>Tercümesi ve Şerhi, C. 9 S. 268 – 276)</p>

<p class=MsoNormal>17</p>

<p class=MsoNormal>ÎMÂN’DAN SONRA NAMAZ GELİR; </p>

<p class=MsoNormal>NAMAZ’IN ANAHTARI İSE TAHÂRET’TİR</p>

<p class=MsoNormal>Ma’lûmdur ki Dîn’in Temeli: İ’tikâd, Âdâb, İbâdêt, Muâmelât
ve Ukûbât üzerine kurulmuştur.</p>

<p class=MsoNormal>İbâdât (İbâdetlerin)’ın diğer bahislerden öne alınması,
ehemmiyetine binâendir. Namaz, Îmân (İ’tikâd)’dan sonra gelir.</p>

<p class=MsoNormal>Tahâret, nassan, namazın anahtarı ve onun husûsî şartıdır.
Tahâret bahsinin öne alınması ise, asla sukut etmeyen (düşmeyen, kopmayan,
vazgeçilemeyen) şart olduğundandır. Onun için denilmiştir ki “Su ile toprağı
bulamayan namazı te’hir eder.” Bazıları niyyet’in de böyle olduğunu söylemişlerdir.</p>

<p class=MsoNormal>Niyyet’le ilgili olarak, “El-Kinye” ve diğer kitâblarda,
“Bir kimseyi arka arkaya kuruntular basarsa, ona diliyle niyyet kâfîdir.”
deniliyor.</p>

<p class=MsoNormal>Tahâret’le ilgili olarak, “Zahîriyye” ve diğer kitâblarda,
“Bir kimsenin elleri ve ayakları kesilir, yüzünde de yara bulunursa, abdestsiz
ve teyemmümsüz, namaz kılar ve esahh kavle (daha doğru görüşe) göre bunları,
sonradan kazâ’ da etmez.” deniliyor.</p>

<p class=MsoNormal>Toprak ve su bulamayan kimse, namaz mevzûunda ne yapacaktır?
“El-Feyz” ve diğer kitâblarda şu beyânât vardır: “O kimse, İmâmeyn’e göre
kendini namaz kılanlara benzetir.” İmâm-ı A’zam (R.A.) dahî bu kavle rücû’ ettiği
(geri döndüğü) sahîh rivâyetle sâbit olmuştur. Fetvâ da buna göredir.</p>

<p class=MsoNormal>Ben derim ki: Bundan anlaşıldığına göre, kasden abdestsiz
namaz kılmak, küfre müeddî (sebeb olan, götüren) değildir. Nitekim kıbleden başka
tarafa doğru namaz kılmak, yâhûd pis elbise içinde namaz kılmak da aynı
hükümdedir. Zâhir-ı mezheb de budur. (Zâhir-i mezheb: Hanefî fıkhı’nda, İmâm-ı
Muhammed’in ma’rûf altı kitâbında mündemiç olan mes’eleler)</p>

<p class=MsoNormal>İbâdetler: Namaz, Zekât, Oruç, Hacc ve Cihâd olmak üzere beştir.</p>

<p class=MsoNormal>Muâmelât: Muâvazât-ı Mâliye (Mâlî değiş tokuşlar), Münâkehât
(nikâhlanmalar), Muhâsamât (hasımlıklar, düşmanlıklar), Emânât (emânetler) ve
Terıkât (terekeler) olmak üzere beştir.</p>

<p class=MsoNormal>Ukûbât: Kısas, Hadd-i serika (hırsızlıkla ilgili cezâ’lar),
Hadd-i Zinâ (zinâ ile ilgili cezâlar), Hadd-i Kazif (iffetli bir kimseye zinâ
isnâd eden mükellef bir kimseye uygulanacak cezâ).</p>

<p class=MsoNormal>Namaz, fiilen de Îmân’dan sonra gelir. Çünkü îmân’dan sonra
kula vâcib olan, Namaz’dır. </p>

<p class=MsoNormal>(Ahmed Dâvûdoğlu (Rh.A.), İbn-i Âbidîn </p>

<p class=MsoNormal>Tercemesi ve Şerhi, C. 1, S. 100-101)</p>

<p class=MsoNormal>18</p>

<p class=MsoNormal>DÎNDE SEBÂT VE TESLÎMİYYET</p>

<p class=MsoNormal>“İnsanlardan bazısı, dînde şekk ve şübhe üzere Allâh-ü
Teâlâ’ya ibâdet eder. Eğer kendisine hayır isâbet ederse; kalbi dînine mutmain
olur. Dînde bulunduğunu kendisine fâl-i hayr addeder. Ve eğer ona bir fitne
isâbet ederse; yüzü üzerine küfür cihetine dönüverir ve dîn ile teşe’üm eder. İşte
dînine i’timâd etmeyerek dönen kimse, dünyâda ve âhirette  hüsrânda kalır,
zarar görür ve şu zarar apaçık bir zarardır.” (El-Hacc: 11) diye buyurulmuştur.</p>

<p class=MsoNormal>Ni’metlerin hakîki sâhibi ve vereni Rezzâk-ı Hâlık-ı Teâlâ
ve Tekaddes Hazretleri’ni unutup isyân etmek âdeti olan kimselerden bazısı,
dîninde bir şekk üzere ve bir yan üzere Allâh’a ibâdet eder. Fakat ibâdetinde
yakîn ve sebât olmaz. Hesâbına gelmezse; dünyaca bir zarar görürse; öbür
tarafta dönmek kolay olsun diye kalbinden sıdk ile dînine sarılmaz; kenârında
gezer, içine girmez. İşte bu gibi kimselere, hayır, menfâat isâbet ederse;kalbi mutmain olur, bu hayrı dîninden bilir. Ve eğer bir fitne isâbet ederse;irtidâd eder, dînini terk eder, küfür cihetine döner.</p>

<p class=MsoNormal>Fahr-i Râzî, Kâdî, Hâzîn’in beyânlarına nazaran bu Âyet-i
Celîle, Medîne’ye hicret eden bir tâife hakkında nâzil olmuştur. Bâdiye’den
Medîne’ye gelip müslüman olduklarında bazılarının karısı, oğul; kısrağı da tay
doğurup malı çoğalınca Dîn-i İslâmı fâl-i hayr addedip kalbi mutmain ve
müsterîh olarak Medîne’de Dîn-i İslâm üzere sebat edip kaldılar. Bunun aksine karısı
kız doğurup kısrağı da yavrulamayan ve kendileri de hasta olup maîşetleri
daralanlar, Dîn-i İslâm’dan teşe’üm ettiler; yani “Biz müslüman olduğumuzdan işimiz
rast gitmedi.” dediler. Dîn-i İslâm’dan geri dönüp mürtedd oldular.</p>

<p class=MsoNormal>İşte Cenâb-ı Hakk Azze ve Celle, dînine i’timâd ve
teslîmiyyeti olmayan kimselerin hâlini, harbde, askerin bir tarafında bulunup eğer
askerde zafer ve galebe görürse; harbe iştirâk eden ve eğer inhizâm görürse;derhâl firâr eden kimsenin hâline teşbîh eder. Binâenaleyh dînine itimâdı
olmayan kimsenin hâli, ayniyle askerin içine girmeyip kenârında bulunan
kimsenin hâli gibidir. Bu gibilere, münâfık denilir. Nitekim Uhud Harbi’nde üç
yüz kadar münâfık, nâzik bir zamanda harbden, imtinâ ile, çekilerek kalblerinde
besledikleri nifaklarını izhâr ederek dîne ihânet cinâyetleri tebeyyün etmiştir.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe / 6)</p>

<p class=MsoNormal>19</p>

<p class=MsoNormal>EBÛ SÜFYÂN (R.A.)’IN İSLÂM’LA          ŞEREFLENİŞİ</p>

<p class=MsoNormal>“Ashâb-ı Kirâm (R.A.), her husûsta Resûlullâh (S.A.V.)’e
ittibâ etmişler ve onun her emrini yerine getirmişlerdir.”</p>

<p class=MsoNormal>Ashâb-ı Kirâm (R.A.) Hazerâtı’nın, Resûlullâh (S.A.V.)
Efendimiz’in Huzûr-ı Sa’âdetleri’ne çıktıklarını gören Ebû Süfyân (R.A.), Hz.
Abbâs (R.A.)’a:</p>

<p class=MsoNormal>“-Resûlullâh (S.A.V.), Onlara ne emrederse, onlar yapıyorlar
mı?” dedi. Hz. Abbâs (R.A.) da:</p>

<p class=MsoNormal>“-Resûlullâh (S.A.V.), eğer onları, yemekten ve içmekten
men’ etse bile, onlar yine Nebî (S.A.V.)’e itâat ederler. Sende, Resûlullâh
(S.A.V.)’den kavminin afvını ricâ et.” dedi ve Ebû Süfyân (R.A.)’ı alıp Huzûr-ı
Nebevî (S.A.V.)’e götürdükleri ertesi sabah Resûlullâh (S.A.V.) Efendimiz, Ebû
Süfyân (R.A.)’ı gördüklerinde:</p>

<p class=MsoNormal>“-Yazıklar olsun sana ey Ebâ Süfyân! Daha Kelime-i Şehâdet
getirmeğin zamanı gelmedi mi?” diye buyurduklarında Ebû Süfyân (R.A.):</p>

<p class=MsoNormal>“-Anam, babam sana fedâ olsun. Sen ne kadar şerefli, halîm
ve dostlarına bağlısın. Artık Allâh’tan başka ilâh olmadığına kâni oldum. Zirâ
olsaydı, bana fâidesi olurdu. Ben kendi ilâhımızdan yardım istedim; Sen de
kendi İlâhı’ndan yardım istedin. Yemin ederim ki her def’asında sen, bana gâlib
geldin. Eğer benim ilâhım gerçek; Senin İlâhın bâtıl olsaydı elbette ben gâlib
gelirdim.” dedi. Bunun üzerine Resûlullâh (S.A.V.) Efendimiz:</p>

<p class=MsoNormal>“-Yazık sana ey Ebâ Süfyân! Benim Allâh’ın Resûlü olduğumu
kabul etmek zamanın gelmedi mi?” buyurdular. Ebû Süfyân (R.A.):</p>

<p class=MsoNormal>“-Yemîn olsun ki içimde şimdiye kadar böyle bir şey vardı.”
Hz. Abbâs (R.A.) ise:</p>

<p class=MsoNormal>“-Yazık sana Ey Ebâ Süfyân! Haydi Müslümân ol ve boynun
vurulmaktan önce Kelime-i Şehâdet getir.” deyince Ebû Süfyân (R.A.) Kelime-i Şehâdet
getirip müslümân oldu. Hz. Abbâs (R.A.):</p>

<p class=MsoNormal>“-Yâ Resûlallâh, Ebû Süfyân övülmekten hoşlanır. Ona bir
iftihâr etmek vesîlesi veriniz.” deyince Resûlullâh (S.A.V.) Efendimiz: “Peki”
buyurup:</p>

<p class=MsoNormal>“-Kim Ebû Süfyân’ın evine girerse o emniyyettedir. Kim kendi
evine girerse o da emniyyettedir. Kim Kâ’be’ye girerse o da emniyyettedir.”
diye haber verdiler. </p>

<p class=MsoNormal>(M. Yûsuf Kandehlevî (Rh.A.), Hayâtü’s-Sahâbe (R.A.) C. 1,
S. 165-171)</p>

<p class=MsoNormal>20</p>

<p class=MsoNormal>ÎMÂN, ŞÜBHE VE TE'VÎL KABUL ETMEZ</p>

<p class=MsoNormal>İmâm-ı Nevevî (R.H.), Müslim Şerhi’nde şöyle der:</p>

<p class=MsoNormal>&quot;Bir mü'minin ehl-i kıble olduğuna hükmedilmesi ve
Cehennem'de ebedî kalmayacak şekilde mü'min olabilmesi için mutlakâ kalbiyle İslâm
Dîni'ne, her türlü şübhelerden uzak ve sıyrılmış olarak kesin bir i'tikâdla
inanması, Allâh'a ve Resûlü (S.A.V.)'e şehâdet getirdikten sonra &quot;-Ben, İslâm'a
muhâlif olan her dînden berîyim, demesi şart değildir. Lâkin yeni îmân etmiş
kimse, Peygamber (S.A.V.)'in peygamberliğini yalnız Arablar'a mahsûs itikâd
eden kâfirlerden ise; müslümânlığına hükmedebilmek için, behemahâl İslâmiyyet'e
muhâlif olan bütün dînlerden yüz çevirdim, arındım demesi lâzımdır.</p>

<p class=MsoNormal>Bir kimse, yalnız &quot;lâ ilâhe illallâh&quot; der de
&quot;Muhammedü'r-Resûlullâh&quot; demezse bütün ehl-i sünnet ulemâsınca o
kimse Müslümân olamaz. Bazıları Müslümân olur; fakat kendisinden diğer şehâdeti
de getirmesi istenir; eğer istenen şehâdet'i getirmezse mürtedd sayılır, demişlerdir.&quot;</p>

<p class=MsoNormal>Acaba müslümân olmayan bir kimse, namaz, oruç gibi İslâm'ın
erkânından olan bir ibâdetin farz olduğunu ikrâr ve i'tirâf etmek ile müslümân
sayılır mı? Bu mes'ele ihtilâflı olup sayılır diyenlerin delîli şudur: &quot;İslâm'da
bir şeyin inkârı, müslümânı dînden çıkarırsa; o şeyin ikrârı kâfiri de müslümân
eder.&quot; </p>

<p class=MsoNormal>Kelime-i Şehâdet'in Arapçasını söyleyebilen bir kimse, O'nu
Türkçe veyâ başka bir lisânla söylese, Şâfiîler'in kavline göre Müslümân olur.</p>

<p class=MsoNormal>&quot;Ben mü'minim&quot; veyâ &quot;Ben mü'minim inşallâh&quot;demekle Müslümân olunmaz, bu îmân sahîh değildir.</p>

<p class=MsoNormal>&quot;Îmân mahlûk değildir.&quot; Bu bâbda en güzel sözü
Fakîh Ebû’l-Leys Semerkandî (R.H.) söylemiştir ki bu &quot;Îmân, ikrâr ve
hidâyettir. İkrâr kulun fiilidir ve mahlûktur; hidâyet, Allâh'ın fiilidir.
Allâh'ın fiili ise mahlûk değildir.&quot; sözüdür.</p>

<p class=MsoNormal>(Ehl-i Sünnet'e ve) Ehl-i Hakk'a göre: Bir günah sebebiyle
hiçbir müslümân küfre nisbet edilemediği gibi bid'at ve hevâ ehline de kâfir
denilemez.</p>

<p class=MsoNormal>(Ahmed Dâvûdoğlu (Rh.A.), </p>

<p class=MsoNormal>Sahîh-i Müslim Terceme ve Şerhi, C. 1, S. 101-103)</p>

<p class=MsoNormal>21</p>

<p class=MsoNormal>YAHÛDÎLER MÛSÂ (A.S.)’IN HRİSTİYÂNLAR ÎSÂ (A.S.)’IN
PEYGAMBERLİĞİNİ KABUL EDER; NEBÎ (S.A.V.)’İN PEYGAMBER </p>

<p class=MsoNormal>OLDUĞUNU KABUL ETMEZLER</p>

<p class=MsoNormal>“O peygamber de, kendisine Rabbi’nden indirilene îmân etti,
mü’minler de... (Onlardan) her biri, Allâh’a, O’nun meleklerine, kitâblarına ve
peygamberlerine inandı. “Onun Peygamberlerinden hiçbirini, diğerlerinden ayırmayız
(hepsine inanırız). Dinledik, itâat ettik. Afvını dileriz yâ Rabbi, varış ancak
Sana’dır!” dediler.” (Bakara Sûresi, Âyet: 285)</p>

<p class=MsoNormal>Allâh-ü Teâlâ: “O peygamber îmân etti.” buyurarak, Nebî
(S.A.V.) Efendimiz’in Allah’ın Nebîsi olduğunu ve Nebî (S.A.V.)’e ulaşanın
vahiy olduğunu bildirmiştir. Cenâb-ı Hakk, sonra Resûlullâh (S.A.V.)
Efendimiz’in îmânı’nı zikretmiştir ki bu önce gelen mertebedir. Bunun peşinden
de mü’minler’in îmânı’nı zikretmiştir ki bu da sonraki mertebedir. Burada
Kur’ân-ı Kerîm’in nazmındaki eşsiz tertîbi ve bundaki inceliği düşünürsek
“Kur’ân’ın, üslûb yönünden de, bir mu’cize olduğunu” görürüz.</p>

<p class=MsoNormal>Allâh-ü Teâlâ, önce: “O nebî (S.A.V.), muazzam delîller ve
apaçık mu’cizeler ile bu Kur’ân’ı ve onda bulunan bütün ahkâmın Allâh katından
indiğini ve bunun da vahiy meleği Cebrâil (A.S.) vasıtasiyle tecellî ettiğini
biliyor. Yani, Nebî (S.A.V.), Rabbinden kendisine indirilen her şeye îmân
etti.” buyurduktan sonra: “Mü’minlerden herbiri, Allâh’a, O’nun meleklerine,
kitablarına ve peygamberlerine îmân ettiler.” diye buyurmuştur. Bu tertîbde
önce Allâh’a îmân, sonra bu îmân’ın gereği olan ve bu îmân’ı vahiyle taşıyan
meleklere îmân’ı, “O, kendi emriyle kullarından dilediğine vahiy ile melekleri
indirir.” (Nahl: 2) ve “Çünkü Cebrâil, senin kalbine o Kur’ân’ı indirmiştir.”
(Bakara: 97) ve “O’nu, Rûhü’l-Emîn, Senin kalbine indirdi.” (Şuârâ: 193-194) zikredilmiş,
yani vahy’in melekler vasıtasıyla olacağı sabitleştirilmiş  ve üçüncü mertebede
de o meleklerin getirdiği vahiy olan kitâblara îmân zikredilmiş ve dördüncü
mertebede de öğrendiği ve vahy’i önce kendileri yaşamakla, sonra o vahy’i teblîğ,
ta’lîm ve infâzla ya’ni yaşattırmakla, kısacası Peygamber olarak ba’s olunmuş,
Resûllük ile mükellef kılınmış peygamberler’e îmân zikredilmiştir.</p>

<p class=MsoNormal>Peygamberân (A.S.)’ın, günahsız ve ma’sûm olmaları,
meleklerden ve insanlardan üstün olmaları “Hani biz meleklere, “Adem’e secde
ediniz!” demiştik.” (Bakara: 34) Peygamberân (A.S.), bir kısmının, bir kısmından
üstün olmaları gibi vasıf ve fazîletleri vardır.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 6,
S. 77-89)</p>

<p class=MsoNormal>22</p>

<p class=MsoNormal>SÂLİH ÂLİMLERLE SOHBET</p>

<p class=MsoNormal>Hadis-i şerifte:</p>

<p class=MsoNormal>- Âlim-i âmil’in yüzüne bakmak ibadet makamına kaim olur.
Haram olan şeylerden sakın ki, halkın en abidi olasın, buyurulmuştur.</p>

<p class=MsoNormal>Binaenaleyh, bir âlim-i âmil ve mürşid huzûrunda üç cihetten
ibâdet vardır:</p>

<p class=MsoNormal>1-Âlimin yüzüne bakmak ibâdettir.</p>

<p class=MsoNormal>2-Orada ikâmetle, ma’siyet etmemeğe sebât ve keff-i mahârim
yani haramdan el çekmek vardır. Bu da bir ibâdettir.</p>

<p class=MsoNormal>3-Rızâullah maksadiyle gelip zikir ve fikir hizmetinde
bulunmak da bir nevi ibadettir.</p>

<p class=MsoNormal>Şah-ı Nakşibend Hazretleri:</p>

<p class=MsoNormal>“Bizim tarîkimiz sohbetledir”, buyurmuştur ki, Ebû Bekr Sıddık
(R.A.), târîkıdır.</p>

<p class=MsoNormal>Gerek Hazret-i Sıddîk ve gerekse bil’cümle Ashâb-ı Kirâm
(R.A.) sohbet ile istifâza eylemişlerdir. Sohbetin terakkî ve tasfiye husûsunda
pek çok faydaları vardır. Sahâbe-i Kirâm’ın cümlesi âlimdi, fakat hepsi sülük
ve teslîk bilmezlerdi. Kendileri muhabbeti Nebeviyye ve teveccühü Hazreti
Peygamberî ile Cenâb-ı Hakka vasıl olurlardı. Bu kâfi gelirdi.</p>

<p class=MsoNormal>Feyz göze görünmez. Meselâ, incir ve üzüm gibi meyve büyür
ve güneşten istifade ederse de kemâle gelinceye kadar güneşten gıda aldığını
bilmez. Bir sâlik feyz alır, terakkî eder. Fakat aldığı feyz ve terakkisini
bilemez. </p>

<p class=MsoNormal>Hadîs-i Şerif’te:</p>

<p class=MsoNormal>- Hayra delalet eden o hayrı işleyen gibidir, buyurulmuştur.
Bir kimse bu Hadîs-i Şerif’in sırrına mâ-sadak olarak yüz kişiyi hayra delalet
etse, onların her birine bir sevap verilmiş ise, delil olana yüz sevap verilmiş
olur. İşte irşâd’a memur olanlar da bu noktada terakki ediyorlar. Feyyaz-ı
Mutlak Hazretleri bilcümle ihvân-ı dinimizin medine-i vücutlarını mâ-i hayât-ı şerîatla
iska ve kalblerini de zülâl-i feyz-i tarikatla ihyâ buyursun, âmin. Nitekim bir
kimse hamamda sıcağı hisseder. Fakat sıcaklık göze görünmez, lâkin eseri
zahirdir. Meselâ bir sâlik eğer, namaza ve diğer ibadetlere başladığında
kendisinde muhabbetullah; takva ve hafiflik hissederse bu onun feyz aldığına işarettir.</p>

<p class=MsoNormal>İşte bu yüzden, sohbette pek büyük istifâde ler vardır. </p>

<p class=MsoNormal>(Hz. Mahmûd  Sâmî Ramazânoğlu (K.S.), Musahabe 6, S.123-124)</p>

<p class=MsoNormal>23</p>

<p class=MsoNormal>MEVLİD AYINDA MEVLİD-İ ŞERÎF OKUTMAK</p>

<p class=MsoNormal>Mevâhib’den:</p>

<p class=MsoNormal>Resûl-i Ekrem (Sallallahü aleyhi vesellem) Efendimiz, doğduğunda
Ebû Leheb’in câriyesi Süveybe emzirmiştir. Resûlullah (Sallallahü aleyhi
vesellem) Efendimiz’in velâdetini beşâret ettikte Ebû Leheb onu âzâd eylemişti.</p>

<p class=MsoNormal>Ebû Leheb öldükten sonra bir gece vâkıa (rü’yâ)’da gördüler.
(Dedi ki):</p>

<p class=MsoNormal>- “Cehennemdeyim. Ammâ düşenbe (Pazartesi) geceleri geldiği
zamân azâbım tahfîf olunur. Parmaklarımın arasını emerim, su çıkar onu içerim.”
dedi.</p>

<p class=MsoNormal>“Sebebi budur ki; düşenbe (pazartesi) gecesi Resûlullah
(Sallallahü aleyhi vesellem) dünyâya teşrîf ettikte, Süveybe gelip bana haber
vermişti. Ben de âzâd etmiş idim. Hakk Teâlâ (Azze ve Celle) onun mukâbelesinde
düşenbe (pazartesi geceleri âzâbımı tahfîf edip bu ihsânı kıldı” dedi.</p>

<p class=MsoNormal>İbn-i Cezerî (Rahmetullahi aleyh) der ki: </p>

<p class=MsoNormal>Ebû Leheb, Resûlullah (Sallallahü aleyhi vesellem)
Hazretlerinin doğduğu gece bu ihsânı etmekle - Ebû Leheb gibi bir kâfir-
Cehennem içinde fâidesini müşâhede edince; kıyas ile, bir kimse mü’min ve
muvahhid ola, o gecelere ta’zîm edip, Resûlullah (Sallallahü aleyhi vesellem)
hürmetine in’âm ve ihsânlar eyleyeler. Hakk Sübhânehü ve Teâlâ cânibinde ne
kadar lütf u keremlere müstehakk olur!</p>

<p class=MsoNormal>İşte mü’minlere lâyık olan olan budur ki Mevlid ayında
Resûlullah (Sallallahü aleyhi vesellem) hürmetine Mevlid-i Şerîf okutup hayrât
ve fukarâya vereler, demişlerdir.</p>

<p class=MsoNormal>Ve mücerrebdir ki, bir kimse Mevlid ayında Resûlullah
(Sallallahü aleyhi vesellem) hürmetine cem’iyyet ve ziyâfet ile Mevlid-i Şerîf
okutsa o yıl içinde belâdan emîn olup murâdı ne ise hâsıl olur demişlerdir.</p>

<p class=MsoNormal>(Hz. Mahmûd Sâmî Ramazânoğlu (K.S.), Bedir Gazvesi, S. 80)</p>

<p class=MsoNormal>ÂYET-İ KERİME</p>

<p class=MsoNormal>&quot;Mü'minler içinde Allâh'a verdikleri sözlerinde duran
nice erler var. İşte Onlar'dan kimi, sözünü yerine getirip o yolda cânını vermiştir;kimi de şehîd olmağı beklemektedir. Onlar, hiçbir şekilde sözlerinden döneklik
etmediler. Çünkü Allâh, sadâkat gösterenleri, sadâkatleri sebebiyle mükâfatlandıracak;münâfıklara, dilerse, azâb edecek, yâhûd da, tevbe ederlerse, tevbelerini kabul
edecektir. Şübhesiz Allâh, çok bağışlayan, çok esirgeyendir.&quot; (Ahzâb: 23,
24)</p>

<p class=MsoNormal>24</p>

<p class=MsoNormal>RESÛLULLAH (S.A.V.) EFENDİMİZ’İN YÜCE AHLÂKLARI, DOĞRULUK VE
HAYÂLARI</p>

<p class=MsoNormal>Ebû Cuhayfe (R.A.)’den: “Nebî (S.A.V.)’i güneşin en sıcak
zamanı, gün ortasında Batha mevkiinde namaz kılarken gördüğü ve karşısında ucu
demirli bir harbe bulunduğu” rivâyet olunduktan sonra, şunları da söylediği
rivâyet olunmuştur: “Halk, Resûlullâh (S.A.V.) Efendimizin iki mübârek ellerini
tutmağa ve mübârek ellerini yüzlerine sürmeğe başladılar. Ben de Resûlullah
(S.A.V.) Efendimizin  mübârek ellerini tuttum ve yüzüme sürdüm. Bir de ne
göreyim, mübârek elleri (o sıcak zamanda) kardan daha serindi. Koku cihetiyle
de miskten daha hoş kokulu idi.”</p>

<p class=MsoNormal>Ebû Said-i Hudrî (R.A.) den: “Nebî (S.A.V.) hayâ cihetiyle
kendi köşesinde oturan bâkire kızdan daha çok utangaçtı.” dediği rivâyet olunmuştur.
Bu Hadîs-i Şerîf’te de Peygamber (S.A.V.) Efendimiz’in yüce sıfatlarından hayâ
sıfatı en beliğ bir şekilde bildirilmiştir. Resûlullâh  (S.A.V.) Efendimiz’in,
bunlardan da utangaç olmaları, benzetilenin kendisine benzeyenlerden üstünlüğünü
ifâdedir ki çok beliğ bir teşbihtir.</p>

<p class=MsoNormal>Ebû Hüreyre (R.A.)’den: “Nebî (S.A.V.), hiçbir zaman, hiçbir
yemeği beğenmezlik etmezlerdi. Arzu ederlerse yerler; arzu etmezlerse yemeyip bırakırlardı.”
dediği rivâyet olunmuştur.</p>

<p class=MsoNormal>Alâmet, Peygamberlik da’vası eden zatın davasında doğruluğuna
ve Allâh (C.C.) tarafından insanların hayırlarına, saadetlerine ait kaideleri,
esasları, tebliğe memur bulunduğuna delâlet eden delil (burhan) demektir.</p>

<p class=MsoNormal>Mu’cize Nübüvvet mevzûunda, delilleri olan o i’câzkar
hârikalar, Peygamberleri inkâra kalkışan hasımlarını, aciz ve kudretsiz bırakmak
için izhâr olunan olağanüstü olaylardır. Her asırda mütefekkirler, Peygamberler
(S.A.V.) Efendimiz’in seciyye ve şahsiyetleriyle, tebliğ ettikleri Kur’an-ı
Mübin’i  tedkik ederek sıdk-ı nübüvvetleri’ne istidlâl etmişlerdir. İlk
Müslüman olan Hz. Hatice (R.A) Validemiz, Resûlullâh (S.A.V.) Efendimiz’in
nübüvvetleri’ne âfâkî hiçbir delil aramadan (S.A.V.) Efendimiz’in yüksek
seciyyeleriyle istidlâl ederek inanmışlardı. Ve : “Yâ Resûlallah, Sen akrabanı
ziyâret edersin, âcizlere yardımda bulunursun, yoksullara kazandırırsın,
misafiri ağırlarsın, Hakk yolunda halka yardım edersin.” demişlerdi. </p>

<p class=MsoNormal>(Sahîh-i Buhârî Muhtasarı </p>

<p class=MsoNormal>Tecrîd-i Sarih Tercüme ve Şerhi, C.9 , S. 271 – 283)</p>

<p class=MsoNormal>25</p>

<p class=MsoNormal>RESÛLULLAH (S.A.V.) EFENDİMİZ, CANLI KUR’AN’DIR; ÎMAN DA, İSLÂM
DA, KULLUK DA, ALLAH’A VUSLAT DA ANCAK </p>

<p class=MsoNormal>RESÛLULLAH (S.A.V.) İLE GERÇEKLEŞİR</p>

<p class=MsoNormal>“(Habîbim) Sen, hiç şüphesiz büyük bir ahlâk üzerindesin.”
(Kalem Sûresi, Âyet:4) İbn-i Abbas (R.A.)’dan bu Âyet-i Celîle’nin ma’nasının,“Muhakkak
ki sen, büyük bir din üzeresin.” şeklinde olduğu ve Cenâb-ı Hakk’ın Nebî-yi
Ekrem (S.A.V.) Efendimiz’e “Sana ve ümmetine, seçip verdiğim bu dinden, bana
daha sevimli ve daha hoş başka bir din yaratmadım.” buyurduğu ve bununla da,
elbette  İslâmiyyet’i kasdeddiği rivâyet edilmiştir.</p>

<p class=MsoNormal>“Hulk” (huy, ahlâk), lügatta, ister algılanan şeyler
hususunda, ister yapılan şeyler hususunda olsun, adet edinmek manasınadır.
“Hulk”  (huy) sayesinde, güzel fiillerin kolayca yani içten gelerek yapılmasıdır.
Binaenaleyh rûh, İlâhî ve Hakk bilgilere alabildiğine istidâdlı; batıl inançları
kabullenmeğe ise istidâdsız olan kudsî bir varlıktır.</p>

<p class=MsoNormal>Saîd Bin Hişam (R.A.) şöyle demiştir: “Hz Âişe  (R.A.)
Vâlidemiz’e “Bana, Resûlullâh (S.A.V.) Efendimiz’in huyunu ahlâkını anlatır mısınız?
diye sordum. Hz Âişe (R.A.) Vâlidemiz: “Sen Kur’ân okumuyor musun?” diye cevap
verdiler. Ben de: “Evet , okuyorum.” dedim. Bunun üzerine Hz. Aişe (R.A.)
Vâlidemiz: “İşte Kur’ân, Resûlullâh (S.A.V.)’in ahlâkları odur dediler. “</p>

<p class=MsoNormal>Hişam bin Urve (R.A.)’in babasından, babası da Hz. Âişe
(R.A.) Vâlidemiz’den rivâyetine göre, Hz. Âişe (R.A.) Vâlidemiz: “Hiçbir kimse,
Resûlullâh (S.A.V.)’den daha güzel huy ve ahlâk sahibi olamaz. Ashabı’ndan ve
Ehl-i Beyti’nden (R.A.) kendilerine seslenen herkese “lebbeyk!” (buyurun!)
derlerdi. Hz. Enes bin Mâlik (R.A.) derler ki: “Resûl-i Ekrem (S.A.V.)’e 10 yıl
hizmet ettim de bana yaptıklarından herhangi birisi için “Bunu niçin yaptın?”
yapmadıklarımla ilgili olarak da: “Bunu keşke böyle yapsaydın.” demediler.”
Resûlullâh (S.A.V.) Efendimiz’i bizzat Allâh-ü Teâlâ terbiye etmiştir ki bu
babda: “Allâh, sana Kitab’ı ve hikmeti indirmiş ve sana bilmediğini öğretmiştir.
Allâh’ın lütfu sana gerçekten büyük olmuştur.”(Nisa: 113)  buyurulmuştur.
“(Habîbim) Sen, hiç şüphesiz büyük bir ahlâk üzerindesin.” (Kalem:4) bu iki
Âyet de göstermektedir ki Resûlullâh (S.A.V.) Efendimiz’in rûh-ı
saâdetleri’nin  ve ahlâk-ı Muhammediyye (S.A.V.) lerinin yaratıklar arasında en
büyük ve en üstün derecede olduğudur ve mislinin de olmadığıdır.</p>

<p class=MsoNormal>(Fahrüddin Er- Razi (R.H.), Tefsîr-i Kebir Tercümesi, C.22,
S. 40-45)</p>

<p class=MsoNormal>26</p>

<p class=MsoNormal>HZ. EYYÛB’UN (R.A.) KABRİNİN </p>

<p class=MsoNormal>BULUNUŞU</p>

<p class=MsoNormal>El-Âsârül-Mecidiyye Fil-Menakıb’il-Hâlidiyye kitabında yazıldığı
üzere:</p>

<p class=MsoNormal>Fâtih Hazretleri, Akşemseddin’den Hazreti Ebû Eyyûb’un
Kabr-i Şerîf’inin yerini göstermesini ricâ etti. Akşemseddin orada bulunan çınarın
dallarından iki dal aldı. Birini baş ucuna, diğerini ayak ucuna dikti. Ve: “-İşte
burası Cenab-ı Mihmandarın Kabr-î Şerîfidir” diye buyurdular.</p>

<p class=MsoNormal>Gece olunca Fâtih, Silahdar’ı çağırdı:</p>

<p class=MsoNormal>“-Al benim bu yüzüğümü, git Şeyh’in çınar dallarıyla Kabr-i
Ebû Eyyûb’a nişan koyduğu yere, toprağa göm ve çınar dallarını yerinden sök ve
yirmi adım kıble tarafına muntazamca yere dik. Bakalım Hazreti Şeyh yarın gittiğimizde
neresini gösterecek?” diye emir verdi. Silahdâr Ağa Fâtih’in emrini yerine
getirdi. Sabah olunca Fâtih Akşemseddin’den bir yanlışlık olmaması için lütfen
zahmet buyurarak Ebû Eyyûb’ün Kabr-i Şerîf’inin yerini göstermesini rica etti.</p>

<p class=MsoNormal>Tekrar beraberce geldiler. Fakat Şeyh yine dünkü gösterdiği
yere gitti. Çınar dallarına bakarak:</p>

<p class=MsoNormal>“-Bunların yeri değişmiş, ben dün buraya dikmiştim.” diye
buyurmuş, ve “toprak altında bir yüzük görüyorum, onu da oradan çıkarınız.”
diye buyurunca maiyyetinde bulunanlar hayret içinde kaldılar. Fâtih tekrar
kalbinin mutmain olması için bir alâmet göstermesini rica etti. Akşemseddin
Hazretleri: </p>

<p class=MsoNormal>“Kabrin baş tarafından iki arşın kadar kazılsın, mümkündür
ki: “Hâzâ Kabr-u Ebû Eyyûb el-Ensâri” diye yazılmış bir taş çıkacak” buyurmuş.
Fil-hakîka aynen zuhur edince Fâtih’in vücudu titremeğe başladı. Eğer maiyyeti
tutmasaydı yere düşeceği muhakkak idi.</p>

<p class=MsoNormal>Onun için Fâtih, “İstanbul’un fethine sevindiğimden ziyâde
ben ehl-i keşif ve kerâmet sahibi olan Akşemseddin Hazretlerinin maiyyetinde
bulunmaklığım beîs’i iftihârımdır.” demiştir.</p>

<p class=MsoNormal>Fatih’in Silâhdar Ağası da Şeyh Hazretlerinden çınar dallarını
tekrar Kabrin baş ve ayak ucuna gömmesini istizan etmiş ise de Akşemseddin:</p>

<p class=MsoNormal>- Bırak onlar da senin yâdigârın olarak kalsın, zira
Hazret-i Hâlid bin Zeyd Ebû Eyyüb el-Ensarî (R.A.)’in cesed-i şerîfi orada
gasledilmiş olduğundan o ağaçlar da orada kalsın, mümkün mertebe orası çınarların
altı- çiğnenmesin” buyurmuşdur.</p>

<p class=MsoNormal>(Hz. Mahmûd. Sâmî Ramazânoğlu (K.S), Ashab-ı Kiram 1, S:104)</p>

<p class=MsoNormal>27</p>

<p class=MsoNormal>HZ. EBÛ EYYÛB’EL ENSÂRÎ (R.A.)’I İSTANBUL’A CEZBEDEN HADİSLER</p>

<p class=MsoNormal>1- Peygamber Efendimiz (S.A.V.) bir Hadîs-i Şerîflerinde
buyurmuşlardır ki: “Allah Celle ve Alâ Hazretlerinin sâlih ameller içinde çok
sevdiği şu üç ameldir:</p>

<p class=MsoNormal>a) Namazı vaktinin ilk cüz’ünde edâ etmek</p>

<p class=MsoNormal>b) Ana ve babaya karşı hürmet ve itâat etmek.</p>

<p class=MsoNormal>c) Allah uğrunda düşman ile harbetmektir.” (Buharî)</p>

<p class=MsoNormal>2- “Bir mücâhid fî sebîlillâh düşmana hücûm ve faâliyetinde
iken, üzerine güneş doğması ve akşam üzeri harb meydanında karargâhına dönmesi,
Allah’ın indinde, güneş’in üzerine doğub batdığı bütün dünyâ mal ve mülkünden
daha hayırlı ve sevablıdır.” Bu hadîsin râvîsi Ebû Eyyûb’el-Ensârî (R.A.)’dir.
(Buhârî, Müslim)</p>

<p class=MsoNormal>3- “Kostantıniyye elbetde fetholunacakdır. İmdi onun emîri
ne güzel emîrdir, ve ordusu ne güzel ordudur.”</p>

<p class=MsoNormal>Bu hadîs-i Şerîf, Ayasofya ve Fâtih Câmilerinin Şadırvan kapıları
üzerinde de yazılmıştır. Bu hadîs-i Şerîf’i Ashâb-ı Kirâm’dan Bişr’ül-Ganevî
(Radıyallahu anh) rivâyet etmişdir. </p>

<p class=MsoNormal>4- Ebû Eyyûb’el-Ensârî (R.A.)’ın İstanbul’a teşrîfinin bir
sebebi de şu Hadîs-i Şerîf olmuşdur:</p>

<p class=MsoNormal>“Benim ümmetimden gazâ için ilk denize binen asker öyle bir
askerdir ki, amelleri sebebiyle onlara cennet vâcip olmuşdur. Ya’ni şüphesiz
Cennet ve mağfireti kazandılar.” Yine:</p>

<p class=MsoNormal>“Benim ümmetimden gazâ için hazırlanıb Kayser-i Rûm’un
memleketi olan Kostantıniyye’ye (İstanbul) cihâda giden asker de afv u mağfirete
mazhar olmuşdur.” demektedir. (Feth-i Kebîr)</p>

<p class=MsoNormal>5- Peygamber Efendimiz bir Hadîs-i Şerîflerinde de:</p>

<p class=MsoNormal>“Kisrâ denilen Şâh helâk olduktan sonra başka gelmeyecektir.
Nefsim Yed-i kudretinde olan Rabbim’e yemin ederim ki, siz Kayser’in -Melik-i
Rûm’un ve Kisrâ’nın hazînelerini elde edeceksiniz.” diye buyurmuşdur. (Feth-i
Kebîr) Bu hadîs-i Şerîf de Peygamber Efendimiz (S.A.V.)’in mu’cize olan
kelâmlarındandır.</p>

<p class=MsoNormal>6- Bir Hadîs’i Şerîf’de: “Bir tarafı kara, diğer tarafı
denize bakan bir memleket vardır, işittiniz mi?” buyurunca, Ashâb-ı Kirâm:“Evet, orası Kostantıniyye, ya’ni İstanbul’dur” demişler. Onun üzerine Resûl-i
Ekrem Efendimiz: “Kıyâmet kopmaz, tâ ki Benî İshâk’dan 70.000  (Yetmiş bin)
asker tekbirlerle “Lâ ilâhe illâllâhu vellâhu ekber” diyerek o şehre gazâ edip
fethetmedikçe!” diye buyurmuşdur. (Et-Tac, C: 5, Sh: 250)</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm, S.
72-73)</p>

<p class=MsoNormal>28</p>

<p class=MsoNormal>İSTANBUL’UN FETHİ</p>

<p class=MsoNormal>İstanbul’u fethetmek için, İstanbul Boğazı’na hakim olmak,
Boğaz’dan geçen bütün gemileri Türk kontrolüne almak gerekiyordu. Bu düşünceyle
II. Mehmed (Fâtih) Boğazkesen Hisârı’nı inşâ ettirdi. Deniz seviyesinden 82
metreye çıkan 26,70 m. yükseklikteki 3 kule ile muazzam kal’a 4 ayda bitti.
31.250 m2 yer kaplıyordu. Karşıda Yıldırım Bâyezid’ın yaptırdığı Anadolu Hisârı
yükseliyordu. </p>

<p class=MsoNormal>Hazırlıkları gören İmparator, bütün Avrupa’yı yardıma çağırırken
Pâdişâh da bir taraftan Edirne’de hazırlıklar yapıyordu. Târihin ilk havan
topları döktürüldü. </p>

<p class=MsoNormal>22 Nisan gecesi 67 küçük gemilik Türk filosu karadan
yürütülmek suretiyle Kasımpaşa sırtlarından denize indirildi. Akşemseddin
Hazretleri, fethin müjdesini aldığını belirterek, fethe âid Hadîs-i Şerîf’i
okudu. </p>

<p class=MsoNormal>II. Mehmed, Harb Dîvânı’nı topladı. Surlar’a ilk çıkacak
olanlara terfi vereceğini bildirdi. 29 Mayıs sabahı Pâdişâh, sabah namazını kıldı,
atına binip bütün kurmayları ile ön safa geldi. Güneşin ilk ışıklarıyla top ateşi
başladı. Bu ateşin himâyesinde asker surlara tırmanmaya ve her noktada surları
tazyîke başladı. Mehter yeri göğü inletircesine çalıyor, dîn ve tarîkat adamları,
duâlar, Âyetler, ilâhîler okuyordu. Safları dolaşıyorlardı. Nihâyet sâat 7’ye
gelmek üzereydi. İstanbul’a tatlı bir ılıklık yayılmaya başlamıştı. Bu sıralarda
Topkapı sırtlarında burçlara Türk sancağı dikilmiş ve İstanbul fetholunmuştu.</p>

<p class=MsoNormal>(Y. Öztuna, B. Türkiye Târihi)</p>

<p class=MsoNormal>AYASOFYA</p>

<p class=MsoNormal>Ebû’l Fatih Sultan Muhammed Han’ın Vakfiyesinin Ayasofya ile
ilgili bölümünde bu husus şöyle dile getirilmektedir.</p>

<p class=MsoNormal>“Bukâi hayrattan biri, dahili Konstantiniyye de Sarayı
Sultânî (Topkapı Sarayı) kurbünde, Ayasofya demekle ma’ruf Kenisedürki ol,
Mürebbii ahâlî hîni fetihde, evvel ibâdet ettikleri makâmı âlidir. Hazreti Îsâ
zamanında alâ Nebiyyinâ ve aleyhissalâtü vesselâm, Saltanatı Rum Padişahzâdelerden
bir mâsûme intikâl edüp ol dahi mariz olmağla ahvâlı raiyyet ve umunu
memlekette ihtilâl ve dinu devletlerine zeval ihtimâli gâlibi hâl olmak
görünüp, Vâlidesi Sofya nâm Hatun, Hazreti Îsâ’ya gönderûb duâ-i hayırları
sebebiyle şifahâne-i ğayıbdan ilâç pezir belki Millet-i İsevîyyede nâmdâr bir
Padişahı dilpez olup, Validesi şükrü nîmeti sıhhatı veledi için binâ eylediği
kütübü tevârihde mezkûrdur.” </p>

<p class=MsoNormal>(Vakıflar G. Md. 46 numaralı 875 tarihli </p>

<p class=MsoNormal>Ebul Fatih Sultan Mehmed Han Vakfiyesi)</p>

<p class=MsoNormal>29</p>

<p class=MsoNormal>BÜYÜK GÜNÂHLAR</p>

<p class=MsoNormal>Taftazânî (R.H.), dedi ki: &quot;Büyük Günâhlar hakkında
muhtelif rivâyetler vardır. Abdullâh İbn-i Ömer (R.A.), şöyle rivâyet etti:&quot;Onlar, dokuzdur: 1) Allâh'a şirk koşmak, 2) Bir kimseyi, haksız yere
öldürmek, 3) Muhsine (harâmdan kaçan evli kadın) kadına zina isnâdında
bulunmak, 4) Zinâ etmek, 5) Harbden kaçmak (firâr etmek), 6) Sihir ve büyü
yapmak, 7) Yetimin malını yemek, 8) Müslümân anne ve babaya karşı gelmek, 9) İslâm'dan
dönmek&quot; gibi.</p>

<p class=MsoNormal>Ebû Hüreyre (R.A.), bunlara &quot;Fâiz yemeği&quot; de ilâve
etmiştir.</p>

<p class=MsoNormal>Hz. Alî (K.V.) de, &quot;Hırsızlığı ve Şarâb içmeği&quot;ilâve etmiştir.</p>

<p class=MsoNormal>Abdullâh İbn-i Ömer (R.A.), büyük günâhlara (sonradan)
&quot;Yalan yere kasden yemîn etmeği&quot; de ilâve etmiştir.</p>

<p class=MsoNormal>Ebû  Saîd (R.A.)'in rivâyetinde ise &quot;Hicretten sonra
bedevîliğe geri dönmeği&quot; ilâve etti.</p>

<p class=MsoNormal>Bir rivâyette ise: &quot;sizin kıbleniz Beyt-i Harâm'ın
hürmetinin helâl görülmesi&quot; ilâve edilmiştir.</p>

<p class=MsoNormal>&quot;Hiçbir kimse yoktur ki işte bu Büyük Günâhları işlemeyip
namazını kılsın, zekâtını versin ve sonra ölsün de, Nebî (S.A.V.) Efendimiz ile
birlikte, kapılarının kanatları altından olan bir evde bulunmasın.&quot;</p>

<p class=MsoNormal>Devvânî (R.H.), Şâfiîler'den olan Rûyânî (R.H.)'den naklen şunları
ilâve etti: &quot;1) Livâta (erkekler arasındaki cinsî sapıklık), 2) Kıymeti
bir dînâr olan bir malı gasbederek almak, 3) Yalan yere şâhidlik etmek, 4)
Ramazân'ın gündüzünde yemek, içmek, 5) Akrabâdan alâkayı, ihsânı kesmek, 6)
Ölçü ve tartıda hıyânet etmek, 7) Namâzı vaktinden önceye almak ve sonraya bırakmak,
8) Haksız yere bir Müslümân’a dayak atmak, 9) Nebî (S.A.V.) Efendimiz'in nâmına
yalan söylemek 10) Sahâbe (R.A.) Hazerâtı'na (herhangi birisine de olsa)
sövmek, 11) Özürsüz olarak şahâdeti gizlemek, 12) Rüşvet almak (ve vermek), 13)
Erkekler ile kadınlar arasında kavadlık etmek (zinâ ve diğer harâm ilişkilerde
aracılık etmek), 14) Müslümânları ihbâr etmek, 15) Zekâtını vermemek, 16) Gücü
yettiği halde, emr-i bi'l-ma'rûf nehy-i ani'l-münker yapmamak, 17) Kur'ân'ı öğrendikten
sonra unutmak, 18) Hayvânı yakmak, 19) Kadının, kocasından sebepsiz yere uzaklaşması,
20) Allâh'ın mekrinden emîn olmak, 21) Ulemâya ve Hâfız-ı Kur'ân'a ihânet
etmek, 22) Zıhâr yapmak, 23) Domuz eti yemek.&quot;</p>

<p class=MsoNormal>(Hz. Muhammed Mevlânâ Ebû Saîd Hâdimî (K.S.), Berîka C. 2,
S. 12-14)</p>

<p class=MsoNormal>30</p>

<p class=MsoNormal>ŞİRKİN EN BÜYÜK GÜNÂH OLDUĞU VE    DİĞER BÜYÜK GÜNÂHLARIN
BEYÂNI</p>

<p class=MsoNormal>Abdullâh İbn-i Mes'ûd (R.A.), şöyle demiştir:</p>

<p class=MsoNormal>&quot;Bir adam: &quot;-Yâ Resûlallâh, Allâh indinde hangi
günâh en büyüktür?&quot; dedi. Resûlullâh (S.A.V.) &quot;-Seni yaratmış olduğu
hâlde Allâh'ın bir nazîri (benzeri, eşi) bulunduğuna kâil olmandır.&quot;buyurdular. O zât: &quot;-Sonra hangisidir?&quot; sordu. Resûlullâh (S.A.V.):&quot;-Seninle berâber yemesinden korkarak evlâdını öldürmendir.&quot;buyurdular. O zât: &quot;-Ondan sonra hangisidir?&quot; deyince. Resûlullâh
(S.A.V.): &quot;Komşunun helâliyle zinâ etmendir.&quot; buyurdular. Allâh-ü
Teâlâ, bunları tasdîk için, &quot;Allâh'ın hâlis kulları o kimselerdir ki
Allâh'la berâber başka bir ilâha duâ etmezler, Allâh'ın harâm kıldığı nefsi
öldürmezler, meğer ki hakla ola. Zinâ da etmezler. Her kim de bunları yaparsa ağır
cezâsını bulur.&quot; (Furkân Sûresi, Âyet: 68)'i inzâl etti.&quot;</p>

<p class=MsoNormal>Hadîs’teki suâlin vechi: &quot;Günâhlardan, bilhassa o
günâhtan daha çok korunmak için sorulmuş olmasıdır.&quot; denilmiştir.</p>

<p class=MsoNormal>&quot;Seni yaratmış olduğu hâlde...&quot; cümlesinden murâd,
Allâh ile O'na nazîr (benzer) sayılan şey arasındaki farkı beyân ve bu inancı
takbîhtir. (çirkîn görmektir.)</p>

<p class=MsoNormal>&quot;Komşunun helâli...&quot;nden murâd, karısıdır. Zinâ,
mutlak sûrette harâm ve büyük bir günâh olmakla birlikte, burada komşunun karısı
ile diye kayıdlanması, onunla zinâ etmenin daha da çirkîn ve büyük suç olduğunu
göstermek içindir. Komşu kızı, gelini ve nikâhlısı olmayan herhangi bir komşu
kadını ile zinâ etmenin hükmünden hâriç kaldığına delâlet etmez. Ekseriyetle,
komşu kadınları evli oldukları için bu ta'bir kullanılmıştır. Yoksa evli olsun
olmasın, bütün komşu kadınları hükümde müsâvîdirler. Esâsen çirkin olan zinâ
fiili, komşu kadınla yapıldığında daha da çirkin oluyor. Onun için komşu
ta'biri burada bir kayd-ı ihtirâzîdir. Hâlbuki komşu, komşudan sadâkat bekler.
Komşusu evde yokken o, komşusunun malını, âilesini koruyacak ona herhangi bir
zarârın gelmesine mâni olacaktır. </p>

<p class=MsoNormal>Hadîs'ten çıkarılan hükümler: &quot;Allâh'a şirk koşmanın en
büyük günâh olduğu, arkasından da haksız yere insan öldürmek olduğu&quot; beyan
ediliyor.</p>

<p class=MsoNormal>(Ahmed Dâvûdoğlu (Rh.A.), Sahîh-i Müslim </p>

<p class=MsoNormal>Tercemesi ve Şerhi, C. 1, S. 364-367)</p>

<p class=MsoNormal>31</p>

<p class=MsoNormal>RESÛLULLAH (S.A.V.)’E SALÂT-Ü      SELÂM VE TA’ZİM FARZ
KILINMIŞTIR</p>

<p class=MsoNormal>“Şüphesiz ki Allâh ve melekleri, O Peygamber’e çok salât
ederler. Ey îmân edenler, siz de O’na salat edin, ve tam bir teslimiyetle de
selâm verin.” (Ahzab Sûresi, Âyet: 56) </p>

<p class=MsoNormal>Cenâb-ı Hakk, “Mü’minlere izin istemelerini emredip, saygı
göstermek maksadıyla, Peygamber (S.A.V.)’in Zevcât-ı Tâhirâtı (R.A.)’nın
yüzlerine bakmamalarını da emredince” (Ahzab: 53) bu ta’zimin îzâhını tam yapmıştır.</p>

<p class=MsoNormal>1) Nebî-yi Ekrem (S.A.V.)’in yalnız kalmaları hali ki Cenâb-ı
Hakk, bu durumda iken Nebî (S.A.V.)’e yapılacak ta’zimi, “Peygamberin evlerine
girmeyin.” (Ahzâb:53) hitâbıyla belirtmiştir.</p>

<p class=MsoNormal>2) Nebî-yi Ekrem (S.A.V.)’in bir topluluk içinde bulunmaları
hali ki bu topluluk, ya en üst seviyede bir topluluk olur; yahud en aşağı
seviyede bir topluluk olur. Resûl-i Ekrem (S.A.V.) Efendimiz, “Mele-i A’lâ”da
muhteremdir ve kendilerine ta’zim  olunur, saygı gösterilir. Çünkü Allâh-ü
Teâlâ: “Şüphesiz ki Allâh ve melekleri, O Peygamber’e çok salât ederler.”
buyurmuştur. Nebî-yi Ekrem (S.A.V.)’e aşağı seviyedeki bir toplulukta (Mele-i
Ednâda) da ta’zim etmek (saygı göstermek) farzdır. Çünkü Cenâb-ı Hakk, “Ey îmân
edenler, siz de O’na salât edin, ve tam bir teslimiyetle de selâm verin.”
buyurmuştur.</p>

<p class=MsoNormal>“Salât; kelime olarak “duâ etmek” demektir. Âyet’te ise
Allâh, kendisini ve meleklerini birlikte zikrederek Habîb-i Edîbi (S.A.V.)
Efendimiz’e ta’zimde (saygıda) bulunmağı farz kılmıştır. Melekler, Nebî
(S.A.V.) Efendimiz’e, kesintisiz salât getirirler. Yani Allâh, merhamet eder,
melekler de medh ü senâ ederler.</p>

<p class=MsoNormal>Allâh ve Melekleri, Nebî (S.A.V.)’e salât ü selâm ettiğine
göre bizim (mü’minler olarak) salât ü selâm etmemizin hikmeti nedir? denilirse:Bu, Nebî (S.A.V.) Efendimiz’in salât ü selâm’a ihtiyacından dolayı değildir.
(S.A.V.) Efendimiz’e getirilen salât ü selâmlar, Allâh’ın (S.A.V.)’e ta’zim’i
farz kılmasının tecellîsidir, bir îzâhıdır. Nitekim Hakk Teâlâ da, hiç ihtiyacı
olmadığı halde, bize, kendisini zikretmemizi farz kılmıştır. Bu, ancak Allâh’ın
bundan dolayı bize mükâfat vermesi ve bize şefkat ve merhamet etmesi içindir. </p>

<p class=MsoNormal>Biz de Nebî (S.A.V.)’e salât ü selâm edersek, Allâh da bize,
şefkat ve merhametle muâmele edecektir. Bundan dolayı Darîmî’deki bir Hadîs-i Şerîf’te;“Kim, bana tek bir def’a salât ü selâm getirirse, Allâh da ona on def’a salât
(merhamet) eder.” buyurmuşlardır.</p>

<p class=MsoNormal>(Fahrüddin Er-Râzî (R.H.) Tefsîr-i Kebir Tercümesi C.18, S.
290–292)</p>

<p class=MsoNormal>1</p>

<p class=MsoNormal>KUR’ÂN’DA BEŞ VAKİT NAMAZ</p>

<p class=MsoNormal>Abdullâh İbn-i Abbâs (R.A.), meclisinde bir gün Fıkıh’tan,
bir gün Kur’ân-ı Kerîm ve Tefsîri’nden, bir gün Siyer ve Megâzî’den, bir gün Şiir’den,
bir gün de Arab târihi’nden bahseder; herkes her istediğini O’nda bulur; tatmîn
olurdu.</p>

<p class=MsoNormal>Tâbiîn âlimlerinin büyüklerinden Müfessir ve Hâfız Mücâhid (R.A.)
(irtihâli hicrî 103): “Kur’ân-ı Kerîm’i, ezberimden okuyarak, üç kerre İbn-i
Abbas (R.A.)’ya arz ettim ve her Âyet üzerinde durup, “O’nun, ne hakkında nâzil
ve nasıl olduğunu sordum.” demiştir.</p>

<p class=MsoNormal>Hâricîlerin âlimlerinden Nâfi’ bin Ezrâk, Abbdullâh İbn-i
Abbâs (R.A.)’ya “-Kitabullâh’ta beş vakit namaz var mıdır?” diye sorunca, İbn-i
Abbâs (R.A.): “Evet, vardır!” deyip Rûm Sûresi’nin 17. ve 18. Âyetleri’ni
okuyarak, Bu Âyetler’de geçen:</p>

<p class=MsoNormal>“Hîne tümsûne” akşam namazıdır,</p>

<p class=MsoNormal>“Hîne tusbihûne” sabah namazıdır,</p>

<p class=MsoNormal>“Ve aşiyyen” ikindi namazıdır,</p>

<p class=MsoNormal>“Ve hîne tuzhirûne” öğle namazıdır.” dedikten sonra, Nûr
Sûresi’nin 58. Âyetindeki:</p>

<p class=MsoNormal>“Ve min bâdi salâti’l-’ışâi” Bir de, yatsı namazından sonra”
kavl-i Şerîfi’ni okumuşlardır.</p>

<p class=MsoNormal>Namaz, Kur’ân-ı Kerîm’de, sâdece, “salât” kelimesiyle ifâde
edilmiş değildir. Namaz’ın cüz’ü zikredilip, küllü murâd buyurulmak sûretiyle kıyâm,
kırâat, rükû, sücûd rükünleriyle de, hatta rükû ve secdeler’de okunan tesbîhler
ile de, namaz ifâde ve murâd edildiği görülür.</p>

<p class=MsoNormal>Nâfi’ bin Ezrâk’ın, başka bir zamanda da, İbn-i Abbâs
(R.A.)’i, Kur’ân-ı Kerîm’in bir çok Sûreleri’ndeki Âyetler’de geçen
kelimelerden soru yağmuruna tutup verilen delîlli cevâbların hepsini doğruladığı
da rivâyet edilir.</p>

<p class=MsoNormal>Nisâ’ Sûresi, Âyet: 101-103’teki beyâna göre, harb meydanlarında
bile bulunsalar, mü’minler’e belli vakitlerde kılınmak üzere farz kılınmış olduğu
açıklanan beş vakit namaz sâdece Rûm Sûresi’nde zikredilmiş değildir.</p>

<p class=MsoNormal>(Mustafa Âsım Köksal (RH.A), </p>

<p class=MsoNormal>“İslam’da İki Ana Kaynak Kitâb ve Sünnet” S. 48-49)</p>

<p class=MsoNormal>•••</p>

<p class=MsoNormal>“Namaz”, Farz-ı ayn’dır. Namaz’ın farziyyetini inkâr eden
kâfir olur.</p>

<p class=MsoNormal>(Mültekâ Şerhi Mevkûfât, C.1.)</p>

<p class=MsoNormal>2</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>YAPILMASINI EMİR BUYURDUKLARI  YEDİ ŞEY’DEN
DÖRDÜNCÜSÜ:        MAZLÛMA NUSRETTİR</p>

<p class=MsoNormal>Emir sâhibi, emri geçen ve kendisine itâat edilen veyâ fi’len
bizzât te’sîrli ve dediğini yaptırabilen kimsenin bir mazlûmu kurtarmasıdır. Bu
sûretle bir mazlûma nusret ve muâvenet (yardım) etmek farzdır. O mazlûm (zulüm
görmüş, haksızlığa uğramış), Müslim olsun, zimmî olsun; nusret ve muâvenet de
sözle veyâ fiille olsun müsâvîdir. Kavlen (sözle) bir mazlûma nusret, emir ile
veyâhûd şefâat sûretiyle olur. Fi’len nusret, yalnız dil ile değil, el ile
kahren (zorla, ezerek) nusrettir. Tabiî bu nusret, kurtarıcının hâline ve
vaz’iyyetinin îcâbına göre ne yardım edenin kendisine ve ne de cem’iyyete zarâr
verecek şekilde îfâ edilir. Gerek zulmün şenâati (kötülüğü) ve zâlimin denâeti
(alçaklığı, âdîliği) hakkında, gerek merdlik şiârı (ayırt edici alâmeti) olan
mazlûma nusretin fazîleti hakkında, gerek Kur’ân-ı Kerîm’de ve gerek Nebî
(S.A.V.) Efendimiz’in Hadîsleri’nde haberler vardır.</p>

<p class=MsoNormal>Kur’ân-ı Kerîm’de Cenâb-ı Hakk: “Ey kullarım, zulümkâr olan şu
insanlara meyletmeyiniz! Sonra sizi azâb-ı İlâhî istilâ’ eder.” (Hûd Sûresi,
Âyet: 113) buyurmuştur. Birtakım takvâ sâhibleri, bu Âyet-i Kerîme’deki
“meyletmeyiniz!” kavlindeki nehyi (yasaklamağı), “zâlimlerle yalnız düşüp
kalkmaktan men’e ma’tûf (yönetilmiş) olmayıp” belki “onlara bakışlarınızı
çevirmeyiniz!” sûretinde daha şâmil bir ma’nâya yöneliktir, demişlerdir. Demek
ki Cenâb-ı Hakk, mü’min kullarının gözlerinin, zâlimlerin iğrenç ve cehennemî
sîmâlarına bakmalarına bile rızâ göstermiyor.</p>

<p class=MsoNormal>Buhârî’nin Sahîhi’nde ve Tîrmizî’nin süneni’nde Enes İbn-i
Mâlik (R.A.)’den rivâyet edilen bir Hadîs-i Şerîf’te Hz. Enes (R.A.) diyor ki:“Resûlullâh (S.A.V.) bir kerre:</p>

<p class=MsoNormal>“-İster zâlim olsun, ister mazlûm olsun,mü’min kardeşine
yardım et!” buyurmuşlardır. Ashâb (R.A.)’den bir zât:</p>

<p class=MsoNormal>“-Yâ Resûlallâh, mazlûm olan kimseye nusret ederim, bunu
anladım fakat zâlime nasıl nusret ederim, zâlime yardım edilmesini siz muvâfık
bulur musunuz?” dedi. Resûl-i Ekrem (S.A.V.):</p>

<p class=MsoNormal>“-Zâlimi de irtikâb etmekte bulunduğu zulûmden men’
edersiniz ki bu da, zâlime nusrettir.” buyurdular.”</p>

<p class=MsoNormal>(Tecrîd-i Sarîh Tercemesi ve Şerhi C. 4, S. 280-281)</p>

<p class=MsoNormal>3</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>YAPILMASINI EMİR BUYURDUKLARI YEDİ ŞEY’DEN BEŞİNCİSİ: İBRÂR-I
KASEM’DİR</p>

<p class=MsoNormal>Verilen sözü, edilen yemîni reddetmeyip kabul etmek. Bu da
mekârim-i ahlâktandır. (Yan’i mükerrem, iyi ahlâktandır.)</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>YAPILMASINI EMİR BUYURDUKLARI YEDİ ŞEY’DEN ALTINCISI: REDD-İ
SELÂM’DIR</p>

<p class=MsoNormal>Verilen Selâma mukâbele etmek redd-i selâmdır ve farz-ı
kifâye’dir. Hanefî imâmlarına göre verilen bir selâmı işitenlerin hepsine
reddetmeleri farz-ı ayın’dır. Fakat içlerinden bazılarının redd-i selâm etmeleri
ile öbürlerinden de farz sâkıt olur. Farz addolunur. Selâm vermek ise
sünnet’tir. Selâmı reddetmek farz, selâm vermek sünnet olduğu hâlde bu sünnetin
ya’ni selâm vermenin sevâbı daha ziyâdedir. Selâm reddedilirken selâm veren zâtın
o redd-i selâmı duyması şarttır. Mırıltı ile kerâheti müfîd olan redd-i selâm
sahîh değildir. Meğer ki selâm veren kimse sağır olsun.</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>YAPILMASINI EMİR BUYURDUKLARI YEDİ ŞEY’DEN YEDİNCİSİ: TEŞMÎT-İ
ÂTIS’TIR</p>

<p class=MsoNormal>Aksıran kimse, Elhamdülillâh (Allâh’a hamdolsun) derse, buna
karşı Yerhamükellâh (Allâh sana rahmet etsin) diye mukâbele etmeğe şerîat ıstılâhında
“teşmît-i âtıs” denilir. Bu yolda mukâbele de sünnet-i kifâye’dir. Mütekâkıben
aksıranın Yehdîkümüllâh ve yuslihü bâleküm (Allâh sizi hidâyette kılsın ve hâtırınızı
hoş etsin) diye mukâbele etmesi de sünnet’in cüz’ü mutemmimidir.</p>

<p class=MsoNormal>(Tecrîd-i Sarîh Tercemesi ve Şerhi C. 4, S. 282-284)</p>

<p class=MsoNormal>KUR’ÂN OKUYAN MÜ’MİN</p>

<p class=MsoNormal>Ebû Mûsâ El-Eş’arî (R.A.)’in rivâyetine nazaran Resûlullâh
(S.A.V.): “Kur’ân okuyan mü’min ütrücce (ağaç kavunu) gibidir. Kokusu da taâmı
da hoştur. Kur’ân okumayan mü’min hurma gibidir. Râyihası (kokusu) yok; fakat
tadı hoştur. Kur’ân okuyan münâfık reyhâna benzer. Kokusu hoş, tadı acıdır.
Kur’ân okumayan münâfık, Ebû Cehil karpuzuna benzer kokusu olmadığı gibi tadı
da acıdır.” buyurdular.</p>

<p class=MsoNormal>(Sünen-i Tirmizî, C. 5 Hadîs No: 3024)</p>

<p class=MsoNormal>4</p>

<p class=MsoNormal>KALP HASTALIĞI</p>

<p class=MsoNormal>Kalp; beyin, ciğerler ve böbrekler gibi önemli organlardandır.
Hatta bunların hepsinden de önemlidir. Çünkü kalbin hasta olmasına bağlı olarak
vücutta bazı hastalıklar meydana gelmektedir. Nitekim Peygamber (S.A.V.): </p>

<p class=MsoNormal>“Dikkat ediniz! İnsan bedeninde bir et parçası vardır ki, o
iyi ve sağlıklı olursa, bütün vücut sağlıklı ve iyi olur. O bozulup hastalandığı
zaman ise, bütün vücut bozulur ve hasta olur. Bilmiş olunuz ki o et parçası
kalbdir.” buyurmuştur.</p>

<p class=MsoNormal>Bir Vak’a:</p>

<p class=MsoNormal>Sad İbn-i Ebi Vakkas (R.A.) demiştir ki: “Ben bir hastalığa
yakalanmıştım. Peygamber (S.A.V.) hasta hatırı sormak için yanıma geldi. Elini
göğsümde iki mememin arasına koydu. Hatta ben Rasûlullah (S.A.V.)’in elinin soğukluğunu
kalbimde hissettim. Sonra şöyle buyurdu: </p>

<p class=MsoNormal>“Sen, kalp hastalığına yakalanmışsın! Sakif’ın kardeşi Haris
İbni Kelede’ye git. Zira o tabib bir kimsedir. Medine’nin acve isimli hurmasından
yedi tane alsın, onları çekirdekleri ile beraber dövsün, sonra onu süt ve yağ
ile karıştırıp sulandırdıktan sonra sana yedirsin!”</p>

<p class=MsoNormal>Kalp İçin Faydalı veya Zararlı Olan Bazı Maddeler:</p>

<p class=MsoNormal>*Hurmanın süt macun yapılarak yenilmesi, (zira) kalp hastalıkları
için faydalı bir macundur.  </p>

<p class=MsoNormal>*Akşam yemeğinden sonra, yüz adım kadar da olsa yürümek,
yemekten hemen sonra uyumamaktır. Bu çok zararlıdır.</p>

<p class=MsoNormal>*Çok gülmek kalp için zararlıdır.</p>

<p class=MsoNormal>*Kalp hastası için; süt, sütlü bulamaç (telbine) gibi gıdalar
yemek gayet faydalıdır.</p>

<p class=MsoNormal>*Ayva, kalp için faydalı bir gıdadır.</p>

<p class=MsoNormal>*Elma kalbe kuvvet verir, bundan kalbi güçlendiren elma şurubu
yapılır.</p>

<p class=MsoNormal>*Zemzem suyu kalbi güçlendirir,  korkuyu teskin eder.</p>

<p class=MsoNormal>*Üç şey kalp için zaralıdır. Çok yemek ve içmek, çok uyumak
ve tembellik edip çalışmamak.</p>

<p class=MsoNormal>*Şam fıstığı, siyah kuru üzümle birlikte yenirse, kalbi
kuvvetlendirir. Turunç, portakal ve limon kalbi kuvvetlendirir ve rahatlatır.
Nar’ın her çeşidi kalbi takviye eder ve çarpıntıyı önler.</p>

<p class=MsoNormal>(Tıbbı Nebevî, S: 371)</p>

<p class=MsoNormal>5</p>

<p class=MsoNormal>İKRİME (R.A.)’IN, MÜSLÜMAN OLUŞU</p>

<p class=MsoNormal>İkrime (R.A.), zevcesi Ümm-i Hâkim (R.A.) tarafından Yemen
Tihâme sâhillerinde bir gemiye binmiş hâlde iken bulunup Resûlullâh (S.A.V.)
Efendimiz’in Huzûr-ı Sa’âdetleri’ne getirildiğinde (zevcesinin yüzü kapalıydı)
Resûlullâh (S.A.V.)’e:</p>

<p class=MsoNormal>“-Yâ Muhammed (S.A.V.) zevcem, senin, bana emân verdiğini
söyledi.” dedi. Nebî (S.A.V.) Efendimiz de:</p>

<p class=MsoNormal>“-Doğru söylemiş, sen emniyyettesin.” buyurdular. İkrime
(R.A.):</p>

<p class=MsoNormal>“-Yâ Muhammed (S.A.V.), beni neye da’vet ediyorsun?” dediğinde
Nebî (S.A.V.) Efendimiz:</p>

<p class=MsoNormal>“-Lâ İlâhe İllallâh Muhammedü’r-Resûlullâh demeğe, Namaz kılmağa,
Zekât vermeğe ve şöyle şöyle yapmağa da’vet ediyorum.” buyurarak İkrime
(R.A.)’e İslâm’ın esâslarını îzâh eylediler. İkrime (R.A.) de:</p>

<p class=MsoNormal>“-Yemîn olsun ki Sen, Hakk’a ve güzele, iyi şeylere da’vet
ediyorsun. Yemîn ederim ki Sen, Resûlullah ba’s olunmadan önce de bizim
içimizde hep doğru konuşan ve hep doğru olandın. Allâh’tan başka ilâh olmadığına
Muhammed’in Allâh’ın kulu ve Resûlü olduğuna şehâdet ederim.” diyerek Huzûr-ı
Nebevî (S.A.V.)’de îmân’la müşerref oldu. İkrime (R.A.):</p>

<p class=MsoNormal>“-Sonra ne söyleyeyim?” deyince Nebî (S.A.V.) Efendimiz:</p>

<p class=MsoNormal>“-Allâh’ı ve burada bulunanları şâhid tutarım ki ben muhâcir
ve mücâhid bir Müslümânım, de” buyurdular. İkrime (R.A.)’de, Nebî (S.A.V.)
Efendimiz’in kendisinden istediklerini söylediler. İkrime (R.A.):</p>

<p class=MsoNormal>“-Sana karşı yaptığım bütün düşmanlıklar, sana karşı attığım
her adım, sana karşı geldiğim her yer ve yüzüne karşı yâhûd gıyâbında söylediğim
her söz için mağfiret dilemeni istiyorum.” diye arzda bulununca. Nebî (S.A.V.):</p>

<p class=MsoNormal>“-Allâhım, bana yaptığı bütün kötülükleri, senin nûrunu
söndürmek için attığı her adımını bağışla. Yüzüme karşı ya da gıyâbımda benim
aleyhimde söylediği sözleri de bağışla.” diye duâ buyurdular. İkrime (R.A.):</p>

<p class=MsoNormal>“-Tamam, yâ Resûlallâh, Allâh’a yemîn ederim ki insanları Allâh
yolundan çevirmek için sarf ettiğim malın iki mislini, Allâh yolunda sarf edeceğim.
Allâh yolundan çevirmek için yaptığım savaşların iki mislini Allâh yolunda
yapacağım.” diyerek söz verdi. </p>

<p class=MsoNormal>(M. Yûsuf Kandehlevî (Rh.A), Hayâtü’s-Sahâbe (R.A.), C. 1,
S. 176-178)</p>

<p class=MsoNormal>6</p>

<p class=MsoNormal>ALLÂH KATINDA GEÇERLİ DÎN,       SÂDECE İSLÂM’DIR VE ÎMÂN
DA,    ŞERÎAT DE İSLÂM DEMEKTİR</p>

<p class=MsoNormal>“Allâh katında gerçek dîn, İslâm’dır. Kitâb verilenler,
kendilerine ilim geldikten sonra, ancak aralarındaki hasedden dolayı ihtilâfa
düştüler. Kim Allâh’ın âyetlerini inkâr ederse (bilsin ki) Allâh, hesâbı pek
çabuk görendir.” (Âl-i İmrân Sûresi, Âyet: 19)</p>

<p class=MsoNormal>Arapça’da “Dîn: karşılık, mükâfaat ve cezâ” demektir;verilen mükâfaatın sebebi oldukları için yapılan ibâdetlere de “dîn” denilmiştir.
“İslâm”: “İslâm’a, ya’ni boyun eğip itâat etmektir. Nitekim Cenâb-ı Hakk: “Size
boyun eğip uyanlara... mü’min değilsin, demeyiniz.” (Nisâ:94) “Silm”: Selâmet
(kurtuluş)” ma’nâsındadır. “Müslim”: “İbâdetini sırf Allâh için yapan” ma’nâsındadır.
Buna göre “İslâm”: “Dîni ve inancı sırf Allâh’a hâss kılmak ve yapmak”
demektir. “İslâm”’ın şerîat örfündeki ma’nâsı: “Îmân”dır ki bunun izâhı şöyledir.</p>

<p class=MsoNormal>1) “Allâh katında gerçek dîn, İslâm’dır” buyruğu, “Allâh katında
makbûl olan dîn’in sâdece İslâm olduğunu” gösterir. Eğer Îmân, İslâm’dan başka
bir şey olsaydı, Îmân’ın Allâh katında makbûl bir dîn olmaması gerekirdi ki
bunun böyle olmadığında bir şübhe yoktur.</p>

<p class=MsoNormal>2) Hakk Teâlâ’nın: “Kim, İslâm’dan başka bir dîn ararsa,
ondan (bu dîn) aslâ kabûl olunmaz.” Âl-i İmrân: 85. Âyeti’dir. Eğer îmân, İslâm’dan
başka bir şey olsaydı, îmân’ın da Allâh katında kabûl olunmayan bir dîn olması
gerekirdi.</p>

<p class=MsoNormal>Münâfıklar, kılıç korkusundan, ötürü zâhiren inkıyâd edip
boyun eğmişlerdir ki zâhiren İslâm olmuşlardır. Kalbleri Allâh’ın dîni’ne inkıyâd
etmediği için bâtınî bir İslâm onlar için tahakkuk etmez, bunun için de,
Allâh-ü Teâlâ, Hucurât: 14’te: “Bedevîler”, îmân ettik,” dediler. De ki: “Siz
îmân etmediniz. Fakat (bârî) “Müslümân olduk” deyin...” ve Bakara: 221’de: “Müşrik
kadınları, onlar îmân etmedikçe nikâhlamayınız.” diye buyurmuştur.</p>

<p class=MsoNormal>Cenâb-ı Hakk Âl-i İmrân: 19’da: delîlleri izâh ettiğini, şübheleri
giderdiğini, kendilerine kitâb verilenlerin ise kendi kusurları sebebiyle
inkâra saptıklarını açıklamıştır. “kendilerine kitâb verilen ve kendilerine ilim
geldikten sonra, hasedden dolayı ihtilâfa düşüp inkâr edenler.”le
kasdedilenler, Yahûdî ve Hristiyanlardır. Yahûdîler “Uzeyr (hâşâ!) Allâh’ın oğludur.”;hristiyânlar da “Mesih (hâşâ!) Allâh’ın oğludur.” deyip Nebî (S.A.V.)’in
Nübüvvetini inkâr ettiler.</p>

<p class=MsoNormal>(Fahrüddîn Er-Râzî (R.H.) Tefsîr-i Kebîr Tercemesi, C. 6, S.
205-215)</p>

<p class=MsoNormal>7</p>

<p class=MsoNormal>NİKÂHLANACAK KADININ VASIFLARI</p>

<p class=MsoNormal>1. Dindâr ve Sâliha Olmak: Bu esâsdır. Dîni hisleri nâmus ve
iffet bakımından zayıf olursa, kocasına ihânet eder, yüzü karartır, huzûru
bozar. Böylece felâketten felâkete sürüklenir. </p>

<p class=MsoNormal>2. Güzel Huy: Huzûrun te’mîni ve dinî vecîbelerin muntazaman
îfâsı için bu da mühimdir. Zîrâ kadın, bed lisân, kötü huy ve küfrân-ı ni’met
sâhibi olursa, kârından çok, zarârı vardır. “Resûl-i Ekrem (S.A.V.)’in “Allah
Teâlâ tekellüfle ağzını eğip bükerek konuşanlara buğzeder.” buyurduğu da
bundandır.</p>

<p class=MsoNormal>3. Yüz Güzelliği: Ailesi güzel olanın gözü dışarıda olmaz,
ekseriyetle insan tabîatı çirkini sevmez. Biz “Dindâr kadın al, güzele bakma”
derken, güzeli alma demiyoruz. Resûl-i Ekrem Efendimiz (S.A.V.) “Kadınlarınızın
hayırlısı, koca yüzüne baktığı zaman onu sevindiren, emrettiği vakit itâat
eden, ayrıldığı vakit malını ve iffetini koruyandır.” buyurmuştur.</p>

<p class=MsoNormal>4. Nikâh Parasının Az Olması: Resûl-i Ekrem  (S.A.V.) “Kadınların
hayırlısı, yüzü güzel ve nikâh parası az olanıdır.” buyurmuştur. Resûl-i Ekrem
(S.A.V.) nikah parasını çok fazla istemekten men’ etmiştir. </p>

<p class=MsoNormal>5. Kadın Döl Getiren Cinsten Olmalıdır: Kısırlığı bilinen
kadına yanaşmamalıdır. Nitekim Resûl-i Ekrem (S.A.V.) “Sevimli ve döl getiren
kadınlarla evlenin.” buyurmuştur. Şayet bu husûstaki vaziyeti ma’lûm değilse ,
gençliğine ve sıhhatine bakmalıdır. Bu iki vasfa sahip olanların çoğu çocuk doğurur.</p>

<p class=MsoNormal>6. Bâkireyi Tercih Etmek: Bâkire ile evlenmekte üç fayda
vardır. Birincisi, bâkire kadın yalnız bir kocayı bilir. İkincisi, erkek de
bâkireyi daha çok sever. Üçüncüsü, dul kadın, dâima eski kocasını hatırlar. </p>

<p class=MsoNormal>7. Soylu Olmak: Nikâh edilecek kadın dindâr, iffet ve şeref
sâhibi bir âilenin kızı olmalı ve böyle bir terbiye almış bulunmalıdır. Bunun
için Resûl-i Ekrem (S.A.V.) “Çöplükte biten gülden kaçının.” buyurdular. Bunun
ne olduğunu soranlara Resûl-i Ekrem (S.A.V.): “Kötü bir aileden doğan güzel kız”
diye cevap verdiler.</p>

<p class=MsoNormal>8. Çok Yakın Akrabâdan Olmamak: Kadın çok yakın akrabadan
olursa, şehveti azaltır. Nitekim Resûl-i Ekrem (S.A.V.) “Yakın akrabadan
evlenmeyin ; zira çocuk cılız olur” buyurmuştur. Yakınlık şehvete tesir eder. </p>

<p class=MsoNormal>(Hüccetü’l İslam İmâm-ı Gazâlî (Rh. A), İhyâ Tercemesi, C:2,
S: 99-108)</p>

<p class=MsoNormal>8</p>

<p class=MsoNormal>ÎMÂN, HİDÂYET VE İSTİKÂMET İÇİN, TEK REHBER: “KİTÂB VE
SÜNNET-İ SENİYYE”DİR</p>

<p class=MsoNormal>“İşte Biz, sana da böylece emrimizden bir Rûh vahyettik.
Önce Sen, Kitâb nedir, îmân nedir bilmezdin. Fakat Biz o kitâbı bir nûr yaptık
ve bununla, kullarımızdan dilediğimize hidâyet ederiz. Şübhesiz ki sen (Habîbim),
mutlakâ doğru bir yolun rehberliğini yapıyorsun.” (Şûrâ Sûresi, Âyet: 52)</p>

<p class=MsoNormal>Kur’ân-ı Kerîm’in “Rûh” vasfı: Cenâb-ı Hakk Teâlâ, Nebî
(S.A.V.) Efendimiz’e hitâb ile: “İşte Biz, sana da böylece emrimizden bir rûh
vahyettik.” buyurmuştur ki buradaki “Rûh” kelimesiyle “Kur’ân-ı Kerîm”e “Rûh”
vasfı, O’nun küfür (dalâlet) ve cehâlet ölümlerine karşı (îmân hidâyet,
istikâmet) hayat bahşettiği için verilmiştir.</p>

<p class=MsoNormal>Vahyden önce hiçbir Nebî (A.S.)’ın küfr üzere olmadığına
dâir icmâ vardır: Âyet-i Kerîme’de daha sonra Allâh (C.C.): “Önce sen, Kitâb
nedir bilmezdin.” buyurmuştur ki ulemâ, “Peygamberler (A.S.), kendilerine vahiy
gelmezden önce küfür üzere idiler” denilemeyeceğine dâir icmâ etmişlerdir. Bu
hitâb-ı İlâhiyye’ye dâir şu îzâhlar yapılmıştır</p>

<p class=MsoNormal>1) “Sen, “Kitâb” ya’ni Kur’ân-ı Kerîm nedir? “Îmân” ya’ni
namaz nedir bilmezdin.” demektir. Buradaki “Îmân” kelimesi, “Allah, îmânınızı
zâyi’ edici değildir.” (Bakara Sûresi, Âyet: 143) beyânınından dolayı “îmân”,
“namaz” ma’nâsına alınmıştır.</p>

<p class=MsoNormal>2) Burada bir muzâf (isim tamamlamasının tamamlayanı)
hafzedilmiş olup kelâmın takdîri, “Sen, Kitâb nedir, îmân ehli kimlerdir, yani
îmân edecekler ve etmeyecekler kimlerdir, bilmezdin.” şeklindedir.</p>

<p class=MsoNormal>3) “Sen, beşikte bir çocuk iken, kitâb nedir, îmân ne
bilmezdin.</p>

<p class=MsoNormal>4) “Îmân” Allâh-ü Teâlâ’nın, kendisiyle mükellef tuttuğu
bütün şeyleri, tasdîk ve ikrâr etmekten ibârettir. Hâlbuki Resûlullâh (S.A.V.)
Efendimiz, Peygamberliğinden önce, Allâh’ın mükellef tuttuğu şeylerin tamamını
bilmiyorlar, aksine ise (S.A.V.) Efendimiz, sâdece Allâh-ü Teâlâ’yı tanıyor ve
biliyorlardı.</p>

<p class=MsoNormal>Allâh-ü Teâlâ’nın Sıfatları bilinebilme yönüyle, iki kısma
ayrılır:</p>

<p class=MsoNormal>1) Sırf aklî delîllerle bilinebilen sıfat-ı İlâhiyyeler ki
Cenâb-ı Peygamber (S.A.V.) Efendimiz, bunları, Nebî ba’s olunmadan önce
bilebiliyorlardı.</p>

<p class=MsoNormal>2) Sırf naklî delîllerle bilinebilen Sıfat-ı İlâhiyye-ler ki
Cenâb-ı Peygamber (S.A.V.) Efendimiz, bunları, Nebî ba’s olunmadan önce henüz
bilemiyorlardı.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 19,
S. 481-487)</p>

<p class=MsoNormal>9</p>

<p class=MsoNormal>TEBBET SÛRESİ TEFSÎRİ</p>

<p class=MsoNormal>“Ebû Leheb’in nefsi helâk oldu. Ve dünyâda işlediği ameli de
helâk oldu. Ebû Leheb’in malı ve ameli kendinden belâyı def’edemedi. Yakında
alev sâhibi ateşe girer. Odun götürücü olduğu halde Ebû Leheb’in zevcesi de
Cehenneme dâhil olur. O hâtunun boynunda hurmadan yapılmış ip vardır.” (Tebbet
Sûresi)</p>

<p class=MsoNormal>Bu Sûre-i Celîle’nin sebeb-i nüzûlü:</p>

<p class=MsoNormal>Bir gün Resûlullah (sallallahü aleyhi vesellem) Efendimiz’e
Safâ üzerinde Kureyş’in büyüklerini da’vet ile dîn-i İslâm’a dâhil olmalarını
teklîf edince Ebû Leheb de:</p>

<p class=MsoNormal>- “Bizi bunun için mi da’vet ettin? Tebben leke!”</p>

<p class=MsoNormal>Ya’nî; “helâk olasın!” demekle Kalb-i Nübüvvet (sallallahü
aleyhi vesellem)’i rencîde edince Cenâb-ı Hakk (azze ve celle) Hazretleri Resûl
(sallallahü aleyhi vesellem)’ünün kalbine ârız olan kederi izâle ve teslîye
için bu Sûre’yi inzâl buyurmuştur.</p>

<p class=MsoNormal>Ebû Leheb’in karısı Ümm-ü Cemil de, Resûlullah (S.A.V.)’a şiddet-i
adâvetinden dağdan “muğıylan dikeni” ve sair çalıları arkasında getirir.
Resûlullah (sallallahü aleyhi vesellem)’ın yolu üzerine saçardı. Hâlbûki Cenâb-ı
Hakk (azze ve celle)’ın sıyânetiyle o dikenler üzerinde Resûlullah (sallallahü
aleyhi vesellem) Efendimiz yürürken ipekten döşeme üzerinde yürür gibi yürür ve
hiç bir şey te’sîr etmezdi.</p>

<p class=MsoNormal>Bu Sûre-i Celîle’nin evvelinden nihâyetine kadar Cenâb-ı
Hakk (azze ve celle) Ebû Leheb’i ve haremini zemmedince; bu zemme tehammül
edemeyip, husûmetini alenen i’lâna başlaması üzerine herkes, Resûlullah
(sallallahü aleyhi vesellem)’a olan hased ve garazını anladığından Ebû Leheb’in
Resûlullah (sallallahü aleyhi vesellem) hakında lâyık olmayan sözleri hiç
kimseye te’sîr etmemeğe başladığı gibi, kendi hakkında herkesin buğz u adâveti
artmış, nâs indinde kadr ü kıymeti kalmayıp aksine herkesin nefretini de kazanmıştı.</p>

<p class=MsoNormal>İşte Cenâb-ı Hakk (azze ve celle)’a karşı sell-i seyf edib,
Hakk’ı ibtâle çalışanların âkîbeti, dünyâ ve âhirette hüsrânda kalacakları şüphesizdir.</p>

<p class=MsoNormal>(Hz. Mahmûd Sâmî Ramazânoğlu (K.S.), Bedir Gazvesi, S. 78)</p>

<p class=MsoNormal>10</p>

<p class=MsoNormal>KIYÂMETİN BÜYÜK ALÂMETLERİ (1)</p>

<p class=MsoNormal>Resûlullâh (S.A.V.) Efendimiz’in haber verdikleri kıyâmet
alâmetlerinin hepsi hakktır. </p>

<p class=MsoNormal>1) Deccâl’ın Çıkışı: Münâvî (R.H.) dedi ki: “Deccâl,
Yahûdîler’in mehdîsidir ki onu bekliyorlar. Nitekim. Mü’minlerin Mehdî Âl-İ
Resûlü bekledikleri gibi.”</p>

<p class=MsoNormal>Ka’bü’l-Ahbâr’da naklolundu ki: Deccâl’ın göğsü genişçe,
yassı ve uzunca bir adamdır. Rabb olduğunu iddiâ edecektir. Bütün lehviyyât
erbâbı (oyun ve eğlenceye düşkün olanlar) O’nun önünde davullarına, udlarına ve
tanburlarına vurup eğleneceklerdir. Onu işitip dinleyen hiçbir kimse olmaz ki
O’na tâbi’ olmasın. Ancak Allâh’ın, kendilerini, koruduğu kimseler müstesnâdırlar.
O’nun çıkış emârelerinden birisi Ad Kavmi’nin rüzgârı gibi bir rüzgârın
esmesidir. Büyük bir sayha ya’ni haykırış işitirler.</p>

<p class=MsoNormal>Deccâl’ın çıkışı, emr-i bi’l-ma’rûf nehy-i ani’l-münker’in
terk edilmesi, zinânın ve kan dökmenin çoğalması, ulemânın zâlimlere meyletmesi
ve hükümdârların kapılarında dolaşıp durmaları neticesinde olacaktır.</p>

<p class=MsoNormal>Deccâl, Doğu tarafından Serâbidin isimli bir köyden veyâ
Ehvâz şehrinden veyâ Isfahân şehrinden çıkacaktır. Hükümdârlığı kırk yıl sürer.
Sonra Mehdî Âl-i Resûl ve O’nun askerleri, Deccâl ile karşılaşırlar ve
Deccâl’in askerlerinden otuz bin (30.000) kişiyi katlederler ve böylece Deccâl
hezimete uğrar. Sonra Îsâ (A.S.), yeryüzüne iner. O, yeşil bir emame (sarık)
ile sarıklanmış, kılıç kuşanmış, ata binmiş ve elinde bir süngü olduğu hâlde
yere iner. Deccâl’e gelip süngüyü o’na saplar ve o’nu öldürür.</p>

<p class=MsoNormal>2) Dâbbetü’l-Arz’ın Çıkışı: Bu, yerde ayakları üzerinde
gezen bir hayvandır ki başı, öküz başı gibidir. Gözleri, domuz gözü gibidir.
Kulakları fil kulağı; boynuzları deve boynuzu; göğsü, aslan göğsü; rengi kaplan
rengi; koltuk altları, kedinin koltuk atları; kuyruğu, koç kuyruğu; el ayakları,
deve ayakları gibidir. Her iki mafsal arası, on iki (12) arşındır, Onun başı,
bulutlara değer. Ayakları yerdedir. Yerde seyâhat eder. Ona kavuşmak isteyen peşinden
ona yetişemez; önünden kaçmak isteyen de ondan kaçamaz. Yanında Süleymân
(A.S.)’ın yüzüğü; Mûsâ (A.S.)’ın asâsı vardır. Bunlarla insanların yüzüne,
kâfir ile mü’min ayırt edilsin diye, alâmet koyar.</p>

<p class=MsoNormal>(Hz. Muhammed Mevlânâ Ebû Saîd Hâdimî (K.S.) Berîka C. 2, S.
5-6)</p>

<p class=MsoNormal>11</p>

<p class=MsoNormal>KIYÂMETİN BÜYÜK ALÂMETLERİ (2)</p>

<p class=MsoNormal>3) Ye’cüc ve Me’cüc’ün çıkışı: Bunlar, Yâfes bin Nûh’un
neslinden muzır iki kâfir millettir. Onların Âdem (A.S.)’ın toprakla karışmış
menîsinden yaratılmış olduklarına dâir iddiâ, Münâvî (R.H.) göre, garîb ve
delîlsizdir. Naklolunduğuna göre, onlardan bir kavim îmân ettiler ve
Zü’l-karneyn Erminiyye de seddi inşâ ettiği sırada, onları terk etti.</p>

<p class=MsoNormal>Denilir ki: Onlar, Âdemoğullarının onda dokuzudurlar ve üç sınıftırlar.
Onlardan boyu ve genişliği müsavî olarak yüz yirmi arşın olanlar vardır.
Onlardan bir kulağını, döşek; öbür kulağını, yorgan edinenler vardır. Onlar, Doğudaki
nehirleri ve Taberiyye Gölü’nü içerler. Rastladıkları bütün vahşî hayvanları ve
fiilleri yerler. Beyt-i Makdis’e vardıkları esnâda “Yerdekileri katlettik; şimdi
de göktekiler katledeceğiz.” derler ve oklarını atarlar ki gökyüzünden, onların
oklarını, Allâh-ü Teâlâ, kana bulanmış olarak çevirir. </p>

<p class=MsoNormal>Îsâ (A.S.), Allâh’a duâ eder. Bunun üzerine Allâh-ü Teâlâ bu
duâya icâbet edip onların hepsini helâk eder. Lâşelerinin kokusuna tahammül
edilemez olur. Tekrâr Îsâ (A.S.)’ın duâsıyla, Allâh-ü Teâlâ’nın gönderdiği kuşlar,
onların lâşelerini, Allâh’ın dilediği bir yere atarlar. Bunun tafsîlâtı, İbn-i
Melek (R.H.)’ın Şerh-i Misbâh’ındadır.</p>

<p class=MsoNormal>4) Îsâ (A.S.)’ın Yeryüzüne İnişi: Ya’ni bu Şâm merkezinin,
doğusunda beyâz minâreye iner ki Câmi’-i Emevîyye’nin minâresidir. Deccâl’ı
katleder ve cizyeyi ibtâl eder.  Onun havarileri Ashâb-ı Kehf’tir.</p>

<p class=MsoNormal>Îsâ (A.S.), şerîat-ı Muhammediyye (S.A.V.) ile amel eder;O’nu te’yîd ve te’kîd eder. Evlenir, çocuğu olur, kırk beş yıl muammer olur ve
irtihâl edince de Resûl-i Ekrem (S.A.V.) Efendimiz’in ravzalarına defnolunur.</p>

<p class=MsoNormal>Suyûtî (R.H.)’ın İslâm-ı Nüzûl-i Îsâ (A.S.) nâm risâlesinin
hulâsası şudur: “Nebîler, önceki ve sonraki şerîatlerin hepsini Allâh’tan
vahiyle bilirler. Böylece bütün ahkâmı Kur’ân-ı Kerîm’den çıkartarak Nebîliği
üzerinde kalan Îsâ (A.S.) Resûl-i Ekrem Efendimiz’in ümmetinden sayılarak ve
(S.A.V.) Efendimiz’in Ashâbı (R.A.)’ün zümresine dâhil olur. Resûlullâh
(S.A.V.) Efendimiz, İsrâ Gecesi, Îsâ (A.S.)’a mülâkî olmuşlar ve O’nunla görüşmüşlerdir.
</p>

<p class=MsoNormal>(Hz. Muhammed Mevlânâ Ebû Saîd Hâdimî (K.S.) Berîka, C. 2,
S. 6-8)</p>

<p class=MsoNormal>12</p>

<p class=MsoNormal>KIYÂMETİN BÜYÜK ALÂMETLERİ (3) </p>

<p class=MsoNormal>5) Güneşin Batıdan Doğması: İşte o zaman, tevbenin kabulü
imkânsız olur. Denilir ki: İnsanlara o zaman ye’s gelir ve rûhun çıkacağı an
gelir. Nitekim ye’sin îmânı kabul olunmadığı gibi, işte bu tevbe de kabul
olunmaz.</p>

<p class=MsoNormal>Ebû Nuaym bin Hammâd (R.H.)’ın tahrîç ettiği bir haberde
denildi ki: İnsanlar, işte bu doğuştan sonra yüz yirmi sene kalacaktır.
Tevfîk’ten naklen denildi ki: İşte bu alâmetlerin ilki Güneşin Batıdan Doğması’dır.
Dâbbe, insanlara kuşluk vaktinde çıkar. Diğer alâmetlerin hangi sırayla ortaya
çıkacağı husûsunda delîl yoktur.</p>

<p class=MsoNormal>Şerh-i Akâid’de Huzeyfe bin Esid El-Gıfârî (R.A.)’den naklen
zikredilmiştir ki: Resûlullâh (S.A.V.) Efendimiz, şöyle buyurmuşlardır: “O,
ya’ni kıyâmet, öncesinde on (10) alâmeti görmedikçe elbette kopmayacaktır.
Resûl-i Ekrem (S.A.V.), Duhân’ı, Deccâl’ı, Dâbbe’yi, Güneşin Batıdan doğmasını,
Îsâ bin Meryem (A.S.)’ın Arza İnmesini, Ye’cüc ve Me’cüc’ü, Üç Yerin batmış
olmasını: Bunlardan birinin Doğu’da; birinin Batı’da; birinin de Arab Yarımadası’nda
olmasını ve bunların sonuncusu olarak da insanları önüne katıp kovalayan
Yemen’den çıkacak Ateşi zikrettiler.” </p>

<p class=MsoNormal>Bu Kıyâmet Alâmetleri hakkında Hadîs-i Şerîfler, cidden
çoktur. Buraya kadar zikredilen Kıyâmet Alâmetleri’nin ve benzerlerinin hepsi
hakktır.</p>

<p class=MsoNormal>KIYÂMETİN KÜÇÜK ALÂMETLERİ</p>

<p class=MsoNormal>Şeyh Eyrîn ve Tirmizî (R.H.)’ın rivâyet ettikleri Hadîs-i Şerîfler’de:</p>

<p class=MsoNormal>1) Ulemânın Kabzıyla (alınmasıyla, ölmesiyle)  ilmin kaldırılması,
2) Cehlin zuhûru, 3) Zinânın yaygın hâle gelmesi, 4) Erkeklerin azalması ve kadınların
çoğalması (o kadar ki elli kadın için, bir erkek) 5) Mescidlerin çoğalması;cemâatin azalması, 6) Binâların yüksek ve uzun olması, 7) Fâizin yenilmesi, 8)
Gıybetin çoğalması, 9) Emr-i bi’l-ma’rûfun terki, 10) Şerîr kimselerin emir
olması, 11) Erkeklerin erkeklerle cinsî temâsı,12) Kabirleri kîreçle yapmak ve
sıvamak, 14) Hükmün satılması, 15) Kanın dökülmesi, 16) Murabâlardan kesilmek
17) Kur’ân’ın kazanç âleti ittihâz edilmesi, 18) Şarâb içmeğin yaygın hâle
gelmesi...</p>

<p class=MsoNormal>(Hz. Muhammed Mevlânâ Ebû Saîd Hâdimî (K.S.), Berîka C. 2,
S. 8-9)</p>

<p class=MsoNormal>13</p>

<p class=MsoNormal>EBÛ HANÎFE (R.A.) VE HANEFÎ MEZHEBİ</p>

<p class=MsoNormal>Dünyanın her tarafına yayılmış olan milyonlarca müslüman, İslâm
tarihinin ilk asırlardan zamanımıza kadar ibadetler hususunda ve muamelat ile
ukubat gibi İslâm Hukuku’nu teşvik eden meseleler hususunda, dört büyük
müçtehidden birinin mezhebîne tabi olagelmişlerdir.</p>

<p class=MsoNormal>1- İmam-ı A’zam, Ebû Hanife (Rh.A.),</p>

<p class=MsoNormal>2- İmam-ı Muhammed İbn-i İdris Eş-Şafii (Rh.A.),</p>

<p class=MsoNormal>3- İmam-ı Malik İbn-i Enes (Rh.A.),</p>

<p class=MsoNormal>4- İmam-ı Ahmed İbn-i Muhammed İbn-i Hanbel (Rh.A.).</p>

<p class=MsoNormal>İmam-ı A’zam, Ebû Hanife: adı Nu’man’dır, babasının adı
Sabit’tir. Hicri 90, tarihinde Küfe’de doğmuştur. Hicri 150’de Bağdat’ta vefat
etmiştir. (Rh.A.)</p>

<p class=MsoNormal>Zamanında bulunan bütün fakîhler, âlimler onun talebesi
makamında idi. Sözünü anlayabilmek için fıkıhta çok kuvvetli olmak lâzımdı. Başkaları
O’nun fikirlerini anlayamazlardı. O kadar ince bir anlayışı vardı. Dînin rûhuna
o kadar nüfûz etmişti. Bunun içindir ki en büyük âlimler de Ebû Hanîfe (R.A.)’ın
etrâfında toplanmışlar ve Müslümanlık hakkında O, ne söylemiş ise Kur’ân’ı ve
Sünnet’i nasıl anlamış ve bunlardan ne yolda hüküm çıkarmış ise aynen bunu
kabul etmişler ve bu sûretle Hanefî Mezhebi diye mezheb vücûda gelmiştir.</p>

<p class=MsoNormal>Hanefî Mezhebi, ilk önce Irak’da şâyi’ oldu. Sonra Mısır’a,
Garb ve Şark’a yayıldı. Abbâsîler zamanında hâkimlerin çoğu Hanefî idi.
Selçukîler, Harzemîler, Mezheb-i Hanefî üzere idiler. Hanefî Mezhebi, bugün en
ziyâde intişâr etmiş olan bir mezhebdir. Irak’ta, Şâm’da, Hind’de, Efgân’da, Şarkî
ve Garbî Türkistân’da, Kafkasya’da gâlib olan Hanefî Mezhebi’dir. Anadolu ve
Rûmeli Türkleri ve Balkanlar’daki Müslümanlar tekmil Hanefî’dir. Cenûbî Amerika
ve Brezilya’da Hanefî Mezhebi’ne müntesib Müslümanlar vardır.</p>

<p class=MsoNormal>Ebû Hanîfe (R.A.), İslâm Hukuku’’nun vâzı ve müessisidir.
Akâid ve Tevhîd hakkında ilk ma’rûf olan eser, İmâm-ı A’zam (R.A.)’in “El-Fıkh’ül-Ekber”
adlı eseridir. </p>

<p class=MsoNormal>(Ahmed Hamdi Akseki, İslâm Dîni, Yirmidördüncü Baskı, S.
45-46)</p>

<p class=MsoNormal>14</p>

<p class=MsoNormal>İMAM-I A’ZAM (R.A.)</p>

<p class=MsoNormal>Ebû Hanîfe (R.A.) aslen Türk’tür ve Sahâbe devrine yetiştiği
için, Tâbiîn’dendir. En büyük Sahâbî’lerin gözleri önünde fetvâ veren ve
fetvâları Sahâbe’nin büyükleri tarafından kabûl edilmiş olan Tâbiîn’den büyük
fakîhler, hep Kûfe’de idiler. Kûfe’de bulunan bu ilk fakîhler, Ali (R.A.) ve İbn-i
Mes’ûd (R.A.)’ın ashâbıdır. Fakat birçoğu Ömer (R.A.)’den ve Âişe (R.A.)’den de
ilim ve feyz almışlardır. Bununla berâber Irak fakîhleri, Hz. Ali ve İbn-i
Mesûd (R.A.)’ün mezhebleri’ni tercih ederlerdi.</p>

<p class=MsoNormal>İşte İmâm-ı A’zam (R.A.) de bütün bu fakîhlerden okumuş ve
bu sûretle ilmî silsilesi, İbn-i Mes’ûd, Ali ve İbn-i Abbâs (R.A.)’e ve Onlar
vasıtasiyle de Peygamberimiz (S.A.V.)’e vâsıl olmuştur.</p>

<p class=MsoNormal>Ebû Hanîfe (R.A.), evvelâ ticâret mesleğine girmişti. Sonra
en büyük fakîhlerden Şa’bî’nin (H.106) teşvîki ile vaktini ilme verdi. En evvel
Tevhîd ilmini okudu ve orada çok yüksek bir mertebeye çıktı. Bu ilimde parmakla
gösterilir bir mütehassıs oldu. El-Fıkh’ül-Ekber ve El-Âlim ve’l-Müteallim adlı
kitâbları te’lif etti. Bu eserleriyle İslâm İ’tikâdı’nın temellerini te’sis ve
müdâfaa ettiler. Bütün bozuk fikir ve i’tikâdlarla münâkşalar ederek, onlara
gâlib geldiler. Sonra insanların dâimâ muhtâç oldukları, ibâdet ve muâmelâta
âid mes‘ele ve hükümlerle meşgul olmak husûsuna kuvvet verdiler. Hocası Hammâd
(R.A.)’in (H.120)’de irtihâlinden sonra, talebesi Ebû Hanîfe’yi O’nun yerine
geçirdiler.</p>

<p class=MsoNormal>Ebû Hanîfe (R.A.)’in çok geniş ve sağlam bir karîhası,
kuvvetli bir fikir ve mütâleası, Kitâb ve Sünnet’e ve bunlardaki inceliklere
derin bir vukufu vardı. Zühd ü takvâsı herkesçe ma’rûf idi. Kırk sene yatsı
abdestiyle sabah namazını kıldığı, bir rek’at namazda Kur’ân-ı Kerîm’i hatmettiği
rivâyet olunur.</p>

<p class=MsoNormal>(Ahmed Hamdi Akseki, İslâm Dîni, Yirmidördüncü Baskı, S. 44)</p>

<p class=MsoNormal>İmam-ı A’zam (R.A.)denilince yalnız kendisi hatıra gelir. İlmi,
zekası, ahlakı, zühd-ü takvası fevkalâde idi. İctihadındaki yükseklik,
mezhebindeki kolaylık ve mükemmeliyet bütün müslümanlarca müsellemdir.</p>

<p class=MsoNormal>İmam-ı A’zam (R.A.)’ın talebesi arasında da muktedir
müctehidler yetişmiş, fakat hepsi de esas bakımından üstadlarına ta’bî bulunmuş,
hepsi de Hanefî fukahâsından sayılmıştır. Bunların en meşhurları İmam Ebû
Yusuf, İmam Muhammed, İmam Züfer gibi zatlardır.</p>

<p class=MsoNormal>(Ömer Nasûhî Bilmen (Rh.A.) Büyük İslâm İlmihali, S: 34)</p>

<p class=MsoNormal>15</p>

<p class=MsoNormal>İMÂM-I MÂLİK (R.A.)’IN </p>

<p class=MsoNormal>HİLYESİ VE AHLÂKI</p>

<p class=MsoNormal>Hz. İmâm (R.A.)’in nesebi: Mâlik bin Enes bin Mâlik bin Ebû
Âmir bin Amr bin Hâris bin Gaymân bin Huseyl şeklindedir. Ebû Âmir (R.A.),
zaman-ı Sa’âdet’te yaşamış Nebî (S.A.V.) Efendimiz’in Ashâbı’ndandır. İmâm-ı
Mâlik (R.A.)’in dedesi Mâlik (R.A.)’ın, Hz. Osmân (R.A.)’den ve diğer Sahâbî
(R.A.)’den rivâyeti vardır. Ebû Âmir (R.A.)’in, Bedir Gazvesi’nden başka bütün
gazvelere Nebî (S.A.V.) Efendimiz’le bulunduğu rivâyet olunur.</p>

<p class=MsoNormal>Talebelerinden Yahyâ Bin Bukeyr (R.A.)’ın rivâyetine göre
Hz. İmâm, H. 93’de Medîne’de doğmuşlar ve H. 179’da yine Medîne’de irtihâl etmişlerdir.
Kabr-i Şerîfleri Cennetü’l-Bakî’de olup asırlardır ziyâret edilmektedir. İmâm-ı
Mâlik (R.A.)’ın doğumları, hayatları ve irtihâlleriyle ilgili dört mısralık bir
şiirde şöyle denilmektedir: “İmâmlar’ın, öğünç sebebi olan Mâlik, Hakk yolda
gitmiş, ne iyi bir imam’dır. O’nun doğumu, yol gösteren yıldızdır. İrtihâliyle
de Mâlik kurtuldu.” şiirdeki “yıldız” kelimesi, H. 93’e; “Mâlik kurtuldu”
sözüde H. 179’a tekâbül eder ebced hesâbıyla.</p>

<p class=MsoNormal>Uzun boylu, dolgunca vücûdlu, esmere çalan beyâz tenli, açık
, geniş ve  güzelce yüzlü, yüksek burunlu idiler. Alınları açık olup, saçları
dökülmüş asla’ (dazlak) idiler. Cenâb-ı Emîrü’l-Mü’minîn Ömerü’l - Fârûk ve
Alîyyü’l-Murtazâ (R.A.) de asla’ idiler. Göğüslerine inen sık ve uzun sakalları
vardı. Bıyıklarını dudaklarının kenârından i’tibâren kırparlardı. Bıyıkları
tâmâmen tıraşı mekrûh sayarlar ve “Bıyıkları tamâmen tıraş etmek müsle
nev’înden bir iştir.” derlerdi. </p>

<p class=MsoNormal>Vâkidî (R.A.) demiştir ki: “İmâm-ı Mâlik (R.A.) doksan yıl
yaşadı. Saçlarındaki aklığa boya çalmadı ve bir kerre de olsa hamama gitmedi.
Çok güzel giyinen bir kimseydi. Yemen’in Aden şehrinin, Horasan ve Mısır’ın
pahalı, meşhûr, kıymetli ve güzel elbiselerinden giyinirdi. Elbiseleri çok
def’a beyâz olurdu. Yanında güzel koku bulundurur ve buyururlardı ki: “Allâh’ın
kendisine ni’met ve servet verdiği; fakat bu ni’met ve servetin eseri, üzerinde
görülmeyen kimseyi sevmem. Çünkü ni’meti gizlemek, ni’mete küfrânda bulunmak
cinsinden bir şeydir.”</p>

<p class=MsoNormal>(Abdülazîz bin Şâh Veliyyullâh Dehlevî (Rh.A.),</p>

<p class=MsoNormal>Büstânu’l-Muhaddisîn Tercemesi, S. 17-19)</p>

<p class=MsoNormal>16</p>

<p class=MsoNormal>İMÂM-I MÂLİK (R.A.)’IN, NEBÎ (S.A.V.) EFENDİMİZ’E VE ASHÂB-I
KİRÂM (R.A.)’E İTTİBÂDAKİ TİTİZLİKLERİ</p>

<p class=MsoNormal>İmâm-ı Mâlik (R.A.)’in yüzükleri gümüştendi. Yüzüğün kaşı
siyâhtı. Üzerinde “Allâh, bize yeter; O, ne güzel Vekîl’dir.” (Âl-i İmrân: 173)
Âyeti nakşedilmişti. Talebelerinden Mutarrif (R.A.), bir gün yüzükteki bu
Âyet’in seçilip yazılış sebebini, İmâm’dan sordu. Hz. İmâm, buyurdular ki:“Allâh’ın kelâmında mü’minler hakkında: “Allâh, bize yeter; O, ne güzel
Vekîl’dir, dediler.” buyuruluyor. İstedim ki Âyet’in mazmûnunu gözüm önüne alayım,
içime nakşolsun.”</p>

<p class=MsoNormal>Medîne’de, İmâm-ı Mâlik (R.A.)’ın kaldıkları ev, Abdullâh İbn-i
Mes’ûd (R.A.)’in evleriydi. Mescid-i Sa’âdet’te, İmâm-ı Mâlik (R.A.)’in
oturdukları yer ise, Emîrü’l-Mü’minîn Hz. Ömer (R.A.)’ın yerleriydi.</p>

<p class=MsoNormal>İmâm-ı Mâlik (R.A.), demişlerdir ki “Ömrümde bir kerre olsun
bir sefîhle ve edebsizle oturmuşluğum yoktur.” İmam-ı Ahmed İbn-i Hanbel
(R.A.), bu husûsta: “Bu durum, sâdece İmâm-ı Mâlik’e nasîb ve müyesser olan,
nâdir bir durumdur. Âlimler zümresinde bundan daha büyük fazîlet olamaz. Çünkü
sefîhlerle sohbet, ilmin nûrunu karartır, âlimi tahkîk zirvesinden taklîd
çukuruna yuvarlar ki bu da, âlimin değerine halel getirir.”</p>

<p class=MsoNormal>Hiçbir kimse, İmâm-ı Mâlik (R.A.) hazretleri’ni, yiyip
içerken görmemiştir. Temkîn ve vakar sâhibiydiler. Yemek ve içmek işlerini
tenhâda yaparlardı. Evlâd, ahfâd ve hizmetçilerine karşı gösterdikleri
muâmelede çok yüksek mertebede idiler. Her husûsta, dâimâ Resûl-i Ekrem
(S.A.V.) Efendimiz’in ve Ashâb-ı Kirâm (R.A.)’ün sünnetleri’ne ittibâda son
derece titiz davranırlardı.</p>

<p class=MsoNormal>İmâm-ı Mâlik (R.A.), ilim talebinde, büyük bir arzu ve iştiyâk
sâhibiydiler. İlme başladıklarında, maddî durumlarının kifâyetsizliği yüzünden
evlerinin damını söküp ağaçlarını satarak te’mîn ettikleri para ile kitâb ve
sâire almışlardır. Fakat daha sonra maddî bir genişliğe ermişlerdir.</p>

<p class=MsoNormal>Tam ve mükemmel bir hâfızaları vardı. Buyurdular ki “Hâfızama
bir şey koyup da onu unuttuğum olmamıştır.” Ders okutmağa yedi yaşında başladılar,
“Kendi elimle bin Hadis-i Şerîf yazdım.” demişlerdir.</p>

<p class=MsoNormal>(Abdüllazîz bin Şâh, Veliyyullah Dehlevî (Rh.A.), </p>

<p class=MsoNormal>Büstânü’l-Muhaddisîn Tercemesi, S. 19-20)</p>

<p class=MsoNormal>17</p>

<p class=MsoNormal>İMÂM-I ŞÂFİÎ (R.A.) VE </p>

<p class=MsoNormal>ŞÂFİÎ MEZHEBİ</p>

<p class=MsoNormal>Bu mezhebin müessisi, İmâm-ı Muhammed bin İdrîs Eş-Şâfiî
(R.A.), (hicri 150) târihinde Gazze’de doğmuş; (hicrî 204)’te de Mısır’da
Rahmet-i Rahmân’a kavuşmuşlardır. İmâm-ı Şâfiî (R.A.) yüksek ahlâk sâhibi, şiir
ve lûgatte gayet kuvvetli, büyük bir müctehid idi. İki yaşında iken Mekke’ye
götürülmüş, oradaki büyük âlimlerden okumuş ve yirmi yaşında iken fetvâ vermeğe
izin verilmiştir.</p>

<p class=MsoNormal>Bağdâd’a gelerek, İmâm-ı A’zam (R.A.)’ın talebesinden olan İmâm-ı
Muhammed (R.A.)’ın meclisinde bulundular. İmâm-ı Muhammed’den ve İmâm-ı A’zam
(R.A.)’ın kitâblarından çok istifâde etti. Er-Risâle ve El-Üm adındaki kitâbları
meşhûrdur. Irak’ta., Hanefî ulemâsı çok olduğu için İmâm-ı Şâfiî (R.A.)’in
mezhebi burada intişâr edemedi. İmâm-ı Şâfiî (R.A.), Irak’tan Mısır’a gitiler.
Burada İmâm-ı Şâfiî (R.A.)’den daha büyük bir fakîh yoktu. Şâfiî Mezhebi,
evvelâ Mısır’da intişâr etti, daha sonra Irak’a Bağdâd’a geçti ve Horasan, Şâm
ve Yemen’in bazı yerlerinde yayıldı. Fâtimîler Devri’nde, Mısır’da Şâfiî Fıkhı
iyice yok olmağa yüz tutmuştu ki sonradan Salâhaddîn-i Eyyûbî, Şâfî Mezhebi’ni
ihyâ ettiler. Mısır ve Arabistan ahâlîsinin çoğu Şâfiî Mezhebi üzeredir.</p>

<p class=MsoNormal>MEDÎNE-İ MÜNEVVERE’Yİ ZİYARET</p>

<p class=MsoNormal>Medine şehrini gördüğünüz zaman, Allahü Teâlâ’nın Resûlüne
ayırdığı ve Hazret-i Resûlullâhın hicret ettiği bir şehir olduğunu, ilahi
emirlerin ve Peygamberimizin birçok sünnetlerinin burada meşru olduğunu,
ölünceye kadar buradan düşman ile harb edip İslam dinini ilan ettiğini, sonra
kendisinin ve kendisinden sonra hilafet vazifesini ifa eden iki dostunun (Hz.
Ebubekir ve Hz. Ömer’in) türbelerinin de burada bulunduğunu hatırla. Sonra
Resûl-i ekrem’in buralarda gezdiğini ve ayak basmadık bir yer bırakmadığını düşünerek
o nisbette huşû içinde yürü. Resûl-i Ekrem’in kalbine Allahü Teâla’nın ifaze
ettiği büyük ilim ve marifeti ve Habibinin adını yücelterek kendi İsm-i Şerîfiyle
bile andığını, konuşurken, yüksek sesle de olsa Resûl-i Ekrem’e hürmetsizlik
edenin amelini mahvettiğini düşün. O’nu ve Ashabını göremediğine üzüntü duy.
Sonra dünyada görmek şerefine nail olmadığın gibi âhirette de görememek tehlikesiyle
karşı karşıya olduğunu düşün ve bu korkuyu hisset.</p>

<p class=MsoNormal>(Hüccetü’l-İslâm imam Gazâli İhyâu Ulûmi’d-dîn C.1 S: 766)</p>

<p class=MsoNormal>18</p>

<p class=MsoNormal>İMÂM-I AHMED İBN-İ HANBEL (R.A.)</p>

<p class=MsoNormal>VE HANBELÎ MEZHEBİ</p>

<p class=MsoNormal>Ahmed İbn-i Hanbel (R.A.), (hicrî 164)’te Bağdâd’da doğdular.
İctihâd’ının hilâfına olan bir teklîfi kabul etmediklerinden dolayı yirmi sekiz
ay hapiste kaldılar ve çok şiddetli bir şekilde Kendileri’ne dayak atıldı.
Hapis süresince yedikleri bu dayakların te’sîriyle, (hicrî 241)’de yine Bağdâd’da
Rahmet-i Rahmân’a kavuştular.</p>

<p class=MsoNormal>Bu, Büyük Müctehid’in Fıkıh ve Hadîs’te hocaları, İmâm-ı Ebû
Yûsuf (R.A.)’dir. (hicrî 190)’da Bağdâd’da, İmâm-ı Şâfiî ile görüşmüş ve Şâfiî
(R.A.), İmâm-ı Ahmed hakkında: Bağdâd’da bundan efdâl, bundan daha fakîh ve
âlim bir kimse görmedim.” demiştir. İmâm-ı Ahmed İbn-i Hanbel (R.A.), daha başkalarından
da okumuştur. En büyük eseri, “Müsned”, nâmındaki Hadîs kitabıdır. Kendi
sözlerinin yazılmasını hoş görmezlerdi. Böyle olmakla berâber, sözlerinden ve
verdiği fetvâlardan otuz cild kitâb yazılmıştır.</p>

<p class=MsoNormal>Kendisine mahsûs usûl dâiresinde ictihâd yaptıklarından
dolayı Şâfiî Mezhebi’nden sonra Hanbelî Mezhebi teessüs eylemiştir. Usûl
yönünden Şâfiî Mezhebi’ne yakındır. Diğer mezheblere nisbetle Hanbelî Mezhebi,
o kadar çok intişâr etmemiştir. Hülâgû Vak’ası’ndan sonra Hanbelîler, Bağdâd’da
azaldılar. Şimdi Şâm’da, Irak’ta, ençok da Necid’de Hanbelîler, vardır.</p>

<p class=MsoNormal>(Ahmed Hamdi Akseki, İslâm Dîni, Yirmidördüncü Baskı, S.
47-49)</p>

<p class=MsoNormal>HİCRET ÖNCESİ AKABE-İ KÜBRÂ</p>

<p class=MsoNormal>Nübüvvet (S.A.V.)’in 13. senesinde, Hacc Mevsimi’nde,
Kur’ân-ı Kerîm Muallimi Mus’ab bin Umeyr (R.A.) ile berâber yetmiş iki erkek ve
iki kadın Mekke’ye geldiler. Ben-i Neccâr’dan Ebû Eyyûb El-Ensârî diye ma’rûf
olan Hz. Hâlid bin Zeyd (R.A.) dahî onların içindeydi. Bunların cümlesi
Akabe’de: “And olsun ki o ağacın altında sana bîat ederlerken, Allâh
mü’minlerden râzı olmuştur.” (Fetih: 18) Âyet-i Celîlesi’yle İltifât-ı
Sübhâniyye’ye mazhar olarak birinci def’a ağaç altında Resûl-i Ekrem (S.A.V.)
Hazretleri’ne bey’at ettiler. Ve Resûl-i Ekrem (S.A.V.) Efendimiz’in Medîne’ye
Hicret buyurmasını teklîf ettiler. Ensâr-ı Kirâm (R.A.) Hazerâtı, kendi cânlarını,
evlâd ü ıyâllerini nasıl koruyorlarsa, Peygamber (S.A.V.) Efendimiz’i de
böylece muhâfaza edeceklerine ahd ü bey’at ettiler. </p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.)</p>

<p class=MsoNormal>19</p>

<p class=MsoNormal>ZEKAT VERMEĞİ İNKÂR</p>

<p class=MsoNormal>Sâlih bin Keysân (R.A.) rivâyet ediyor: “Hz. Ebû Bekir
(R.A.)’ın Devr-i Hilâfeti’nde bazıları zekât vermeği inkâr edip mürtedd olunca
Hz. Ebû Bekir (R.A.) ayağa kalktı. Allâh’a hamd ve O’u senâ ettikten sonra: </p>

<p class=MsoNormal>“-Size doğru yolu apaçık gösteren, mallar vererek zengin
eden Allah’a hamd olsun! Şübhe yok ki Allâh, Muhammed (S.A.V.)’i tek başına, İslâm’ı
da garîb olarak gönderdi. Allâh-ü Teâlâ, ehl-i kitâba gazâb etti. Onları lâyık
olmadıkları hâlde lütûf ve keremiyle korudu. Onlar, İlâhî kitâbları tahrîf
ettiler. Ümmî Arabların ise Allâh’a dâir hiçbir bilgileri yoktu. Allâh’a kulluğu
ve ibadeti bilmiyor ve yapmıyorlardı. Sert bir arâzîde, bâtıl bir dîne
inanarak, güç şartlar altında yaşıyorlardı. Sahâbî olmakla şereflenenlerin bir
kısmı da böyleydi. Nihâyet Allâh-ü Teâlâ, onları ve bizleri, Muhammed (S.A.V.)
vasıtasiyle bir araya toplayarak her şeyiyle şerefli bir kavim hâline getirdi.
Allâh, onları birbirlerine yardımcı kıldı. Düşmanlarına karşı onlara yardım
etti. Allâh-ü Teâlâ, Habîb-i Edîbi (S.A.V.)’i aralarından alınca şeytân onlara
musallat oldu da, Allâh’ın, Nebîsi (S.A.V.)’i vasıta ederek kurtardığı delâlete
yeniden düşmüşler ve çığırdan çıkmışlardır.” Muhammed ancak bir peygamberdir.
Ondan önce de peygamberler geçmiştir. Şâyed o ölür yâhûd öldürülürse, siz
gerisin geriye mi döneceksiniz? Kim gerisin geriye dönerse, Allâh’a zarâr
veremez, fakat şükredenlerin mükâfâtını Allâh verir.” (Âl-i İmrân: 144)
Çevrenizde yaşayan Arabların bir takımı, davarlarının ve develerinin zekâtını
vermiyorlar, onlar mürteddirler. Siz de Nebî (S.A.V.)’in Devr-i Sa’âdeti’ndeki
bazı hasletlerinizi kaybettiğiniz için o günkü gibi kuvvetli değilsiniz.
Resûlullâh (S.A.V.), sizleri, kendisini dalâlette bularak doğru yolu gösteren,
yoksul bularak zenginleştiren Allâh’a emânet etmiştir. Bir ateş çukuruna düşmekten
kurtaran Allâh’a teslîm etmiştir. Allâh’a yemîn ederim ki Allâh’ın va’dini
yerine getirinceye kadar bu dîn uğrunda harbden geri durmayacağım, ölenlerimiz şehîd
olarak Cennet’e girecekler ve kalanlarımız ise kürre-i arzı, hükümrân olarak,
ellerinde tutacaklardır.”</p>

<p class=MsoNormal>(M. Yûsuf Kandehlevî (Rh.A.), Hayâtü’s-Sahâbe (R.A.) C. 2,
S. 437-438)</p>

<p class=MsoNormal>20</p>

<p class=MsoNormal>HULEFÂ-İ RÂŞİDÎN (R.H.) HAZERÂTI'NIN VE DİĞER ASHÂB
(R.A.)’ÜN FAZÎLETLERİ HUSÛSUNDA EHL-İ SÜNNET ULEMÂSININ TERTÎBİ</p>

<p class=MsoNormal>Enes bin Mâlik (R.A.)'ın rivâyetine nazaran, Hz. Ebû Bekir
(R.A.) buyuruyorlar ki: &quot;Biz mağarada iken başlarımızın üzerinde müşriklerin
ayaklarını gördüm. Ve: &quot;-Yâ Resûlallâh, birisi ayaklarıma baksa, ayaklarının
altında bizi görecek!&quot; dedim. Resûlullâh (S.A.V.): &quot;-Yâ Ebâ Bekir,
üçüncüsü Allâh olan iki kişiyi sen ne zannediyorsun?&quot; buyurdular.&quot;</p>

<p class=MsoNormal>Bu Hadîs'i, Buhârî &quot;Kitâb-ı Fedâil-i Ashâb&quot; ile
&quot;Hicret&quot; bahsinden, Tirmizî &quot;Tefsîr&quot;'de tahrîc etmişlerdir.
&quot;İki kişi&quot;den murâd, Nebî (S.A.V.) ile Hz. Ebû Bekir (R.A.),
&quot;Üçüncü Allâh olan&quot;dan murâd da, Allâh'ın kudret ve yardımıdır.
Hadîs'in bir başka rivâyetinde &quot;Sus, yâ Ebâ Bekr, iki kişi, üçüncüsü
Allâh!&quot; buyurulmuştur ki bundan murâd: &quot;Biz iki kişiyiz, Allâh da bu
iki kişiye yardımcıdır.&quot; takdîrindendir.</p>

<p class=MsoNormal>Ehl-i Sünnet, &quot;Sahabe'nin en fazîletlisi Ebû Bekir
(R.A.), ondan sonra Ömer (R.A.) olduğunda ittifâk etmiş, bunların cumhûru ondan
sonra Osmân (R.A.), daha sonra Alî (K.V.) geldiğini söylemişlerdir.</p>

<p class=MsoNormal>Ebû Mansûr Bağdâdî (R.H.), diyor ki: &quot;Ulemâmız bu tertîb
üzere &quot;Dört Halîfe&quot;nin, sahabe (R.A.E.)'nin, en fazîletlileri olduğuna,
sonra &quot;Cennet'le müjdelenen on kişi&quot; sonra &quot;Bedir Ashâbı&quot;,
sonra &quot;Uhud Ashâbı&quot;, sonra &quot;Bey'atü'r-Rıdvân Ashâbı&quot;, sonra
Ensâr'dan &quot;Her iki Akabe Bey'atı&quot;nda bulunanlar, sonra &quot;Sâbikûn-u
Evvelûn&quot; geldiğine icmâ etmişlerdir. &quot;Sâbikûn-ı Evvelûn&quot;dan
murâd, İbn-i Müseyyeb (R.A.) ile bir tâifeye göre, iki Kıble'ye karşı namaz kılmış
olanlardır. Şa'bi (R.A.)'in kavline göre, &quot;Bey'atür-Rıdvân&quot;da
bulunanlar; Atâ ile Muhammed bin Ka'b (R.A.)'e göre de &quot;Bedir Ashâbı&quot;dır.&quot;</p>

<p class=MsoNormal>Kâdî Iyâz (R.H.)'ın beyânına göre içlerinde İbn-i Abdilberr
(R.H.)'ın da bulunduğu bazı ulemâ, Peygamber (S.A.V.) Efendimiz'in hayatlarında
irtihâl eden Ashâb (R.A.)'ün, irtihâl-i Nebî (S.A.V.)'den sonra hayatta
olanlardan daha fazîletli olduklarını söylemişlerdir. Fakat mutlak olan bu görüş
kabul görmemiştir. İmâm-ı Ebû'l-Hasan El-Eş'arî (R.H.)'a göre kat'î olan görüş,
Ashâb-ı Kirâm (R.A.)'ün fazîletindeki tertîbin &quot;Bunlar, fazîlet husûsunda
da halîfelikleri tertîbine göredir.&quot; demiştir.</p>

<p class=MsoNormal>(Ahmed Dâvûdoğlu (Rh.A.), Sahîh-i Müslim </p>

<p class=MsoNormal>Terceme Terceme ve Şerhi, C. 10, C. 6151-6154)</p>

<p class=MsoNormal>21</p>

<p class=MsoNormal>AKILLIYA GEREKEN KENDİ NEFSİ İÇİN AĞLAMAKTIR</p>

<p class=MsoNormal>İbrâhîm (A.S.), ölülerine ağlayan bir takım insânları gördü.
Onlara şöyle dedi:</p>

<p class=MsoNormal>- Ölüler için değil kendiniz için ağlasanız daha hayırlı
olur. Zîrâ ölen üç korkudan kurtulmuştur:</p>

<p class=MsoNormal>1- Azrâil’in yüzünü görmekten. Çünkü o, O’nu bir def’a görüp
geçti.</p>

<p class=MsoNormal>2- Ölümün acısından. Çünkü o, onu da tattı.</p>

<p class=MsoNormal>3- Hayâtın ne vechile sona ereceğinden. Ondan da emîn oldu.</p>

<p class=MsoNormal>Akıllıya gereken kendi nefsi için ağlamak -zîrâ ağlanacak
odur- ve ölümün ensesinde onu beklemekte olduğunu bilmektir.</p>

<p class=MsoNormal>Kim ki kulların sırlarına muttali’ olup da merhamet-i
ilâhiyye ile ahlâklanmaz ise onun bu durumu kendisine fitne ve imtihândır.
Birçok vebâlleri kendisine çekmesine sebep olur. Çünkü bu hal, onun kendi
nefsini büyük görmesine, yaptığı amel ile ucüb duyup başkasına karşı tekebbür
etmesine vesîle olur. Bu ise fitnenin en büyüğüdür. Zîrâ Allah-ü Teâlâ’ya
mahsûs azamet ve kibriyâ sıfatlarının kendisinde olduğunu iddiâ etmek vebâline
düşmüş olur. Bu en büyük vebâldir. Zillet ve rüsvâylığın ve ilâhî azâba
müstehâk olmanın en büyük sebebidir.</p>

<p class=MsoNormal>Resûlullah (S.A.V.)’den vârid olan Hadîs-i Şerîf’de şöyle
vârid olmuştur; Resûlullah Efendimiz Hazretleri buyurmuşlardır ki:</p>

<p class=MsoNormal>- “Merhamet ancak şakî kimsenin kalbinden sökülüp atılmıştır.”</p>

<p class=MsoNormal>“İşâret”de şöyle deniliyor:</p>

<p class=MsoNormal>Allah-ü Teâlâ, dostu İbrâhîm aleyhisselâm’ı yüksek mevkîlere
lâyık olan edep ile terbiye etti ve kullarının esrârına muttali’ olduğu zamân
nasıl güzel bir ahlâk ile ahlâklanacağını ona bildirdi.</p>

<p class=MsoNormal>Kasâma bin Züheyr (R.A.)’den mervîdir ki:</p>

<p class=MsoNormal>İbrâhîm aleyhisselâm bir gün kendi kendine, insânların en
merhametlisi olduğunu düşününce Cenâb-ı Hakk onu kürre-i arzın üstüne yükseltti
ve kullarının amel ve ahvâline onu muttali’ kıldı.</p>

<p class=MsoNormal>İbrâhîm aleyhisselâm derhal:</p>

<p class=MsoNormal>- Yâ Rabbi, onları helâk eyle! diye duâ eyledi.</p>

<p class=MsoNormal>O zaman Cenâb-ı Hakk buyurdu ki:</p>

<p class=MsoNormal>“-Ey İbrâhîm! Ben senden daha merhametliyim. Şimdi in
buradan. Olabilir ki onlar isyânlarından döner tevbekâr olurlar.”</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. İbrâhîm (A.S.), S.
29-30)</p>

<p class=MsoNormal>22</p>

<p class=MsoNormal>KÂFİRLER GİBİ, ALLÂH’IN KENDİLERİYLE DOST OLUNMASINI
YASAKLADIĞI </p>

<p class=MsoNormal>MÜNÂFIKLARIN CEHENNEMDEKİ AZÂBLARI AZÂBLARIN EN ŞİDDETLİSİ
OLACAKTIR</p>

<p class=MsoNormal>“Ey Îmân etmiş olanlar!.. Mü’minler’i bırakıp da kâfirleri
dost edinmeyiniz. İster misiniz ki Allâh için aleyhinize bir apacık hüccet
edinesiniz!” (Nisâ Sûresi, Âyet: 144)</p>

<p class=MsoNormal>“Şübhe yok ki münâfıklar, ateşin en aşağı tabakasındadırlar
ve elbette onlar için bir yardımcı da bulamazsın.” (Nisâ Sûresi, Âyet: 145)</p>

<p class=MsoNormal>Bu mübârek Âyetler (Nisâ: 144-145) Müslümânlar’ı îkâz
etmektedir, kendi kudsi Dînlerine düşmân olup bu yüzden ebediyyen muazzeb
olacak olan (azâb görecek olan) kâfirleri, münâfıkları dost tutmamalarını
kendilerine ihtâr buyurmaktadır. Şöyle ki:</p>

<p class=MsoNormal>Ey Îmân etmiş olanlar!.. Ey İslâmiyet’i kabûl etmiş, Dîn-i İlâhî’ye
samîmî sûrette intisâb şerefine nâil olmuş bulunanlar!.. Mü’minler’i, Dîn kardeşleriniz’i
bırakıp da onlar ile muhabbet ve meveddette (sevgide), tesânüdde (dayanışmada)
bulunmayıp da münâfıklar gibi kâfirleri dost edinmeyiniz;  onlar sizin asıl düşmânlarınızdır.
Onlara teveccüh (yönelmek, güleryüz göstermek, yakınlık duymak, sevmek), münâfıklara
mahsûs bir fezâhâttır. (alçaklıktır) Artık onları iltizâm edip de (seçip de,
onlardan yana olup da) Dîn kardeşleriniz’i nasıl bırakabilirsiniz?.. İster
misiniz ki böyle kâfirlerle dost olmak yüzünden Allâh-ü Teâlâ için aleyhinize
bir apaçık hüccet edinesiniz!.. Sizin de münâfık kimseler olduğunuza dâir bir
bürhân (delîl) bir vazîh (apaçık) delîl vücûda getirmesini arzu eyler
misiniz?.. Böyle bir denaate (alçaklığa, âdîliğe) nasıl cür’et (cesâret)
edebilirsiniz?.. O hâlde ey Mü’minler! Siz münâfıklar gibi harekette bulunmayınız!..</p>

<p class=MsoNormal>Şübhe yok ki münâfıklar ateşin Cehennem’in en aşağı, en
derin bulunan tabakasındadırlar. Çünkü münâfıklar, kâfirlerin en habîsi
(kötüsü, alçağı) oldukları için böyle bir azâba müstehakktırlar. Onlar,
Müslümânlar ile istihzâ (alay) ederler, Müslümânlar’ın aleyhinde hud’a
(aldatma, oyun, tuzak) ve hîleler meydana getirirler. Fırsat buldukça İslâm düşmânlarına
iltihâk ederek (katılarak) Müslümânlar’ın hayâtına sû-i kasdde bulunurlar. Ve
elbette onlar için, o münâfıklar hakkında bir yardımcı da bulamazsın ki azâb-ı İlâhî’ye
mâni’ olarak onları Cehennem’den çıkarmağa yardım ediversin. Binâenaleyh öyle
münâfıkâne hareketlerden son derece sakınmalıdır.</p>

<p class=MsoNormal>(Ömer Nasûhî Bilmen (Rh.A.), Kur’ân-ı Kerîm’in </p>

<p class=MsoNormal>Türkçe Meâl-i Âlisi ve Tefsîri, C. 2, S. 692-694)</p>

<p class=MsoNormal>23</p>

<p class=MsoNormal>SALÂT Ü SELÂM’IN MİKDÂRI</p>

<p class=MsoNormal>Übeyy bin Kâ’b (R.A.)’dan şöyle dediği rivâyet edilmiştir: </p>

<p class=MsoNormal>“- Ey Allâh’ın Resûlü! Gerçekten ben sana çok salât
ediyorum. Bu salâtımı sana ne kadar yapayım?” dedim. Buyurdular ki:</p>

<p class=MsoNormal>“- Dilediğin kadar.”</p>

<p class=MsoNormal>“- Zikrimin dörtte biri kadar olsun mu?” dedim. Şöyle
buyurdular:</p>

<p class=MsoNormal>“Dilediğin kadar yap, fakat arttırırsan bu senin için daha
hayırlıdır.” dedim ki:</p>

<p class=MsoNormal>“- Yarısı olursa nasıl?” Buyurdular ki:</p>

<p class=MsoNormal>“- Dilediğin kadar, arttırırsan senin için daha hayırlıdır.”
Yine söyledim:</p>

<p class=MsoNormal>“- O hâlde üçte ikisi kadar mı?”</p>

<p class=MsoNormal>Buyurdular ki:</p>

<p class=MsoNormal>“- Dilediğin kadar, fakat arttırırsan senin için daha hayırlıdır”.
Tekrar dedim:</p>

<p class=MsoNormal>“-  Bütün zikrimi sana salât olarak yapayım mı?”</p>

<p class=MsoNormal>Buyurdular ki:</p>

<p class=MsoNormal>“- Bu takdîrde o, senin maksatına yeter tutulur, günâhın da
mağfiret olunur.” (Tirmizî)</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe/5, S: 36-37)</p>

<p class=MsoNormal>SALÂVÂT-I ŞERÎFE</p>

<p class=MsoNormal>Îkâz: Hadîs-i Şerîf’te: “Kim, bu Salâvât-ı Şerîfe’yi bir
def’a okursa; bana 12.000 (on iki bin) Salâvât getirmiş gibi olur.” buyurulmuştur.</p>

<p class=MsoNormal>Allâhümme Salli A’lâ Muhammedi’n-Nebiyyi a’dede men sallâ
a’leyhi mine’l-ehyâri ve a’dede men lem yusalli a’leyhi mine’l-eşrârî ve a’dede
katarâti’l-emtâri ve a’dede evrâkı’l-eşcâri ve a’dede enfâsi’l-müstağfirîne
bi’l-eshâri ve a’dede mâ-kâne ve mâ-yekûnü ilâ yevmi’l-haşri ve’l-karârı ve
salli a’leyhi mâ-teâ’kabe’l-leylü ve’nnehâr. Ve salli a’leyhi
ma’htelefe’l-melevâni ve teâ’kabe’l-a’srâni ve kerrara’l-cedîdâni
ve’stakbele’l-ferkadâni ve a’dede emvâci’l-bihâri ve a’dede’r-rimâli ve’l-ğıfâr.
Ve bellîğ Rûhahü ve ervâha Ehl-i Beytihi minne’t-tehıyyete ve’t-teslîme ve a’lâ
cemîi’l-Enbiyâi ve’l-Mürselîne ve’l-hamdülillâhi Rabbi’l Â’lemîn. Allâhümme
Salli A’lâ Muhammedin ve A’lâ Âl-i Muhammedin bi a’dedi külli zerratin elfe
elfi merratin. Allâhümme Salli A’lâ Muhammedi’n-Nebîyyi ve A’lâ Âlihi ve
Sahbihi ve Sellim. Sübbûhun Kuddûsün Rabbünâ ve Rabbü’l-melâiketi ve’r-Rûh. Rabbi’ğfir
ve’rham ve tecâvez a’mmâ ta’lemü inneke ente’l- Ea’zzü’l-Ekrem.</p>

<p class=MsoNormal>24</p>

<p class=MsoNormal>HZ. ZÜBEYR İBN’ÜL-AVVÂM (R.A.)</p>

<p class=MsoNormal>Zübeyr ibn’ül-Avvâm bin Huveylid El-Kureyşî El-Esedî (R.A.)
Aşere-i Mübeşşere’den “Havârîy’ün-Nebî” namiyle benâm bulunan Hazret-i
Zübeyr’dir.</p>

<p class=MsoNormal>Nesebi Huveylid bin Esed bin Abd’il-Uzzâ’dan Kusay’da
neseb-i Resûlullah (S.A.V.) ile birleşir.  Zevcesi de Ebû Bekir es-Sıddıyk
(R.A.)’in kızı Esmâ Zât’ün nitakeyn’dir.</p>

<p class=MsoNormal>Ebû Bekir Sıddıyk (R.A.)’in islâmından bir müddet sonra 15
yaşında iken islâm olmuşdur.</p>

<p class=MsoNormal>Evvelâ Habeşistan’a, sonra Medîne’ye hicret etmişdir. Seleme
bin Selâme ile akd-i mü’âhât-ı Nebevî olmuşdur.</p>

<p class=MsoNormal>İslâm’da en evvel “Sell-i Seyf” eden Zübeyr (R.A.)’dir ki,
Bedir Vak’asında düşmana en evvel kılınç çekmişdir.</p>

<p class=MsoNormal>Kılınç urmakda mahâretleri meşhûrdur.</p>

<p class=MsoNormal>Hendek gavzesinde mübâreze için karşısına çıkan Nevfel-i
Mahzûmî’ye havâle etdiği kılınç merkûmu yukarıdan aşağıya iki şakk edib altındaki
eğeri de kesmiş olması üzerine “Senin kılıncın gibi kılınç görmedik!”
diyenlere: “Onu yapan kılınç değil bilekdir!” demişdir.</p>

<p class=MsoNormal>Bütün gazalarda ve sonradan Yermuk Seferinde ve Mısır’ın
fethinde bulunmuşdur.</p>

<p class=MsoNormal>Mervîdir ki Cibrîl-i Emîn Rasûlullah (Sallallahu Teâlâ
aleyhi ve sellem) Efendimiz’e gelerek şöyle dedi:</p>

<p class=MsoNormal>“Allah sana selam ediyor ve buyuruyor ki: Zübeyr’e benden
selâm söyle, ve ona müjde ver ki, Allah sen Peygamber olarak gönderildiğin
günden Kıyâmet gününe değin Allah yolunda ne kadar kılınç sallayan mücâhid
varsa onların ecirlerinden bir şey eksiltmeden hepsinin sevâbı kadarını
Zübeyr’e vermişdir. Çünki O, Allah Yolunda kılınç sallayanların ilkidir.”</p>

<p class=MsoNormal>Bedir günü meleklerin Zübeyr’in sarığının rengindeki sarıklarla
nüzûl etmeleri müşârun ileyh (R.A.)’in hasâisındandır. Zübeyr (R.A.)’in sarığı
sarı renkde olub başına sarılmışdı. Melekler de Bedir günü sarı renkdeki sarıklarla
nüzûl etmişlerdi.</p>

<p class=MsoNormal>Zübeyr (R.A.)’in cömerdliğine gelince: Bir def’asında İbn-i
Zübeyr (R.A.), Hazret-i Âişe-i Sıddıyka (R.Anhâ)’ya yüz seksen bin dirhemlik
bir meblağ göndermişdi.</p>

<p class=MsoNormal>Vehb (R.A.) demişdir ki: Zübeyr (R.A.)’in bin kölesi vardı,
Zübeyr (R.A.)’e harac verirlerdi. Zübeyr (R.A.) onlardan aldığından bir dirhem
dahî evine koymaz tamamını tasadduk ederdi. Müşârun ileyh, kerem sâhibi
cömerdlerdendi.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 155-158)</p>

<p class=MsoNormal>25</p>

<p class=MsoNormal>İLİM, CÜMLE FAZÎLETLERDEN EFDALDİR</p>

<p class=MsoNormal>“Allâh-ü Teâlâ, Âdem (A.S.)’a esmâ’nın küllîsini ta’lîm
etti. (İsimlerin hepsini öğretti.)”(Bakara: 31)</p>

<p class=MsoNormal>“Meleklerin, (Allâh’ın)” Hazret-i Âdem’i ve zürriyyetini
halk etmekteki hikmeti nedir?” diye suâl etmeleri üzerine Vâcib Teâlâ
Hazretleri, “Sizin bilmediğinizi ben bilirim.” buyurmuştur.” (Bakara: 30)</p>

<p class=MsoNormal>Ve hilkat-ı Âdem’deki hikmet (Adem (A.S.)’ın yaratılışındaki
hikmet), ilimde mümtâz (üstün, seçkin) olmasıyla meleklerden efdâl olduğunu
beyân buyurdu. Hazret-i Âdem (A.S.)’ın kalbine ilhâm sûretiyle esmâyı
(ilimleri) ta’lim buyurdu. (öğretti.)</p>

<p class=MsoNormal>Bu Âyet-i Celîle, “ilmin cümle fazîletlerden efdâl olduğuna”
delâlet eder. Çünkü ilimden ziyâde (yüksek) bir şeref olmuş olsaydı; Vâcib
Teâlâ ve Tekaddes Hazretleri, Âdem (A.S.)’ın fazîletini onunla isbât ederdi.
Hâlbuki Hakk Teâlâ, Âdem (A.S.)’ın fazîletini ilim ile isbât etmiştir.</p>

<p class=MsoNormal>Şu hâlde ilimden ziyâde bir fazîlet ve meziyyet olmadığını
bu Âyetle beyân buyurmuştur.</p>

<p class=MsoNormal>İlmin fazîletine dâir müteaddid (birçok) Âyet-i Celîleler ve
Hadîs-i Şerîfler vardır.</p>

<p class=MsoNormal>Tefsîr Şerhi’nde Âmir-i Cühenî (R.A.)’ın rivâyet ettiği bir
Hadîs-i Şerîf’te:</p>

<p class=MsoNormal>“Kıyâmet Gününde tâlib-i ilmin (ilim taleb edenin)
mürekkebiyle şehîdin kanı Huzûr- İlâhî’ye gelir, tâlib-i ilmin mürekkebi şehîd
olan kimsenin kanı üzerine tafdîl olunur.” buyurulmuştur.</p>

<p class=MsoNormal>Bakara: 269’da: “Allâh-ü Teâlâ, dilediği kimseye hikmet
verir. Ve bir kimseye ki hikmet vermiştir, muhakkaktır ki o kimseye çok hayır
verilmiştir. Ve bunları düşünmez ve hissemend olmaz, ancak ehl-i lübb (akıl ve
irfân sâhibleri) tezekkür eder, mütenassıh (hatırlar, öğüt dinleyici) olurlar.”</p>

<p class=MsoNormal>Bu Âyet-i Celîle, mü’minler için ilim tahsîline sa’y ü
gayret etmeğe ve insan için ilimden ziyâde hiçbir fazîlet olmadığına delâlet
eder.</p>

<p class=MsoNormal>“Biz O’nu kendi indimizden bir ilimle ta’lîm ettik ki o ilim
kitâb veyâ bir üstâzdan teallüm vasıtasiyle değil, belki Bizim O’na bildirdiğimiz
bazı esrârdan bazısının ledünniyyâtını (bazı sırrların gizli yönlerini)
bildirmekten ibârettir.” (Kehf: 65)</p>

<p class=MsoNormal>“Habibim! Sen yâ Rab ilmimi ziyâde et ve Kur’ân’ın nefis
ma’lûmâtını ihsân et.” ziyade ilim talebinden geri durma demektir.” (Tahâ: 1/4)</p>

<p class=MsoNormal>Bu Âyet-i Celilede insan için ilim öğrenmeğe sa’y eylemesi
ve Cenâb-ı Hakk’tan dâimâ ilminin ziyâde olmasını taleb etmesi bir vazife-i
vecibe olduğuna vâzıhan delâlet eder.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe /1, S: 97-99)</p>

<p class=MsoNormal>26</p>

<p class=MsoNormal>MADDÎ VE MA’NEVÎ PİSLİK VE </p>

<p class=MsoNormal>TEMİZLİK’İN KEYFİYYETİ</p>

<p class=MsoNormal>“De ki: “Murdâr ile temiz, murdârın çokluğu hoşunuza gitse
de, bir olmaz. Onun için ey akl-ı selîm sâhibleri, Allâh’tan korkun! Olur ki
kurtuluşa erersiniz.” (Mâide Sûresi, Âyet: 100)</p>

<p class=MsoNormal>Allâh-ü Teâlâ, “Allâh’ın azâbının çok şiddetli (bununla
berâber) O’nun hakîkaten çok bağışlayıcı ve merhamet edici olduğunu biliniz.”
(Mâide, 98) Sözü ile günahtan alıkoyup tâate teşvîk edince bunun peşi sıra
“Peygamber’in üzerine teblîğden başka (hiçbir vazîfe) yoktur.” (Mâide: 39)
buyurmuş, daha sonra da tâate teşvîk ve günahtan uzaklaştırmak için “Allâh,
neyi açıklar ve neyi gizlerseniz bilir.” (Mâide: 99) buyurmuştur. Bunu
müteâkiben de, bir başka çeşit tâate teşvîk ve günahtan uzaklaştırma getirip ve
“De ki murdâr (pis) ile temiz bir olmaz.” buyurmuştur.</p>

<p class=MsoNormal>Pis ve temiz olan iki çeşittir: 1) Maddî Olan Pislik ve
Temizlik: Bu herkesin görebildiği ve belli (zâhir) olan çeşittir. 2) Ma’nevî
Olan Pislik ve Temizlik: Pisliklerin en habîsi (kötüsü, alçağı) ma’nevî olanlarıdır
ki bunların da en habîsi, câhillik ve günahlar’dır. Temizliğin ve temizlerin en
temizi de, Allâh’ı bilmek (ma’rifetullâh) ve Allâh’a itâattir. Çünkü kendisine
necâset (pislik) bulaşmış cisim, akl-ı selîm sâhibi kimselere göre, “pis” olur.
Aynı şekilde Allâh’ı bilmemek ve Allâh’a tâatten yüz çevirmek sıfatlarını hâiz
rûhlar da, kâmil rûhlar’a göre “pis”tir. Ama Allâh’ı bilen ve Allâh’ın hizmet
ve tâatine devâm eden rûhlar, ilâhî ma’rifet nûrlarıyla aydınlanıp nûrlanırlar
ve tertemiz rûhlara yakınlık ile neş’elenirler.</p>

<p class=MsoNormal>Cisimler âlemindeki “pis” ile “temiz’in bir olmayışı gibi,
rûhânî (ma’nevî) âlemdeki “pis”ler ile “temizler” aynı değildir. Hatta bu
ikisinin birbirinden ayrı oluşu, rûhânî âlemde daha şiddetlidir. Çünkü maddeten
“pis” olanın pisliğinin zarârı, az ve ehemmiyetsizdir. Yine maddeten “temiz”
olanın temizliğinin fâidesi de sınırlıdır. Fakat ma’nevî pis olanın pisliğinin
zarârı, son derece büyük olup aynı zamanda ebedîdir de. Yine ma’nen temiz olanın
temizliğinin fâidesi, büyük ve ebedîdir ki bu da, Âlemlerin Rabbi Allâh Celle
ve A’lâ’ya yaklaşıp mukarreb melekler zümresine katılmak, “Nebîler (A.S.)le, Sıddîklarla,
Şehîdlerle ve Sâlihlerle arkadaş olmaktır.” Böylece bu Âyet, tâate teşvîk ve günahlardan
uzaklaştırmağın en kuvvetli ifâdelerinden birisidir.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 6,
S.243-244)</p>

<p class=MsoNormal>27</p>

<p class=MsoNormal>KÜSÛF (GÜNEŞ TUTULMASI) NAMAZI</p>

<p class=MsoNormal>Güneş tutulduğu zaman, Cum’a namazını kıldıran imam, ezansız
ve ikametsiz en az iki rekât namaz kıldırır. İmam-ı Âzam’a göre gizlice ve iki
imama göre de aşikâre olarak fazla miktar kıraatte bulunur. Her rekâtında bir
rükû ve iki secde yapar. Namazdan sonra da güneş açılıncaya kadar kıbleye doğru
ayakta veya insanlara karşı oturarak dua eder. Cemaat da “amîn” der. Böyle bir
imam bulunmazsa, insanlar bu namazı kendi evlerinde tek başlarına kılarlar.
Bunu büyük bir camide kılmak, mescitlerde kılmaktan daha faziletlidir. Sahrada
da kılınabilir.</p>

<p class=MsoNormal>HUSÛF (AY TUTULMASI) NAMAZI</p>

<p class=MsoNormal>Ay tutulduğu zaman, müslümanların kendi evlerinde tek başına
olarak güneş tutulması namazı gibi, gizli ve aşîkar okuyuşla iki veya dört
rek’at namaz kılmaları güzel görülmüştür. Bu namazın camide cemaatla kılınması,
İmam Âzam’a göre sünnet değildir; fakat caizdir.</p>

<p class=MsoNormal>Güneş ve ay tutulması ile, aydınlık nimeti karanlığa dönüşüyor.
İki parlak kürenin görüntüsünü yoğun bir gölge kaplıyor. Bu durum devam edecek
olsa, hayatımızda kim bilir ne acı değişiklikler meydana gelir. Halbuki her şeyi
bilen, hikmet sahibi olan âlemlerin yaratıcısının koyduğu tabiat kanunları buna
engel oluyor. Bu korkunç üzüntü verici durum az sonra kalkıyor. O iki kudret
kaynağı, yine olanca parlaklığı ile aydınlık ve nurlarını etrafa saçıp durmaya
başlıyor, Artık bundan dolayı Kerim ve Rahim olan yaratıcımıza binlerce, yüz
binlerce şükretsek, yine kulluk görevimizi yerine getirmiş olamayız.</p>

<p class=MsoNormal>Hiç kimsenin doğmasından veya ölmesinden dolayı ay ile güneşin
tutulmayacağını Peygamber Efendimiz beyan buyurmuşlardır. Şöyle ki; Peygamber
Efendimiz’in muhterem çocuğu İbrahim, bir buçuk yaşında iken hicretin onuncu yılında
vefat etmişti. Onun ölümü gününde güneş tutulmuştu. İnsanlar bu masum yavrunun
ölümünden dolayı güneşin tutulduğunu sanmışlardı. Bunun üzerine Peygamber
(S.A.V.) Efendimiz: “Güneş ile ay, bir kimsenin ne ölümünden, ne de hayata kavuşmasından
dolayı asla tutulmazlar. Bunların tutulduğunu gördüğünüz zaman namaz kılın,
Yüce Allah’a duâ edin.”</p>

<p class=MsoNormal>(Ömer Nasühi Bilmen, Büyük İslâm İlmihâli S. 198-200)</p>

<p class=MsoNormal>28</p>

<p class=MsoNormal>BÜYÜK GÜNÂHLAR VE ONLARIN </p>

<p class=MsoNormal>EN BÜYÜĞÜNÜ BEYÂN</p>

<p class=MsoNormal>Abdullâh bin Ebû Bekir (R.A.), babaları Hz. Ebû Bekir ü's-Sıddîk
(R.A.)'den rivâyet ediyor: &quot;Babam dedi ki: Resûlullâh (S.A.V.)'in yanlarında
idik. Üç def'a: &quot;-Size, büyük günâhların en büyüğünü haber vereyim mi?
(Bunlar): Allâh'a şirk koşmak, anne ve babaya itâatsizlik etmek ve yalancı şâhidlik
yapmaktır, (yâhûd) yalan söylemektir. &quot;buyurdular. Resûlullâh (S.A.V.),
dayandıkları yerden hemen doğrulup oturdular. Artık bu sözü, o kadar çok tekrâr
ettiler ki biz: &quot;-Keşke sükût buyursalar!&quot; dedik.&quot;</p>

<p class=MsoNormal>Şirk'in en büyük günâh olduğunda tek bir kimsenin dâhi şübhesi
yoktur.</p>

<p class=MsoNormal>Ebû Amr İbn-i Salâh (R.H.), &quot;Fetâvâ&quot;sında
&quot;anne ve babaya itâatsizliği&quot; şöyle ta'rîf eder: &quot;Harâm olan
itâatsizlik, vâcib fiillerden olmamak şartıyla, anne ve babaya azımsanmayacak
derecede eziyyet veren her fiildir. Umûmiyyetle, &quot;günah olmayan her
husûsta, anne ve babaya itâat farzdır; bu bâbda onların emirlerine muhâlefette
bulunmak, itâatsizliktir.&quot; denilir. Ulemâda birçokları, şübheli şeyler
husûsunda bile onlara itâati vâcib görmüşlerdir. Âlimlerimizden bazılarının
&quot;Anne ve babanın izni olmadan çocuk, okumağa ve ticâret yapmağa
gidebilir.&quot; demişlerdir ki görüş, yukarda söylenenlere muhâlif değildir.&quot;</p>

<p class=MsoNormal>Ebû Muhammed İbn-i Abdüsselâm (R.H.), bu bâbda şöyle der:&quot;Onlara her emir ve nehyettikleri husûslarda itâat etmek, bil ittîfâk
vâcib değildir. Ama onların izni olmaksızın, oğullarının cihâda gitmesi, harâm
kılınmıştır. Çünkü oğullarının öldürüleceğini veyâ a'zâlarından birinin
kesileceğini düşünür ve buna üzülürler. Çocuklarının cânı veya a'zâlarından
birinin kaybolma tehlikesi bulunan her seferin hükmü, de budur.&quot; </p>

<p class=MsoNormal>Yalan yere şâhidlik veyâ yalan söylemek mes'elesinde, zâyî'
olan hakkın büyük veyâ küçük olması arasında, hükmen bir fark olmadığı hadîs ve
kavâid'in umûmundan ve mutlak olmasından anlaşılmaktadır.</p>

<p class=MsoNormal>El-Übbî (R.H.), &quot;Bilmediği bir şeyde kasden şâhidlik
etmek, yalan yere şâhidlik etmektir, demiştir.</p>

<p class=MsoNormal>Kurtubî (R.H.)'ın beyânına göre, yalanın en büyük
günâhlardan olması, mal ve can telefine; harâmı, helâl; helâlı, harâm yapmağa
sebebiyet vermesindendir.</p>

<p class=MsoNormal>(Ahmed Dâvudoğlu (Rh.A.), Sahîh-i Müslim Tercemesi ve Şerhi
C. 1, S. 367-69)</p>

<p class=MsoNormal>29</p>

<p class=MsoNormal>HZ. EBÛ BEKİR (R.A.) BULUNDUĞU</p>

<p class=MsoNormal>MERTEBEYE NASIL ULAŞTI</p>

<p class=MsoNormal>Hz. Ali (kerremallahu vecheh) diyor ki:</p>

<p class=MsoNormal>“– Rasûlullah (S.A.V.) Efendimizin halifesi Ebû Bekir Sıddîk
(R.A.)’a bu makama varıp bizi geçmeye muvaffak olduğun ve azîm dereceye vardığını
ne ile kazandın?” diye sordum.</p>

<p class=MsoNormal>Hz. Ebû Bekir (R.A.) dedi ki:</p>

<p class=MsoNormal>– Beş şey iledir:</p>

<p class=MsoNormal>“1- İnsanları iki kısım gördüm; kimisi dünyayı ister, kimisi
âhireti ister. Ben ise Mevlâyı tercih ettim.</p>

<p class=MsoNormal>2- Ben İslâma dahil olduğumdan itibaren doyasıya dünya taâmı
yemedim. Zira Marifetullah (C.C.) lezzeti ile meşguliyet beni dünyâ taâmı
lezzetlerine meylettirmedi.</p>

<p class=MsoNormal>3- İslâmiyete dahil olduğumdan itibaren dünya meşrûbâtından
kanmadım. Zira Hâlıkımın muhabbeti dünya içeceklerinden fazla geldi ve beni
muhabbetullah meşgul etti.</p>

<p class=MsoNormal>4- İslâmiyete dâhil olduğumda beni iki amel karşıladı. Dünya
ameli ve âhiret ameli. Ben ahiret amelini dünya ameline tercih ettim.</p>

<p class=MsoNormal>5- Resûlullah (S.A.V.)’in sohbetine mülâzemet ettim. Hatta Resûlullah
(S.A.V.)’den bir saat bile ayrılmazdım ki mağaraya girerken beraber idim.”</p>

<p class=MsoNormal>İbn-i ömer (R.A.) anlatıyor.</p>

<p class=MsoNormal>“Biz Resûlullâh (S.A.V.)’ın yanında oturuyorduk. Hz. Ebû
Bekir’de orada idi ve yırtık bir abaya bürünmüştü. O sırada Hz. Cebrail
Aleyhisselâm nazîl oldu. Resûlullâh (S.A.V.)’a selâm verdi ve O’na şöyle dedi:</p>

<p class=MsoNormal>- Ya Resûlallâh! Ebû Bekr’i niçin yırtık bir abaya bürünmüş
görüyorum? Resûlullâh (S.A.V.) buyurdu:</p>

<p class=MsoNormal>- Fetihten önce malını bana getirdi. Hz. Cebrail (A.S.)
Resûlullâh (S.A.V.)’a şöyle dedi:</p>

<p class=MsoNormal>- O’na Allah’ın selâmını tebliğ et ve de ki; Allah Teâlâ
sana şöyle buyuruyor: Sen bu fakirliğinden dolayı benden razı mısın? Yoksa dargın
mısın? Bunun üzerine Efendimiz (S.A.V.) Ebû Bekir (R.A.)’e döndü ve buyurdu ki:</p>

<p class=MsoNormal>- Ya Ebâ Bekir! İşte Cibril, sana Allah’ın selâmını söylüyor
ve diyor ki: Sen bu fakirliğinden dolayı Ben’den razı mısın, kızgın mısın?
Bunun üzerine Hz. Ebû Bekir (R.A.) ağladı ve şöyle dedi:</p>

<p class=MsoNormal>- “Ben, Allah’ıma mı kızgınım? Hayır ben Allah’ımdan razıyım!
Ben Allah’ımdan razıyım! Ben Allah’ımdan razıyım.”</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Ebû Bekir (R.A.) S.
57-58)</p>

<p class=MsoNormal>30</p>

<p class=MsoNormal>&nbsp;</p>

<p class=MsoNormal>TEMMUZ</p>

<p class=MsoNormal>“BESMELE”NİN FAZÎLETLERİ VE TEFSÎRİ</p>

<p class=MsoNormal>Resûlullâh (S.A.V.) Efendimiz’in bi’set-i Nebeviyye
(S.A.V.)’lerinde, içinde “Besmele-i Şerîfe” olan sûre, Kendileri’ne Mekke-i
Mükerreme’de inzâl buyuruldu. Emr-i Risâletpenâhî (S.A.V.) ile “Besmele” her
sûre’nin başına risâle ve defterin başlarına yazıldı.</p>

<p class=MsoNormal>Bu Âyet’in (Bismillahirrahmanirrahim’in) inzâli, büyük
fethe, Mekke-i Mükerreme’nin Fethi’ne sebep oldu. Allâh-ü Teâlâ, İzzet ve
Celâli’ne yemin edip: “Bir şey üzerine Besmele okuyana, o şeyi mübârek ederim.
Bir mü’min Besmele’yi okursa, Cennet o kimseye “Emrine hazırım diyerek,
hizmetinde bulunmağı arzu edip “Yâ Rabbi, Şu kulunu Besmele’nin hürmetine benim
içimde bulundur.” der. Cennet, senin emrindeyim dediği bir kul için, Cennet’e
girmek vâcib olur.”</p>

<p class=MsoNormal>Resûlullâh (S.A.V.) Efendimiz: “Önünde Besmele bulunan bir
duâ, reddolunmaz.” buyurmuşlar ve yine: “Ümmetim, Kıyâmet Günü gelirler ve
onlar Besmele söylemiş olurlar. Onların sevabları mizanda ağır gelir. Bu
durumda diğer Ümmetler, “Muhammed (S.A.V.)’in ümmetinin sevabı, nasıl ağır
geldi?” dediklerinde; Enbiyâ, onlara “Muhammed (S.A.V.)’in ümmetinin sözlerinin
başında, Allâh’ın Esmâsı’ndan üç isim vardır ki eğer o isimler, mizanın bir
kefesine konsa, Ümmet-i Muhammed (S.A.V.)’in sevâbı ağır gelir.” derler ve yine
Resûl-i Ekrem (S.A.V.) Efendimiz: “Ümmetim, bu Âyet’i okumağa devam ettikleri
müddetçe, Allâh bu Âyet-i, her hastalığa şifâ,  her derde devâ, her türlü
fakirlik ve zarûretten kurtulmağa, ateşten necâta ve ayıplanmalara emân kılar.”
diye tebşîrat buyurmuşlardır.</p>

<p class=MsoNormal>“Kur’an-ı Kerim okurken, namaz kılarken “Besmele” oku ki
zîrâ bir kimse, Kur’an-ı Kerim’e namaz’a onunla başlarsa, o kimse vefat edince
münker ve nekir onu korkutmaz. Ona ağır muamelede bulunmazlar Sekerâtü’l mevt
ona kolay olur. Kabir sıkması hafif olur. Allâh’ın rahmeti, onun üzerine olur.
Onun kabri geniş, gözünün görebileceği kadar büyük ve nurlu olur. Kabrinden o,
cismi çok beyaz; yüzü nurlu olarak diriltilir. Hesabı kolay görülür. Mizan’ında
sâlih ameller ağır gelir. Cennet’e girinceye kadar Sırat’ta ona nur ihsan
edilir. Arasat’ta da onun saadet ve mağfirete nail olduğunu bir münâdî îlân
eder.” diye haber verilmiştir.</p>

<p class=MsoNormal>(Hz. Gavs-ı A’zam Seyyîd Abdülkâdir Geylânî (K.S.A.), </p>

<p class=MsoNormal>Gunyetü-t Tâlibîn, S.167-168)</p>

<p class=MsoNormal>1</p>

<p class=MsoNormal>NAMAZ KILMAK, KİŞİYİ CENNET’E; </p>

<p class=MsoNormal>NAMAZ’I TERK DE, KİŞİYİ </p>

<p class=MsoNormal>KÜFRE-CEHENNEME GÖTÜRÜR</p>

<p class=MsoNormal>Ebû Hüreyre (R.A.)’ın rivâyetine nazaran Resûlullâh (S.A.V.)
Efendimiz: “Âdemoğlu secde Âyetini okuyup secde ederse, şeytân ağlayarak uzaklaşır
ve der ki: Vay hâline!  (Ebû Kureyb (R.H.)’in rivâyetinde “Vay hâlime!” şeklindedir.)
Âdemoğlu Secde etmeğe me’mûr oldu ve hemen secde etti. Binâenaleyh Cennet
onundur. Ben de secde ile emrolundum; ama ben secdeden imtinâ’ ettim. Bu sebeble
Cehennem de benimdir.” diye haber vermişler ve buyurmuşlardır.</p>

<p class=MsoNormal>Nevevî (R.H.)’ın beyânına göre, Müslim (R.H.)’ın bu Hadîs-i Şerîf
ile “Gerçekten kişi ile şirk ve küfrün arasında (yalnız) namazı terk etmek vardır.”
Hadîs-i Şerîf’ini burada zikretmesi, bazı fiillerin (amellerin) terkinin,
hakîkaten küfür; bazı (amellerin)larının terkinin de, ismen küfür olduğunu
göstermek içindir. Burada şeytân’dan murâd İblis olduğu anlaşılıyor. Zîrâ “ben
isyân ettim.” diyor. Secde emrine isyân ederek kâfir olan İblîs’tir. Nitekim
Allâh-ü Teâlâ Hazretleri bu bâbda “Hani meleklere: Âdem’e secde edin demiştik
de melekler derhâl secde etmişler, yalnız İblis imtinâ’ etmiş; büyüklenmişti. O
zâten kâfirlerdendi.” (Bakara: 34)</p>

<p class=MsoNormal>Cumhûr Müfessirîn’e göre buradaki küfürden murâd, İblîs’in İlm-i
İlâhî’deki küfrüdür. Bazıları “secde etmediği için kâfir oldu.” demişlerdir. Şeytânın
ağlaması ise, pişmânlığından değil; hasedindendir. </p>

<p class=MsoNormal>Sücûd: Meyletmek, alnını yere koymak, hudû’ ve boyun bükmek
ma’nâlarına gelir. Ancak “Meleklerin Hz. Âdem (A.S.)’a secde etmesi”, namaz
secdesi gibi alınlarını yere koymakla değil; tehiyye ve selâmlama secdesi idi.
Bu secde eğilerek yapılmıştı.</p>

<p class=MsoNormal>Ulemâdan bazılarına göre, tehiyye secdesi mübâh’tır.
Hanefîler, secde-i tilâvetin vâcib olduğuna, bu Hadîs-i Şerîfle istidlâl etmişlerdir.
Diğer mezhebler’e göre, secde-i tilâvet sünnet’tir.</p>

<p class=MsoNormal>Câbir İbn-i Abdullâh ve Ebû Süfyân (R.A.)’ın rivâyetlerine
nazaran Resûlullâh (S.A.V.) Efendimiz: “Kişi ile şirk ve küfrün arasında (yalnız)
namazı terk etmek vardır, buyururken işittim.” diye haber vermişler ve buyurmuşlardır.</p>

<p class=MsoNormal>Hadîs-i Şerîf’in ma’nâsı: “Bir Müslümân’ı küfürden men’ eden
şey, namaz kılmasıdır; namazı bıraktı mı, artık o kimse ile şirk arasında mâni’
kalmaz; o kimse küfre girer.” demektir.</p>

<p class=MsoNormal>(Ahmed Dâvûdoğlu (Rh.A.), Sahîh-i Müslim Terceme ve Şerhi,
C. 1, S. 353-355)</p>

<p class=MsoNormal>2</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>KULLANILMASINI YASAKLADIKLARI </p>

<p class=MsoNormal>YEDİ ŞEY</p>

<p class=MsoNormal>Berâ’ (İbn-i Âzib) (R.A.)’den şöyle rivâyet edilmiştir. Berâ
(R.A.) demiştir ki: “Nebî (S.A.V.), bize yedi şeyi işlememizi emrettiler. Yedi şeyden
de bizi nehyeylediler.</p>

<p class=MsoNormal>Nehyeyledikleri: Gümüş (ve altın) kap (kullanmak)tan. Altın
yüzük (takmak)tan, Harîr, Dîbâ, Kasıy, İstebrak (denilen ipekli kumaş
isti’mâlin)’den de nehyettiler.”</p>

<p class=MsoNormal>İLK İKİSİ: GÜMÜŞ (VE ALTIN) KAB KULLANMAK’TIR</p>

<p class=MsoNormal>Gümüş kab kullanmak harâmdır. Hadîs-i Şerîf’teki nehy
(yasaklamak) nehy-i tahrîmdir. Altın kab kullanmak da yine böyle harâmdır.
Belki bundaki tahrîm (haram kılmak) daha şiddetlidir. Hanefî imâmlarına göre,
bu bâbda tahrîm, erkekler için olduğu gibi kadınlara da şâmildir. Çünkü bu
bâbda vârid olan Huzeyfe (R.A.) Hadîsi’nde bir cemaate karşı Resûlullâh
(S.A.V.) Efendimiz: “Ey Ashâbım, siz gümüş ve altın bardaktan su içmeyiniz,
bunların tabaklarından da yemeyiniz.” diye buyurmuşlardır.</p>

<p class=MsoNormal>Buhûrdan (tütsülük), misk kutusu, kaşık ve bu makûle (tür,
çeşit) altın ve gümüş eşyânın isti’mâli (kullanımı) kadın ve erkek için
bilâ-istisnâ (istisnâsız) harâmdır. Çünkü nehy (yasaklamak), mutlaktır,
umûmîdir. İcmâ da vardır, deniliyor. İmâm-ı Muhammed (R.A.)’e göre “övünmek
kasdedilmeyerek altın ve gümüş evânî (kab kacaklar) ile tezeyyün (süslemek)
câizdir. İmâm-ı Muhammed (R.A.) bu yolda süslemekte ni’met-i İlâhiyye’yi izhâr
(göstermek) vardır.” demiştir. </p>

<p class=MsoNormal>(Aynî, C. 4, s. 13)</p>

<p class=MsoNormal>Tâbiî (R.A.) imâmlarından İbn-i Ebî Leylâ (R.A.) diyor ki:“Huzeyfe (R.A.), Medâyin’de bulunduğu sırada, bir mecliste su içmek istemişler.
Bir rivâyete göre medâyin eşrâfından bir zât, diğer rivâyete göre, bir mecûsî,
gümüş bir bardakla su getirmiş. Huzeyfe (R.A.) Hazretleri, gümüş bardak
sunulunca bardağı alıp sâhibine fırlatmışlar. Ve: “Seni bu bardakla su
getirmekten kaç def’a men’ etmiş olmasaydım, şimdi bu muâmeleyi yapmazdım.”
demişler ve Hadîs-i Şerîfi zikretmişlerdir.</p>

<p class=MsoNormal>(Tecrîd-i Sarîh Tercemesi ve Şerhi C. 4, S. 276-285)</p>

<p class=MsoNormal>3</p>

<p class=MsoNormal>ÜMM-İ HARÂM (RADIYALLAHU ANHÂ)</p>

<p class=MsoNormal>Enes bin Mâlik (Radıyallahu anh) demişdir ki:</p>

<p class=MsoNormal>“Resûl-i Ekrem (Sallallahu aleyhi ve sellem) Efendimiz benim
süt teyzem olan Melîha kızı Ümm-i Harâm’ı Kubâ’da ziyârete geldi. Çünki Ümm-i
Harâm Peygamberimiz’in dedesi Abdulmuttalib’in anası “Selmâ” tarafından akrabâsı
ve süt cihetinden de mahremi idi. (Sahîh-i Müslim)</p>

<p class=MsoNormal>Ümm-i Harâm Peygamberimiz (S.A.V.)’e yemek verdi. Sonra
Resûlullah (S.A.V.) bir müddet uyudu... Derken gülümseyerek uyandı. Ümm-i
Harâm: “Yâ Resûlallah! Seni ne güldürüyor?” diye sordu. Resûlullah (S.A.V.):</p>

<p class=MsoNormal>“Rü’yâmda bana ümmetimden bir kısım mücâhidlerin şu gök
denizin -Akdeniz’in- ortasında padişahların tahtlarında kuruldukları gibi
gemilere kemâl-i ihtişamla binerek deniz harbine gitdikleri gösterildi de
gülüyorum” diye buyurdular.</p>

<p class=MsoNormal>Ümm-i Harâm: “Yâ Resûlallah, beni de o gâzilerden kılması
için Allah’a duâ buyurunuz” diye ricâda bulundu. Sonra Peygamber (S.A.V.)
Efendimiz yine uyudular. Yine gülümsüyerek uyandı, yine sordu, buyurdu ki:</p>

<p class=MsoNormal>“-Ümmetimden bir kısım mücâhidlerin, padişahların tahtlarına
kuruldukları gibi kara nakliyelerine kurulub, debdebeli bir kuvvet-i külliye
ile Allah uğrunda Kayser’in şehri olan Kostantıniyye’ye gazâya gitdikleri
gösterildi.” diye buyurdu. Ümm-i Harâm:</p>

<p class=MsoNormal>“-Yâ Resûlallah! Beni o Kostantıniyye gâzîlerinden kılması
için Allah’a duâ buyurunuz” diye ricâ etdi. Resûl-i Ekrem (S.A.V.) Efendimiz
de:</p>

<p class=MsoNormal>“-Hayır, sen önce deniz gâzîlerindensin” buyurdu.</p>

<p class=MsoNormal>Enes (Radıyallahü anh) diyor ki:</p>

<p class=MsoNormal>“Ümm-i Harâm Hicrî 28 senesinde Kıbrıs gazâsında, Kıbrıs
adasında denizden çıktığı sırada, bindirildiği katırdan düşerek gazâ yolunda şehîd
olmuşdur. Kabr-i Şerîfi el-ân Kıbrıs’da “Mer’e-i Sâliha ve Hala Sultan” nâmiyle
anılmaktadır.</p>

<p class=MsoNormal>Zevci Ubâde bin Sâmit (Radıyallahu anh) de iki Akabe
Bey’atînda bulunmuş ve Hazrecîlerin Nekâbetini ihrâz etmiş, irtihâl-i
Nebevî’den sonra Şâm’dan gönderilen ilmî hey’et içinde bulunmuş ve Humus’da
ikâmet etmişdir. (Radıyallahu anhüm).</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S.68-69)</p>

<p class=MsoNormal>4</p>

<p class=MsoNormal>HÂLİNİ DEĞİŞTİRİP ALLÂH'A TESLÎM OLMAYAN KİMSE, HAKK'A VÂSIL
OLAMAZ</p>

<p class=MsoNormal>&quot;Allâh hiçbir kavmin hâlini değiştirmez, tâ onlar kendi
hâllerini değiştirinceye kadar.&quot; (Ra'd: 11)</p>

<p class=MsoNormal>Ey evlâd!.. Asıl meşgale, işe yarayan şeylerle uğraşmaktır.
Nefsin isteklerini kalbine koyma ki asıl hayır, sana o zaman gelir. Nefsin
istekleri birer derttir. Yalnız kendi derd olsa neyse, girdiği yeri de derde
sokar. Hayır, ancak nefsin arzuları çıktıktan sonra gelir. Kötü hâllerini bırak,
Allâh-ü Teâlâ, işte bundan sonra sana yeni ve güzel hâlleri ihsân eder,
gösterir. </p>

<p class=MsoNormal>Ey insan, işit! Ey insanlar, işitiniz! Ey mükellef varlıklar,
dinleyiniz! Akılca bâliğ olanlar duyunuz! Allâh-ü Teâlâ'nın kelâmı, sözlerin en
yücesi ve mutlak doğru olanıdır. Allâh-ü Teâlâ'nın verdiği haberler sağlamdır.
On'dan daha yüce kelâm sarf eden yoktur. Sözlerin en güzelini, O'nun kelâm sıfatı
getirir.</p>

<p class=MsoNormal>Nefsinizi değiştiriniz. Allâh'ın sevmediği huyları aradan atınız.
Eğer bunu yaparsanız, sizin de sevdiğiniz gelir. Yollar geniş, fakat size ne?..
Ey kötürümler, ayağa kalkınız ve yürümeğe teşebbüs ediniz! Çalışınız, gâfil
olmayınız. Madem ki ipin ucu elinizdedir, bırakmayınız ve size yarayacak şekilde
kullanınız.</p>

<p class=MsoNormal>Nefsinize yükleniniz ve ona binmeğe bakınız. Aksi takdirde o
size biner. O, dâima kötü şeyler emreder. Dünyada: &quot;Yap!&quot; der.
Âhirette ise: &quot;Niçin yaptın?&quot; diye sana çıkışır.</p>

<p class=MsoNormal>Yırtıcı hayvândan kaçar gibi, sizi Hakk'tan gâfil edenden
kaçınız. Allâh için çalışınız. O'nunla çalışan kâr eder. Allâh, seveni sever;dileyeni diler; yaklaşmak isteyeni yaklaştırır, irfân sâhibi olmak isteyene
ma'rifet verir.</p>

<p class=MsoNormal>Sen Hakk'a teslim ol; O, seni harekete geçirir. Sen O'ndan
gayrî sanırsın kendini; ama değilsin. Bu hâli kendinde toplamadıktan sonra
hiçbir makama sâhib olmaklığın kabil değildir.</p>

<p class=MsoNormal>Boş hevesleri bir yana at. Dünya çalışmak         üzerine
kurulmuştur. Çalışan kazanır ve ücretini bol alır. Bu dünya, çalışmak ve bu
yolda sabırlı olmak dünyasıdır. Bu âlemde yorulan öbür âlemde rahata erer. Îmân
sâhibi, bu âlemde nefsini yorar; öbür dünyanın da iyiliği ona gelir.</p>

<p class=MsoNormal>İslâm'a girmeyen, îmân sâhibi olamaz. Îmânı olmayanın îkanı
yoktur. Îkan olmadan da ma'rifet olmaz. İslâm olup Allâh'a teslîm ol ve şerîatın
emirlerini yerine getir.</p>

<p class=MsoNormal>(Hz. Gavs-ı A'zam Seyyid Abdülkadir Geylânî (K.S.A.), </p>

<p class=MsoNormal>Fethü'r-Rabbanî, S. 193-198)</p>

<p class=MsoNormal>5</p>

<p class=MsoNormal>HZ. SUHEYB-İ RÛMÎ (R.A.)</p>

<p class=MsoNormal>Suheyb-i Rûmî (Radıyallahu anh) havâss-ı ashâb-ı
Rasûlullah’dan Suheyb bin Sinan bin Mâlik en-Nemrî Hazretleridir ki:</p>

<p class=MsoNormal>“Suheyb ne iyi kuldur” sitâyiş-i celîl-i Nebevî’ye mazhar
olmuş ve diğer Hadîs-i Şerîfde:</p>

<p class=MsoNormal>İslâmda önde bulunanlar dörttür: Ben Arab’ın, Suheyb Rum’un
Selmân Fâris’in ve Bilâl da Habeş’in önde bulunanıdır, buyurulmakla şân-ı âlîsi
pek yüceleşmişdir. Mefhum-u Hadîs-i Şerîf’deki sâbikıyyet, kendilerinin dâire-i
münciye-i İslâm’a olan dühûlde müsâreatlarıdır.</p>

<p class=MsoNormal>Bi’set-i Seniyye’de müslimîn’in adedi 20-40 arasında iken
Ammâr (Radıyallahu anh) ile bir günde İslâm’a gelmişlerdir. Sabikıyn-i
Evvelîn’den ve fî-sebîlillah muazzeb olan müstad’afîden olmuşlardır ki onlar;Hazret-i Bilâl ve Suheyb ve Ammâr ve Habbâb ve Ümm-i Ammâr olan Sümeyye Radıyalahu
Teâlâ anhüm Hazerâtıdır.</p>

<p class=MsoNormal>Bu zevât-ı kirâm Dîn-i İslâmı bidâyeten kabûl etdikleri
hâmîleri de olmadığı için demirden gömlekler içinde ve Mekke’nin en sıcak
mahallinde güneşde durdurularak ve bazılarına husûsî daha başka işkenceler yapılarak
ta’zîb olunmuşlardır.</p>

<p class=MsoNormal>Kızıl yüzlü ve çok saçlı ve boyu kısaya karîb orta bir zât-ı
fazîlet olub latîfe-ğû imişler. Bir gün Huzûr-u Risâletde hurma ekl olunur iken
gözleri ağrımakda olduğu halde gelib hurma tenâvül etmekle Hazret-i
Fahr’ür-Resûl (Sallallahu Teâlâ aleyhi ve sellem): </p>

<p class=MsoNormal>Gözün ağrıdığı halde hurma mı yiyeceksin Yâ Ebâ Yahyâ?
buyurmuşlar. Hazret-i Suheyb de: </p>

<p class=MsoNormal>Ben ağrımaz tarafından yiyeceğim cevâbını vermiş ve bu söz
mûcib-i dıhk ve inbisât-ı âlî olmuşdur.</p>

<p class=MsoNormal>Ömer’ül-Fâruk (Radıyallahu anh) Efendimiz ehl-i şûrânın
ittifakları hâsıl oluncaya kadar Mescid-i Şerîf-i Nebevî’de namaz kıldırmağı
Hazret-i Suheyb’e tavsiye etmişdir. Kendilerinden otuz Hadîs-i Şerîf mervîdir.
Cümleden biri şu Hadîs-i Şerîfdir:</p>

<p class=MsoNormal>“Kur’ân’ın haram kıldığı şeyleri halâl itikad eden kimse
Kur’ân’a îman etmemişdir.”</p>

<p class=MsoNormal>Vefatları yetmiş üç yaşında olduğu halde hicretin otuz
sekizinci senesi Medîne-i Münevvere’de Bakıy’-ı Şerîf’e defnolunmuşdur. (Radıyallahu
anh).</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 219-221)</p>

<p class=MsoNormal>6</p>

<p class=MsoNormal>BİR KİMSE “KELİME-İ TEVHÎD”İ İKRÂR VE TASDÎK ETMEDİKÇE
MÜSLÜMÂN OLAMAZ </p>

<p class=MsoNormal>Enes (R.A.) şöyle demiştir: “Nebî-yi Muhterem (S.A.V.)
buyurdular ki: Lâ İlâhe İllâllâh deyip de kalbinde bir arpa ağırlığınca hayır
(ya’ni îmân) bulunan kimse Cehennem’den çıkacaktır. Lâ ilâhe illâllâh deyip de
kalbinde bir buğday ağırlığınca hayır (ya’ni îmân) bulunan kimse Cehennem’den çıkacaktır.
Lâ ilâhe illâllâh deyip de kalbin de bir zerre ağırlığınca hayır (ya’ni îmân)
bulunan kimse cehennemden çıkacaktır.</p>

<p class=MsoNormal>Lâ ilâhe illâllâh kelime-i tayyîbesi, (sözlerin en güzeli,
gönül açan en güzel söz) Muhammedü’r-Resûlullâh’ı da mutazammın (muhtevîdir,
içine almaktadır) ve kelimeteynin (iki kelimenin ya’ni Lâ İlâhe İllâllâh
Muhammedü’r-Resûlullâh) tamâmına alem (alâmet) gibi olduğu için yalnız bu kadar
ile yetinilmiştir. Yoksa Muhammed (S.A.V.) Efendimiz’in yüce Risâletini
(Peygamberliğini) tasdîk etmeksizin Cehennem’den necât olmayacağı
(kurtulunamayacağı) nusûs-ı kâtıa (kesin nasslar, ya’ni Âyet ve Hadîsler) ile
ma’lûmdur.</p>

<p class=MsoNormal>“KELİME-İ TEVHÎD”İ MUHTEVÎ, MUHÎT VE ÎMÂN’I MÛCİB HADÎS-İ ŞERİFLER’DEN
BİRKAÇI</p>

<p class=MsoNormal>İbn-i Ömer (R.A.)’den rivâyet olunmuştur; Resûlullâh
(S.A.V.) Efendimiz buyurmuşlardır ki: “İslâm, beş şey üzerine binâ olunmuştur:Allâh’tan başka ilâh olmadığına ve Muhammed (S.A.V.)’in Allâh’ın resûlü olduğuna
şehâdet etmek, Namaz kılmak, Zekât vermek, Haccetmek, Ramazan orucunu tutmak.”</p>

<p class=MsoNormal>Ebû Hureyre (R.A.)’den rivâyetle Nebî-yi Muhterem (S.A.V.)
Efendimiz, buyurdular ki: “Îmân altmış bu kadar şu’bedir. Hayâ da îmân’ın bir şu’besidir.”</p>

<p class=MsoNormal>Abdullâh bin Amr İbni’l-Âs (R.A.)’den rivâyetle Nebîyi
Muhterem (S.A.V.) Efendimiz, buyurdular ki: “Müslümân, dilinden, elinden
müslümânlar selâmette kalan kimsedir. Muhâcir de Allâh’ın nehyettiğini terk
edendir.”</p>

<p class=MsoNormal>Enes bin Mâlik (R.A.)’den rivâyetle Nebî-yi Muhterem
(S.A.V.) Efendimiz, buyurdular ki: “Hiçbiriniz, kendiniz için arzu ettiğinizi
kardeşiniz içinde arzu etmedikçe îmân etmiş olamaz.”</p>

<p class=MsoNormal>(Kitâbü’l-Îmân Bâbı, Sahîh-i Buhârî Muhtasarı Tecrîd-i Sarîh
</p>

<p class=MsoNormal>Tercemesi ve Şerhi, C. 1, S. 28-52)</p>

<p class=MsoNormal>7</p>

<p class=MsoNormal>İKİ KURBÂNLIK</p>

<p class=MsoNormal>Resûlullah (Salallahu aleyhi ve sellem)’in: “Ben iki kurbânlığın
oğluyum” buyurması da, kurbân olunması emrolunanın İsmâil (aleyhisselâm) olduğuna
delâlet eder. Bunlar:</p>

<p class=MsoNormal>1- İsmâil (aleyhisselâm),</p>

<p class=MsoNormal>2- Pederi Abdullah’dır.</p>

<p class=MsoNormal>Resûl-ü Ekrem’in dedesi Abdulmuttalib’e, bir zamândan beri
kapanmış olan Zemzem Kuyusu rü’yâda gösterilmiş, bir oğlu ile açmak istemiş
fakat kendisine mâ’ni olmuşlardır. Abdulmuttalib öyle nezreyledi ki: “Eğer Hakk
Teâlâ Hazretleri on oğlan evlâdı verir de Zemzem kuyusunu açar isem, on oğlumdan
birisini Hakk yoluna kurbân edeyim, boğazlayayım.”</p>

<p class=MsoNormal>Hakk Celle ve Teâlâ Hazretleri duâsını kabûl ile on oğlan
evlâdı verdi. Zemzem kuyusunu da açtı. Rü’yâsında denildi ki:</p>

<p class=MsoNormal>- Ey Abdûlmuttalib! Nezrini yerine getir!</p>

<p class=MsoNormal>- Abdülmuttalib korku ile uyandı. Bir koç kurbân eyledi.
Tekrâr rü’yâsında:</p>

<p class=MsoNormal>- Kurbânını büyük eyle! diye işâret olundu.</p>

<p class=MsoNormal>Böylece müteaddid def’alar gördüğü rü’yâ üzerine sığır ve
sonra deve kurbân eyledi ise de:</p>

<p class=MsoNormal>-Daha büyük kurbân eyle! diye “Oğlunu kurbân etmeği,
nezreylediğini” rü’yâsında söylediler.</p>

<p class=MsoNormal>Abdulmuttalib uyanıp muzdarib oldu ve oğullarına söyledi.</p>

<p class=MsoNormal>Onlar da</p>

<p class=MsoNormal>- Hangimize kur’a isâbet ederse râzıyız, diye muvâfakat
ettiler.</p>

<p class=MsoNormal>Kur’a Hazret-i Abdullah’a isâbet eyledi. Abdulmuttalib eline
bıçağı alıp Abdullah’ın eline yapıştı ise de Kureyş Kavmi buna râzı olmadılar:</p>

<p class=MsoNormal>- Sen bu oğlunu boğazlar isen, sonra bu bize âdet kalır,
dediler.</p>

<p class=MsoNormal>Bir kâhine suâl ettiler. O zamân bir adamın diyeti on deve
idi. On deve ile Abdullah’a kur’a attılar. Yine Abdullah’a isâbet etti. Böylece
kur’a, yüz deveye kadar hep Abdullah’a isâbet etti. Yüzüncüde kur’a, deveye
isâbetle yüz deveyi birden kurbân eylediler.</p>

<p class=MsoNormal>Bu hâdisede yüz deve kurbân edildiğinden şerîat-ı
Ahmediyye’de insânın diyeti yüz deve olarak meşrû’ kılınmıştır.</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. İbrâhîm (A.S.), S.
112-113)</p>

<p class=MsoNormal>8</p>

<p class=MsoNormal>TEK HİDÂYET REHBERİ’NİN KUR’ÂN VE NEBÎ (S.A.V.) EFENDİMİZ’İN
OLMASI</p>

<p class=MsoNormal>Kur’ân-ı Kerîm’in Rehber olması:</p>

<p class=MsoNormal>Cenâb-ı Hakk’ın (Şûrâ: 52)’de buyurduğu: “Bununla, kullarımızdan
dilediğimize hidâyet ederiz...” cümlesinde kasdedilen “hidâyet”in Cennet yoluna
iletme ma’nâsında olması da mümkündür. Çünkü Cenâb-ı Hakk: “Fakat Biz Onu bir
nûr yaptık ve bununla, kullarımızdan dilediğimize hidâyet ederiz.” (Şûrâ: 52)
buyurmuştur ki bu, “Biz, Kur’ân’ı, sâyesinde, dilediğimiz kullarımızı hidâyete
erdirdiğimiz bir nûr yaptık” demek olup, bu, ancak dünyada tahakkuk eden
“hidâyet”e (ya’ni mü’min olmak şerefine) uygun düşer. Mu’tezile’nin “Bazıları
hakkında Cennet’e hidâyet etmek vâcib,diğer bazıları hakkında Cennet’e hidâyet
etmek de yasaktır” şeklindeki i’tikâdı, Âyet’te beyân edilen ifâdeye göre bâtıldır.
Böylece bu Âyet (Şûrâ: 52) ile “Cenâb-ı Hakk’ın, dilediği kullarını hidâyete
erdirdiği ve dilediği kullarını da saptırdığı ve bu husûsta da kendisine aslâ
i’tirâz edilemeyeceğinin” kasdedildiği sâbit olmuş olur.</p>

<p class=MsoNormal>Resûl-i Ekrem (S.A.V.) Efendimiz’in Rehber Olmaları:</p>

<p class=MsoNormal>Âyet’in sonunda (Şûrâ: 52) Allâh-ü Teâlâ, Resûl-i Ekrem
(S.A.V.)’e: “Şübhesiz ki Sen, mutlakâ doğru bir yolun rehberliğini yapıyorsun.”
diye hitâb ederek Kur’ân-ı Kerîm gibi “Resûl-i Ekrem (S.A.V.) Efendimiz’in de
hidâyete erdireceğini” bütün kullarına haber vermiştir. Bu “dosdoğru yolun da (Şûrâ:53’te) “O dosdoğru yol, göklerin ve yerin sâhibi olan Allâh’ın yoludur. Dikkat
edin, bütün işler sonunda Allâh’a döner.” hitâbıyla olduğu haber verilmiştir.
Ve böylece de, kendisine ibâdet edilecek olan zât-ı Ecelle-i A’lâ’nın “göklerin
ve yerlerin mâliki olan Allâh-ü Teâlâ olduğu”na dikkat çekilmiştir ki bundan
maksad da, Allâh’tan başkasına ibâdet edenlerin görüşünü iptâl etmektir.</p>

<p class=MsoNormal>Daha sonra Cenâb-ı Hakk: “Dikkat edin, bütün işler sonunda
Allâh’a döner.” buyurmuştur ki bu hitâb, bir tehdîd ve caydırıcılık husûsiyeti
arz etmektedir. Böylece Cebâb-ı Hakk, bu mükellefiyetleri kabûl etmeyenlerin işlerinin,
Allâh’a ya’ni kendisinden başka bir hâkimin olmadığı o yüce makâma varıp
dayanacağını böylece de O hâkimin bütün insanlığı, hakk ettikleri mükâfât ya da
cezâ ile mükâfâtlandıracağını ya da cezâlandıracağını haber vermiştir.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 19,
S. 481-489)</p>

<p class=MsoNormal>9</p>

<p class=MsoNormal>HUDEYBİYE MUSÂLAHASININ NETİCESİ</p>

<p class=MsoNormal>Câbir (radiyallahu anh)’den rivâyete göre, Hudeybiye günü
Resûlullah (Sallallahü aleyhi ve sellem) bize:</p>

<p class=MsoNormal>- “Ey Hudeybiye Seferi’nde bulunan Ashâb’ım! Siz
yeryüzündeki insânların en hayırlısısınız!” buyurdular.</p>

<p class=MsoNormal>Biz ise bu seferde bindörtyüz (1400) kişi idik. Bugün gözlerim
a’mâ olmayıp da görebilse idim, altında bey’at ettiğimiz ağacın kendisini değil,
yerini size muhakkak gösterirdim. (Tecrîd-i Sarîh, 10/264)</p>

<p class=MsoNormal>Ömer ibnü’l Hattab (radiyallahü anh)’in rivâyet ettiği uzun
bir Hadîs Buhârî Şerhi’nde, Tecrîd’de beyân olunduğu üzere:</p>

<p class=MsoNormal>Müslümanlar’ın mukadderâtı, müstakbel hayâtı, Hudeybiye
sulhu ile açılmış ve inkişâfa başlamıştır. Hudeybiye sulhü ile İslâm câmiâsının
siyâsî varlığı hall ü akde muktedir bir devlet olduğu düşmânları tarafından
kabûl ve tasdîk edilmiş bulunuyordu.</p>

<p class=MsoNormal>Bu târîhe kadar Hicaz kıt’asında Kureyş, arabların en yüksek
siyâsî nüfûzu hâiz bir kabîlesi idi. Diğer arab kabîleleri Müslümânlar ile
Kureyş’in bu iki hasmının müstakbel mukadderatına bakıyorlardı.</p>

<p class=MsoNormal>Resûlullah (S.A.V.)’in, Kureyş’i hiçe sayarak silâhsız 1400
kişi ile Mekke’nin kapısına gelmiş ve netîcede Kureyş’i bir sulh akdine ve bunu
bir muâhedenâme ile tevsîka mecbûr etmesi Kur’ân-ı Kerîm’in beyânı veçhîle bir
Feth-i Mübîn, en parlak bir zafer idi.</p>

<p class=MsoNormal>Her ne kadar yazılan muahedenâme maddesinde şart
Müslümanlar’a pek ağır gelmiş ise de umûmî mâhiyeti i’tibâriyle arab kabîleleri
arasında Resûlullah (sallallahü aleyhi ve sellem)’in Kureyş üzerinde müessir
olduğunun siyâsî bir vesikası telâkkî olunmuştur. Bu târihten i’tibâren arab
kabîleleri hey’etler göndererek küme küme İslâm Dîni’nin adâlet ve medeniyet
câmiasına girmeğe başlamışlardır.</p>

<p class=MsoNormal>Bu musâlaha târihinde Mekke’nin fethine kadar geçen iki sene
zarfında Müslümânlar’ın sayısı, İslâm Dîni’nin zuhûru zamânından Hudeybiye
musâlahasına kadar geçen 19 veyâ 20 yıl içinde İslâm’a girenlerden birkaç misli
kadar çoktur.</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Hz. Osmân ve Alî (R.A.), S. 53-54)</p>

<p class=MsoNormal>10</p>

<p class=MsoNormal>ÖFKESİNİ YUTMAK, İNSANLARI </p>

<p class=MsoNormal>BAĞIŞLAMAK MÜTTEKÎLER’İN </p>

<p class=MsoNormal>VASIFLARINDANDIR</p>

<p class=MsoNormal>“Onlar, bollukta ve darlıkta infâk eden, öfkesini yutan ve
insanları afvedenlerdir. Allâh iyilik edenleri sever.” (Âl-i İmrân: 134)</p>

<p class=MsoNormal>Câmîü’s-Sağîr’de beyân edildiğine göre Resûl-i Ekrem
(S.A.V.) Efendimiz: “Allâh’a şu iki yutkunmadan daha sevgili olan daha başka
bir yutkunma yoktur: acı verici bir elem karşısında sâhibinin, sabır ve güzel
bir katlanma ile yutkunması ve sâhibinin yutkunmuş olduğu kızgınlık yutkunması.”
ve “Güçlü, güreşte gâlib gelen değildir; güçlü, kızdığı zaman nefsine hâkim
olabilendir.” diye buyurmuşlardır.</p>

<p class=MsoNormal>“İnsanları afvedenlerdir” buyruğunun îzâhı şöyle olabilir:Bu îlâhî emir’in, müşriklerin fâiz yemek husûsundaki fiillerini kınamakla
ilgili olabilir. Böylece mü’minler, fâiz yemekten men’ edilmiş ve güç durumda
olanlardaki alacaklarını bağışlamağa teşvîk edilmişlerdir. </p>

<p class=MsoNormal>Hz. Hamza (R.A.) şehîd edildiğinde Hz. Hamza (R.A.)’e, müşrikler
müsle (ölünün burnunu, kulaklarını ve a’zalarını kesmek) yaptıklarında Resûl-i
Ekrem (S.A.V.)’in de “Ben de onlara müsle yapacağım!” diye buyurmaları üzerine
Nebî (S.A.V.) Efendimiz’e öfkelerini yutmaları, sabırlı olmaları için bu Emr-i İlâhî’nin
inmiş olabileceği söylenebilir. Nitekim Cenâb-ı Hakk: “Eğer bir cezâ ile
mukâbele edecek olursanız, ancak size revâ görülen ukûbetin (cezânın, eziyetin)
misillemesi ile cezâ verin. Sabrediniz, and olsun ki bu, sabredenler için daha
hayırlıdır.” (Nahl: 128) diye buyurmuştur. Resûl-i Ekrem (S.A.V.) Efendimiz de:“Kul, kendisiyle münâsebeti kesen akrabalarına sıla-ı rahîm yapmadıkça, kendisi
zulmedeni afvetmedikçe ve kendisine vermeyene vermedikçe fazîlet sâhibi bir
kimse olamaz, diye buyurmuşlardır. Hz. Îsâ (A.S.)’ın şöyle buyurduğu rivâyet
olunmuştur: “İyilik, sana iyilik edene iyilik etmen değildir; bu, bir karşılıktır.
İyilik, sana kötülük edene iyilik etmendir.”</p>

<p class=MsoNormal>“Allah, iyilik edenleri sever.” ifâdesi için de: “Başkasına
fâideli olmak, ondan zararı gidermek; insanlara ilim, öğretmek, sapıkların
hidâyetine vesîle olmak...” gibi ma’nâlar verilebilir.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 7,
S. 69-73)</p>

<p class=MsoNormal>11</p>

<p class=MsoNormal>KÜFÜR VE NİFÂK EHLİ, RESÛLULLÂH (S.A.V.) EFENDİMİZÎN DÜŞMANLARIDIR</p>

<p class=MsoNormal>“Dönüşünüz ancak Allâh’adır. O her şeye hakkıyla Kâdir’dir
Haberiniz olsun ki Peygamber’den düşmanlıklarını gizlemek için göğüslerini
dürüp bükerler. Hakkı işitmemek için elbiseleriyle örtündükleri zaman da
hâllerine dikkat et. Hâlbuki Allâh (C.C.) onların gizlemekte olduklarını da, açığa
vuracaklarını da bilir. Çünkü O sînelerin derûnundakileri en iyi bilendir.”(Hûd
Sûresi: 4-5)</p>

<p class=MsoNormal>Fahr-i Râzî ve Hâzin’in beyânları vechile İbn-i Abbâs
(R.A.)’dan rivâyet olunduğuna nazaran bu Âyet, Ahnes isminde bir kimse hakkında
nâzil olmuştur. Zîrâ Ahnes gâyet tatlı sözlü, sözünün intizâmına riâyet eder,
Resûlullâh (S.A.V.)’in seveceği sözleri söyler, fakat Resûlullâh (S.A.V.)’i
sevmez ve sevmediğini bildirmez, sever gibi görünürdü. Allâh-ü Teâlâ bu Âyet’te
onun ve emsâlinin hâllerini tasvîr ile zemmetmiş ve Resûlullâh (S.A.V.)’i
sevmediklerini gizlediklerinde bir fayda bulunmadığını beyân buyurmakla onları
insâfa dâ’vet etmiştir.</p>

<p class=MsoNormal>Bir rivâyette de bu âyet müşrikler hakkında nâzil olmuştur.
Zîrâ onların âdetleri, hânelerine gelip yataklarına yatacaklarında “Biz
perdeleri indirip kapıları kapayıp yorganı üzerimize örtüp Resûlullâh (S.A.V.)
bizim hâlimizi bilmezler, biz işimizde devâm ederiz.” derlerdi.</p>

<p class=MsoNormal>Allâh-ü Teâlâ bu Âyet-i Kerîme’de onların hâllerini tasvîr
etmekle cümle esrârını bildiğini ve saklamalarında bir fayda bulunmadığını
bildirmiştir ki i’tikâdlarının bâtıl olduğunu bilsinler.</p>

<p class=MsoNormal>Bilirsin ki kalbin ihlâsı işlerin en mühimidir. Çünkü o, bende
ikliminde sözü geçen yegâne sultân gibidir. Diğer a’zâlarda onun raiyyesi ve
hâdimleridir.</p>

<p class=MsoNormal>Nifâk, mezmûm sıfatlardan bir sıfattır. Bu hâl, zâhirin bâtına,
sözün fiile uymaması hâlidir ki içi başka, dışı başka olmakdır. Huzeyfe (R.A.)
dedi ki:</p>

<p class=MsoNormal>-“Münafıklar bugün, Resûlullah (S.A.V.) zamanında olduklarından
daha şerir durumdadırlar.- Nasıl oluyor? denildiğinde:</p>

<p class=MsoNormal>-O gün gizliyorlardı, bugün açıktan hareket ediyorlar.</p>

<p class=MsoNormal>(Hz. Mahmûd Sâmi Ramazânoğlu (K.S.), </p>

<p class=MsoNormal>Yûnus ve Hûd Sûreleri Tefsîri, S: 70-72)</p>

<p class=MsoNormal>12</p>

<p class=MsoNormal>MÜ’MİNLERE RIFK İLE MUÂMELE VE TAHAMMÜL İSLÂM’IN ŞİÂRINDANDIR</p>

<p class=MsoNormal>İslâm, mü’minlere, dîne ve dünyaya âid bütün işlerde taassub
ve ifrât göstermeyerek tahammüllü olmağı emrediyor. Hâin veyâhûd muhârib (savaşan)
olmamak şartıyla isterse gayr-ı müslim olsun herkese karşı rıfk ile (yumuşaklıkla,
tatlılıkla) muâmeleye teşvîkte bulunur.</p>

<p class=MsoNormal>Peygamberimiz (S.A.V.) Efendimiz, halkı yirmi üç (23) yıl
dîn’e da’vet etmişti. O Resûl-i Muhterem (S.A.V.), İslâm’a hikmetle belîğ mev’ıza
(öğüt)larla da’vette bulunmak, sonra münâkaşa için en mu’tedil (mülâyim, en
uygun) tarzı tutmak husûsunda insanlar için en mütekâmil (olgun) bir nümûne-i
imtisâl (tek misâl, tek örnek) idi. Şefîk (çok şefkâtli) idi, mahzâ (katıksız,
tam, kâmil) Rahmet idi.</p>

<p class=MsoNormal>Kur’ân-ı Kerîm, Resûl-i Zîşân (S.A.V.) Efendimiz’in ne kadar
tahammüllü bulunduklarını ve bütün işlerde ne büyük bir rıfk ü incelik,
nezâket, lütufkârlık ile hareket buyurduklarını bizlere gösterecek ilâhî
emirleri beyân ettiği gibi, siyer kitâbları da bu husûsta öyle ma’lûmât veriyor
ki artık Peygamber (S.A.V.) Efendimiz’in re’yde (görüşte) istibdâd (keyfî
idâre, baskıcı yönetim) gibi, taassub gibi şeylerden pek uzak bulundukları
i’tirâz edilemez bir hakîkat olarak meydana çıkıyor.</p>

<p class=MsoNormal>Bu husûsa dâir bazı Âyetler’i nakledelim:</p>

<p class=MsoNormal>Sûre-i Gâşiye, Âyet: 21-22’de: “İhtâr et ki vazîfen ancak
ihtârdır. Yoksa üzerlerinde mütehakkim (zorba, tahakküm eden) değilsin.”</p>

<p class=MsoNormal>Sûre-i Kâf, Âyet: 45’te: “Onları cebirle (zorla) yola
getirecek değilsin. Onun için tehdîdinden korkanlara Kur’ân ile öğüt ver.”</p>

<p class=MsoNormal>Sûre-i Ankebût, Âyet: 46’da: “İçlerinden zulmedenleri bir
yana, Ehl-i Kitâb’la münâkaşa ederken en güzel tarz hangisi ise ancak onunla
münâkaşa edin.”</p>

<p class=MsoNormal>Sûre-i Nahl, Âyet: 125’te: “Allâh’ın yoluna hikmetle, bir de
belîğ mev’ıza ile da’vette bulun ve kendileriyle münâkaşa için en güzel yolu
ihtiyâr et (seç). Senin Rabbin yok mu, işte o, yolundan sapanı herkesten iyi
bilir, doğru yolu tutanları da herkesten iyi bilir.”</p>

<p class=MsoNormal>Sûre-i Bakara, Âyet: 256’da: “Dînde cebir (zorlama) yok. Artık
rüşd ile dalâl (doğru ile yanlış) belli oldu.”</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe 2, S. 135-137)</p>

<p class=MsoNormal>13</p>

<p class=MsoNormal>HULLET (Dostluk)</p>

<p class=MsoNormal>Cenâb-ı Hakk’ın kuluna hulleti, ibâdetine kudret verip
maâsîden muhâfaza buyurmasıdır.</p>

<p class=MsoNormal>Rivâyet olunur ki Allah-ü Teâlâ İbrâhîm aleyhisselâm’a şöyle
vahiy buyurdu:</p>

<p class=MsoNormal>- Muhakkak ki sen benim dostumsun, ben de senin dostunum.
Sakın ki kalbine muttali’ olduğum zamân onu benden başkasıyla bulmayayım! Yoksa
bana karşı olan sevgini keserim. Çünkü ben sevgim için öyle kimseyi seçiyorum
ki, onu âteşle yaksam yine kalbi benden başkasına iltifât etmez ve benden başkasıyla
meşgûl olmaz. O benim için böyle olunca ben de onun kalbine muhabbetimi koydum.
Ona lütûf ve ikrâmlarım devâm etti. Hattâ onu kendime yakın kıldım. Ona
muhabbetimi hibe ettim. Hangi ni’met benim yanımda buna müsâvîdir? Hangi şeref
benim yanımda bundan daha büyüktür? İzzet ve Celâlime yemîn ederim ki bana
bakmakla onun kalbini iyileştiririm. Zîrâ beni kim severse ben de onu severim.”</p>

<p class=MsoNormal>İbrâhîm (aleyhisselâm)’a denildi ki:</p>

<p class=MsoNormal>- Bize faydalı öğütler ver.</p>

<p class=MsoNormal>Bunun üzerine İbrâhîm (A.S.) şöyle dedi:</p>

<p class=MsoNormal>- “İnsanları dünya işleri ile meşgûl oluyor gördüğünüz zamân
siz de âhiret işleriyle meşgûl olun. Onlar zâhirlerinin tezyîni ile meşgûl
olurlarsa siz de kalbinizin tezyîni ile meşgul olun. Onlar bağ, bahçe ve
sarayların i’marı ile meşgul olurlarsa siz de kâbirlerin i’mârı ile meşgûl
olun. İnsanlar birbirlerinin ayıplarıyla meşgûl olurlarsa siz de kendi ayıplarınızla
iştigâl edin. Onlar mahlûkâtın hizmetiyle meşgûl olurlarsa siz de bütün
mahlûkâtın Rabb’i olan Hâlik’ın hizmetiyle meşgûl olun.</p>

<p class=MsoNormal>Ey insân! Azrâil seni çağırmadan önce sen nefsine karşı uyanık
bulun. Sabır kalkanı ile zırhlan. Kötü düşmânlarla cihâda devam et. Kendini
kurtarmak için ciddiyetini takın. Kötülüklerden alâkanı kes. Sana faydalı olanı
al ki herkesin imdâd aradığı günde necât bulursun.”</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. İbrâhîm (A.S.), S.
27-28)</p>

<p class=MsoNormal>14</p>

<p class=MsoNormal>ÖLÜMDEN SONRAKİ HAYÂTIN HÂLLERİ</p>

<p class=MsoNormal>Necm Muhammed el-Gaytî (R.H.)’ın ölümden sonraki hayâtın
hâlleriyle ilgili risâlesinde bu hayâtın on iki şekilde tasnîfi yapılmıştır:</p>

<p class=MsoNormal>1) Şehîdler, yalnız rûh ile değil; cesedî hayât ile yerler
ve içerler. Bu yemek ve içmek ihtiyâçtan değil; ikrâm içindir.</p>

<p class=MsoNormal>2) Mevtâlar, ziyâretçilerini tanırlar ve onların nidâlarını
işitirler; selâmlarını alırlar. Ziyâretçi, kabrin dibinde yakınında, uzağında
veyâ kabristan sâhasının kenarında olsun fark etmez. Bu, cum’a gününe, bir
önceki veyâ sonraki güne mahsûs kılınmıştır.</p>

<p class=MsoNormal>3) Ölüler mekânları birbirlerinden uzak olsa bile,
birbirlerini ziyâret ederler. Fakat azâb görenler, mahbûs olduklarından,
birbirlerini ziyâret edemezler.</p>

<p class=MsoNormal>4) Mevtâlar, ziyâret olunmaktan ferâhlarlar. Bu, vakit
ta’yin edilmeksizin böyledir.</p>

<p class=MsoNormal>5) Mevtâlar, kendilerini ziyâret etmeyenlere, kızarak itâb
ederler. Onların rûhları, dirilerin evlerine gelir; dirilerin amellerini, yaptıklarını
bilirler. Dirilerin kötülüklerinden elem; iyiliklerinden de sevinç duyarlar. </p>

<p class=MsoNormal>6) Diri bir kişinin zulmünden ve eziyetinden, mevtâlar, elem
duyarlar.</p>

<p class=MsoNormal>7) Mü’minlerin rûhları Cennet’te; kâfirlerin rûhları
Cehennem’dedir. Denildi ki: Şehîdlerin rûhları Cennet’te, mü’minlerin umûmunun
rûhları kabirlerinin çevrelerindedir. Enbiyâ (A.S.) rûhları, A’lâyı İlliyyîn’de
(Cennet’in en yüksek makâmı)dir. Şehidlerin rûhları, yeşil kuşların kursaklarında,
Cennet’te diledikleri yerlerde dolaşırlar. Cennet’in kapısı önünde olan rûhlar
da vardır. </p>

<p class=MsoNormal>8) Kabir suâlinin olmaması, harbde şehîd olanlara mahsûstur.
Bu görüş, “her türlü şehîd içindir.” diyenler de vardır.</p>

<p class=MsoNormal>9) Mü’minlerin sabîleri, âhirette evleneceklerdir. Bekâr
oldukları hâlde ölen kız çocukları gibi.</p>

<p class=MsoNormal>10) Mevtâlar, kabîh (kötü, çirkîn) fiilleri sebebiyle azâb
görürler. Namazı terk etmek (vb) gibi.</p>

<p class=MsoNormal>11) Kabrin üzerine ev ve benzeri şeyler yapmak mekrûh
görülmüştür.</p>

<p class=MsoNormal>12) İki dosttan birisi, büyük veyâ küçük günah işlediğinde
onların dostlukları düşmanlığa dönüşür.</p>

<p class=MsoNormal>(Hz. Muhammed Mevlânâ Ebû Saîd Hâdimî (K.S.), Berîka C. 2,
S. 10-11)</p>

<p class=MsoNormal>15</p>

<p class=MsoNormal>İBNİ FİRNAS</p>

<p class=MsoNormal>(Wright kardeşlerden 1000 sene önce ilk uçağı yapıp uçmayı
gerçekleştiren alim).</p>

<p class=MsoNormal>İspanya Müslümanların ilimle haşir-neşir olduğu yıllardı.
Tarih Miladın 880’ini gösteriyordu. Endülüs ilim adamları arasından İbni Firnas
isimli birisi çıktı. O zamana kadar görülmedik bir âlet yaptı. Bu yüzeyli bir
cihazdı. Üzerine kumaş geçirdi. Kuş tüyleri taktı. Herkes merakla onu
seyrediyordu. Çok geçmeden İbni Firnas cihazı çalıştırmayı, peşinden de havalanmayı
başardı. Uzun müddet havada kaldı, süzülme uçuşları yaptı. Daha sonra bir kuş
gibi yere indi. Yalnız yere inerken hafifçe yaralanmıştı. Bunun sebebi de uçağın
bir kuyruğunun bulunmayışıydı.</p>

<p class=MsoNormal>İlim tarihi araştırıcılarından birisi olan Prof. Dr. Philip
K. Hitti bu hâdiseye yer verdiği “Siyâsi ve Kültürel İslâm Tarihi” adlı
eserinin 3. Cildinin 951. sayfasında şöyle der: </p>

<p class=MsoNormal>“İbni Firnas, insanın uçması konusunda ilk ilmi teşebbüsü
yapan kimse olarak bilinmektedir.”</p>

<p class=MsoNormal>Prof. Osman Turan da İbni Firnas’ın, İslâm Medeniyetinde
modern havacılığın öncüsü olduğunu belirttikten sonra şu tespiti ekledi:</p>

<p class=MsoNormal>“Daha doğrusu o dünya tarihinde ilk defa uçmayı gerçekleştiren,
uçak yapan bir müslümandır.”</p>

<p class=MsoNormal>Bütün bunlardan sonra rahatlıkla söyleyebiliriz ki, ilk uçak
yapma şerefi de bir Müslümana aittir. Onun bu keşfi Avrupa’da uçakla uçmayı ilk
defa gerçekleştiren Wright kardeşlerden tam 1023 sene öncedir.</p>

<p class=MsoNormal>İbni Firnas’ın keşfi sadece bundan ibaret değildi. O güneş
ve gezegenleri hareket halinde gösteren bir Plenatarium yaptı. </p>

<p class=MsoNormal>Bu cihazla sadece yıldızları değil, bulutları hatta gökte
çakan şimşekleri bile inceleyebiliyordu.</p>

<p class=MsoNormal>İbni Firnas’ın dünya ilmine bir armağanı da taşlardan cam
yapma usûlünü keşfetmiş olmasıdır. O tamamen kendine has bir metodla taşlardan
cam ve kristal yapmayı başarmıştır.</p>

<p class=MsoNormal>(Müslüman İlim Öncüleri Ansiklopedisi, S. 147-148)</p>

<p class=MsoNormal>16</p>

<p class=MsoNormal>“CİHÂD”IN MEŞRÛ’ KILINMASININ       SEBEB VE HİKMETLERİ</p>

<p class=MsoNormal>“Cihâd yapmağa Hacc Sûresi, Âyet 39’da, Hicret-i Nebeviyye
(S.A.V.)’in birinci senesi, Allah-ü Teâlâ, müsaade etmiştir ki bu ruhsat,
birçok hikmetleri gerektirmektedir. Nitekim, Hacc Sûresi, Âyet: 40’ta:</p>

<p class=MsoNormal>“Onlar başka değil, sırf “Rabbimiz Allâh’tır!” dedikleri
için haksız yere yurdlarından çıkarılmış kimselerdir. Eğer Allâh, bir kısım
insanları, diğer bir kısım ile def’ etmeseydi mutlak sûrette, manastırlar,
kiliseler, havralar ve içlerinde Cenâb-ı Hakk’ın kudsî ismi çok zikredilen
mescidler yıkılırdı. Allâh-ü Teâlâ, kendisinin dînine yardım edecek kimselere
nusret verecektir. Şübhe yok ki Allâh-ü Teâlâ, herhâlde Kavîdir, Azîzdir. Ona
hiçbir şey mâni’ olamaz.”</p>

<p class=MsoNormal>Demek ki “Cihâd” başka bir sûretle korunması ve müdâfaası
kâbil olmayan mukaddes bir hakkı, âmmeye (kamuya) âid bir varlığı muhâfaza ve
himâye için meşrû’ kılınmıştır. Yoksa hakklara riâyet eden, sulh ve salâh
dâiresinde yaşamağı iltizâm eyleyen (seçen), beşeriyyetin hakîki hürriyyet ve
sa’âdetini ihlâle (bozmağa) çalışmayan insanlara karşı muhârebeye kıyâm
edilmesi (kalkışılması), Müslümânlığın kabul ve tavsiyye ettiği bir esâs değildir.
Nitekim: “Onlar sulhe meylederlerse sen de ona meylet ve Allâh’a itimâd eyle;çünkü her hâlde işiten, bilen ancak O’dur.” Enfâl Sûresi, Âyet: 61 Âyet-i
Kerîmesi, bu hakîkati pek güzel aydınlatmaktadır.</p>

<p class=MsoNormal>Müslümânlık’ta kuvvet hazırlamak, harb vasıtalarının mümkün
olduğu kadar mükemmel bir hâlde vücûda getirilmesi de mutlakâ harbe atılmak
maksadına dayandırılmaz. Nitekim: “Onlar için herhangi bir kuvvetten ve bağlı
atlardan gücünüz yettiğini hazırlayınız. Bununla hem Allâh’ın düşmanını
korkutursunuz, hem de kendi düşmanınızı, hem de onlardan başkalarını ki onları
siz bilmezsiniz, Allâh-ü Teâlâ bilir ve Allâh yolunda her ne sarf ederseniz
size mukâbili verilir ve siz zulme uğratılmazsınız.” (Enfâl Sûresi, Âyet: 60)
meâlindeki emr-i İlâhî, bu hakîkati açıkça dile getirmektedir.</p>

<p class=MsoNormal>(Ömer Nasûhî Bilmen (Rh.A.), </p>

<p class=MsoNormal>Hukuk-i İslâmiyye ve Istılâhât-ı Fıkhiyye Kâmûsu, C. 3, S.
357)</p>

<p class=MsoNormal>17</p>

<p class=MsoNormal>MÜNÂFIKLARIN HÂLLERİ VE ÜZERLERİNDE MÜNÂFIKLIKTAN BİR ŞU’BE
BULUNAN KİMSELER</p>

<p class=MsoNormal>Ebû Hüreyre (R.A.)’den şöyle demiştir: “Nebî-yi Muhterem
(S.A.V.), buyurdular ki: “Münâfıkın âlemeti üçtür: Söz söylerken yalan söyler.
Va’d ettiği vakit sözünde durmaz. Kendisine bir şey emniyyet edildiği zaman hıyânet
eder. </p>

<p class=MsoNormal>Abdullâh bin Amr İbnü’l-Âs (R.A.)’den şöyle demiştir:“Nebî-yi Muhterem (S.A.V.), buyurdular ki: “Dört şey, her kimde bulunursa hâlis
münâfık olur. Her kimde bunların bir parçası bulunursa, onu bırakıncaya kadar,
kendisinde münâfıklıktan bir haslet kalmış olur. (Bunlar da): Kendisine bir şey
emânet edildiğinde hıyânet etmek,söz söylerken yalan söylemek, ahdettiğinde
ahdini tutmamak, husûmet (iddiâ ve mürâfaa) zamanında da hakktan ayrılmaktır.
(S. Buhârî C. 1, S.45)</p>

<p class=MsoNormal>Hz. Alî (K.V.)’den: “Resûlullâh (S.A.V.)’in (benim) hakkımdaki
fermân-ı vasiyyetleri şöledir: “-Yâ Alî, seni ancak mü’min sever; sana ancak
münâfık buğzeder.” (Hz. Alî (K.V.) Efendimiz’e muhabbetin sınırı, Resûl-i Ekrem
(S.A.V.) Efendimiz Hazretleri’ne muhabbet etmek sınırına kadardır ki Resûl-i
Ekrem (S.A.V.)’e muhabbet etmeği tecâvüz ettiğinde, Allâh-ü Teâlâ muhâfaza
buyursun,bu muhabbet değil başka bir şey olur.” diye buyurulmuştur.)</p>

<p class=MsoNormal>Enes (R.A.)’den: “Resûlullâh (S.A.V.): “Ensâr’ı sevmek, îmân
alâmeti; Ensâr’a buğzetmek, nifâk alâmetidir.” buyurdular.” </p>

<p class=MsoNormal>“İmâm-ı Nevevî (R.H.), bu Hadîs-i Şerîf’in şartında der ki:“Bazıları, bazı müslümânlar da bu sıfatlar bulunduğu hâlde, o müslümânların
küfürlerine bu bakımdan, bu Hadîs müşkildir.” dediler. Hâlbuki Hadîs’te hiçde işkâl
yoktur, aksine ma’nâ sahîh ve açıktır. Muhakkîk ulemâya göre ma’nâ şöyledir:“Bu sıfatlar, nifâk alâmetidir ki böyle olan kimse bu sıfatlarla münâfıklara
benzer.”</p>

<p class=MsoNormal>Abdullâh İbn-i Ömer(R.A.)’dan rivâyet edildiğine göre:“Resûlullâh (S.A.V.), “Münâfıkın hâli, iki sürü arasındaki şaşkın koyunun
hâline benzer: Bir, o sürüye karışır; bir, bu sürüye karışır, hangi sürünün peşinden
gideceğini bilemez.” diye buyurdular.</p>

<p class=MsoNormal>(Sünen-i Neseî Tercemesi C. 8, S.570-580)</p>

<p class=MsoNormal>18</p>

<p class=MsoNormal>HZ. MAHMÛD SÂMÎ RAMAZÂNOĞLU (K.S.) </p>

<p class=MsoNormal>Sâlih dostların birbirlerine olan yardımlarının kıyâmet günü
de devâm edeceğinin tefsîrde beyân edildiğini sohbetlerinde sık sık anlatırlardı:</p>

<p class=MsoNormal>Kıyâmet Günü hesâba çekilen bir kulun seyyiâtı hasenâtına
denk geliyor. Meselâ, 1000 seyyiesi varsa 1000 de hasenesi var. Cenâb-ı Hakk
Azze ve Celle Hazretleri o kuluna anne babana git bir hasene iste, verirlerse
bana getir seni cennete dâhil edeyim diye buyuruyor. O kul Mahşer Günü’nün o sıkıntılı
anında Allâh’ın lütfu ile anne ve babasını bulup durumunu onlara anlatıyor.
Onlar da evlâdım bugünkü günde biz kendimizi kurtaramadık ki sana bir faydamız
olsun; sana bir şey veremeyiz diyorlar. O eli boş olarak, mahzûn bir hâlde
Hakk’ın huzûruna varıyor. Annem babam bana bir şey vermediler yâ Rabbi diye
durumu arz ediyor. </p>

<p class=MsoNormal>Bunun üzerine Hakk Teâlâ ve Tekaddes Hazretleri o kuluna: </p>

<p class=MsoNormal>“-Senin dünya hayatında benim rızam için sevdiğin bir dostun
yok mu idi?” diye soruyor. Cenâb-ı Hakk kulunun o anda hatırına getiriyor ve
evet yâ Rabbi, filân kulun ile biz dünya hayatında senin rızân için sevişirdik
diyor. Allâh (C.C.)’nün lütfu ile o dostunu bulup durumunu ona anlatıyor. </p>

<p class=MsoNormal>Kardeşi cevâben diyor ki: </p>

<p class=MsoNormal>“-Ey kardeşim ne kadar hasene istersen alabilirsin. Ben
kendimi kurtaramadım, bâri sen kendini kurtar” diyor. Hesâb veren kul, Cenâb-ı
Hakk’ın huzûruna sevinçle geliyor ve durumu arz ediyor. Bunun üzerine Sübhan
olan Rabbimiz:</p>

<p class=MsoNormal>“-Yâ öyle mi; o böyle bir ızdırâblı gününde kardeşine acıyarak
hasene veriyor; bense Cevvâdü Kerîmim, Erhâmü’r-Rahimînim, her ikinizi de
affettim” buyuruyor. </p>

<p class=MsoNormal>Ne büyük tebşîrât-ı ilâhî. Elhamdüli’llâhi Rabbîlâlemîn.</p>

<p class=MsoNormal>Allâh (C.C.) cümlemize rızâsı için sevişmeyi nasîb etsin
(Âmîn).</p>

<p class=MsoNormal>19</p>

<p class=MsoNormal>HZ. MAHMÛD SÂMÎ RAMAZÂNOĞLU (K.S.) </p>

<p class=MsoNormal> İlk, orta ve lise tahsîlini Adana’da tamamlayan Hz. Sâmî
(K.S.) yüksek tahsîlini İstanbul’da yaparlar. Hukuk Fakültesi’ni birincilikle
bitiren Hz. Sâmî (K.S.) bu arada bir müddet Gümüşhâneli Dergâhı’na devâm
ederler. Bu sırada Bâyezıd dersiâmlarından Rüşdü Efendi (Eski Beşiktaş müftüsü
Merhûm Fuat Çamdibi Hocanın babası): “Sâmî Evlâdım, gel seni Şeyhülmeşâyih
Es’âd Erbilî Hazretlerine götüreyim.” der. Bu teklifi kabûl eden Efendi
Hazretleri Rüşdü Efendi ile berâber Kelâmî Dergâhı’na giderler. Bu ilk karşılaşmanın
devâmını kendileri şöyle anlatıyorlar: “Üstâdımızın huzûruna varıp ellerini
öptük. Rüşdü Efendi Hoca: -Üstâdım bu getirdiğim genç Gümüşhâneli Ahmed
Ziyâeddin Efendi’nin evlâdlarından Adanalı Sâmî Efendi- deyince; birden Üstâdımız
Es’âd Efendi Hazretleri: “Hayır! O bizim evlâdımız” buyurdular. Ve orada devâm
ettiğim evrâdın ne olduğunu sordular. Günde beşbin zikrullâh, bir cüz Kur’ân-ı
Kerîm tilâveti, Delâil-i Hayrât diye cevâb verdim. -Evlâdım hastalık nerede ise
tedâviye oradan başlamak lâzım, bu yüzden şimdilik bunları terk edip kalbî
zikre başlayacaksın  buyurdular ve Fakîre inâbe verdiler.” Akarsu deryâya kavuşmuş;su mecrâını bulmuştu. Cenâb-ı Hakkın lütfu inâyeti ile Hz. Sâmî Efendimiz bir
kaç ayda seyr ü sülûkunu ikmâl buyurdular. Daha önce iki yıl devâm edilen
dergâhta olmayan tecellî burada bir kaç ayda olmuştu Elhamdülillâh. Kısa sürede
icâzet ve mutlak hilâfet alan Efendimiz Hazretleri mürşid-i kâmil’in görevine
âid şu kıssaları naklediyorlar: “Gençliğimde dergâha devâm ediyordum. Orada
vazîfesi müntesiblerin ayakkabılarının tozunu almak olan bir dervîş vardı. Bir
gün onun elindeki bezi aldım, pertavsızın altına tutarak bir müddet güneşin altında
tuttum. Güneşin harâretinin pertavsız vasıtasiyle bezin üzerine teksîf edilmesi
ile bez tutuştu ve yanmağa başladı. Dervîş hayretler içinde kaldı. İşte mürşid-i
kâmil, iki Cihânın Serveri ve Rahmet Güneşi Nebî Sallallâhü Aleyhi ve Sellem
Efendimizden aldığı nûru müntesiblerden müsâid kimselerin kalblerine teksîf
edip, o nûr-ı Muhammedî (S.A.V.) ile kalbleri diriltip kemâle erdiren kişidir,
biiznillâh. Mürşid-i kâmil çobana benzer; çoban dağda koyunları otlatırken bacağı
kırılanı orada bırakır mı? Sırtına atıp ağıla kadar getirir. Mürşid-i kâmil de
hiç bir evlâdını bırakmaz ve terk etmez biiznillâh.</p>

<p class=MsoNormal>20</p>

<p class=MsoNormal>HZ. MAHMÛD SÂMÎ RAMAZÂNOĞLU (K.S.) </p>

<p class=MsoNormal>Mürşid-i kâmilini bulan ve Zât-ı Âlîlerinin onun ifâdesi ile
“Eyyâm-ı şebâbını Şerîat-ı mutahhare ve Tarîkat-ı aliyye hizmetinde” geçiren
Hz. Sâmî Efendimiz manevî mertebeleri hızla aşıyorlardı. Bu yolda kendi 
ifâdeleri ile ihlâs  ve tam teslîmiyet şarttı. Ölünün yıkayıcısına  teslîmiyeti
gibi mürid de mürşidine teslîm olmalıydı ki biiznillâh neticeye  ulaşsın.
Kendileri anlatıyorlar: </p>

<p class=MsoNormal>“Allâme Taftadânî  Hazretleri’nin talebelerinden biri bir şeyhe
intisâb etmiş. Bu talebeden hocasının huzûrunda hikmetli kelâmlar sâdır olmuş.
Hocası: “-Evlâdım, bunları ben sana öğretmedim; sen bunları nereden öğrendin?”
diye soruyor. Talebe: “-Efendim ben bir şeyhe intisâb ettim; zikir çekiyorum,
doğuş oluyor ve böylece hikmetli konuşuyorum.” diyor. Bunun üzerine Allâme
Taftadânî Hazretleri: “Oğlum beni de şeyhine götür”; diyor. Kendileri de aynı şeyhe
intisâb ediyorlar. Fakat ya teslîmiyet yok veyâ nasîbi yok aynı tecelliyâtlar 
kendilerinde zuhûr etmiyor, aynı istifâde olmuyor. </p>

<p class=MsoNormal>Sâmî Efendimiz Hazretlerinin bu anlattığı kıssadan çıkan
hükme göre nasîbi olan müstaid kişiler mürşid-i kâmili bulup ona tam olarak
teslîm olurlarsa biiznillâh neticeye ulaşır, ma’nevî mertebelerde  hızla
ilerleyerek kemâle ererler. Bunların hepsi kendilerinde biiznillâh mevcûd olan
Hz. Sâmî (K.S.) kısa zamanda icâzet alırlar irşâdla görevlendirilirler. </p>

<p class=MsoNormal>Kelâmî Dergâhı’ndaki hizmet günlerine âid Adapazarlı
Pehlivân Efendi şu hâtırayı anlatır: “Adapazarı’ndan on arkadaşımla berâber
Es’ad Efendi Hazretleri’nin ziyâretlerine gittik. Sohbet esnâsında Tekkeye
dâhil olmuştuk. İçerisi kalabalık olduğundan dışarıda oturuyor, Es’ad Efendi
Hazretleri’nin  kendilerini göremiyor, sâdece seslerini işitiyorduk. İlk def’a
sohbetlerine gelmenin heyecânı içindeydik. Sohbet sırasında ihvân arasında genç
bir zât dolaşıp hizmet ediyordu. “Bu Genç orada dolaşmasa o zaman dikkatimiz dağılmaz,
daha çok istifâde ederdik.” diye içimden geçirdim. Sohbet biter bitmez Es’ad
Efendi Hazretleri: </p>

<p class=MsoNormal>“-Adapazarlı Pehlivân Efendi ve on arkadaşı buraya gelsin!”
dediler. Hâlbuki bizi hiç tanımıyorlar ve geldiğimizi de görmemişlerdi. </p>

<p class=MsoNormal>“-Sâmî evlâdımız hakkında sû-i zan ettiniz, helâllık alın.”
buyurdular. Afvımızı taleb edip böylece bu iki Zâtı ve aralarındaki derûnî
muhabbet ve bağı öğrenmiş olduk. Elhamdülillâh.</p>

<p class=MsoNormal>21</p>

<p class=MsoNormal>HZ. MAHMÛD SÂMÎ RAMAZÂNOĞLU (K.S.) </p>

<p class=MsoNormal>Üstâdına olan bu muhabbet ve bağlılığını dâimâ arttırarak
devâm ettiren Hz. Sâmî Efendimiz bütün gün ve gecelerini hizmet yolunda
geçirdiler. Dergâh’ın temizliğinden ihvânın her türlü hizmetlerine varıncaya
kadar her an Sâmî Efendimiz, yatalak  hastadan ihvânın da her türlü
hizmetlerini seve seve yaparlardı. </p>

<p class=MsoNormal>Hz. Es’ad Erbilî Efendimiz’in: “Mâ’nen bizimle aynı
mertebededir, lâkin bu vazîfe bize verildi” diye tarif ettikleri Hüseyin Efendi
Hazretleri yatalak olunca: “Bu Zâtın hizmeti için kim tâlib olur?” diye ihvâna
sorarlar. Hemen Sâmî Efendimiz o Zâtın hizmetlerine koşarlar. Def’i hâcetleri
dâhil her hizmetlerini uzun müddet seve seve görürler. </p>

<p class=MsoNormal>Nihâyet bu hizmetleri sonunda Hüseyin Efendi Hazretleri: </p>

<p class=MsoNormal>“-Evlâdım, Cenâb-ı Hakkâ niyâz  ediyorum; Allâh-ü Azîmüşşân
bize ihsân ettiklerini fazlası ile sana ihsân etsin!” diye duâ buyururlar.
Dünya hayatını Nebî-yi Ekrem (S.A.V.) Efendimiz’in buyurdukları gibi: “Benimle
dünyanın misâli ağaç altında bir mikdâr dinlendikten sonra yoluna devâm eden
yolcunun hâline benzer” diye ana rahmi ile kabir arasında bir sefer olarak
görürdü; Hz. Sâmî Efendimiz. Ve bunu uzun bir ömürde her an tatbîk ettiler. </p>

<p class=MsoNormal>“Bir yabancı âlim, fakire kendilerinin hâl ve kelâmlarından
sordular. O anda hâtırıma gelen şu hâllerini anlattım: Resûl-i Ekrem (S.A.V.)
Efendimiz: “-Seferden döndüğünüzde hanımlarınızın yanına haber vermeden
girmeyiniz.” buyuruyorlar. Hz. Sâmî (K.S.) hayatı bir sefer olarak gördüğü için
her yerinden kalkmalarını bir sefer kabûl ediyorlardı. Abdest almak için her
lavaboya gidişlerinde yol zevcelerinin odasından geçiyordu. </p>

<p class=MsoNormal>Yarım asırdan fazla süren evlilik hayatlarında bıkmadan,
usanmadan, seve seve her def’asında zevcelerini haberdâr ederlerdi. O’nun
“Efendi buyur!” diye sesini duyunca odaya girer ve diğer tarafa geçerlerdi. Bu
hâl altmış küsur yıl günde en az on def’a devâm etti.” deyince yabancı âlim ayağa
kalkarak: </p>

<p class=MsoNormal>“-Bu zât Sâhibü’z-zamân’dır. Onun dışında hiç bir velî
Sünnet-i seniyyeyi bu kadar derin ve ihâtalı anlayıp tatbîk edemez, ancak o
yapabilir” dedi. Elhamdülillâhi Rabbilâlemîn.</p>

<p class=MsoNormal>22</p>

<p class=MsoNormal>HZ. MAHMÛD SÂMÎ RAMAZÂNOĞLU (K.S.) </p>

<p class=MsoNormal>Hayatının tek gâyesi Resûl-i Ekrem (S.A.V.) Efendimiz
Hazretleri’nin sünnetine uymak ve onu ihyâ etmek olan Hz. Sâmî Efendimiz; daha
önceki kitâplarda: </p>

<p class=MsoNormal>“Kılıcı boynunda asılı peygamber” olarak ta’rîf edilen
(S.A.V.) Efendimiz’e bu husûsta da ittibâ edip gazâya iştirâk ederek «Gâzî»
olmuşlardı. </p>

<p class=MsoNormal>Bu husûsu kendileri şöyle anlatıyorlardı: </p>

<p class=MsoNormal>«-Birinci Cihân Harbi’nde Osmânlı Ordusu’nda levâzım subayı
olarak vazîfe gördüm. Alayımız Edirne’de vazîfe görüyordu. Açlık ve kıtlık son
derece şiddetli idi. Askerlerimizin uzun süre yiyecek bulamadıkları oluyordu.
Bu yüzden askerler ellerinin yetiştiği  yere kadar kavak ağaçlarının kabuklarını
yolarak onları çiğniyorlar ve böylece açlıklarını bir nebze olsun gidermeğe çalışıyorlardı.
</p>

<p class=MsoNormal>Hz. Ebû Bekir Es-Sıddîk (R.A.) Efendimiz’in: </p>

<p class=MsoNormal>“Cihâdı terk eden millet zillete düçâr olur” sözünü bütün
talebelerine ezberleten Hz. Sâmî (K.S.) Cenâb-ı Hakk’ın: </p>

<p class=MsoNormal>“Niçin yapamadığınızı söylüyorsunuz?” Kavl-i Şerîfini de
bize kendileri yaşayarak öğretiyorlardı. Yaşayarak, tatbîk ederek bize cihâdı öğretiyorlardı.
Harbe iştirâk ederek Gâzî olmuşlar, ve ömürleri boyunca İslâm için kılıç
sallama arzusu ile yaşamışlardı. </p>

<p class=MsoNormal>Mübârek ömürleri doksanı bulduğunda dahî sohbetlerinde Uhud
Harbi’nde Amr ibn-i Sâbit (R.A.)’ın müslüman oluşunu anlatırken; onun lâkabını
: </p>

<p class=MsoNormal>“Asram lâkabı ile mülakkab; keskin kılıç saldırıcı, diye
ta’rîf ederken oldukları yerde dizleri üzerine doğrularak ellerini havaya kaldırarak
elindeki kılıcı ile derhâl düşman üzerine saldıracakmış gibi olan hâlleri ancak
görülmekle anlaşılabilirdi. </p>

<p class=MsoNormal>Yaşıyor; ondan sonra anlatıyorlar; anlatırken de o hâli
aynen yaşıyorlardı. Hayatı cihâddı Hz. Sâmî Efendimizin. Ömür boyu cihâd. Ve bu
cihâdı elinde silâhı gazâda da yaşamış ve Gâzî olmuşdu Hz. Sâmî (K.S.). </p>

<p class=MsoNormal>Ve nefea’nallâhü Teâlâ bi şefâatihi, Allâh (C.C.) cümlemizi
onun muhabbetini hakkı ile yaşayıp öylece haşrolanlardan eylesin (Âmîn). </p>

<p class=MsoNormal>Bi hürmeti Seyyidi’l Enbiyâ-i ve’l- Mürselîn Sallallahü
Teâlâ Aleyhi Vesellem.</p>

<p class=MsoNormal>23</p>

<p class=MsoNormal>ZEKATI ALANIN DİKKAT EDECEĞİ,  HUSUSLAR</p>

<p class=MsoNormal>1-Zekatın, kendisine verilmesini Allahü Teâlâ’nın farz
etmesi, bu sûretle ihtiyâcını karşılayıp bütün düşüncelerini bir noktaya
toplamak için olduğunu bilmelidir. </p>

<p class=MsoNormal>Fakirin vazifesi, yoksulluğun kadrini bilmek ve Allah-ü
Teala’nın kendisine verdiği faziletlerin, kendisinden uzaklaştırdığı
nimetlerden daha üstün olduğunu anlamaktır. </p>

<p class=MsoNormal>2- Zekat verene teşekkür etmek, dua etmek ve onu övmektir. “İnsanlara
teşekkür etmeyen, Allah’a şükretmemiş sayılır.” buyrulmaktadır. Verilenin
kusuru varsa onu gizlemek, hakir görmemek, yermemek, vermediği takdirde de
vermedi diye aleyhinde bulunmamak ve aldığını büyük görmek.</p>

<p class=MsoNormal>3- Aldığına dikkat etmelidir. Eğer aldığı helal değilse
ondan sakınmalıdır. Haramdan kaçınan kimseye Allah-ü Teala, helalden kapı açar.
Zalimlerden, haraç toplayan kimselerden, mallarında haram bulunma ihtimali olduğundan
zekat, sadaka alınmamalıdır.</p>

<p class=MsoNormal>4- Aldığı miktarda şüpheli kısımdan kaçınmalı, kendisine
mübah olan miktarı almalı. Yolcu ise yerine varıncaya kadar kendisine lazım
olan yiyecek, giyecek ve vasıta parasından fazlasını yine almamalıdır.</p>

<p class=MsoNormal>Muhtaç olduğu tahakkuk edince azamî bir senelik ihtiyacından
fazlasını almamalıdır.</p>

<p class=MsoNormal>(İmam-ı Gazalî (Rh.A.) İhyau Ulumi’d-din, C.1, S: 618-621)</p>

<p class=MsoNormal>ZEKÂT KİMLERE VERİLİR</p>

<p class=MsoNormal>Zekât, müslüman fakirlere, miskinlere, borçlulara,yolculara,
mükâteblere, mücâhidlere, âmillere verilir. </p>

<p class=MsoNormal>Fakir: Nisab mikdarı fazla bir mala sahib olmayan kimsedir.
Hacet-i asliyye (zarurî ihtiyaç) sinden olmak üzere evi, eşyası, borcuna karşılık
parası olsa bile fakirdir.</p>

<p class=MsoNormal>Miskin: Hiçbir şeye malik olmayıp yiyeceği ve giyeceği şeyler
için dilenmeye muhtaç olan yoksul kimsedir. </p>

<p class=MsoNormal>Borçlu: Borcundan fazla nisab mikdarı mala mâlik olmayan
kimse. </p>

<p class=MsoNormal>Yolcu: Malı beldesinde kalıp elinde birşey bulunmayan kimse.
</p>

<p class=MsoNormal>Mükâteb: Bedel mukabilinde âzâd edilmek üzere efendisiyle
bir mukâvele yapmış olan köle veya câriye demektir.</p>

<p class=MsoNormal>Mücâhid: Allah-ü Teâlâ (C.C.) yolunda gönüllü olarak cihâda
iştirak etmek istediği halde nafakadan silah ve saireden mahrum olan gâzi
demektir. </p>

<p class=MsoNormal>Âmil: Veliyy’ül emir tarafından emvâl-i zahirenin zekâtını
toplamağa me’mur edilen kimsedir. </p>

<p class=MsoNormal>Bir kimse kendi zekâtını fakir bulunan zevcesine, usul ve
furûuna ya’ni, babasına, dedesine, anasına, ninesine, oğullarına, kızlarına,
bunların çocuklarına, torunlarına veremez. </p>

<p class=MsoNormal>(Ömer Nasuhî Bilmen, Büyük İslâm İlmihâli, S. 357-359)</p>

<p class=MsoNormal>24</p>

<p class=MsoNormal>NAFİLE İBÂDET’İN EFDALİ, FIKIH İLMİ TAHSİL ETMEKTİR</p>

<p class=MsoNormal>Ebû Zerr (R.A.) rivâyet eder: Resûl-i Ekrem (S.A.V.)
Efendimiz, buyurmuşlardır:</p>

<p class=MsoNormal>“Yâ Ebâ Zerr! Sabahladıkta Kitâbullâh’tan bir Âyet öğrenmek
sana yüz rek’at nâfile namaz kılmaktan hayırlıdır. Ve sabaha girip ilimden bir
bâb öğrensen sana bin rek’at namaz kılmaktan hayırlıdır.” Abdullâh İbn-i Ömer
(R.A.), Resûlullâh (S.A.V.)’den rivâyetle buyurmuştur ki:</p>

<p class=MsoNormal>“İbâdetin efdâli, fıkıh ilmini öğenmek ve diyânetin efdâli
perhîzliktir, yani harâm şeylerden sakınmaktır.”</p>

<p class=MsoNormal>Nitekim Hadîs-i Şerîf’te buyurulmuştur:</p>

<p class=MsoNormal>“Harâm olan şeylerden hazer et, (sakın) nâsın (insanların)
en âbidi olursun.” İbn-i Ömer Radıyallâhü Anhümâ, buyurmuştur ki:</p>

<p class=MsoNormal>“Bir kimse ilim tâlibi olduğu hâlde eceli gelip irtihâl
ederse, o kimse Allâh-ü Teâlâ Hazretleri’nin huzûruna Nübüvvet derecesinden bir
derece aşağı derecede varır.”</p>

<p class=MsoNormal>“Cenâb-ı Hakk’ın Nebîsi’ne hitâbı, şübhesiz kullarına da
hitâbı demektir. Her ne kadar Hz. Mûsâ (A.S.)’a hitâb buyuruluyorsa da
hakîkatte kullarına hitâbdır.”</p>

<p class=MsoNormal>Zebûr’da Dâvûd (A.S.)’a buyurdu ki:</p>

<p class=MsoNormal>“Yâ Dâvûd! Benî İsrâil ulemâsına ve ruhbânlarına de ki:Ehl-i takvâ ile söyleşsinler, konuşsunlar. Eğer ehl-i takvâ bulunmazsa; ulemâ
ile musâhabe (sohbet) etsinler. Onlar da bulunmazsa; ukalâ (akıllı kimseler)
ile musâhabet (sohbet) eylesinler”</p>

<p class=MsoNormal>Allâh-ü Teâlâ, Hazretleri, takvâyı ilim üzerine; ulemâyı da
ukalâ üzerine takdîm buyurdu. </p>

<p class=MsoNormal>Kıyâmet gününde Allahü Teâlâ Hazretleri buyura ki</p>

<p class=MsoNormal>Ey Ulema Zümresi! Rabbinize zannınız ne idi?</p>

<p class=MsoNormal>Diyeler ki:</p>

<p class=MsoNormal>Zannımız bu idi ki, bize mağfiret edesin ve rahmet kılasın...</p>

<p class=MsoNormal>Allahü Teâlâ ve Tekaddes Hazretleri buyura ki:</p>

<p class=MsoNormal>Tahkika ben sizi yarlığadım. Ve benim size ilim ve hikmeti
emanet koyduğum, size şerr-i murâd ettiğimden değil, belki size hayr murâd ettiğimdendir.
Varın salih kullarım ile rahmetle Cennet’e girin!</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe / 1 S:105-107)</p>

<p class=MsoNormal>25</p>

<p class=MsoNormal>EZVÂC-I MUTAHHARÂT </p>

<p class=MsoNormal>(R.ANHÜNNE)’NİN FAZîLETLERİ</p>

<p class=MsoNormal>Ezvâc-ı Mutahharât (R.Anhünne)’nin fezâil ve mehâsinine
nihâyet yoktur. Onlar mü’mînlerin vâlideleridir. Onlara karşı da her türlü
hürmet ve muhabbetle mütehassis bulunmak bizim için bir vecîbedir.</p>

<p class=MsoNormal>Resûl-ü Ekrem (S.A.V.)’in ilk muhterem Refikası
Hadîcet’ül-Kübrâ (R.Anhâ) Hazretleridir ki Nebî-yi Zîşân (S.A.V.) Efendimiz’i
tasdîk edenlerin birincisi bulunmak şerefini hâizdir. Hazret-i İbrâhîm
(R.A.)’den başka sâir Evlâd-ı Nebevî (R.A.)’nın muazzez vâlidesidir. Resûl-i
Ekrem (S.A.V.) uğrundaki fedâkârlıkları her türlü senâlara lâyıktır. Hadîs-i Şerîf’te:“Kadınların en hayırlısı Hazret-i Meryem ile Hazret-i Hadîce’dir. “ buyurulmuştur.
Cibrîl-i Emîn (A.S.), Allâh-ü Teâlâ’nın ve kendisinin selâmlarını Resûl-ü Ekrem
(S.A.V.) vasıtasıyla Hz. Hadîce (R.A.)’ya teblîğ etmiş ve O’nun için Cennette
pek kıymetli bir makam bulunduğunu da müjdelemiştir.</p>

<p class=MsoNormal>Ezvâc-ı Mutahharât (R.Anhünne)’den biri de Hz. Âişe-i Sıddîka
vâlidemizdir. Bu muhterem vâlidemiz, Resûl-ü Ekrem (S.A.V.)’e çok hizmetlerde
bulunmuş, O (S.A.V.)’den çok ilm ü irfân ahzetmiş, İslâmiyet âlemini neşrettiği
dînî ma’lûmât ile aydınlatmıştır. Hz. Âişe (R.A.)’nın zekâsı, dirâyeti,
nezâheti, kudret-i ilmiyesi fevkâlâde idi. O (R.A.) nezâhetini Kur’ân-ı Mübîn
îlân etmektedir. O (R.A.)’ya söz söyleyecek bir kimse Kur’ân-ı Kerîm’in
tezkiyesine ve bütün Ehl-i İmânın hüsn-ü şehâdetine münâfi bulunacağı cihetle
mücâsirlerinin İslâmiyetle hiçbir alâkası bulunamaz. Hz. Âişe Sıddîka (R.A.)
Vâlidemiz, Fukahâ-yı Sahâbe (R.A.)’nın büyüklerindendir. Hadîs-i Şerîfler
rivâyetinde temâyüz etmiş altı zâttan biri de Ümm’ül-Mü’mînîn Hz. Âişe (R.A.)’dır.
2210 Hadîs-i Şerîf rivâyet etmiş olup dînimizin birçok ahkâmı bu Hadîs-i şerîflere
müsteniddir. Ümmühatî müminînden biri de Hz. Ömer (R.A.)’ın muhterem kerimesi
Hafza Vâlidemizdir. Kendisinden (60) Hadis-i şerif rivâyet olunmuştur.</p>

<p class=MsoNormal>Mü’minlerin muhterem validelerinden biri de Ebû Süfyan
hazretlerinin kızı Hz. Muaviye (R.A.)’nın hemşiresi olan Ümmi Habîbe
hazretleridir. </p>

<p class=MsoNormal>Bunların hepsini hürmetle yad etmek, hepsine muhabbet ve
tazimde bulunmak bizim için bir vazîfedir. Allah-ü Teâla cümlesinde razı olsun
ve bizleri şefaatlarına nâil buyursun âmin.</p>

<p class=MsoNormal>(Ömer Nasûhî Bilmen (Rh.A.), Ashâb-ı Kîrâm, S: 17-18)</p>

<p class=MsoNormal>26</p>

<p class=MsoNormal>&nbsp;</p>

<p class=MsoNormal>&nbsp;</p>

<p class=MsoNormal>HİDÂYET YILDIZLARI ASHÂB-I KİRÂM (R.A.) HAZERÂTI'NIN HEPSİ
DE     ÂDİLDİRLER VE MÜCTEHİDDİRLER</p>

<p class=MsoNormal>İmâm-ı Nevevî (R.H.), diyor ki &quot;Osmân (R.A.)'in
halîfeliği bi'l-İcmâ' sahîhtir. O, mazlûm olarak şehîd edilmiş ve kendisini bir
takım fâsıklar şehîd etmişlerdir. Ashâb- Kirâm (R.A.)'den O'nu öldürmeğe iştirâk
eden olmamıştır. O'nu, ayak takımı ve kabîlelerin en âdî ve sefîlleri öldürmüşlerdir.
Ashâb-ı Kirâm (R.A.)'ün o zamanda orada bulunanları, bu sefîl fâsık ve şakî
defetmekten âciz kalmışlardır. Nihâyet rezîller O'nu, muhâsara ederek şehîd
etmişlerdir.</p>

<p class=MsoNormal>Alî (K.V.)'e gelince O'nun hilâfeti bi'l-icmâ sahîhtir.
Kendi zamanında halîfe O idi; başkasının hilâfet hakkı yok idi.</p>

<p class=MsoNormal>Muâviye (R.A.) ise, âdil, fâzıl necîb Ashâb-ı Kirâm
(R.A)'dendir.</p>

<p class=MsoNormal>Aralarında cereyân eden harblere gelince: Bu harbler
sebebiyle her tâife, kendinde hâsıl olan şübhe (kanâat)den dolayı, kendinin doğru
hareket ettiğine inanıyordu. </p>

<p class=MsoNormal>Ashâb-ı Kirâm (R.A.)'ün hepsi, âdildirler. Allâh, Onlar'dan
râzı olsun. Harblerinde ve sâir işlerinde ise te'vîlcidirler. Bu te'vîlcilik,
Onlar'dan hiçbirisini adâletten ayırmamıştır; çünkü Onlar, müctehiddirler. İctihâdî
bir takım mes'elelerde ihtilâf etmişlerdir. Bundan, Onlar'dan herhangi birinin
eksik taraflı olması lâzım gelmez. Bilmiş ol ki bu harblerin sebebi, da'vâların
şiddetle birbirine benzer olmasındandır. Bundan dolayı Ashâb (R.A.) Hazerâtı'nın
ictihâdları muhtelif olmuş. Ashâb (R.A.), bu husûsta, üç kısma ayrılmışlardır.</p>

<p class=MsoNormal>Bir kısmın ictihâdına göre, hakkın kendi taraflarında olduğundan
ve muhâliflerin âsî sayıldığından ve bundan dolayı da âsî ve bâgi olan
muhâliflerle harbetmek vâcibdir. Onlar da bunu yapmışlardır.</p>

<p class=MsoNormal>İkinci kısım, birinci kısmın tam aksine ictihâdda bulunmuştur.
Bunlar, hakkın kendi taraflarında olduğuna kâni' olmuşlar ve kendilerine yardım
edilmesinin vâcib olduğunu söylemişlerdir.</p>

<p class=MsoNormal>Üçüncü kısım da, hiçbir tarafı tercîh etmemişler ve her iki
taraftan da uzak kalmışlardır. Bunlar da iki tarafa karışmamağın vâcib olduğunda
ictihâd etmişlerdir. Çünkü bir müslümânın ölümü hak ettiği anlaşılmadıkça onların
üzerine hücûm etmek helâl değildir. </p>

<p class=MsoNormal>(Ahmed Dâvûdoğlu (Rh.A.), Sahîh-i Müslim </p>

<p class=MsoNormal>Terceme ve Şerhi C 10, S. 6153-6154)</p>

<p class=MsoNormal>27</p>

<p class=MsoNormal>HZ. ABDULLAH İBN-İ ABBÂS (R.A.)</p>

<p class=MsoNormal>İbn-i Abbâs (Radıyallahu anh), Resûlullah (Sallallahu aleyhi
ve sellem)’in amucaları Abbâs (Radıyallahu anh)’in oğludur.</p>

<p class=MsoNormal>İsimleri “Abdullah”dır. Hazret-i Abbâs’ın on oğlu içinde
yalnız bu zât-ı âlî-kadir nâmdâr bulunmuşdur.</p>

<p class=MsoNormal>Vâlideleri “Ümm’ül-fadl Lübâbe” (Radıyallahu anhâ)’dır.</p>

<p class=MsoNormal>Hazret-i Abbâs’ın ilk evlâdı “Fadl” olduğundan kendileri
“Ebûl-Fadl” zevceleri de “Ümm’ül-Fadl” diye künyelenmişdir.</p>

<p class=MsoNormal>Hazret-i Abdullah, Hazret-i Abbâs’ın ikinci oğludur.
Velâdetleri Hicret-i Seniyye’den üç sene mukaddemdir.</p>

<p class=MsoNormal>Yeni doğduklarında huzûr-ı Hazret-i Risâlet (S.A.V.)’e arz u
takdîm olunmakla, Hazret-i Seyyid’il-Enâm Aleyhissalâtu ve’s-selâm Efendimiz,
Abdullah ibn-i Abbâs’a mübârek rîk-ı Şerîfleriyle hurma gibi tatlı bir şeyi ağzında
çiğneyib, çocuk Abdullah’ın damağına tahnîk buyurmuşlardır. Yeni doğan
çocuklara böylece yapmak âdet idi.</p>

<p class=MsoNormal>Hazreti Ömer (Radıyallahu anh) zamanında ashâb’ın büyükleri
bulundukları halde İbn-i Abbâs Hazretleriyle de müşâvere ederler ve kendilerine
hürmet ve mahabbet ederlerdi.</p>

<p class=MsoNormal>Yetmişbir yaşlarında altmışsekiz sene-i Hicriyye’sinde
Tâif’de irtihâl etmişlerdir. Beyaz tenli, uzun boylu, sabîh’ıl-vech, fasîh’ıl
lisân bir zât-ı âlî-kadir idiler.</p>

<p class=MsoNormal>Kelâm-ı Şerîflerindendir:</p>

<p class=MsoNormal>Bütün işlerinizin temeli din’dir.</p>

<p class=MsoNormal>Zînetiniz ilimdir,</p>

<p class=MsoNormal>Ayıblarınızın muhâfızı edebdir,</p>

<p class=MsoNormal>İzz ü şeref ve kuvvetiniz hılmdir,</p>

<p class=MsoNormal>Sizi birbirinize bağlayacak olan şey de vefâdar olmanızdır.</p>

<p class=MsoNormal>Ömer‘ül-Fârûk (Radıyallahu anh)’in huzûrunda Abdullah ibn-i
Abbâs oturur iken Şâir Hatıy’e İbn-i Abbâs hakında şöyle suâl etmiş:</p>

<p class=MsoNormal>“Yaşça (sinnen) hepsinin küçüğü olduğu halde ilmen cümleye
fâik olan bu zât kimdir” diye suâl edince, “Abdullah İbn-i Abbâsdır” cevâbını
almışdır.</p>

<p class=MsoNormal>Abdullah ibn-i Abbâs (Radıyallahu anhümâ) kendi ilimlerinin
Hazreti Alî (Radıyallahu anh)’ın ilmine nazaran, denizin engin yerine konulmuş
bir şişe su kadar olduğunu i’tirâf etmişdir. Radıyallahu anhüm.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm, S.
95-98)</p>

<p class=MsoNormal>28</p>

<p class=MsoNormal>YALAN KONUŞMAK VE YALAN YERE YEMİN ETMEK</p>

<p class=MsoNormal>Bu, en çirkin günah ve fahiş ayıblardandır. İsmail b. Vasıt
diyor ki; Resûl-i Ekrem (S.A.V.)’in irtihalinden sonra Ebû Bekir es-Sıddîk
(R.A.) bir hutbe irat etti. Hutbesinde: “Geçen sene Resûl-i Ekrem (S.A.V.)
burada aramızda idi ve şöyle buyurdu”; dedi ve ağladıktan sonra “Yalandan sakının,
o, fücur (kötülük) ile beraberdir ve her ikisi de Cehennemdedir.” buyurdu. </p>

<p class=MsoNormal>Ebû Ümâme (R.A.) de diyor ki;  Resûl-i Ekrem (S.A.V.):“Yalan, nifak kapılarından bir kapıdır” buyurmuştur. Yine Resûl-i Ekrem
(S.A.V.) şöyle buyurmuştur: “En büyük hıyânet, arkadaşına haber verdiğin bir
sözde o sana inandığı halde, senin ona yalan söylemendir. Bir defa Resûl-i
Ekrem (S.A.V.) bir koyun alışverişine tesadüf etti. Biri “Şu kadardan eksiğe
vermem” diye yemin ediyor. Diğeri de “Şu kadardan fazla vermem” diye yemin
ediyor. Sonra baktı ki, adam koyunu almış gidiyor. Bunun üzerine peygamberimiz
“Birinize günah ve keffaret icab etti”, buyurdu. </p>

<p class=MsoNormal>Yine Resûl-i Ekrem (S.A.V.): “Yalan rızkı azaltır”
buyurdular. Başka bir hadisde: “Üç kişi ile kıyamet günü Allâh konuşmaz ve
onlara bakmaz. Bunlar verdiği sadakayı başa kakan, meta’ını yalan yemin ile
satan ve kibirli kibirli ridasını sallayarak dolaşan kimselerdir”, buyurulmuştur.
</p>

<p class=MsoNormal>Ebû Zerr (R.A.)’in rivâyetinde: “Üç kimseyi Allâh sever.
Bunlardan biri, bir ordu içinde bulunup da öldürülünceye veya zafere ulaşıncaya
kadar başını bu yola koyup harb eden. İkincisi, bir adamdır ki, kendisine
eziyet eden kötü bir komşusu vardır. Oradan göç edinceye veya bir taraf
ölünceye kadar onun eziyetine sabreder. Üçüncüsü bir adamdır ki, arkadaşları
ile yolculuğa veya düşman üzerine çıkmışlar, uzun süre gece yolculuğu
kendilerini yormuş, herkesin canı yatmağı arzulamış. Bu esnada arkadaşları yatıp
istirahat ederken kendisi yatmaz, bir kenara çekilip namaz kılar ve yolculuk
için arkadaşlarını  uyarıncaya kadar ibadetle meşgul olur. Üç sınıf insana da
Allâh buğzeder. Birincisi, çok yemin ile mal satıp alışveriş eden tüccar. İkincisi,
böbürlenen yoksul. Üçüncüsü de verdiğini başa kakan cimridir” buyurulmuştur. </p>

<p class=MsoNormal>(Hüccetü’l İslam İmam Gazâli (Rh. A.) İhyâu ‘ Ulûmi’d-Dîn
C.3 S. 299)</p>

<p class=MsoNormal>29</p>

<p class=MsoNormal>HZ. SÜHEYL BİN AMR (R.A.)</p>

<p class=MsoNormal>Süheyl bin Amr, Kureyşî ve Âmirî’dir. Kureyş’in en beliğ ve
hâkim hatiblerinden ma’dûddur. Mekke’nin fethi sırasında müslüman olmuş ve
Resûl-i Ekrem (Sallallahu Teâlâ aleyhi ve sellem) Efendimiz Hazretleri tarafından
kendisine Huneyn ganimetinden bir hisse verilmişdi.</p>

<p class=MsoNormal>Müşârun ileyh Mekke’de kâfir iken Rasûl-i Ekrem aleyhinde
hutbe îrâd ederdi. Bedir Muhârebesinde Kureyş ile birlikde gelerek esir düşmüşdü.
Hazret-i Ömer (Radıyallahu anh) bu fırsattan istifâde ederek Rasûlullah
(Sallallahu Teâlâ aleyhi ve sellem)’e:</p>

<p class=MsoNormal>“Yâ Rasûlallah! Müsâade ediniz de aleyhinize söylediği
sözlerin cezâsı olarak Süheyl’in iki ön dişlerini sökeyim aleyhinizde bir daha
hutbe dahî söyleyemesin” dedi. Resûl-i Ekrem (Sallallahu Teâlâ aleyhi ve
sellem) de:</p>

<p class=MsoNormal>“Yâ Ömer! Suheyl’i bırak, belki o bir gün gelir de bir hutbe
îrâd eder de senin takdîr ve şükrânını kazanır” buyurdu.</p>

<p class=MsoNormal>Ve hakîkaten Resûlullah (Sallallahu Teâlâ aleyhi ve sellem)
Efendimiz’in bu sözleri irtihâl-i Nebevî’yi müteâkip Arabların irtidâdı sırasında
tahakkuk etdi. Bir herc ü merc sırasında Kureyş’in îmân ve irâdesi Mekke’de
sarsılmağa başlamış idi. Hattâ Attâb bin Üseyyid Mekke vâlisi de ihtifâya
mecbûr olmuşdu.</p>

<p class=MsoNormal>Halkın iradesi sarsıldığı böyle dağdağalı bir zamanda îmân
ve kanâatine tamâmen bağlı olan Süheyl (Radıyallahu anh) mühim bir halk kitlesi
karşısında beliğ bir hutbe îrâd eyledi. Hulâsası:</p>

<p class=MsoNormal>“Ey Kureyş cemâati! Sakın siz îmân edenlerin sonu, irtidad
edenlerin de önü olmayınız, vallahi bu İslâm dini güneş ile ayın tulûundan
gurûbuna kadar tabîî seyri gibi beşeriyyeti tenvîr ederek imtidâd ve devam edip
gidecektir” dedi.</p>

<p class=MsoNormal>Mekke’nin fethi sırasında müslüman olan Kureyşliler arasında
Süheyl bin Amr derecesinde metânet gösteren hiçbir kimse bulunmamıştır.</p>

<p class=MsoNormal>Aynı zamanda Süheyl (Radıyallahu anh) Kur’ân-ı Hakîm’in
mukaddes huzûru karşısında rakıyk’ul-kalb idi. Kur’ân-ı Kerîm’in tilâveti sırasında
rengi sararır ve kemâl-i teessürle ağlar idi.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 315-316)</p>

<p class=MsoNormal>30</p>

<p class=MsoNormal>ALLÂH'TAN KORKANA, ALLÂH (C.C.) MUTLAKÂ BİR ÇIKIŞ KAPISI İHSÂN
EDER</p>

<p class=MsoNormal>&quot;Kim Allâh'tan korkarsa, Allâh ona bir çıkış kapısı
ihsân eder.&quot; (Talâk Sûresi, Âyet: 2)</p>

<p class=MsoNormal>Fahrüddîn (Rahîmehullâh), Tefsîr-i Kebîr'inde, bu Âyet-i
Celîle ile ilgili şu ma'nâlara yer verir:</p>

<p class=MsoNormal>&quot;İnsanlara zor gelen bütün şeyler husûsunda bir çıkış
yolu yaratır.&quot; ma'nâsı müfessirlerce verilmiş bir ma'nâdır.&quot;</p>

<p class=MsoNormal>Kelbî de &quot;Kim, musîbetlere sabrederse, Allâh, o
kimseye, Cehennem'den kurtulup Cennet'e götüren bir çıkış yolu ihsân
eder.&quot; demiştir.</p>

<p class=MsoNormal>Bu Âyet, Hz. peygamber (S.A.V.) Efendimiz nezdinde okunduğunda,
Resûlullâh (S.A.V.) Efendimiz: &quot;Dünya şübhelerinden, ölüm sekerâtından ve
Kıyâmet Günü'nün sıkıntılarından bir çıkış yolu ihsân eder...&quot; buyurmuşlardır.</p>

<p class=MsoNormal>Müfessirlerin çoğu bu Âyet'in nüzul sebebiyle ilgili şöyle
demişlerdir: &quot;Avf İbn-i Mâlik El-Eşcaî (R.A.) hakkında nâzil olmuştur. Düşmanlar,
Avf İbn-i Mâlik (R.A.)'in oğlunu esir almışlardı. Avf İbn-i Mâlik (R.A.),
durumuna gelip Resûlullâh (S.A.V.) Efendimiz'e anlatır ve ihtiyâcını arz eder.
Bunun üzerine Resûlullâh (S.A.V.) Efendimiz, ona: &quot;-Allâh'tan kork, sabret
ve &quot;Lâ havle ve lâ kuvvete illâ billâh...&quot; cümlesini söylemeğe devâm
et.&quot; buyururlar. Avf İbn-i Mâlik (R.A.)da böyle yapar. bir gün evde iken oğlunu
karşısında bulur. Oğlu düşmanlardan kurtulmuş ve gelirken de bir deve sürüsüne
rasgelmiş ve bu sürüyü de sürüp babasına getirmiş. Keşşâf sâhibi: &quot;Öyle ki
düşmanlar, bu yüz develik sürüyü görmemişler, o da onları sürüp getirmiş. İşte
Cenâb-ı Hakk &quot;Onu ummadığı bir cihetten rızıklandırır...&quot; (Talâk Sûresi:Âyet: 3) ifâdesiyle anlatılan husûs budur. Bu Âyet'le ilgili de şu
söylenebilir: &quot;Kim Allâh'tan korkar, helâl kazancı tercîh ederse ve
âilesine (onun huysuzluğuna) karşı sabrederse, eğer bir sıkıntısı varsa Allâh,
onun bu sıkıntısını giderir ve onu, ummadığı bir yerden rızıklandırır.&quot;</p>

<p class=MsoNormal>(Fahrüddîn Er-Râzî (R.H.) Tefsîr-i Kebîr Tercemesi, C. 21,
S. 536;538)</p>

<p class=MsoNormal>31</p>

<p class=MsoNormal>&nbsp;</p>

<p class=MsoNormal>AĞUSTOS</p>

<p class=MsoNormal>BÜTÜN HAYVANAT, (A’RAF: 179’DA </p>

<p class=MsoNormal>HALLERİ BEYÂN EDİLEN CİNN VE </p>

<p class=MsoNormal>İNSANLAR HARİÇ) NEBÎ (S.A.V.) </p>

<p class=MsoNormal>EFENDİMİZ’E TA’ZİMDE BULUNMUŞTUR.</p>

<p class=MsoNormal>“And olsun ki biz, ins ve cinnden bir çoğunu cehennem için
yaratmışızdır. Onların kalbleri vardır, bunlarla idrak etmezler; gözleri vardır,
bunlarla görmezler; kulakları vardır, bunlarla işitmezler. Onlar, dört ayaklı
hayvanlar gibidir. Hatta daha sapıktırlar. Onlar, gaflete düşenlerin ta
kendileridir. “ </p>

<p class=MsoNormal>(A’raf Sûresi, Âyet: 279)</p>

<p class=MsoNormal>Hz. Ömer İbn-i Hattab (R.A.) şöyle rivâyet ederler ki:“Resûlullâh (S.A.V.), Ashabı (R.A.)’dan bir cemaatle otururlarken kertenkele
avlanmış bir bedevi çıkageldi: Oturanlara Nebî (S.A.V.) Efendimiz’i
kasdederek,  “-Bu şahıs, kimdir?” diye sordu. Ona, “-Bu zat, Allâh’ın Nebîsi
(S.A.V.)’dir?” denildi: Nebî (S.A.V.)’e yönelip: “-Lat ve Uzza hakkı için, bu
kertenkele  seni tasdik etmedikçe ben, sana îmân etmem, dedi. Bunun üzerine
Nebî (S.A.V.) Efendimiz, kertenkeleye: “Ey kertenkele! Oradaki cemaatin
duyabileceği açık bir lisanla, diye hitab ettiler. Kertenkele: “Buyur, buyur ey
gelenlerin (yaratıkların) süsü!.. diye cevab verdi. “-Söyle bakalım, sen kime
kulluk edersin?” diye kertenkeleye sual edince, kertenkele: “-Ben, semada Arş’ı,
yerde saltanatı, denizde yolu, Cennet’te rahmeti, Cehennem’de azâbı yaratan
Allâh’a ibâdet ederim.” dedi. Nebî (S.A.V.) Efendimiz, tekrar sordular: “-Peki
ben, kimim?” Kertenkele: “-Sen, Âlemlerin Rabbi’nin Resûlüsün, Nebîlerin hatemi
(sonuncususun)sin, Seni doğrulayan felâha kavuşmuştur. Seni yalanlayan da perişan
olmuştur.” diye cevab verince bedevî, hemen müslümân oldu.” </p>

<p class=MsoNormal>(Taberâni, Beyhakî, Suyûtî, İbn-i Asâkir) </p>

<p class=MsoNormal>Abdullah bin Ca’ferü’t Tayyar (R.A.)’dan rivâyete nazaran
denilmiştir ki “Bir kimsenin bir bostanı vardı ki buraya hiç kimse giremezdi;çünkü orada herkese saldıracak bir deve vardı. Resûlullâh (S.A.V.) bostana
girdiler ve deveyi çağırdılar. Deve burnunu yerde sürüyerek geldi ve Nebî
(S.A.V.) önlerinde yere çöktü. Nebî (S.A.V.) devenin yere sarkan yularını,
devenin başına dolayıp buyurdular ki: “Gök yer arasında hiçbir şey yoktur ki
benim Allâh’ın Resûlü olduğumu bilmesin. Yalnız cinn ve insanlardan âsî olanlar
müstesna.” </p>

<p class=MsoNormal>(Müslim, Ebû Dâvud)</p>

<p class=MsoNormal>(Kadi İyaz (R.H.) Şifa-yı Şerîf Tercemesi S. 307 – 311)</p>

<p class=MsoNormal>1</p>

<p class=MsoNormal>NAMAZ’IN FARZİYYETİ İNKÂR EDİLEMEZ</p>

<p class=MsoNormal>Câbir İbn-i Abdullâh (R.A.)’den rivâyetle Resûlullâh
(S.A.V.) Efendimiz: “Kişi ile şirk ve küfrün arasında (yalnız) namazı terk
etmek vardır.” diye buyurmuşlardır.</p>

<p class=MsoNormal>Namazı terk eden kimse, onun farz olduğunu inkâr ediyorsa;bütün “ulemânın icmâ’ı ile İslâm’dan çıkar. Yalnız yeni Müslümân olup da henüz
namaz’ın farz olduğunu öğrenecek kadar bir zaman Müslümanlar arasında
bulunamayan ma’zûr sayılır, Namaz’ın farz olduğunu i’tikâd etmekle berâber,
tembelliğinden kılmıyorsa, mes’ele ulemâ arasında ihtilâflıdır. İmâm-ı Mâlik ve
Şâfiî (R.A.) ve diğer birçok ulemâya göre kâfir değil; fâsık olur ve tevbekâr
olması istenir. Şâyed tevbekâr olmazsa hadd-i şer’îsi tatbîk olunur ki bu da kılıçla
öldürülmektir. </p>

<p class=MsoNormal>İmâm-ı A’zam ile Kûfeli âlimlere ve Şâfiîler’den Müzenî
(R.A.)’e göre kâfir olmaz; cezâsı da ölüm değil, ta’zîrdir ya’ni namaz kılıncaya
kadar hapistir. Namaz kılmayanın küfrüne hükmedenler, Câbir İbn-i Abdullâh
(R.A.) rivâyet eylediği bu “Kişi ile şirk ve küfrün arasında (yalnız) namazı
terk etmek vardır.” Hadîs-i Şerîf’in zâhiriyle ve bu mes’eleyi kelime-i
tevhîd’e kıyâsla istidlâl ederler. Öldürülmez diyenlerin delîli de “Bir
Müslümân’ın kanı ancak üç şeyden biriyle helâl olur...” Hadîs’idir ki bu
Hadîs-i Şerîf’te namaz zikredilmemiştir.</p>

<p class=MsoNormal>Ulemânın cumhûru, namaz kılmayanın dîn’den çıkmadığına Nisâ
Sûresi, Âyet: 116 “Şübhesiz ki Allâh, kendisine şirk koşulmasını afvetmez; ama
bundan aşağısını dilediğine afveder...” hükm-i İlâhîsi ve “Allâh’tan başka ilâh
yoktur ve Muhammed (S.A.V.) de O’nun Resûlü’dür, diyen Cennet’e girecektir.”
Hadîs-i Şerîfi’yle istidlâl etmişlerdir. Namazı terk edenin katli lâzım geldiğine
delîlleri, Hakk Teâlâ Hazretleri’nin: “Eğer tevbe ederler de namazı kılarlar;zekâtı da verirlerse onları serbest bırakın...” Âyet-i Kerîmesi’yle: “İnsanlarla
tâ Allâh’tan başka ilâh yoktur diyerek namazı kılıncaya, zekâtı verinceye kadar
onlarla harbe memûr kılındım...” Hadîs-i Şerîfi’dir.</p>

<p class=MsoNormal>(Ahmed Dâvûdoğlu (Rh.A.) </p>

<p class=MsoNormal>Sahîh-i Müslim Terceme ve Şerhi, C. 1, S. 355-356)</p>

<p class=MsoNormal>2</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>KULLANILMASINI YASAKLADIKLARI </p>

<p class=MsoNormal>YEDİ ŞEY’DEN ÜÇÜNCÜSÜ: </p>

<p class=MsoNormal>ERKEKLERİN ALTIN YÜZÜK TAKINMALARI’DIR</p>

<p class=MsoNormal>Erkekler için altın yüzük isti’mâli harâmdır. Delîli de
Berâ’ İbn-i Âzib (R.A.) Hadîsi’nde “Altın yüzük isti’mâlinin menhî olduğu (şer’an
harâm kılındığı) açıkça rivâyet edilmiş” bulunmasıdır.</p>

<p class=MsoNormal>Kadınlar için istisnâ delîli vardır.</p>

<p class=MsoNormal>Erkekler için altın yüzük isti’mâlinin mübâh olduğuna
hükmeden fukahânın delîli Tahâvî’nin meâniyi’l-Âsâr şerhinde Muhammed İbn-i
Mâlik’e muttasıl bir senedle rivâyet ettiği Berâ’ İbn-i Âzib (R.A.)’in diğer
bir Hadîsi’dir.</p>

<p class=MsoNormal>(Tecrîd-i Sarîh Tercemesi ve Şerhi C. 4, S. 286-287)</p>

<p class=MsoNormal>Erkeklerin gümüş yüzük takınmaları câizdir. Bütün Hadîs
ehli’nin Câbir İbn-i Abdullâh (R.A.)’dan rivâyetlerine göre, Hz. Câbir (R.A.)
diyor ki: “Resûlullâh (S.A.V.) gümüşten bir yüzük edinmişti. Üstünde de Habeşistan
taşından bir kaşı vardı. Üstünde de üç satır olarak “Muhammed Resûlullâh” yazılı
idi. “Muhammed” bir satır; “Resûl” bir satır; “Allâh” da bir satır idi.”</p>

<p class=MsoNormal>Çehâr-ı Yâr-ı Güzîn, Dört Halîfe, (R.A.) Hazerâtı’nın da
gümüş yüzükleri var idi. Üzerlerindeki yazılar şöyle idi.</p>

<p class=MsoNormal>Hz. Ebû Bekir (R.A.)’in yüzüklerinin üzerinde: “Allâh, ne
güzel kudret sâhibidir.”; Hz. Ömer (R.A.)’inkinde: “Yâ Ömer, sana vâiz ve nâsıh
olmak üzere ölüm kâfîdir.”; Hz. Osmân (R.A.)’inkinde: “Yâ belâ ve musîbetlere
sabredersin, yâhûd nedâmet edersin.”; Hz. Alî Mürtazâ (R.A.)’inkinde: “Mülk,
Allâh’ındır.”; Ebû Hanîfe (R.A.)’inkinde: “Hayır söyle, yoksa sus!”; İmâm-ı Ebû
Yûsuf (R.A.)’inkinde: “Kendi hissi ile hareket eden pişmânlık duyar.”; İmâm-ı
Muhammed (R.A.)’inkinde ise: “Sabreden derviş, murâdına ermiş.”</p>

<p class=MsoNormal>İhtiyâr’da “Lüzûm olmaksızın yüzük edinmeği terk etmek, evlâ
ve efdâldir.” deniliyor. Hulvânî (R.H.)’in, “Bazı talebelerini yüzük takmaktan
nehyettiğini” Kirmânî (R.H.) bildiriyor. İhtiyâr’da “Lüzûmlu bir ihtiyâca
binâen yüzük (gümüş yüzük) edinmek sünnettir. Hâkimler ve Devlet adamları yüzük
edinebilirler.” deniliyor. Tatarhâniyye’de “Yüzük edinmek mutlak sûrette
câizdir; biz Hanefîler, bu kavil ile amel ederiz.” denilmiştir.</p>

<p class=MsoNormal>(Tecrîd-i Sarîh Tercemesi ve Şerhi C. 4, S. 287-288)</p>

<p class=MsoNormal>3</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>KULLANILMASINI YASAKLADIKLARI YEDİ </p>

<p class=MsoNormal>ŞEY’DEN DÖRT, BEŞ, ALTI VE YEDİNCİSİ: </p>

<p class=MsoNormal>ERKEKLERİN İPEKLİ VE İPEKTEN DOKUNMUŞ KUMAŞLARI
KULLANMALARI’DIR</p>

<p class=MsoNormal>Dördüncüsü: HARÎR, İpekten dokunmuş kumaştır. Harîr’den
ma’mûl eşyânın isti’mâli de erkekler için harâmdır, kadınlar için değildir. İpekli
kumaşın kadınlar için mübâh olduğuna delâlet eden pekçok Hadîs-i Şerîf nakledilmiştir.</p>

<p class=MsoNormal>Eba Dâvûd ve İbn-i Mâce’nin Hz. Alî (R.A.)’den rivâyet
ettikleri bir Hadîs’e göre “Resûlullâh (S.A.V.) bir kerre ipekli kumaş alarak
sağ taraflarına koymuşlar, bir altın parçası alarak onu da sol taraflarına
koymuşlar ve sonra bunlara işâret buyurarak: “İşte bunların ikisi de ümmetimin
erkeklerine harâmdır.” buyurmuşlardır.” İbn-i Mâce’nin rivâyetinde: “Ümmetimin
kadınlarına helâldir.” ziyâde-i rivâyeti de vardır ve şübhesiz istisnâda daha
açıktır. </p>

<p class=MsoNormal>Beşincisi: DÎBÂCE, Erişi ve argacı (boyuna ve enine atkısı,
ipliği) ipek olan kumaştır. Türkçemiz’de “dîbâ” diye söylenir, adlandırılmıştır.</p>

<p class=MsoNormal>Altıncısı: KASİY, Ketenle karışık ipekli kumaşın adıdır.</p>

<p class=MsoNormal>Yedincisi: İSTEBRAK, Kalın ipekli kumaştır.</p>

<p class=MsoNormal>Asr-ı Saâdet’te ipekli olarak bu kumaşlar kullanılmış ve her
biri de ya i’mâl edildikleri mahalle yâhûd dokunuş tarzına göre birer isim almıştır
ve hepsi de ipeklidir. Bunların umûmî adı (ünvânı) “harîr”dir. </p>

<p class=MsoNormal>Giyim husûsunda İslâmiyyet’in hedef gösterdiği gâyeler şunlardır:Giyilen şeyin temiz olması; isrâfı sefâheti; kibir ve gururu mûcîb olmamasıdır.
Bunun için İslâmiyyet, bir taraftan gerek vücûdun, gerek giyilen elbisenin
temizliğine ehemmiyyet vermiş, bir taraftan da ipekli giyilmesini yasak etmiştir.
İslâm Dini, beşer târihinin her devrinde insanlar için birer övünç ve gurur
vesîlesi olan ve bu uğurda yapılan ağır masraflarla ferdlerin ve netice olarak
da cemiyyetlerin servet ve saâdetlerini mahveden ipekli giyim tutkunluğuna,
hastalığına ve altın gümüş gibi mücevherât ile süslenmek düşkünlüğüne karşı
vaz’ ettiği ahlâkî ve sosyal kâîdeler dâiresinde mücâdele etmiş ve insanlara
orta hâlli ve son derece aklî ve insânî bir giyim ve geçim yolu göstermiştir.</p>

<p class=MsoNormal>(Tecrîd-i Sarîh Tercemesi ve Şerhi C. 4, S. 290)</p>

<p class=MsoNormal>4</p>

<p class=MsoNormal>ALLÂH'TAN BAŞKA İLÂH YOKTUR; </p>

<p class=MsoNormal>ANCAK ALLÂH VARDIR VE ANCAK O'NA DÖNÜLÜR</p>

<p class=MsoNormal>(Îmân sâhibi, kaderde hatâ yoktur diyen kimsedir.)</p>

<p class=MsoNormal>Ey evlâd, kalbinle Allâh'a dön! Allâh'a tevbe ile dönülür.
Tevbe eden O'na dönmüş sayılır. Allâh-ü Teâlâ'nın, &quot;Size azâb gelip
çatmadan önce Rabbiniz’e dönünüz. O'na teslîm olunuz, sonra size yardım
edilmez.&quot; (Zümer: 54) diye buyurması, &quot;Rabbiniz'e dönünüz.&quot;demektir.</p>

<p class=MsoNormal>Her ne varsa, Allâh'a bırakınız. Nefsinizi de O'na teslim
ediniz. Nefsinizi O'nun kazâ' ve kaderi önüne seriniz. O'nun yasakları ve
emirleri karşısında nefse pay vermeyiniz. </p>

<p class=MsoNormal>Kalbinizi Hakk'a veriniz. Elsiz, ayaksız, gözsüz ve şekilsiz
olsun. Bu âlem böyledir, şekli şemâli yoktur. Niçin ve neden gibi sözler olmaz.
Muhâlefet ve ni'zâ' yapılmaz. Uymak ve tasdîk etmek vardır. &quot;Emir âlemi
tamamdır.&quot; deyiniz. &quot;Kaderde hatâ yoktur!&quot; deyiniz. Ezelî
bilginin yanlış olmadığını her yerde ilâ ediniz. Böyle olursanız, Hakk'a dönüşünüz
de şübhe kalmaz. Hâliniz, Hakk'a dönmüş olduğunuzu tasdîk eder.</p>

<p class=MsoNormal>Hiçbir şeyle ünsiyyet (ahbâblık) etme, Hakk'tan gayrî her şeyden
kaç. Arştan arza kadar bütün yaratılmışları bırak. Bıraktığın an, bütün
hâdiselerin te'sîrinden kurtulursun.</p>

<p class=MsoNormal>Büyük insanların (ma'rifet ehlinin) hâllerini bilmeyen,
onlara saygı duymaz. Onların iç âlemlerini ve Hakk'a olan hâllerinden bazılarını
sezemeyen, onlara hürmet edemez. Allâh'ın sevgili kulları, övülmeği de, yerilmeği
de eşit görürler. Onlar için övülmek ile kötülenmek aynıdır. Yaz ile kış arasında
onlar için ayırt edici bir şey yoktur. Onlar her şeyde, Hakk'ın varlığını
sezerler, görürler. Değiştirmek ellerinden gelmez. İşte bu hâl kimde tahakkuk
ederse, o kimse marifet ehlinden olur. Övenlere mükâfat vermez, yerenlere de
harb açmaz. Onlarla uğraşmanın abes olduğunu bilir. Halk sevgisini kalbinden çıkarır,
oraya tek konulacak olan Hakk sevgisini koyar. İşte o büyükler (ma'rifet ehli)
Hakk'a öfke duymazlar. Hakk'ın fermânı olmadan sevgi duygusunu taşımazlar.
Allâh'ın emri ile şefkât duyarlar, acırlar.</p>

<p class=MsoNormal>(Hz. Gavs-ı A'zam Seyyid Abdülkadir Geylânî (K.S.A.) </p>

<p class=MsoNormal>Fethü'r-Rabbanî, S. 103-104)</p>

<p class=MsoNormal>5</p>

<p class=MsoNormal>HZ. SELMÂN-I FÂRİSÎ (R.A.)</p>

<p class=MsoNormal>Selmân-ı Fârisî (R.A.), aslen Îranlıdır. Eski ismi “Mâbih”
olup, babası Îran dehkanlarından “Bûd” yahud “Bûdahşan” isminde, bulunduğu
karyenin beyi, ağası idi.</p>

<p class=MsoNormal>Taraf-ı âlî-i Risâletpenâhîden kendisine “Selmân’ül-Hayr”
lakabı bahşolunmuştur. Nesebi anıldıkda “Selmân ibn-i İslâm” denilir.</p>

<p class=MsoNormal>Selmân (R.A.)’ın müslüman oldukdan sonra son derece samîmî
hareketi, Resûlullah (S.A.V.) Efendimiz’le Ashâb-ı Kirâm arasında kendisine karşı
pek derin bir alâka ve muhabbet uyandırmışdır. Bilâ-istisnâ  herkes Selmân
(R.A.)’ı seviyordu.</p>

<p class=MsoNormal>Muhâcirîn “-Selmân bizdendir”,</p>

<p class=MsoNormal>Ensâr: “Selmân bizdendir” diye aralarında Selmân sevgisini
paylaşamıyorlardı.</p>

<p class=MsoNormal>İşte bu sevgiye binâen hem Ashâbı te’lif, hem de Selmân’ı
taltif için, Resûl-i Ekrem (S.A.V.):</p>

<p class=MsoNormal>“-Selmân bizdendir, Ehl-i Beyt’dendir” buyurmuşlardır.</p>

<p class=MsoNormal>Selmân (R.A.)’in azîz şahsiyyeti, salâbet-i ahlâkıyyesinde,
zühdî hayâtında ve Resûl-i Ekrem (S.A.V.)’e ve müslümanlığa fart-ı sadâkat ve
muhabbetinde ve ihtiyârlığına rağmen mücâhedelerinde görülür.</p>

<p class=MsoNormal>İbn-i Sa’d’in rivâyetine göre:</p>

<p class=MsoNormal>Hadîs-i Şerîf’de: “Selmân’a doyasıya ilim verilmişdir”
buyurulmuşdur.</p>

<p class=MsoNormal>Kezâ Resûlullah (S.A.V.):</p>

<p class=MsoNormal>“-Cennet üç kişiye, ya’ni; Ali, Ammâr ve Selmân’a müştakdır!”
buyurmuşlar. Ali (R.A.) onun hakkında: “-Ulûm-ı evvelîni ve âhirini tahsîl etmiş,
bitmez ve tükenmez bir bahirden, bizden, ya’ni, Ehl-i Beyt-i Nübüvvetdendir”
diye buyurmuşdur.</p>

<p class=MsoNormal>Geceleri, Resûlullah (S.A.V.) ile tenhâca pek çok musâhabet
eylerdi. Îran’ın Fethinden sonra Ömer (R.A.) tarafından Kisrâ’nın pâyitahtı
olan Medâyin’e vâli nasbedilmiş ve 25 senesinde Medâyin’de vâli iken rahmet-i
Rahmân’a kavuşmuştur.</p>

<p class=MsoNormal>Selmân-ı Fârisî (R.A.) muammerîndendir. Hâfız İbn-i Hacer-i
Askalânî’nin nakline göre müşârünileyh’in sinni (yaşı) 250’yi geçdiğinde
ittifak edilmiştir. İhtilâfları 250’den sonra hakkındadır. Hâfız Zehebî 280 yaşını
tecâvüz etdiğine kanâat etdiğini söylemişdir.</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Ashâb-ı Kirâm (R.A.), S. 101-110)</p>

<p class=MsoNormal>6</p>

<p class=MsoNormal>ALLÂH-Ü TEÂLÂ, MÜSLÜMÂNLARI KENDİSİNE, TÂAT İÇİN SEÇMİŞTİR </p>

<p class=MsoNormal>“Allâh yolunda (uğrunda) cihâd edin. Sizi o seçti. Dîn’de
üzerinize hiçbir güçlük de yüklemedi. Babanız İbrâhîm’in Dîni’nde olduğu gibi,
size daha evvel de, bu (Kur’ân’da) da, Resûl, sizin üzerinize şâhid olsun, siz
de insanlar üzerine şâhid olasınız diye, Allâh, ”Müslümân adını verdi. Artık
dosdoğru namaz kılın, zekât verin, Allâh’a sarılın. O, sizin Mevlânız’dır. O,
ne güzel Mevlâ, ne güzel yardımcı’dır.” (Hacc Sûresi, Âyet: 78)</p>

<p class=MsoNormal>“Sizi O seçti.” İfâdesinin ma’nâsı şudur: “Mükellef tutmak,
Allâh’ın, kuluna bir şeref bahşetmesidir. Allâh, size en büyük şerefi bahşetmiş,
sizi kendi hizmeti ve tâatiyle meşgul olmanız için seçmiştir. Binâenaleyh
bundan daha yüce rütbe var mıdır? </p>

<p class=MsoNormal>Mükellefiyet, Müslümân için bir şeref ve vazîfe ise de nefse
zor gelen bir husustur. İşte bu sebeble Hakk Teâlâ: “Din’de üzerinize hiçbir
güçlük de yüklemedi.” Cevâbıyla, bu mes’eleye açıklık getirmiştir. Nitekim
Müslümân, eğer ayakta namaz kılamazsa, oturarak kılar; bunu da yapamazsa îmâ
ile kılar.  Seferî iken Müslümân’a dört rek’atlık farzları iki rek’at olarak kılmak
ruhsatı verilmiştir. “Allâh, hiçbir nefse, gücünün yettiğinden başkasını
yüklemez.” (Bakara: 286) ve “Allâh, şu anda sizin yükünüzü hafîfletti.” (Enfâl:66) </p>

<p class=MsoNormal>Âyetleri de Müslümân’a “Allâh’ın hiçbir güçlük yüklemediğini”
tasrîh etmektedir. Allâh-ü Teâlâ, günah işleyen Müslümân kuluna tevbe etmesi
veyâ keffaret vermesi için bir kapı açmıştır. İbn-i Ömer (R.A.)’den rivâyet
edildiğine göre “Kime bir ruhsat verilir, o da bu ruhsatı kullanmaktan yüz
çevirirse, Kıyâmet Günü’nde insanların arasında hükmedilinceye kadar, bir ejderha
ağırlığı (kadar bir yükü) yüklenmekle mükellef tutulur.” demişlerdir. </p>

<p class=MsoNormal>“Babanız İbrâhîm’in Dîni’nde olduğu gibi. Size daha evvel
“Müslümân” adını vermişti.” İfâdesinin ma’nâsı ise: “Dîni’niz size, babanız İbrâhîm’in
Dîni’nin geniş tutulması gibi geniş tutuldu.”,  “Nebî (S.A.V.) Efendimiz’in
kabîlesi ve bütün Arablar, Hz. İbrâhîm (A.S.)’ın soyundan olmaları
münâsebetiyle bu ifâdeye yer verilmiştir.” Hasanü’l-Basrî (R.A.): “Allâh-ü
Teâlâ, Hz. İbrâhîm (A.S.)’ın müslümânlar nezdindeki itibârını, tıpkı babanın
çocuğu nezdindeki i’tibârı gibi, addetmiştir. Nitekim Ahzâb: 6’da: “Habîbim’in
zevceleri, mü’minlerin anneleridir.” buyurulmuştur.” demişlerdir.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 16,
S. 373-379)</p>

<p class=MsoNormal>7</p>

<p class=MsoNormal>HZ. HAFSA (R.ANHÂ) VÂLİDEMİZİN </p>

<p class=MsoNormal>NİKÂHI</p>

<p class=MsoNormal>Buhârî’den:</p>

<p class=MsoNormal>Abdullah İbn-i Ömer (R.A.)’den rivâyete göre:</p>

<p class=MsoNormal>Ömer (R.A.)’in kızı hemşîrem HAFSA (R.A.), Sehm’li
Huzâfe’nin oğlu Huneys (R.A.)’den dul kalmıştı.</p>

<p class=MsoNormal>Nebî (sallallahü aleyhi vesellem) Efendimiz’in, Ashâb’ından
olan Huneys (R.A.) Bedir muhârebesinde hâzır bulunmuş ve oradan yaralı gelerek
Medîne’de vefât etmiş. (Babam) demiştir ki:</p>

<p class=MsoNormal>- Osman Bin Affan (R.A.)’a kavuştum. Ona Hafsâ (radiyallahü
anhâ)’yı almasını teklîf ettim. Ve “Ey Osmân (R.A.), istersen Ömer (R.A.)’in kızı
Hafsa (R.A.)’yı sana nikâh edeyim,” dedim. O da:</p>

<p class=MsoNormal>- “Bu işi bir düşüneyim!” dedi.</p>

<p class=MsoNormal>Birkaç gün bekledim. Sonra kavuştuğumda:</p>

<p class=MsoNormal>- “Şu günümde evlenmek doğru olmadığını anladım!” dedi.</p>

<p class=MsoNormal>Sonra Ebû Bekir (R.A.)’e kavuştum.</p>

<p class=MsoNormal>Ona da:</p>

<p class=MsoNormal>- “İstersen Ömer (R.A.)’in kızı Hafsa (R.A.)’yı sana nikâh
edeyim!” dedim.</p>

<p class=MsoNormal>Sonra Ebû Bekir (R.A.) sustu. Ve bana bir cevâb vermedi. Ben
de Osmân (radiyallahü anh)’a darıldığımdan ziyâde Ebû Bekir (R.A.)’e darıldım.
Osmân (R.A.) bir cevâb olsun vermiş ve özür dilemişti. Birkaç günler daha eğlendim.
Sonra:</p>

<p class=MsoNormal>- “Hafsâ (R.A.)’yı Nebî (sallallahü aleyhi ve sellem)
istedi, ben de Resûlullâh (sallallahü aleyhi ve sellem)’a nikâh ettim!”</p>

<p class=MsoNormal>Bu ara bana Ebû Bekir (R.A.) kavuştu ve şöyle özür diledi:</p>

<p class=MsoNormal>- “Ey Ömer (R.A.)! Hani sen Hafsa (R.A.)’yı bana teklîf edip
de sana bir cevâb vermediğim zamân bana darılmıştın sanırım, öyle mi?” diye
sordu.</p>

<p class=MsoNormal>Ben de</p>

<p class=MsoNormal>- “Evet doğrudur!” dedim.</p>

<p class=MsoNormal>Bunun üzerine Ebû Bekir (R.A.):</p>

<p class=MsoNormal>- “Senin teklîfine cevâb vermekten beni bir şey
men’edemezdi. Ancak şu var ki ben Resûlullâh (sallallahü aleyhi vesellem)’den
Hafsa (R.A.)’yı almak istediğini bana söylediğini iyi biliyordum da Resûlullah
(S.A.V.)’in sırrını duyurmak istemiyordum. Şâyet Resûlullâh (S.A.V.), Hafsa
(R.A.) hakkında düşüncesini bıraksa idi onu muhakkak ben kabûl ederdim.”</p>

<p class=MsoNormal>(Hz. Mahmûd Sâmî Ramazânoğlu (K.S.), Bedir Gazvesi, S.
82-83)</p>

<p class=MsoNormal>8</p>

<p class=MsoNormal>“TASDÎK İLE AMEL”İN HER İKİSİNE, ÎMÂN VE İSLÂM DENİLMİŞTİR</p>

<p class=MsoNormal>“Tasdîk” ile “amel”in her ikisine “îmân” ve İslâm”
denilebilir. Buna delîl Allâh-ü Teâlâ Hazretleri’nin: “Hiç şübhe yok ki Allâh
indinde dîn, İslâm’dır.” (Âl-i İmrân Sûresi, Âyet: 19) ve “Sizin için din
olarak İslâmiyyet’e râzı oldum.” (Mâide Sûresi, Âyet: 3) âyetleri’dir.</p>

<p class=MsoNormal>Allâh-ü Zü’l-Celâl, râzı olduğu ve kullarından kabul edeceği
dîn’in ancak İslâmiyyet olduğunu haber vermiştir. Dîn ise tasdîk ile amel bir
arada bulunmadıkça kabul ve rızâya mahal olmaz.</p>

<p class=MsoNormal>“Îmân tasdîk’ten ibârettir.” diyenlere göre “îmân” ziyâdelik
ve noksanlık kabul etmez.</p>

<p class=MsoNormal>İmâm-ı Mâlik (R.A.)’e göre “Îmân, ziyâdelik kabul eder;fakat eksiklik kabul etmez; çünkü eksikliği kabul ederse îmân olmaktan çıkar.”
Bu husûs İmâm-ı Mâlik (R.A.)’e sorulunca Hz. İmâm (R.A.): “Îmânın ziyâdelik
kabul edeceğini, Allâh-ü Teâlâ, Kur’ânda zikretmiştir.” diye cevâb vermiş,
noksanlığı husûsunda tevakkuf ederek (bekleyerek) noksanlığı kabul ederse bütün
îmânın gideceğini söylemiştir.</p>

<p class=MsoNormal>Bu bâbda Şâfiîler’den İmâm-ı Ebû Abdullâh Muhammed bin İsmâîl
Temîmî (R.H.) Et-Tahrîr adlı Müslim şerhinde şunları söyler:</p>

<p class=MsoNormal>“Îmân, lügâtte tasdîk demektir. Eğer îmân’dan bu ma’nâ
kasdedilirse, îmân ne eksilir, ne de artar. Çünkü tasdîk parçalanmağı kabul
etmez. Ama şerîat’te îmân, kalble tasdîk, a’za ile ameldir. Böyle tefsîr edildiğinde
îmân’a ziyâdelik ve noksanlık ârız olabilir. Ehl-i Sünnet’in mezhebi de budur.”</p>

<p class=MsoNormal>Muhakkikîn ulemâya göre bu husûstaki hilâf şudur: Kalble
tasdîk eden bir kimse îmânın icâbı olan amelleri tasdîkiyle bir araya
getirmezse o kimseye mutlak ma’nâda mü’min denilebilir mi? Bu husûsta İmâm-ı
Buhârî (R.H.) de rivâyet ettikleri bir Hadîs-i Şerîf’te Nebî (S.A.V.)
Efendimiz:</p>

<p class=MsoNormal>“Zinâ eden bir kimse, zinâ ederken mü’min olarak zinâ
etmez.” diye buyurmuşlardır. Çünkü o kimse, o anda îmân’ın icâbına mugâyir
davranmıştır ve ameli mü’minlikle bağdaşmamıştır. (Ama o günahkâr mü’mine kâfir
denilemez.) </p>

<p class=MsoNormal>(Ahmed Dâvûdoğlu (Rh.A.), Sahîh-i Müslim </p>

<p class=MsoNormal>Terceme ve Şerhi, C. 1, S. 99-100)</p>

<p class=MsoNormal>9</p>

<p class=MsoNormal>HZ. ZEYD İBN-İ SÂBİT (R.A.)</p>

<p class=MsoNormal>Zeyd ibn-i Sâbit bin Dahhak el-Ensârî (Radıyallahu anh)
“Sizin ferâizi en iyi bileniniz Zeyd’dir.” sitâyiş-i nebeviyyesine mazhar
olmakla ferâiz ilminde ashab’ın en fakîhi idi.</p>

<p class=MsoNormal>Künyesi “Ebû Saîd” ve bir rivâyetde “Ebû Abdirrahman”dır.</p>

<p class=MsoNormal>Altı yaşında iken, babası câhiliyyet vakayiinden Buâs vak’asında
katledilmişdir. Bedir gazvesinde yaşı küçük olmakla geri çevrilmişdi. Bir
rivâyetde Uhud’da dahî bulunamayıb ilk bulunduğu Hendek gazâsı olmuşdur. Orada
müslimîn ile berâber toprak taşır olduğu cihetle Hazret-i Rasûl-i Ekrem
(Sallallahu Teâlâ aleyhi ve sellem) hizmetini takdîren:</p>

<p class=MsoNormal>“Bu bir iyi çocukdur” buyurmuşlardır.</p>

<p class=MsoNormal>Rasûlullah (Sallallahu Teâlâ aleyhi ve sellem) Efendimiz
Zeyd ibn-i Sâbit’e süryânî lisânını teallümü emir buyurmuş olmakla, mezkûr
lisân üzre Sultan’ul-Enbiyâ (Sallallahu Teâlâ aleyhi ve sellem)’e gelen mülûkun
mektublarının mütercimliğini etmiş olduğu gibi vahiy kâtibliğinde dahî bulunmuş
ve muahharan Ebû Bekir (Radıyallahu anh) zamanında dahî başlıca cem’ul-Kur’ân
hizmetinde bulunmuşdur.</p>

<p class=MsoNormal>Tebük Seferinde Benî Mâlik bin Neccâr’ın sancağı Ensâr’dan
Umâre bin Hazm (Radıyallahu anh)’in elinde iken Zât-ı Hazret-i Rasûlullah:</p>

<p class=MsoNormal>“-Zeyd’in ilmi senden ziyâdedir” diye sancağı Umâreden alıb
Zeyd ibn-i Sâbit (Radıyallahu anh)’e vermişdir.</p>

<p class=MsoNormal>Hazret-i Zeyd, Hazret-i Ebû Bekir ve Hazret-i Ömer (Radıyallahu
anhümâ)’ya da kitâbet hizmetini îfâ eylemiştir.</p>

<p class=MsoNormal>Ömer (Radıyallahu anh) bu Zeyd ibn-i Sâbit (Radıyallahu
anh)’ı iki haccında ve bir de Şam’ı teşrîflerinde olmak üzere, üç kerre kendi
makamlarında kâim bırakmışlardır.</p>

<p class=MsoNormal>Hazret-i Osman (Radıyallahu anh) da hacc etdikce müşârûn-ileyhi
istihlâf eyler idi.</p>

<p class=MsoNormal>Osman (Radıyallahu anh) zamanında Beyt’ül-mâl me’mûriyyeti
de Zeyd ibn-i Sâbit (Radıyallahu anh)’in uhdesinde idi.</p>

<p class=MsoNormal>Hicret’in kırk beş târihinde Medîne-i Münevvere’de vefat
eylemiştir. Radıyallahu Anh.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 225)</p>

<p class=MsoNormal>10</p>

<p class=MsoNormal>KURTULUŞ ANCAK İSLÂM’DADIR VE </p>

<p class=MsoNormal>ÜSTÜNLÜK DE ANCAK İSLÂM’IN </p>

<p class=MsoNormal>TAKVÂSI’NDADIR</p>

<p class=MsoNormal>Cenâb-ı Hakk, Hucurât Sûresi, Âyet: 13’te: “Allâh indinde en
kerîminiz yasaklardan en ziyâde çekinen kimsenizdir.” ve Bakara Sûresi, Âyet:197’de: “Azıkların en iyisi günahlardan çekinmektir.” buyurmuştur. Ma’lûmdur ki
İslâm’da vârid olan “müttekîn” “yakîn”, “ittikâ” gibi “takvâ” kelimesinin müştaklarından
maksûd ma’nâ budur.</p>

<p class=MsoNormal>Kuşeyrî (K.S.) Hazretleri, diyor ki: “Takvâ’nın aslı evvelâ şirkten
sakınmak; sonra isyân ve günahlardan; daha sonra da şübheli şeylerden sakınmaktır”</p>

<p class=MsoNormal>Hz. Enes (R.A.)’in rivâyet ettiği şu Hadîs-i Şerîf’in ma’nâsı
da budur:</p>

<p class=MsoNormal>“-Yâ Nebîyallâh! Muhammed (S.A.V.)’in en yakını kimdir?”
dediler. (S.A.V.) Efendimiz’de:</p>

<p class=MsoNormal>“-Her müttekîdir. Ben, her müttekînin ceddiyim.” buyurdular.</p>

<p class=MsoNormal>Bu güzel huyun (takvâ’nın) ortadan kalkması hâlinde
insanlara savlet edecek (şiddetle saldıracak) fecâatın (acılıkların) derecesini
öğrenmek isteyenler, gitsinler de fuhuşlar, sefâhatlar, şenâatler arkasında koşan
sefîhlerin (alçakların), sefîllerin (bayağıların, alçakların) irtikâb (işledikleri)
ettikleri, rezaletlere baksınlar! Görecekler ki manzaraların dehşeti (korkunçluğu)
bu husûsta bir fikir edinmeleri için kâfidir.</p>

<p class=MsoNormal>Kanun, bu fenâlıkların sâdece görünen ve bilinen suçlarını
cezâlandırır. Bizzât iyiliğe teşvîk ve tergîb etmez. (Rağbet ettirmez.) Halbuki
İslâm’ın fazîleti, bizzat görünen, görünmeyen; bilinen, bilinmeyen fenâlıklardan,
suçlardan men’ eder, vukûundan evvel onlara tehdîd ve tebşîr (müjde) yapar,
iyiliğe teşvîk eder, doğru yolu gösterir.</p>

<p class=MsoNormal>(Hz. Mahmûd Sâmî Ramazânoğlu (K.S.), Muhâsebe 2, S. 126-127)</p>

<p class=MsoNormal>•••</p>

<p class=MsoNormal>Ebû Zerrü’l-Gıfârî (R.A.)’den şöyle rivâyet olunmuştur:“Resûlullâh (S.A.V.): </p>

<p class=MsoNormal>“Kim Allâh’tan korkarsa Allâh ona bir çıkış yolu ihsân
eder.” (Talâk Sûresi, Âyet: 2) Âyeti’ni okumağa başladı ve nihâyet bitirdiler.
Sonra (bana dönüp): </p>

<p class=MsoNormal>“Ey Ebâ Zerr: Eğer bütün insanlar, bu Âyet’e yapışsaydılar,
onlara yeterdi.” dediler ve arkasından bana aynı Âyet’i tekrâr tekrâr, uykuları
gelinceye kadar okudular.”</p>

<p class=MsoNormal>(Ahmed İbn-i Hanbel (R.A.) Kitâbü’z-Zühd Tercemesi, c. 1 s.
77)</p>

<p class=MsoNormal>11</p>

<p class=MsoNormal>MÜ’MİNLERİN KUR’ÂN’I </p>

<p class=MsoNormal>DİNLEMESİ VE SÜKÛTU</p>

<p class=MsoNormal>“Kur’an okunduğu zaman, hemen onu dinleyin ve susun. Olur ki
merhamet edilirsiniz.” (A’râf Sûresi: 204) Useyyid bin Hudayr (R.A.)’den şöyle
dediği rivâyet olunmuştur:</p>

<p class=MsoNormal>Bir kere Üseyyid (R.A.) gece vakti Bakara Sûresi ve Sûre-i
Kehf’i okuyordu. Atı da yanında bağlanmış idi. Kur’ân’ı okur iken at deprenmeğe
başladı. Üseyyid (R.A.) sustu, at da sâkin oldu. Üseyyid (R.A.) bir daha okumağa
başlayınca at yine şahlandı. Artık Üseyyid (R.A.) Kur’ân okumaktan vazgeçti. Oğlu
Yahyâ (R.A.) da ata yakın yatmakta idi. Atın çocuğa zararı dokunmaması için oğlu
Yahya (R.A.)’ı geriye çekti. Başını kaldırıp göğe baktığında kandiller gibi
birtakım yıldızların parlamakta olduğunu gördü. Sabah olup da keyfiyeti
Resûlullâh (S.A.V.)’e arz eylediğinde: “-Oku ey Hudayr oğlu, oku ey Hudayr oğlu!”
buyurdular. Üseyyid (R.A.) de: “-Atın oğlum Yahyâ’yı çiğnemesinden endîşe ettim
de kestim. Gökyüzünde kandiller gibi yıldızların parlamakta olduğunu gördüm
sonra göğe doğru çekilip gittiler.” dedi. Resûl-i Ekrem (S.A.V.): “-Onlar bilir
misin nedir?” buyurdular. “-Hayır.” dedim. “-Ey Üseyyid, onlar melekler idi.
Senin sesine yaklaşmışlardı. Eğer sen Kur’ân okumağa devâm etse idin sabaha
kadar melekler seni dinlerdi.” buyurdular.</p>

<p class=MsoNormal>Resûl-i Ekrem (S.A.V.) buyurmuştur ki,</p>

<p class=MsoNormal>“-Her çocuk İslâm fıtratı üzere doğar, fakat sonra ebeveyni
yahûdi, nasrânî, mecûsî ise evlâdını da yahudi, nasrânî, mecûsî yapar.”</p>

<p class=MsoNormal>Binaenaleyh bir müslüman ebeveyn de fıtret-ı İslâm üzerine
Cenâb-ı Hakk’ın kendilerine bahş ve İhsân buyurduğu evlâdına dinî terbiye ve
akîdesini tâlim ve telkîn etmekle veyahut okutturmakla mükelleftir. Aksi
takdirde mes’uldür.</p>

<p class=MsoNormal>Aile ocağında bir evlâdın dünyaya gelmesiyle evlâd hakkı,
evvel evlâdına güzel bir isim vermekle başlar. Nitekim Hadîs-i Şerîf’te:</p>

<p class=MsoNormal>“Evlâdın ebeveyn üzerindeki hakkı güzel isim verilmesi ve
Kur’ân ve ferâiz-i dîniyyesini ta’lîm etmek ve sinn-i rüşde vasıl oldukça
evlendirmektedir.”</p>

<p class=MsoNormal>Diğer bir Hadîs-i Şerif’te</p>

<p class=MsoNormal>“Evlâdınızı üç hasletle terbiye ediniz:</p>

<p class=MsoNormal>1- Peygamberinize muhabbet,</p>

<p class=MsoNormal>2- Ehl-i beytine muhabbet,</p>

<p class=MsoNormal>3- Kur’ân kırâ’ati.”</p>

<p class=MsoNormal>(Hz. Mahmûd Sâmi Ramazânoğlu (K.S.), Musâhabe 2, S: 64)</p>

<p class=MsoNormal>12</p>

<p class=MsoNormal>HAKK’IN İHLÂL EDİLMEDİĞİ YERLERDE, YUMUŞAK MUÂMELE OLUNUR</p>

<p class=MsoNormal>İnsan, başkalarıyla konuşurken, yumuşak olmalı ve onlara karşı
açık sözlü ve güler yüzlü olmalıdır. Onlar ister sünnî olsun veya başka
birileri olsun. Ancak bu başkaları, Hakk Ehli’nin görüş (îmân) ve yaşayışlarına
saygılı olmalı ve Hakk Ehli’nin dînine dil uzatmamalıdır. Mü’min de İslâm’ın
izzetine ve Hakk Dîn olmasına halel getirmemelidir. </p>

<p class=MsoNormal>Nitekim Allâh-ü Teâlâ, Mûsâ ve Hârûn (A.S.)’ı Fir’avn’a
yollarken şöyle buyurdu: “Ona yumuşak konuşun, belki aklını başına alır veyâ
korkar.” (Tâhâ Sûresi, Âyet: 44) Unutma ki sen, Mûsâ ve Hârûn (A.S.)’dan daha
fazîletli değilsin. Fâcir (günahkâr) kimse ise, Fir’avn’dan daha kötü değildir.
Hâl böyle iken Allâh-ü Teâlâ, Mûsâ ve Hârûn (A.S.)’a, Fir’avn için yumuşak konuşmalarını
emrediyor.</p>

<p class=MsoNormal>Hamza Âmirî, Tuleyhâ bin Umeyr (R.H.)’in şöyle dediğini
rivâyet etti: “Atâ (R.H.)’a “-Sen, bir takım bozuk insanları yanında
topluyorsun.” dedim. Böyle söylerken hiddetli idim. Çünkü onlar için ağır
sözler söyledim. Bunun üzerine Atâ (R.H.) bana şöyle dedi: “-Öyle deme. Allâh-ü
Teâlâ: “İnsanlara güzel söz söyleyiniz...” (Bakara Sûresi, Âyet: 83) buyuruyor.
“Güzel söz söyleyiniz.” diye emredilen insanların) arasında  Yahûdî ve
Hristiyân olanlar da var. Müslüman olanlar için ne denilir?”</p>

<p class=MsoNormal>Ebû Hüreyre (R.A.), Resûlullâh (S.A.V.) Efendimiz’in şöyle
buyurduklarını rivâyet eder: “Siz, insanları mallarınızla sevindiremezsiniz,
onları güler yüz ve iyi huyla sevindiriniz.”</p>

<p class=MsoNormal>Hz. Ömer (R.A.) buyururlar ki: “Bir kimse, (Müslümân) kardeşinin
temiz sevgisine nâil olmak isterse, onu ismi ile çağırsın. Karşılaştığı zaman
ona selâm versin. Mecliste ona yer göstersin.”</p>

<p class=MsoNormal>Resûlullâh (S.A.V.) Efendimiz, Hz Âişe (R.A.) Vâlidemiz’e
buyurdular ki: “Kötü sözlü olma. Kötülük bir adam şeklinde olsaydı; en kötü
biçimde olurdu.”</p>

<p class=MsoNormal>Şöyle denilmiştir: “İyilikten önce iyilik, fazîlettir. İyilikten
sonra iyilik karşılıktır. Kötülükten sonra iyilik, yüceliktir. Kötülükten önce
kötülük yapmak, haksızlıktır. Kötülük üzerine kötülük, karşılıktır. İyilik
üzerine kötülük yapmak, haksızlıktır, nankörlüktür.”</p>

<p class=MsoNormal>(Fakîh Ebû’l-Leys Semerkandî (R.H.), Bostânü’l Ârifîn, S.
812-813)</p>

<p class=MsoNormal>13</p>

<p class=MsoNormal>HZ. EBÛ BEKİR (R.A.)’IN NESEBİ</p>

<p class=MsoNormal>Hz. Ebû Bekir’in adı “Abdullah”dır. Künyesi Ebû Bekir’dir
Lâkabı, Sıddîk ve Atîyk dir. Babasının adı Osman, künyesi Ebû Kûhafedir. Anasının
adı Selma, künyesi Ümmülhayr’dir. Babası ve anası tarafından nesebi “Mürre”de
Hz. Peygamber (S.A.V.) ile birleşir.</p>

<p class=MsoNormal>Babası Ebû Kuhafe, Mekke-i Mükerreme’nin fethinden sonra Hz.
Ebû Bekir’in delâletiyle İslâm olmuştur ve 92 yaşında Hz. Ebû Bekir (R.A.) dan
sonra vefat etmiştir.</p>

<p class=MsoNormal>Hz. Ebû Bekir (R.A.) Kureyşdendir, Teymî’dir. Câhiliyetde
ismi Abdul Kâ’be idi. Müslüman olunca Hz. Peygamber (S.A.V.) Ona Abdullah
ismini vermiştir.</p>

<p class=MsoNormal>Hz. Peygamber (S.A.V.)’i ilk tasdik edenlerden olduğu gibi
Mirâc-ı Nebiyi dahi müşriklerin inkârına rağmen hiç tereddüt etmeden derhal
tasdik ettiğinden Sıddîk namını hak kazanmıştır.</p>

<p class=MsoNormal>Hz. Peygamber (S.A.V.) şöyle buyurmuştur.</p>

<p class=MsoNormal>“Kimi İslâma davet etti isem ilk lâhzada tereddüt geçirmiştir.
Yalnız Ebû Bekir müstesnadır. O hemen tasdik etmiştir.”</p>

<p class=MsoNormal>Cehennem ateşinden azad olunmuş bulunduğu Hz. Peygamber
tarafından kendisine müjdelenmiştir. Bu itibarla da “Atîk” lâkabını taşır.</p>

<p class=MsoNormal>Hz. Peygamber (S.A.V.) in doğumundan iki sene sonra dünyaya
gelmiştir.</p>

<p class=MsoNormal>(Hz. Mahmûd Sâmî Ramaâzanoğlu (K.S.), Hz. Ebûbekir (R.A.),
S. 17)</p>

<p class=MsoNormal>MÜSLÜMANLIĞI KABULÜ</p>

<p class=MsoNormal>Hz. Ebû Bekir (R.A.) nezîh bir hayat geçiren afîf bir zat
idi. Faziletten ayrılmaz, daima iyilik yapmayı severdi. İslâmiyet’ten evvel doğruluğu
insan perverliği ile ma’ruf muteber bir tüccardı.</p>

<p class=MsoNormal>Câhiliyet devrinin kötülüklerinden uzak kalmıştı. O gibi
fena hallerden kaçınırdı. Câhiliyet devrinde bile bir damla içki içmemiştir. </p>

<p class=MsoNormal>“-Cahiliyet zamanında, içki içmedin mi?” denilmiş,“-Haşa...
Ben namusunu korur, insanlık şerefini tanır bir adamım. İçki içen bunları zâyi’
eder,” demiştir. Resûl-i Ekrem (S.A.V.) bu sözü duyunca: “Ebû Bekir’in dediği
doğrudur. Ebû Bekir’in dediği doğrudur.” buyurmuştur.</p>

<p class=MsoNormal>Cahiliyet zamanında putperestlikten nefret ederdi ve
hakikati araştıranlardandı. </p>

<p class=MsoNormal>İşte, Ebû Bekir (R.A.) da aradığını bulmuştu. Hemen iman
ederek cahiliyet karanlığından kurtulup İslâmın nuruna kavuşmuştu.</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Ebûbekir (R.A.), S.
18)</p>

<p class=MsoNormal>14</p>

<p class=MsoNormal>MÜSLÜMÂN’A, KAZÂ’ VE KADER’E ÎMÂN ETMESİ EMROLUNMUŞ VE ONA,
BUNLARIN SIRRINI KURCALAMASI DA YASAKLANMIŞTIR</p>

<p class=MsoNormal>Lûgat’te “kader”: Mikdâr, meblâğ, ta’zîm, kuvvet, kudret ve
bir şeyi kısmak ma’nâlarına gelir.</p>

<p class=MsoNormal>Şerîat’te “kader” vücûda gelecek şeyleri ve o şeylerin ne
zaman, nerede, ne gibi vasıflarla ve husûsiyyetlerle meydana geleceğini Allâh-ü
Teâlâ’nın tahdîd ve takdir etmesidir. Allâh-ü Teâlâ’nın takdir buyurduğu şeyleri,
zamanı gelince birer birer halk etmesine de kazâ’ denir. Binâenaleyh, kader,
Allâh-ü Teâlâ’nın “İlim” ve “İrâde” sıfatlarına; kazâ’ da, “Tekvîn” sıfatına
râci’ olduğundan kazâ’ ve kader’e inanmak, haddi zâtında Allâh-ü Teâlâ’ya ve
O’nun sıfatları’na îmân etmektir.</p>

<p class=MsoNormal>Bu mes’elede dalâlet ehli olan feylosoflar, îmân’a mugâyir
ileri geri lâflar söylemişler ve onların bu sapık fikirleri ulemâca çürütülüp
bertaraf edilmiştir. Hakîkatte kazâ’ ve kader’in mâhiyyetini hakkiyle anlamak,
insan kudretinin hâricindedir. Bundan dolayı, Müslümânlara, kazâ ve kader’e
inanmaları emrolunmuş; bu mes’eleyi derinden derine inceleyerek kaderin sırrını
kurcalamaları yasaklanmıştır. Hz. Ebû Hüreyre (R.A.)’ın rivâyet ettikleri bir
Hadîs-i Şerîf, bu bâbda nass’dır. Ne yazık ki bu nâzik mes’eleyi, kurcalamaktan
geri kalmayanlar bulunmuş, neticede bu kurcalayanlar, sapıtmış ve bunlara bağlı
olarak da birtakım sapık (dalâlet fırkaları) mezhebler zuhûr etmiştir. Her
husûsta olduğu gibi, bu husûsta da hakk olan mezheb, “Ehl-i Sünnet
ve’l-Cemâât”tir ki bu da Mâtürîdiyye ve Eş’arîyye’dir. Geri kalan fırkalar çeşitli
bid’at ve dalâletlere saptıkları için onlara “ehl-i bid’at ve dalâlet” derler.
Bunların içinde kazâ’ ve kader mevzûunda bilhâssa bir ifrât, diğeri de tefrîte
olan iki delâlet fırkası vardır. Bunlardan ifrâta giden Kaderiyye; tefrîte
giden de Cebriyye fırkasıdır.</p>

<p class=MsoNormal>Kaderiyye fırkası, “Kul, kendi fiilini kendisi yaratır.”
diyecek kadar ileri gitmiştir. Ehl-i Sünnet ulemâsı, bâhusûs, Mâverâü’n-Nehr
ulemâsı tarafından Kaderiyye’nin bu sapık mezhebleri çürütülmüş ve bu husûsta
Mâverâü’n-Nehr ulemâsı “Mecûsîlerin hâlleri, Kaderiyye’nin hâlinden daha
iyidir.” demişlerdir. </p>

<p class=MsoNormal>(Ahmed Dâvûdoğlu (Rh.A.), </p>

<p class=MsoNormal>Sahîh-i Müslim Terceme ve Şerhi, C. 1, S. 108-109)</p>

<p class=MsoNormal>15</p>

<p class=MsoNormal>ERZURUMLU İBRAHİM HAKKI (K.S.) EFENDİNİN SAĞLIKLA İLGİLİ ÖĞÜTLERİ</p>

<p class=MsoNormal>Yazın güneşten sakınmak,</p>

<p class=MsoNormal>Gölgeli yerlerde gezmek ve oturmak,</p>

<p class=MsoNormal>Safra maddesini mahveden soğuk yiyecek ve içeceklere alışmamak,</p>

<p class=MsoNormal>Isıtılan kurutulan yemeklerden sakınmak</p>

<p class=MsoNormal>Salatalık, kavun gibi sulu meyveleri bol yemek,</p>

<p class=MsoNormal>Beyaz ve ketenden yapılmış elbiseler giymek,</p>

<p class=MsoNormal>Sabahın soğuğundan, öğle vaktinin sıcağından çekinmek,</p>

<p class=MsoNormal>Kışın yünlü elbise giyip, yağlı yemekler yemenin vücut için
faydası vardır.</p>

<p class=MsoNormal>Vücudun her organını özelliğine göre işletmek faydalıdır. </p>

<p class=MsoNormal>Ata binmek bütün vücûdu herekete geçirdiği için faydalıdır.
Vücudu işleten yarışlar çok faydalıdır.</p>

<p class=MsoNormal>İnsan sağlığını korumak için yemekten 2-3 saat sonra yatmalı.</p>

<p class=MsoNormal>Yoğurt insanın uykusunu artırır.</p>

<p class=MsoNormal>Kâbuslu rüyaları önlemek için ağır yemeklerden ve tıka-basa
yemekten kaçınmalı.</p>

<p class=MsoNormal>Sıhhati korumak için buğday ekmeği, hafif tatlılar, tavuk ve
kırmızı et yemeli, küçük lokmalar almalı ve fazla çiğnemeli.</p>

<p class=MsoNormal>Meyvelerden incir, üzüm ve bunlara benzer sulu meyveler
yemeli, kuru meyvelere iltifat etmemelidir.</p>

<p class=MsoNormal>İştahı yokken kesinlikle yememeli. İştahı gelince de hemen
yemeli, geciktirmemeli. İştahı varken de (tam doymadan) yemekten kalkmalı.</p>

<p class=MsoNormal>Hazım olmamış yemekler üzerine kesinlikle yemek yememeli,
biri hazım olurken diğerini üzerine atmamalı.</p>

<p class=MsoNormal>Çok çeşitli yemek yememeli. Çünkü hazım müddetleri farklıdır.</p>

<p class=MsoNormal>Günde iki defa yemek vücuda sıhhat, ruha hafiflik verir.
Çünkü bir çok hastalıklar çok yemekten ileri gelir.</p>

<p class=MsoNormal>Suyu, yemekten önce içmek iyi değildir. Suyu yemek esnasında
ve yemekten 2-3 saat kadar sonra içmek faydalıdır.</p>

<p class=MsoNormal>Yemek arasında su içmek hastalıkları önler. Sabah mide boşken,
terliyken, meyve yedikten sonra su içmek zararlıdır.</p>

<p class=MsoNormal>(Müslüman İlim Öncüleri Ansiklopedisi, S. 75-85)</p>

<p class=MsoNormal>16</p>

<p class=MsoNormal>FIRKA-İ NÂCİYYE</p>

<p class=MsoNormal>Tirmizî, İbn-i Mâce, Ebû Dâvûd, Dârimî’de rivâyet edildiğine
göre, Server-i Enâm Aleyhi ve A’lâ Âlihi’s Salâtü ve’s-Selâm, şöyle buyurmuşlardır:</p>

<p class=MsoNormal>“Mûsâ Peygamberin ümmeti, O’nun irtihâlinden sonra yetmiş
bir fırkaya ayrıldılar; yetmişi helâk oldu, içlerinden yalnız bir fırka
kurtuldu. Îsâ’nın ümmeti de O’nun irtihâlinden sonra yetmiş iki tâifeye
bölündüler; yetmiş bir fırkası helâk oldular. İçlerinden ancak bir cemâat
kurtuldu. Benim ümmetim de yetmiş üç fırkaya bölünecek, yetmiş ikisi dalâlete
düşecek (helâk olacak) ve sâdece bir cemâat kurtulacak.</p>

<p class=MsoNormal>Ashâb-ı Kirâm (R.A.), sordular: “-Yâ Resûlallâh kurtuluşa
eren bu fırka kimdir?”</p>

<p class=MsoNormal>Resûlullâh (S.A.V.): “-Benim Sünnetim ve Ashâbımın sünneti
üzere olan cemâattir.” buyurdular.</p>

<p class=MsoNormal>Resûlullâh (S.A.V.) Efendimiz’in haber verdikleri, “Benim
sünnetim ve Ashâbımın sünneti üzere olan Cemâate”, “Fırka-i Nâciyye”, Ya’ni
“Ehl-i Sünnet ve’l-Cemâat” denilir. Bu yol, “Sırat-i Müstakîm”dir; Peygamber
(S.A.V.) Efendimiz’in ve O’nun Ashâbı’nın yoludur; yani mezhebidir. İşte
(S.A.V.) Efendimiz’in haber verip müjdeledikleri bu “Sünnet üzere olan cemâat”,
Müslümanlığın en büyük kalabalığını teşkil edenlerin hidâyet fırkasıdır.</p>

<p class=MsoNormal>Yetmiş iki fırkanın Cehennem’e girmesinden murâd, azâba
duçar olmalarıdır; yoksa îmâna münâfî ve kâfirlere mahsûs ebediyyen Cehennem’de
kalmak değildir. Bu yetmiş iki dalâlet fırkasının Cehennem’e girişleri, bozuk
i’tikâdları sebebiyledir. Bunlardan günah işleyip, bu işledikleri günahları
tevbe veyâ şefâatle afvolunmayanlar, günahları nisbetinde Cehennem azâbına
duçâr olabilirler. Zîrâ bid’at ehli denilen bu yetmiş iki fırkanın ehl-i Kıble
olanlarını, “zarûrât-ı Dîniyye”yi ve “ahkâm-ı Şer’iyye”yi inkâr etmedikçe
tekfîr mümkün değildir.</p>

<p class=MsoNormal>Ulemâ, buyurmuşlardır ki: “Bir kimseden doksan dokuz vechile
küfür zâhir olsa ve bir vechile İslâm bulunmuş olsa; o kimse hakkında uygun
olan küfür ile hükmetmemektir, şübhesiz doğrusunu Allâh bilir.</p>

<p class=MsoNormal>(Hz. Mahmûd Sâmî Ramazânoğlu (K.S.), Musahâbe / 6)</p>

<p class=MsoNormal>17</p>

<p class=MsoNormal>CUM’A HUTBESİ’NE DÂİR BAZI ÂDÂB VE HÜKÜMLER</p>

<p class=MsoNormal>Cum’anın ilk dört rek’at sünneti kılınıp hatibin minbere çıkmak
üzere câmi odasından çıkışı ve câmide ayağa kalkışından hutbeyi okuyup namazı kıldırmağa
başlayışına kadar kelâm etmek ve hatta, konuşan birisine “Konuşma, sus!” demek
bile câiz değildir.</p>

<p class=MsoNormal>Bunun içindir ki hatibin minbere çıkışı ve müezzinin: “İnnallâhe
ve melâiketehû yusallûne a’le’n-Nebiyyi yâ eyyühellezîne âmenû sallû aleyhi ve
sellimû teslîmâ...” Âyeti’ni okuyuşu sırasında, cemâatin Peygamberimiz
(S.A.V.)’e sâlât ü selâm getirmelerinde bir sakınca yoksa da, müezzinlerin
hutbe sırasında Radıyallâhü Anh demeleri, salavât ve âminleri mekrûhtur.</p>

<p class=MsoNormal>Namazda harâm olan her şey, hutbede de harâm olduğundan,
hutbe sırasında öğüt kabîlinden de olsa, kelâm etmek ve hattâ selâmlaşmak câiz
olmadığı gibi; bir şey yemek içmek; Kur’ân veya herhangi bir kitâb okumak,
vesâir meşguliyyet de câiz değildir. Bunda, hatibin yakınında olanı ile uzağında
bulunanı arasında fark yoktur.</p>

<p class=MsoNormal>Hutbe sırasında, yapılacak şey, sâdece susmak; Peygamberimiz
(S.A.V.)’in isimleri anıldıkça, kalbden selât ü selâm getirmek; aksırdıkça,
hamdeylemek; yapılacak duâlara icâbet zamanı olması i’tibâriyle de kalbden duâ
etmektir.</p>

<p class=MsoNormal>Hutbe sırasında uyumak mekrûh’tur; etrafa bakınmak da mübâh
değildir.</p>

<p class=MsoNormal>Hutbe okunurken, namazda oturur gibi oturmak gerekmediği
gibi, hutbe sonunda namazdan çıkar gibi iki tarafa selâm vermek de gerekmez.</p>

<p class=MsoNormal>Hatibin minbere çıkmak üzere odasından çıkışı veyâ ayağa
kalkışında hutbeyi okuyup namazı kıldırmağa başlayışına kadar Cum’anın
sünnetini de olsa, kılmak câiz değildir.</p>

<p class=MsoNormal>Ancak, bir kimse, Cum’anın sünnetinden ilk rek’atı kıldığı sırada
hatib hutbeye başlayacak olursa; kıldığı rek’ate bir rek’at daha ekleyerek
selâm verir. Üçüncü rek’atı kılmışsa, onu dörde tamamlayıp selâm verir. Eğer,
hatib minbere çıkmadan sünnete başlamışsa, onu kesmeyip kırâatte vâcib olanla
iktifâ ederek sünneti tamamlayıp selâm vermek gerekir.</p>

<p class=MsoNormal>(Mustafa Âsım Köksal (RH.A.), İslâm İlmihâli)</p>

<p class=MsoNormal>18</p>

<p class=MsoNormal>ŞEHÎD-İ HÜKMÎ, ŞEHÎD-İ HAKÎKÎ</p>

<p class=MsoNormal>Şehîd: Allâh yolunda yapılan bir muhârebe esnâsında veya
ehl-i bâgı (âsî, isyâncı) ile veyâ yol kesiciler ile mukâtele (kavga, savaş) sırasında
haksız yere öldürülen ve bâliğ (bülûğa eren, reşîd) ve tâhir (temiz) bulunan
herhangi bir müslümândır ki bu, hem dünya, hem de âhiret ahkâmı i’tibâriyle “şehîd”
olduğundan kendisine “ŞEHÎD-İ HÜKMÎ” denir.</p>

<p class=MsoNormal>Bir de “ŞEHÎD-İ HAKÎKÎ ” vardır ki bu da garîk (suda boğulmuş),
harîk (yangında yanarak ölmüş) veyâ garîb (gurbette yalnız, kimsesiz) olarak
ölen veyâ tahsil yolunda veyâ zâtülcenb (akciğer zarında meydana gelen iltihâblı
yaralara denir ki bazen içeriye akıntı yapar, bulaşıcı ve tehlikeli bir hastalıktır.)
gibi bir hastalık neticesinde terk-i hayât eden (ölen) herhangi bir müslümândır.
Bunlar “şehîd” sevâbına nâil olacakları cihetle yalnız âhiret ahkâmınca “şehîd”
sayılırlar. Fakat dünyâ ahkâmınca “şehîd” olmadıklarından gasledilmeksizin
defnolunmazlar.</p>

<p class=MsoNormal>Şehîd ta’bîri, huzûr ma’nâsına olan şühûd’dan veyâ şehâdet’ten
me’hûzdur (çıkarılmıştır.). Hakk Teâlâ Hazretleri’nin ma’nevî huzûruna nâil
olacağı veyâ o mücâhidin şu şanlı ölümünde melâike-i kirâm hâzır bulunacağı
cihetle kendisine “şehîd” unvânı verilmiştir.</p>

<p class=MsoNormal>Cihâd: İslâm Dîni’nde “cihâd” bir farîzadır. (Farzdır.)
Bunun meşrûiyyeti “KİTÂBULLÂH” ile “SÜNNET-İ NEBEVİYYE” (S.A.V.) ile “ÜMMET’İN İCMÂİ”
ile sâbittir. Bu husûsta birçok dînî delîller vardır.</p>

<p class=MsoNormal>Harb: Düşman ile savaşta bulunmak, muhârebe ve mukâtele
(kavga) meydanına atılmaktır.</p>

<p class=MsoNormal>Cihâd’da “Allâh-ü Teâlâ’nın Dîni yolunda vukû’ bulacak
muhârebelerde gerek nefsle ve gerek mal ve lisân ile ve gerek sâir vasıtalarla
çalışarak elden gelen gayreti sarf etmektir.</p>

<p class=MsoNormal>Bu ta’rîfe nazaran bir müslim için Hakk Yolu’nda bir harbe
bil fiil iştirâk etmek, bir “cihâd” olacağı gibi gâzîlere mal ile veyâ re’y
(görüş, fikir) ile muâvenet etmek (yardım etmek), onların yiyeceklerini,
içeceklerini hazırlamak, yaralıların tedâvîsine bakmak, İslâm ordusunun sevâdını
(kalabalığını) artırmak da bir “cihâd”dır.</p>

<p class=MsoNormal>(Ömer Nasûhî Bilmen (Rh.A.),</p>

<p class=MsoNormal>Hukuk-i İslâmiyye ve Istılâhât-ı Fıkhiyye Kâmûsu, C. 3, S.
351-355)</p>

<p class=MsoNormal>19</p>

<p class=MsoNormal>MEZHEBSİZLİK DİNSİZLİĞE KÖPRÜDÜR</p>

<p class=MsoNormal>(Muhammed Zâhid El-Kevserî)</p>

<p class=MsoNormal>Hatîb-i Bağdâdî, İbn-i Kerâme’ye dayandırarak, Târih-i Bağdâdî
adlı eserinde (14/247) demiştir ki: “Biz bir gün Vekî’nin yanındaydık. Adamın
biri Vekî’ye “Ebû Hanîfe’nin hata ettiğini” söyledi. Vekî cevâben: “Kıyâsta Ebû
Yûsuf ve Züfer; Hadîs hıfzında İbn-i Ebû Zâide, Hafs bin Gıyâs, Hibbân ve
Mendel; Arab Dili’nde Kâsım bin Maan; Zühd ve takvâda Dâvûd-i Tâî ve Fudayl
gibi zâtlar yanındayken Ebû Hanîfe, nasıl olur da hata edebilir? Meclisinde ve
çevresinde böyle zâtlar varken bir kimsenin hata yapması düşünülemez. Çünkü
hata yapacak olsa hemen bu zâtlar, Ebû Hanîfe’yi hatasından çevirirler.” demiştir.</p>

<p class=MsoNormal>Mezhebler, işte böyle sağlam temeller üzerine oturtulmuştur...
Pekiyi son zamanlarda liderlik sevdasıyla biri ortaya çıkar da mezkûr
müctehidler’in ictihâdları’nın yerine kendi ictihâdlarını ikâme edip insanları,
mezhebleri bırakmağa çağırır ve mezhebler’in bağlılarını şaşkınlık içinde bırakmaktan
ve gösteriş budalalığından öte bir esâsa dayanmayan kendi imâmlığını
(müctehidliğini), mezhebsizlik üzerine oturtmağa çalışırsa eğer; siz, kendini
böyle bir vesveseye ve kuruntuya kaptıran birine ne dersiniz? Böyle birine, ya
deli teşhîsi konulmuş; fakat tımârhâneye götürülmemekle hata edilmiş bir mecnûn
dersiniz.</p>

<p class=MsoNormal>Bir müddetten beri, bazılarından buna benzer na’ralar duymağa
başladık. Bunlar, akıllarınca müctehid imâmlar’ın ictihâdları’nı ortadan kaldırmağa
yönelik olarak Şer’î sâhalarda ictihâd’a yelteniyorlar. Bu kuruntularına kulak
asmadan önce, bana kalırsa, bunların akıllarından bir zorlarının olup olmadığı
husûsunda bir tıp doktoruna muâyene ettirilmeleri gerekir. Kendilerinde birazcık
akıl bulunduğu tesbît edildiği takdîrde bunların İslâm ümmeti’ni, dîn ve dünya
işlerinde parçalamağa yönelik hedefler peşinde koştukları ve üzerlerine İslâm
güneşi doğduğundan beri, aralarında devâm eden bir kardeşlik döneminden sonra
bu ümmet’i birbiriyle didişmeğe ve boğazlaşmağa sevk edecek mel’ûnca gâyeler
güttükleri ve bu dîn’in düşmanlarından oldukları kesinkes ortaya çıkar.</p>

<p class=MsoNormal>Kendi mezhebi’nden olmayan Muhammed bin İshak en-Nedîm, İmâm-ı
A’zam hakında şöyle söylüyor: “Karada ve denizde, doğuda ve batıda, uzak ve yakında
ilim nâmında ne varsa hepsini O tedvîn etmiştir.” İmâm-ı Şâfiî (R.A.) ise: “İnsanlar,
fıkıhta Ebû Hanîfe”nin ıyâlidir.” demiştir. </p>

<p class=MsoNormal>(Saîd Ramazân El-Bûtî, Mezhebsizlik İslâm Şerîatını Tehdîd
Eden En Tehlikeli Bid’attir.)</p>

<p class=MsoNormal>20</p>

<p class=MsoNormal>EN HAYIRLI ÜMMET, ASHÂB-I KİRÂM (R.A.) HAZERÂTIDIR VE
ONLAR'IN      YOLUNDAN GİDENLERDİR</p>

<p class=MsoNormal>&quot;Siz, insanların iyiliği için (seçilip) ortaya çıkarılmış
en hayırlı ümmetsiniz...&quot; (Âl-i İmrân: 110) Ayet-i Kerimesi hakkında Hz.
Ömer bin Hattab (R.A.) derler ki:</p>

<p class=MsoNormal>&quot;-Allâh dileseydi &quot;siz&quot; zamirini kullanırdı
ve hepimiz bu &quot;Ayet'in içine girerdik. Fakat Allâh, &quot;sizsiniz&quot;ifâdesini kullanarak, bu Âyet'i sâdece Resûlullâh (S.A.V.) Efendimiz'in Ashâbı'na
hâs kılmıştır. Kim, Onlar'ın yaptığı gibi yaparsa, insanlar için seçilmiş en
hayırlı ümmet olur.&quot; Hz. Ömer (R.A.), &quot;İnsanların iyiliği için
seçilmiş en hayırlı bir ümmetsiniz...&quot; Âyeti'ni okuyarak bize dediler ki:</p>

<p class=MsoNormal>&quot;-Ey insanlar, size okuduğum şu Âyet'in vasfettiği
Ümmet'ten olmak, kimi sevindirirse, Allâh'ın öyle bir Ümmeti İçin şart koştuğu şartları
yerine getirsin.&quot;</p>

<p class=MsoNormal>&quot;Allâh, kullarının kalblerine baktı da Muhammed
(S.A.V.)'i seçti. O'nu, peygamberlik vazîfesiyle gönderdi. Allâh, bundan sonra
tekrâr insanların kalblerine baktı ve Ashâb (R.A.)'ü, Peygamber (S.A.V.)
Efendimiz için seçti. </p>

<p class=MsoNormal>Bir yol edinmek isteyen, bugün irtihâl etmiş bulunan
Resûlullâh (S.A.V.) Efendimiz'in Ashâbı (R.A.)'ün yolundan yürüsün. Ashâb
(R.A.), bu Ümmet'in en hayırlısı ve en halîs kalblisidirler. Onlar , en âlimi
ve en zühd ü takvâ hayatı yaşayanıdırlar. Allâh'ın kendilerini, Resûlü
(S.A.V.)'e arkadaşlık için seçtiği bir toplulukturlar. Onlar, Allâh'ın Dîni'ni,
kendilerinden sonra gelenlere aktaran bir kavimdirler. Bu sebeble ahlâkınızı ve
gidişâtınızı, Onlar'ın ahlâklarına ve gidişâtlarına benzetin. Onlar, Muhammed
(S.A.V.)'in Ashâbı (R.A.)'dürler. Ka'be'nin Rabbi olan Allâh'a yemîn ederim ki
Onlar, dosdoğru bir yoldadırlar.&quot;</p>

<p class=MsoNormal>Abdullâh İbn-i Mes'ûd (R.A.) bir gün:</p>

<p class=MsoNormal>&quot;-Siz, Resûlullâh (S.A.V.)'in Ashâbı (R.A.)'den daha
çok oruç tutar; daha çok namaz kılar; daha çok cihâd edersiniz. Hâlbuki Onlar,
sizden daha hayırlıdırlar.&quot; diye buyurunca Oradakiler:</p>

<p class=MsoNormal>&quot;-Niçin, yâ Ebâ Abdurrahmân?&quot; dediler. Cevâben:</p>

<p class=MsoNormal>&quot;-Onlar, dünyadakileri bırakıp âhirettekilere düşkün
olan insanlardır.&quot; dediler. (Hilye 1/136)</p>

<p class=MsoNormal>(M. Yûsuf Kandehlevî (Rh.A.), Hayâtü's-Sahâbe (R.A.), C. 1,
S. 40-41)</p>

<p class=MsoNormal>21</p>

<p class=MsoNormal>PEYGAMBERİMİZ (S.A.V.) </p>

<p class=MsoNormal>buyurdular:</p>

<p class=MsoNormal>          Dünyânızdan bana üç şey </p>

<p class=MsoNormal>          sevdirildi:</p>

<p class=MsoNormal>-         Güzel koku,</p>

<p class=MsoNormal>          Helâl nisâ,</p>

<p class=MsoNormal>          Gözümün nûru olan namaz.</p>

<p class=MsoNormal>Hz. EBÛ BEKİR (R.A.):</p>

<p class=MsoNormal>-         Yâ Rasûlallah!.. Senin yüzüne</p>

<p class=MsoNormal>          bakmak,</p>

<p class=MsoNormal>          Kızımın Resûlullah’ın zevcesi </p>

<p class=MsoNormal>          olması,</p>

<p class=MsoNormal>          Senin yolunda mal harcetmek,</p>

<p class=MsoNormal>Hz. ÖMER (R.A.):</p>

<p class=MsoNormal>-         İyilikle emretmek,</p>

<p class=MsoNormal>          Kötülükten nehyetmek,</p>

<p class=MsoNormal>          Eski kaftan giymek.</p>

<p class=MsoNormal>Hz. OSMAN (R.A.):</p>

<p class=MsoNormal>-         Aç doyurmak,</p>

<p class=MsoNormal>          Kur’ân okumak,</p>

<p class=MsoNormal>          Çıplak giydirmek.</p>

<p class=MsoNormal>Hz. ALÎ (R.A.):</p>

<p class=MsoNormal>-         Misafire hizmet etmek,</p>

<p class=MsoNormal>          Yaz gününde oruç tutmak.</p>

<p class=MsoNormal>          Düşmana kılınç vurmak,</p>

<p class=MsoNormal>Hz. İBN-İ ABBAS (R.A.):</p>

<p class=MsoNormal>-         Mahlûkattan uzlet,</p>

<p class=MsoNormal>          Allah ile ünsiyet,</p>

<p class=MsoNormal>          Allah’a tevbekâr olmak.</p>

<p class=MsoNormal>Hz. HASAN (R.A.):</p>

<p class=MsoNormal>-         Geceleri namaz kılmak,</p>

<p class=MsoNormal>          Sözün doğrusunu söylemek,</p>

<p class=MsoNormal>          Hastaları ziyâret etmek.</p>

<p class=MsoNormal>Hz. HÜSEYİN (R.A.):</p>

<p class=MsoNormal>-         Allah’a mahabbet,</p>

<p class=MsoNormal>          Allah için fukaraya şefkat,</p>

<p class=MsoNormal>          Allah yolunda şehâdet.</p>

<p class=MsoNormal>Hz. HAMZA (R.A.):</p>

<p class=MsoNormal>-         Ahd’e vefâ,</p>

<p class=MsoNormal>          Emâneti edâ,</p>

<p class=MsoNormal>          Cemâate devâm.</p>

<p class=MsoNormal>Hz. ÂİŞE (R.A.):</p>

<p class=MsoNormal>-         Ana babaya ikram,</p>

<p class=MsoNormal>          Helâl kazanç,</p>

<p class=MsoNormal>          Haramdan ictinâb (sakınmak)</p>

<p class=MsoNormal>Hz. FATIMA (R.A.):</p>

<p class=MsoNormal>-         Yetimlere şefkat,</p>

<p class=MsoNormal>          Komşuya ihsan,</p>

<p class=MsoNormal>          Fakir ve zayıflara merhamet.</p>

<p class=MsoNormal>CEBRÂÎL (A.S.):</p>

<p class=MsoNormal>-         Dalalette olanları,</p>

<p class=MsoNormal>          Allah’a itâatkâr olan gariplerle </p>

<p class=MsoNormal>          ünsiyet etmeyi,</p>

<p class=MsoNormal>          Darlık içinde olan ailelere </p>

<p class=MsoNormal>          yardım etmeyi dediler.</p>

<p class=MsoNormal>AZRÂÎL (A.S.):</p>

<p class=MsoNormal>-         Allah’a tevekkül,</p>

<p class=MsoNormal>          Allah’ın kaderine rızâ</p>

<p class=MsoNormal>          Allah’ın emrine itâat</p>

<p class=MsoNormal>MİKÂİL (A.S.):</p>

<p class=MsoNormal>-         Ağlayan göz,</p>

<p class=MsoNormal>          Zikreden lisân,</p>

<p class=MsoNormal>          Titreyen kalb.</p>

<p class=MsoNormal>İSRÂFÎL (A.S.):</p>

<p class=MsoNormal>-         İlmiyle âmil âlim,</p>

<p class=MsoNormal>          Sabırlı zâhid,</p>

<p class=MsoNormal>          Âcize yardım.</p>

<p class=MsoNormal>VE CENÂB-I RABB-ÜL-ÂLEMÎN</p>

<p class=MsoNormal>-         Ben de Dünyânızdan </p>

<p class=MsoNormal>          üç şey sevdim:</p>

<p class=MsoNormal>          Sıkıntıları kaldırmak,</p>

<p class=MsoNormal>          Günahları mağfiret etmek,</p>

<p class=MsoNormal>          Ayıpları setretmek.</p>

<p class=MsoNormal>          buyurdular.</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Ebû Bekir Sıddîk
(R.A.)</p>

<p class=MsoNormal>22</p>

<p class=MsoNormal>ZÂLİMLER GÜRÛHU VE BÂTILA </p>

<p class=MsoNormal>DALANLARLA BİRARADA BULUNULMAZ </p>

<p class=MsoNormal>“Ayetlerim hakkında (münâsebetsizliğe) dalanları gördüğün
zaman, onlar Kur’ân’dan başka bir sözle meşgul oluncaya kadar, kendilerinden
yüz çevir. Eğer şeytân seni unutturursa, o hâlde hatırladıktan sonra artık o
zâlimler gürûhu ile berâber oturma.” (En’âm: 68)</p>

<p class=MsoNormal>Cenâb-ı Hakk, En’âm: 66 ve 67’de “O, hakk olduğu hâlde,
kavmin O’nu yalan saydı. De ki: “Ben sizin üzerinize bir vekil değilim.” Her
haberin kararlaştırılmış bir zamanı vardır, siz de yakında öğreneceksiniz.”
buyurmuş ve bununla Nebî (S.A.V.) Efendimiz’in bu Dîn’i yalanlayanların peşini
bırakması ve o yalanlayanların üzerine dâimî bir gözcü olmamasını beyân etmişti.
Gerçi İbn-i Abbâs (R.A.) ve diğer müfessirîne göre, cihâd âyetleri ile En’âm:66’nın hükmü neshedilmiştir.</p>

<p class=MsoNormal>Sonra En’âm: 68’de, Cenâb-ı Hakk: “Eğer bu yalancılar, küfür
ve yalanlarına Dîn’le alay ve O’nu ta’n etmeği de eklerlerse, kendisinin
onlarla bir arada bulunmaktan kaçınması ve onların meclislerini terk etmesi
gerektiğini” beyân buyurmuştur.</p>

<p class=MsoNormal>“Âyetleri hakkında (münâsebetsizliğe) dalanları gördüğün
zaman...” ifâdesi Nebî (S.A.V.) Efendimiz’e yöneltilmiş bir hitâb olmakla
beraber, bununla esâsen başkalarının kasdedildiği ve hitâbın başkalarına
yöneltildiği, ya’ni “Ey dinleyen (mü’min) kimse, Âyetlerimiz hakkında
(münâsebetsizliğe) dalanları gördüğün zaman...” denildiği ifâde edilmiştir.</p>

<p class=MsoNormal>Vâkidî (R.H.)’ın naklettiğine göre: “Müşrikler, mü’minlerle
bir mecliste bulundukları zaman Resûlullâh (S.A.V.)’i ve Kur’ân’ı tenkîd
ediyor, onlarla alay ve istihzâ ediyorlardı.” Bunun üzerine Allâh-ü Teâlâ, nefsine
zulmetmiş (müşrik, münkir, mülhid, müfsid ve münâfık v.b.)lerle bir arada
bulunmamağı Mü’minler’e emretmiştir. Âyet-i Celîle’nin devâmında “Eğer sen
unutur da, onlarla oturmağa devâm edersen, hatırladıktan sonra orada oturma,
hatırlar hatırlamaz oradan kalk.” buyurulmuştur.</p>

<p class=MsoNormal>“Zâlimler gürûhu ile...” ta’bîri “müşriklerle (münkir,
mülhid, müfsid, münâfık) beraber...” diye tefsîr edilmiştir.</p>

<p class=MsoNormal>“Kendilerinden yüz çevir.” buyruğu, “Onların yanından kalkıp
uzaklaş, onlara katılma, onları reddet...” gibi ma’nâlarla tefsîr edilmiştir.</p>

<p class=MsoNormal>(Fahrüddîn Er-Râzî (R.H.),</p>

<p class=MsoNormal> Tefsîr-i Kebîr Tercemesi, C. 9, S. 487-490)</p>

<p class=MsoNormal>23</p>

<p class=MsoNormal>ZÂLİMLERE MEYLETMEYİNİZ</p>

<p class=MsoNormal>“Siz, zâlimlere meyletmeyiniz ki vücûdunuza ateş yapışmasın.
Hâlbuki Allâh’tan gayrı sizin dostunuz yoktur. Binâenaleyh, zâlimlere
meylettikten sonra hiç kimse tarafından yardım olunmazsınız.” (Hûd : 113)</p>

<p class=MsoNormal>Fahr-i Râzî, Hâzin ve Kâdî’nin beyânlarına göre “velânerkenû
ilâ” ifâdesi, “Âzıcık meyl ile kalbde muhabbet etmek” ma’nâsınadır. Veyâhûd
“Onların zulümlerine rızâ göstermek”tir. Buna nazaran ma’nâ-yı Âyet:</p>

<p class=MsoNormal>“Zâlimlere kalbinizle muhabbet eder ve (Onların) zâlimâne işlerine
rızâ gösterirseniz, cehennem ateşi sizi yakar. Şu hâlde onlara muhabbet etmeyin
ki âteş, sizi yakmasın. Eğer (ateş) yakarsa, sizi kurtaracak Allâh’tan gayrı
bir dostunuz olmayacağı gibi, bir kimseden de yardım görmezsiniz.” demektir.
Veyâhûd “Onlara müdâhane edip (dalkavukluk yapıp) zâlimâne emirlerine itâat
etmeyin.” demektir.</p>

<p class=MsoNormal>Zulüm, cem’i-i edyânda (bütün dînler’de) harâm’dır. Zîrâ
insanların nazarında makbûl ve âlemin intizâmına hâdim olan adâletin zıddı
zulüm olduğu cihetle, âlemin harâbetine (yıkımına), milletlerin inkırâzına
(çöküşüne) da zulüm sebeb olduğundan, zulmetmek şöyle dursun Cenâb-ı Hakk Azze
ve Celle Hazretleri, zulmedenlere meyletmekten dahî nehy buyurmuştur.</p>

<p class=MsoNormal>Hadîs-i Şerîfler:</p>

<p class=MsoNormal>Resûlullâh Sallallâhü Teâlâ Aleyhi ve Sellem Efendimiz:</p>

<p class=MsoNormal>“Her kim ki bir mü’mini, bir münâfıktan himâye eder korursa;Kıyâmet Günü, Cenâb-ı Hakk, bu himâye eden mü’minin vücûdunu Cehennem ateşinden
sıyânet için (korumak için) bir melek gönderir.” diye buyurmuşlardır.</p>

<p class=MsoNormal>İbn-i Abbâs Radıyallâhü Anh’ın Kitâb-ı Tevbîh’inde
rivâyetine nazaran Resûl-i Ekrem Sallallâhü Teâlâ Aleyhi ve Sellem Efendimiz, şu
Hadîs-i Kudsî’yi beyân buyurmuşlardır:</p>

<p class=MsoNormal>“Cenâb-ı Hakk Azze ve Celle Hazretleri “İzzetim ve Celâlim
hakkı için eninde sonunda zâlimden mazlûmun intikamını alırım.” diye buyurduğunu
rivâyet eylemişlerdir.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe/1, S. 140-142)</p>

<p class=MsoNormal>24</p>

<p class=MsoNormal>İLME RAĞBET EDENİN EFDÂLİYYETİ</p>

<p class=MsoNormal>Denilmiştir ki ilme rağbet edenin kalbinde altı mühim haslet
husûle gelir.</p>

<p class=MsoNormal>1. Ferâiz-i İlâhiyyeyi (Allâh’ın farz kıldıklarını) edâya
müsâraat eder (acele eder.) ve der ki: Allâh-ü Teâlâ Hazretleri, bana bu
farîzayı emir buyurmuştur.</p>

<p class=MsoNormal>2. Maâsiden (isyân ve günahlardan) nehy-i ilâhî muktezâsı
ictinâb eder. (İlâhî yasaklardan olmasının gereği olarak sakınır.)</p>

<p class=MsoNormal>3. İhsân-ı ilâhî’ye (İlâhî ihsâna) şükre devâmın vücûbunu
idrâk ile (vâcib olduğunu idrâkiyle) şükrü tezâyüd eder (ziyâdeleşir.)</p>

<p class=MsoNormal>4. Halka karşı insâf ve merhametle hareket etmek husûsunda
idrâki artar.</p>

<p class=MsoNormal>5. Belâya mesâibe (musîbetlere) sabretmeği Cenâb-ı Hakk’ın
emir buyurduğunu fehm ü idrâk ile (kavramak ve anlamakla) sabrı artar.</p>

<p class=MsoNormal>6. Düşmanı olan şeytanı üzerine muhâlefeti artar.</p>

<p class=MsoNormal>Hz. Alî (K.V.) buyurmuştur: “İlim, mâldan yedi vecihle
efdâldir.</p>

<p class=MsoNormal>1. İlim, Enbiyâ mîrâsıdır. Mâl ise Fir’avn’lar mîrâsıdır.
Nitekim  Hadîs-i Şerîf’te: “Ulemâ, Peygamberlerin vârisidirler.” buyurulmuştur.</p>

<p class=MsoNormal>2. İlim, bezletmekle yani neşretmekle artar; mâl ise tükenir.</p>

<p class=MsoNormal>3. Mâl, bekçiye muhtacdır; çalınır, zâyi olur; ilim ise
sâhibini biiznillâhi Teâlâ hıfzeder.</p>

<p class=MsoNormal>4. Bir kişi ölünce mâlları ellere kalır; ilim ise sâhibi ile
berâber kabre... tâ Huzûr-ı Hakk’a varır.</p>

<p class=MsoNormal>5. Mü’minin de kâfirin de mâlı olur; fakat yalnız mü’mine şeref-i
mahsûs olur.</p>

<p class=MsoNormal>6. Dîn husûsunda âlime başkaları muhtâcdır; fakat başkaları,
mâl sâhibine muhtâc değildir.</p>

<p class=MsoNormal>7. İlim, âhirette Sırât’ı geçmeğe, sâhibine kuvvet verir;mâl ise Sırât’ı geçmekte mâni’ olur.</p>

<p class=MsoNormal>Hz. Alî (R.A.) buyurmuştur ki: “Dünyanın kıvamı dört şey
iledir:</p>

<p class=MsoNormal>1. Âlim, ilmiyle âmil olmaktır.</p>

<p class=MsoNormal>2. Câhil, ilim öğrenmekten (teallümden) istınkâf etmemektir.
(vazgeçmemelidir.)</p>

<p class=MsoNormal>3. Ganî (zengin) mâlında buhul etmemektir. (cimrilik
yapmamalıdır.)</p>

<p class=MsoNormal>4. Fakîr, dünyâsı için âhiretini satmamaktır.</p>

<p class=MsoNormal>Eğer ki âlim, ilmiyle âmil olmazsa; câhil, ilim öğrenmekten
vazgeçerse; zengin, mâlında buhlederse; fakîr de, dünyâsı için âhiretini
satarsa: Helâk, onlar için yetmiş kerre...</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe / 1,
S:112-115)</p>

<p class=MsoNormal>25</p>

<p class=MsoNormal>NÂFİLE NAMAZ KILMANIN MEKRÛH </p>

<p class=MsoNormal>OLDUĞU VAKİTLER</p>

<p class=MsoNormal>1. Sabah namazının vakti girdikten sonra, sabah namazının
sünnetinden başka, (nâfile namazı kılmak) </p>

<p class=MsoNormal>2. Sabah namazının farzını kıldıktan sonra, güneş doğuncaya
kadar, (nâfile namazı kılmak)</p>

<p class=MsoNormal>3. İkindi namazının farzından sonra, güneş batıncaya kadar,
(nâfile namazı kılmak)</p>

<p class=MsoNormal>4. Güneş battıktan sonra, akşam namazının farzından evvel,
(nâfile namazı kılmak)</p>

<p class=MsoNormal>5. Cum’a günü, imâm-hatib minbere çıkmağa başladıktan
i’tibâren Cum’a namazı kılınıp bitirilinceye kadar, (nâfile namazı kılmak)</p>

<p class=MsoNormal>6. Farz namazlarında ve Cum’a namazında ikâmet yapılırken
(nâfile namazı kılmak) Sâdece sabah namazının farzı için ikâmet yapılırken, eğer
sabah namazının iki rek’atlik sünneti kılınmamışsa, bu sünnet terk edilmez; kılınır.</p>

<p class=MsoNormal>7. Bayram namazından evvel, gerek evde; gerekse mescidde,
(câmide nâfile namazı kılmak)</p>

<p class=MsoNormal>8. Bayram namazının hutbesi okunurken ve bayram namazından
sonra câmide (nâfile namazı kılmak)</p>

<p class=MsoNormal>9. Yağmur duâsının hutbesi okunurken (nâfile namazı kılmak)</p>

<p class=MsoNormal>10. Güneş tutulmasında hutbe okunurken (nâfile namazı kılmak)</p>

<p class=MsoNormal>11. Haccda Arafat ile Müzdelife’de birlikte kılınan namazlar
arasında, (birinde öğlenin son sünneti, ötekinde akşamın sünneti kılınmaz.)</p>

<p class=MsoNormal>12. Vakit daralıp farza az bir vakit kaldığında (nâfile
namazı kılmak)</p>

<p class=MsoNormal>13. Büyük ve küçük abdest sıkışık haldeyken (nâfile namaz kılmak)</p>

<p class=MsoNormal>14. Ortaya yemek konulduğu zaman... (nâfie namaz kılmak)
mekrûhtur denilmiştir.</p>

<p class=MsoNormal>(Mültekâ Şerhi Mevkûfât, 1. Cild)</p>

<p class=MsoNormal>Hiç bir namazın kılınması caiz olmayan vakitler:</p>

<p class=MsoNormal>1- Güneş doğarken.</p>

<p class=MsoNormal>2- Güneş gökte tam dikilip her şeyin gölgesi doğuya veya batıya
eğilmediği ve titreyip kaldığı zaman.</p>

<p class=MsoNormal>3- Güneş batarken.</p>

<p class=MsoNormal>Bu üç vakitte farz ve vacip namazlardan hiç birisi kılınmaz.
Yalnız o günün geçmek üzere bulunan ikindi namazı ile hazırlanmış cenazenin
namazı mekruh olarak kılınabilir.</p>

<p class=MsoNormal>Mustafa Âsım Köksal (RH.A.), İslâm İlmihâli)</p>

<p class=MsoNormal>26</p>

<p class=MsoNormal>HZ. SA’D İBN-İ MUÂZ (R.A.)</p>

<p class=MsoNormal>Sa’d İbn-i Muâz (R.A.) “Evs”lerin reîsi, Ehl-i Bedir’den,
Ensâr’ın ekâbirinden olup Muhâcirîn arasında Ebû Bekir (R.A.) ne makamda
idiyse, Sa’d ibn-i Muâz (R.A.) de Ensâr arasında o makamın sâhibi idi.</p>

<p class=MsoNormal>Ahzâb ya’ni Hendek Gazâsında Küffâr-ı Kureyş’den Hıbbân bin
Arika’nın ekhulinden-şiryân-ı azudîsinden yaralandı. İbn-i Arika oku atar iken
Arab âdeti üzre:</p>

<p class=MsoNormal>“Al sana! Benim de İbn-i Arika olduğumu bil!” demişdi.
Hazret-i Sa’d de ve bir rivâyetde Peygamber (Sallallahu aleyhi ve sellem) de:</p>

<p class=MsoNormal>“Allah yüzünü cehennemde terletsin” buyurmuşdur.</p>

<p class=MsoNormal>Yahûdiler Ehl-i İslâm ile aralarında olan ahdi nakz ettirip,
küffâr-ı Kureyş’i Medîne üzerine hücûm etdirip Asâkir-i İslâmiyyeyi mahsûr ve
muztarr bir hâle düşürmüşler idi. Benî Kureyza yahûdîleri, Hendek Harbini
müteâkıb Asâkir-i İslâm’ın muhâsarasına ve tezyîka ma’rûz kalınca bilâ-kayd ü şart
teslîm olmuşlardı.</p>

<p class=MsoNormal>Beni Kureyza yahûdilerinin evvelki ihânetlerine karşı yapılacak
muâmelenin ta’yîni hususunda “Sa’d ibn-i Muâz (R.A.)’in” hakem olmasını
Rasûlullah (Sallallahu Teâlâ aleyhi ve sellem) Efendimiz, tensib buyurdular.
Bir ata bindirip Huzûr-u Nebevî’ye getirdiler. Rasûlullah (Sallallahu Teâlâ
aleyhi ve sellem) Efendimiz orada bulunanlara: “Seyyidinize hurmeten ayağa kalkınız!”
buyurdular. Sa’d (R.A.) erkeklerinin katl, mallarının taksim, karılarının ve
çocuklarının da esir olmasına hükmetdi.</p>

<p class=MsoNormal>Rasûlullah (Sallallahu aleyhi ve sellem) Efendimiz de
Hazret-i Sa’d’in bu hükümünden dolayı:</p>

<p class=MsoNormal>“-Kasem olsun ki sen, Allah’ın yedi kat semâvâtı üzerindeki
hükmüne muvâfık hüküm verdin, bunun böyle olacağını seher vakti melek gelip
bana haber verdi” buyurmuşlardır.</p>

<p class=MsoNormal>Sa’d ibn-i Muâz (R.A.) hasta yatarken bir keçi yanından
geçip tırnağıyla yarasına dokunmuş; yarası kanayarak bir daha kanı durmağa
imkân kalmayarak, ruh-u pür-fütûhları a’lây-ı ıllıyyîn’e uçarak şehîden irtihal
eylemişdir. (R.A.)</p>

<p class=MsoNormal>Yaralandıktan sonra bir ay kadar yaşamışlardı.</p>

<p class=MsoNormal>(Hz. Mahmûd Sâmî Ramazânoğlu (K.S.),  Ashâb-ı Kirâm (R.A.),
S. 321)</p>

<p class=MsoNormal>27</p>

<p class=MsoNormal>ŞİFÂ DUÂLARI (1)</p>

<p class=MsoNormal>“Bismillâhirrahmânirrahîm”</p>

<p class=MsoNormal>“Bismillâhi urkîke, Allâhü yeşfîke, ezhibi’l-be’se,
Rabbe’n-nâsi, ve’şfi, ente’ş-Şâfî, lâşifâe illâ şifâüke, şifâen lâ yükâdiru
sekamen. Âmîn. Birahmetike yâ erhame’r-Râhimîn. Min külli şey’in yü’zîke ve min
külli a’ynin ve hâsidin, Allâhü yeşfîke.”</p>

<p class=MsoNormal>ŞİFÂ DUÂLARI (2)</p>

<p class=MsoNormal>“Bismillâhirrahmânirrahîm”</p>

<p class=MsoNormal>“Bihakkı enzelnâhü ve bihakkı nezele, ezhibi’l-be’se
Rabbe’n-nâsi annî, işfi ente’ş-Şâfî lâşifâe illâ şifâüke işfi şifâen.”</p>

<p class=MsoNormal>ŞİFÂ ÂYETLERİ</p>

<p class=MsoNormal>Îkaz: Şifâ Âyetleri, sabah ve akşam yedişer (7’şer) def’a
okunacak.</p>

<p class=MsoNormal>“Bismillâhirrahmânirrahîm”</p>

<p class=MsoNormal>“Ve Yeşfi sudûre kavmin mü’minîn.” (Tevbe: 14)</p>

<p class=MsoNormal>“Ve şifâün limâ fî’s-sudûr.” (Yûnus: 57)</p>

<p class=MsoNormal>“Yehrûcu min bütûnihâ şerâbün muhtelifün elvênühü fîhi şifâün
li’n-nâs.” (Nahl: 69)</p>

<p class=MsoNormal>“Ve nünezzilü mine’l-Kur’âni mâ hüve şifâün ve rahmetün
li’l-mü’minîn.” (İsrâ: 82)</p>

<p class=MsoNormal>“Ve izâ merıztü fehüve yeşfîn.” (Şuarâ: 80)</p>

<p class=MsoNormal>“Kulhüveli’l-lezîne âmenû hûden ve şifâ’.”(Fussilet: 44)</p>

<p class=MsoNormal>HÂCET NAMAZI</p>

<p class=MsoNormal>Şöyle ki: Uhrevî veyâ dünyevî bir hâceti olan kimse güzelce
abdest alır, yatsı namazından sonra iki veyâ dört, bir kavle göre on iki rek’at
namaz kılar, sonra Hakk Teâlâ Hazretleri’ne senâda, Resûl-i Ekrem (S.A.V.)
Efendimiz’e Salât ü Selâm’da bulunur. Bâdehü hâcet duâsını okuyup hâcetin
husûlünü Allâh Teâlâ’dan niyâz eder.</p>

<p class=MsoNormal>Hâcet namazının birinci rek’atında Fâtiha-yı Şerîfe’den
sonra üç kerre âyetel-Kürsî, diğer üç rek’atında da birer Fâtiha ile, birer İhlâs
ve Muavvizeteyn Sûreleri okunması hakkında bir Hadîs-i Şerîf vardır.</p>

<p class=MsoNormal>HÂCET DUÂSI</p>

<p class=MsoNormal>“Allâhümme innî es’elüke tevfika ehlil-hüdâ ve a’male
ehlil-yakîn ve münâsahate ehlit-tevbeti ve azme ehlis- sabrı ve cidde ehlil-haşyeti
ve talebe ehlir-rağbeti ve taabbüde ehlil-verâ’i ve irfâne ehlil-ilmi hatta
ehâfüke. Allâhümme innî es’elüke mehâfeten tahcüzünî an ma’siyetike hatta
a’mele bitâatike amelen estehıkkü bihi rızâke ve hattâ ünâsıhake bit-tevbeti
havfen minke ve hattâ uhlisa leken nasihate hubben leke ve hattâ etevekkele
aleyke, fil-ümûri husne zannin bike sübhâne hâlikın nûr!”</p>

<p class=MsoNormal>28</p>

<p class=MsoNormal>GIYBETİN MANASI VE TARİFİ</p>

<p class=MsoNormal>Gıybet, duyduğu zaman, insanın hoşuna gitmeyecek olan bir
kusurunu gıyabında söylemektir. Sözünde olsun, dünyalığında olsun, ahireti
hususunda, hatta elbisesinde, evinde ve binitinde olsun hepsi birdir.</p>

<p class=MsoNormal>Bedenî Gıybet: Gözü şaşıdır, bir gözü kördür, başı keldir,
yüzü sivilcelidir, boyu kısa veya uzundur, siyahtır, sarıdır gibi, duyduğu
zaman adamın canının sıkılacağı kıyafetinde ne gibi eksiklik varsa saymak.</p>

<p class=MsoNormal>Nesebî Gıybet: Babası ameledir, kötü insandır, cimridir,
dikicidir ve hoşuna gitmeyecek her hangi bir şey ile onu anmak gibi.</p>

<p class=MsoNormal>Ahlakî Gıybet: Kötü huyludur, cimridir, kibirlidir, riyakardır,
hiddet-i mizaçtır, korkaktır, acizdir, tahammülsüzdür, yüreksizdir, tehevvüre
kapılır şeklinde konuşmalar gibi.</p>

<p class=MsoNormal>Dinî Gıybet: Hırsızdır, yalancıdır, içkicidir, kumarbazdır, haindir,
zalimdir, namaza ve zekata tenbeldir, namazı güzel kılmaz, pislikten kaçınmaz,
anne-babasına itaat etmez, zekatı yerine vermez, doğru taksim etmez, orucunu
korumaz gibi sözler.</p>

<p class=MsoNormal>Dünyevî Gıybet: Edebsizdir, insanlara ihanet eder, milletin
hakkına riayet etmez, her yerde kendisini haklı görür, çok konuşur, çok yer,
çok uyur, vakitsiz uyur, oturacağı yeri bilmez gibi sözlerdir.</p>

<p class=MsoNormal>Giyinişî Gıybet: Geniştir, dardır, uzundur, kısadır,
kirlidir gibi sarfedilen sözlerdir.</p>

<p class=MsoNormal>Nitekim Resûl-i Ekrem (S.A.V.): “Gıybetin ne olduğunu
biliyor musunuz? Kardeşinizin hoşlanmayacağı şey ile onu anmanızdır”- buyurdu.
Bunun     üzerine “Söylediklerimiz o adamda varsa buna ne buyurursunuz?”
diyenlere Resûl-i Ekrem “Söylediğiniz kusur onda varsa işte o zaman gıybet etmiş
olursunuz, yoksa iftira edersiniz”,  buyurdu. </p>

<p class=MsoNormal>Muaz b. Cebel (R.A.) anlatıyor; “Bir gün Resûl-i Ekrem
(S.A.V.)’in huzurunda bir adamın çok âciz bir kimse olduğunu söylediler. 
Resûl-i Ekrem (S.A.V.):</p>

<p class=MsoNormal>- Kardeşinize gıybet etmeyiniz, buyurdular. Onlar:</p>

<p class=MsoNormal>- O bizim dediğimiz gibidir, dediler. Bunun üzerine Resûl-i
Ekrem (S.A.V.):</p>

<p class=MsoNormal>- Öyle olmasa, o zaman iftirâ etmiş olursunuz, buyurdular.”</p>

<p class=MsoNormal> Hz. Aişe (R.A.): “Sakın kimseyi gıybet etmeyin, ben bir
defa Resûl-i Ekrem’in yanında bir kadın için: “Bu ne uzun etekli bir kadındır”-
dediğimde, Resûl-i Ekrem bana “tükür” dedi ve ben de bir et parçası tükürdüm”,
demiştir.</p>

<p class=MsoNormal>(Hüccetü’l-İslâm İmam Gazâlî (Rh.A.), İhyâ-u ‘Ulûmi’d-Dîn
C.3, S.321-323)</p>

<p class=MsoNormal>29</p>

<p class=MsoNormal>HZ. EBÛ BEKİR (R.A.) HAKKINDA BAZI </p>

<p class=MsoNormal>HADİS-İ ŞERİFLER</p>

<p class=MsoNormal>“Nebî müstesna olduğu halde Ebû Bekir herkesten efdaldir.”</p>

<p class=MsoNormal>“Ebû Bekir benden ve ben de Ebû Bekir’denim. Ebû Bekir dünyâ
ve âhiret kardaşımdır.”</p>

<p class=MsoNormal>Ebû Bekr Es-Sıddîk’a deyiniz îmam olup nas’a namaz kıldırsın”
bu hadisi şerîf dahi Hz. Sıddîk’ın hilâfetine işaret olan hadislerdendir.</p>

<p class=MsoNormal>“Ümmetimden en evvel Cennet’e dahil olan Ebû Bekir ve Ömer
Cennet’de bulunan bilcümle kâmillerin seyyididirler.”</p>

<p class=MsoNormal>“Ebû Bekir ve Ömer benim için başa nisbetle semi - basar
(göz - kulak) gibi azîz ve mühimdirler.”</p>

<p class=MsoNormal>“İmâm-ı Ali, Fâtıma, Hasan ve Hüseyin benim ehlimdir. Ve Ebû
Bekir ve Ömer ehlûllah’tır. Ehlûllah ise benim ehlimden efdaldır.”</p>

<p class=MsoNormal>“Benden sonra gelen hulefâm’a iktida ediniz; Onlar Ebû Bekir
ve Ömer’dir.”</p>

<p class=MsoNormal>“Cenâb-ı Allah (C.C.) beni vüzerâi erbaa ile müeyyed
buyurdu. İkisi ehli semadan yani Cebrâil ve Mikâil ve ikisi de ehli arzdandır.
Yani Ebû Bekir ve Ömer Hazretleridir.”</p>

<p class=MsoNormal>“Ebû Bekir Es - Sıddîk ve Ömer el - Faruk Radıyallahu Teâlâ
Anhüma efendilerimiz hazretlerine muhabbet îmandan olup buğzları ise küfürdür.”</p>

<p class=MsoNormal>“Ehli cennetin kâmillerinin seyyidi Ebû Bekir ve Ömer
hazerâtıdır. Tahkik Ebû Bekir cennet ehli meyanında semada Süreyya yıldızı gibi
parlaktır.”</p>

<p class=MsoNormal>“Benden sonra makam-ı hilâfetin Ebû Bekir ve ondan sonra
Ömer hazerâtına intikali için vuku bulan işaretlerim kendiliğimden olmadı,
belki Cenabı Allah (C.C.) bu iki zatı sairlerine takdim buyurdu.” Bunun hikmeti
ise bâr-ı nübüvveti Muhammediye’yi münhasıran müşarunileyhim efendilerimizin
hamil ve haiz olması ve bâr-ı nübüvvet bâr-ı velâyetin fevkında bulunmasıdır.</p>

<p class=MsoNormal>Resûl-i Ekrem (S.A.V.) Efendimiz buyurmuştur ki:</p>

<p class=MsoNormal>“Dünyada hiçbir kimsenin malı benim için Ebû Bekir’in malı
kadar faideli olmamıştır.”</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Ebû Bekir (R.A.),
S. 84-85)</p>

<p class=MsoNormal>30</p>

<p class=MsoNormal>HZ. ABDULLAH İBN-İ ÖMER (R.A.)</p>

<p class=MsoNormal>İbn-i Ömer, Ömer ibn’il-Hattâb (R.A.)’in oğludur. İsimleri
“Abdullah”dır.</p>

<p class=MsoNormal>Künyeleri “Ebû Abd’ir-Rahman olub, çocuk iken Mekke’de babası
Ömer İbn’il-Hattâb (R.A.) ile İslâm’a gelmişdir. Bedir ve Uhud gazâlarından
mâadâ gazâlarda bulunmuşdur.</p>

<p class=MsoNormal>İbn-i Ömer (R.A.)’den mervîdir ki:</p>

<p class=MsoNormal>“Ben Hazret-i Peygamber (S.A.V.)’e Uhud senesi arzolundum. O
vakit on beş yaşımda idim, cihad için beni kabul ve icâze buyurdular.” demişdir.</p>

<p class=MsoNormal>Abdullah ibn-i Ömer (R.A.), Sünnet-i Seniyye’ye muvâzıb ve
bid’atden müctenib bir zât-ı vâlâ-şân ve sâhib-i ilm ü irfan olup isr-i
Rasûlullah (S.A.V.)’e kesretle ittibâ üzre idiler.</p>

<p class=MsoNormal>Seyyid’ül-enâm Aleyhissalâtü ves-Selâm Hazretleri her nerede
ve hangi ağacın altında           oturmuşlar veyahud namaz kılmışlar ise orada
oturup, namaz kılmışlardır. Bunun için kendisine: “Vakkâfun alâ isr-i Rasûlillah”
denir.</p>

<p class=MsoNormal>Mallarından her ne kendilerine hoş gelirse onu fîsebîlillah
bezl ü infâk edib elden çıkarmak mu’tadları idi.</p>

<p class=MsoNormal>Köle ve câriyelerinden tâat ve ibâdete mülâzim olanları
hemen âzâd ederlerdi. Kendisinin bu hâli kölelerinin ma’lûmu olduğundan âzâd
olmağı arzu edenler mescide mülâzemet ederek nâil-i emel olurlardı. “Onlar sizi
aldatmak için bunu yapıyorlar” diyenlere İbn-i Ömer Hazretleri: “Bizi Hak ile
aldatana biz aldanırız” diye cevâb verirlerdi. Bilerek aldanmak mekremetdir.</p>

<p class=MsoNormal>İrtihâlleri 73 târihinde Abdullah İbn-i Zübeyr’in şahâdetinden
sonra Haccâc zamanında vuku’ bulmuşdur. Haccâc-ı Zâlim mızrağın “Zücc” tabir
olunan alt demirine zehirli su vererek Haccın izdihamlı vaktinde İbn-i Ömer
(R.A.)’in ayağının üstüne saplatmış ve bu sûretle sebeb-i vefâtı ve şehâdeti
olmuşdur.</p>

<p class=MsoNormal>Sahîh-i Buhârî’nin fezâil-i Ashâb faslında mezkûr olduğu
üzre ehl-i Irak’dan biri Abdullah ibn-i Ömer (R.A.)’e: “Muhrim (ya’ni ihramda
olan kimse) sinek öldürürse ne lâzım gelir?” diye suâl edince müşârunileyh
hazretleri: “Reyhâne-i Nebî olan Hazret-i Hüseyn’i katl etdiniz de şimdi bir
sineğin katlini mi soruyorsunuz?” diye cevâb vermişlerdir.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm, S. 201)</p>

<p class=MsoNormal>31</p>

<p class=MsoNormal>&nbsp;</p>

<p class=MsoNormal>EYLÜL</p>

<p class=MsoNormal>BÜTÜN CANLI VE CANSIZ VARLIKLAR, BİTKİLER VE TAŞLAR NEBÎ
(S.A.V.) EFENDİMİZ’E SELÂM VERMİŞ, TA’ZİMDE BULUNMUŞTUR</p>

<p class=MsoNormal>Hz. Ali (K.V.) buyurmuştur ki: “Mekke’de Resûlullâh (S.A.V.)
ile beraberdik. Mekke’nin bazı semtlerine doğru çıktılar ki O’nu (S.A.V.)’i karşılayan
hiçbir ağaç ve hiçbir  dağ yok ki O’na (S.A.V.)’e şöyle demiş olmasın:“Esselamü aleyke ya Resûlallah!” (Tirmizî, Darimî)</p>

<p class=MsoNormal>Câbir bin Semûre (R.A.) Resûlullâh (S.A.V.) Efendimiz’in şöyle
buyurduklarını naklediyor: “Şüphesiz ben, Mekke’de bir taş biliyorum ki bana
selam verdi.” (Tirmizî, Müslim) bu taşın Hacerü’l Esved olduğu söylenir.</p>

<p class=MsoNormal>Hz. Aişe Sıddîka (R.A.) Validemiz, Resûlullâh (S.A.V.)
Efendimiz’in şöyle buyurduklarını rivâyet etmişlerdir: “Cebrail (A.S.) bana
Risalet’i tebliğ ettiği zaman, yanından geçtiğim her taş ve ağacın” –Esselâmü
aleyke yâ Resûlallah! dediklerini duymaya başladım.” (Bezzâr)</p>

<p class=MsoNormal>Câbir bin Abdullah (R.A.)’dan rivâyet olunmuştur ki şöyle
demiştir: “Nebî (S.A.V.)’in yanından geçtiği her taş ve ağaç, O’na (S.A.V.)’e
tazimde bulunmuştur.” (Beyhakî, Suyûtî)</p>

<p class=MsoNormal>Hz. Abbas (R.A.)’in rivâyet ettiği bir Hadîs-i Şerîf’te
haber veriliyor ki: “Resûlullâh (S.A.V.) amcası Abbas (R.A.) ve çocuklarına bir
yorgan (veya çarşaf) örtüp de duâ buyurduklarında kapı eşikleri ve duvarlar
“Âmin, âmin!” derlerdi.”(Beyhakî Suyûtî, Ebû Naim)</p>

<p class=MsoNormal>Caferü’s Sâdık bin Muhammed (R.A.) babaları Muhammed Bakır
(R.A.)’den rivâyet ediyorlar ki: “Nebî (S.A.V.) rahatsızlandılar. Cebrail
(A.S.) Nebî (S.A.V.)’e, içinde nar ve üzüm bulunan bir tabak getirdi. Nebî
(S.A.V.) onlardan yediler. Tabaktakiler, Nebî (S.A.V.) onları yerlerken, onlar
durmaksızın tesbih ediyordu.” (Kadı İyaz, Kastalanî, Suyûtî)</p>

<p class=MsoNormal>Enes (R.A.)’den rivâyet edildiğine göre: “Nebî (S.A.V.), Ebû
Bekirü’s Sıddîk, Hz Ömer ve Osman (R.A.) Efendimiz ile Uhud Dağı’na çıktılar.
Uhud, Onlar’dan korkusundan sallanmağa başlayınca Nebî (S.A.V.) Efendimiz,
Uhud’a: “Korkma, kendine gel ve metin ol! Çünkü üzerinde, bir Nebî, bir Sıddîk
ve iki de şehid bulunmaktadır.”(Buhârî, Tirmizi, İmam-ı Mâlik)</p>

<p class=MsoNormal>(Kadı İyâz (R.H.) Şifâ-yı Şerîf Tercemesi, S. 304 – 306)</p>

<p class=MsoNormal>1</p>

<p class=MsoNormal>BEŞ VAKİT NAMAZIN HİKMET VE FAZİLETİ</p>

<p class=MsoNormal>Efendimiz (S.A,V.) buyurmuşlardır ki:</p>

<p class=MsoNormal>“Bana haber veriniz ki sizden birinizin kapısı önünde bir
nehir olsa da her gün günde beş def’a o nehirde yıkanınca hiç kiri kalır mı?”</p>

<p class=MsoNormal>Ashab da “kalmaz” dediklerinde:</p>

<p class=MsoNormal>“İşte beş vakit namazla Allah, hatâyı, günahları afv ü mağfiret
eder.”</p>

<p class=MsoNormal>Yine Efendimiz (S.A.V.) buyurmuşlardır ki: Nâs, beş ukûbat,
sıkıntı karşısında kalacakdır.- Onlar nedir? Yâ Resûlallah? denildiğinde
buyurdular ki:</p>

<p class=MsoNormal>Evvelkisi: Mevt ve sekerât-ı mevttir. İkincisi: Kabir ve
kabir zulmetidir. Üçüncüsü: Münker ve Nekir suâlidir. Dördüncüsü: Seyyiât ve
hasenâtın veznidir. Beşincisi: Sırat ve sıratın mürûrudur.</p>

<p class=MsoNormal>Bunun üzerine Hz. Ebû Bekir Sıddîk ve bilcümle Ashâb ağlaştılar.
Cebrail (A.S.) nâzil oldu. “Ya Muhammed (S.A.V.) Ebû Bekir’e söyle, Allah sana
selâm ediyor ve her zehrin panzehiri ve her hastalığın şifası olduğunu işitmedin
mi? Kim sabah namazını kılarsa Allah ona ölümü ve sekeratı kolay kılar. Kim öğle
namazını kılarsa Allah onun kalbini nurlandırır ve zulmetlerini giderir.  İkindi
namazını kılsa münker ve nekir suallerine cevabı kolaylaştırır. Akşam namazını
kılanın mizanını ağırlaştırır. Yatsı namazını kılan da sıratdan berk-i hatif
gibi geçer.” diyor </p>

<p class=MsoNormal>Efendimiz (S.A.V.) şöyle buyurmuşlardır:</p>

<p class=MsoNormal>Bir kimse tekâsül ile namazını istihkar eylese Allah Teâlâ
ve Tekaddes Hazretleri o kimseyi onbeş ukûbâta dûçar eder!</p>

<p class=MsoNormal> 1- Salihîn defterinden silinir.</p>

<p class=MsoNormal> 2- Hayat bereketi kaldırılır.</p>

<p class=MsoNormal> 3- Rızkının bereketi kaldırılır.</p>

<p class=MsoNormal> 4- Salâtını ikmal etmeyince ondan a’mal-ı hayırdan bir şey
kabul olunmaz.</p>

<p class=MsoNormal> 5- Duası kabul olunmaz.</p>

<p class=MsoNormal> 6- Sâlihîn duasından hazz u nasibi olmaz.</p>

<p class=MsoNormal> 7- Ölürken şiddetli susuzluğa duçar olur.</p>

<p class=MsoNormal> 8- Vefâtı ansızın olur.</p>

<p class=MsoNormal> 9- Ölürken üzerine büyük ağırlık ârız olur.</p>

<p class=MsoNormal>10- Kabir onu sıkar.</p>

<p class=MsoNormal>11- Kabirde zulmette kalır.</p>

<p class=MsoNormal>12- Münker ve Nekir suâline cevabda kusurlu olur.</p>

<p class=MsoNormal>13- Kabirden kalktığında Hakk Teâlâ Hazretleri o kulundan
râzı olmadığı halde Cenab-ı Hakk’a mülâki olur.</p>

<p class=MsoNormal>14- Hesabı şiddetli olur.</p>

<p class=MsoNormal>15- Mazhar’ı afv u gufrân olmadığı takdirde Nâr’a sevk
olunur.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe, C.3, S: 74)</p>

<p class=MsoNormal>2</p>

<p class=MsoNormal>İSLÂMİYYET’İN, GİYİMDE KUŞAMDA; </p>

<p class=MsoNormal>YEMEK VE İÇMEKTE İNSANLIĞA </p>

<p class=MsoNormal>GÖSTERDİĞİ HEDEFLER</p>

<p class=MsoNormal>Bugün bir tarafta ahlâkçıların, sosyologların ve mütefekkir
muharrirlerin sosyal prensiplere dayanarak, öbür tarafta hükümetlerin millî
serveti korumak ve kamunun saâdetini devâm ettirmek gâyesini ta’kîb eyleyerek
halkı i’tidâl ve tasarrufa alıştırmak husûsundaki makbûl olan mesâîlerine İslâm
Dîni, on dört asır önce başlamıştır. Dînimiz, bize giymek için yün, keten,
pamuk elbîse tavsiye ediyor. Bunlar, ne gurur vesîlesi olacak derecede nefîs,
ne de hafîfliği da’vet edecek sûrette hasîs olacak. İşte bu, zarûrî ve âdet
üzere gündelik bir giyim tarzıdır. Bunun bir de müstehabb tarzı vardır,
tezeyyün ve üstünde başında, Allâh’ın ni’metini izhâr etmektir.</p>

<p class=MsoNormal>Cenâb-ı Hakk, Kur’ân-ı Kerîm’inde: “Ey Âdem Oğulları,
mescide her gittiğinizde zînetinizi takınız, temiz giyininiz! Ey İnsânlar,
yiyiniz, içiniz; fakat sakın isrâf etmeyiniz; Allah, isrâf eden kullarını
sevmez.” (Â’râf Sûresi, Âyet: 31)</p>

<p class=MsoNormal>“Ey servet sâhibleri, Allâh’ın size ihsân ettiği
ni’metlerden siz de Allâh’ın, yardıma muhtâc olan fakîr kullarına ihsân ediniz!
Fakat siz de bu dünya ni’metlerinden istifâde etmeği unutmayınız.” (Kasas
Sûresi, Âyet: 77)</p>

<p class=MsoNormal>“Habîbim, Allâh’ın istifâdeniz için mübâh kıldığı bunca
ni’metleri size kim harâm kılabilir?” diye söyle.” (A’râf: 32, Tahrîm: 1)</p>

<p class=MsoNormal>Resûlullâh (S.A.V.) Efendimiz de Tirmizî ve Hâkim’in
Abdullâh İbn-i Ömer (R.A.)’dan rivâyetlerine göre, “Allâh-ü Teâlâ, kullarına
verdiği ni’metlerinin şükrânının güzel eserlerini onların üzerinde görmekten hoşlanır.”
diye buyurmuşlardır. Ashâbı (R.A.)’ün, Mescid-i Şerîfe iş elbîseleriyle
gelmelerinden hoşlanmazlardı.</p>

<p class=MsoNormal>Giyim husûsunda bir de mübâh derecesi vardır ki o da
cum’alarda, bayramlarda, halk toplantılarında güzel elbîse giyilmesidir. Yine
bunun da gurur vesîlesi olmaması şarttır.</p>

<p class=MsoNormal>Resûl-i Ekrem (S.A.V.) Efendimiz, Hâne-i Saâdetleri’nden
hârice çıkarlarken alelâde zamanlarda bin dirhem kıymetinde bir ridâ giydikleri
halde, cum’a namazına çıkarlarken dört bin dirhem kıymetinde bir ridâ ile çıkıp
namaz kılarlardı.</p>

<p class=MsoNormal>(Tecrîd-i Sarîh Tercemesi C. 4, S. 290-292)</p>

<p class=MsoNormal>3</p>

<p class=MsoNormal>HZ. ABDULLAH İBN-İ MES’ÛD (R.A.)</p>

<p class=MsoNormal>Abdullah ibn-i Mes’ûd (R.A.) Sâbikıyn-i Evvelînden, ya’ni en
evvel dîn-i Mübîn-i İslâm’a gelenlerden olub, Hazret-i Ömer (R.A.)’in İslâmından
mukaddemdir.</p>

<p class=MsoNormal>Bedir’de ve Uhud’da ve Hendek’de ve Bey’at’ür-Rıdvân’da ve
bütün gazâlarda Resûlullah (S.A.V.) Efendimiz Hazretleriyle berâber bulunmuşdur.
Yermuk Vak’ası’nda dahî hazır olmuşdur.</p>

<p class=MsoNormal>Buhârî’de mezkûr olduğu üzre “Bab’ül-Menâkıb”da; Abdullah İbn-i
Mes’ûd (R.A.), sâhib’ün-na’leyn ve sâhib’ül-visâde ve sâhib’ül-mathara idi ki,
Resûlullah (S.A.V.) Efendimiz’in ayakkabılarını kaldırmak ve yasdıklarını ve
abdest ibriklerini taşımak hizmet-i cihan-kıymetiyle dâima maiyyet-i seniyye’de
bulunurdu. Ve hizmet vakitlerinde bilâ isti’zân Huzûr-ı Hümâyûn-u Hazret-i
Risâletpenâhî’ye girmeğe me’zûn idi. Bir tarafa kıyâm-ı saâdet vukûunda
na’leyn-i saâdeti Kadem-i Saâdete giydirir idi. Bir tarafa saâdetle teşrîflerinde
na’leyn-i saâdeti kollarına geçirir idi.</p>

<p class=MsoNormal>Vücûdları gâyet hafif ve kasıyr olub, bir gün Huzûr-u
Hazreti Risalet de bir şey indirmek için ağaca çıkmışdı. Bacaklarının inceliğini
görenler gülüşmeğe başlamalarıyla Peygamber Aleyhisselâtü Ve’sselâm Efendimiz
Hazretleri:</p>

<p class=MsoNormal>“-Niçin gülersiniz? Ol Zât ki Kıyamet Günü’nde mîzân-ı
me’cûriyyeti Cebel-i Uhud’dan ağırdır” buyurmuşlardır.</p>

<p class=MsoNormal>Kur’ân-ı Kerîm’i Mekke’de iken en evvel Kureyş’e ismâ’ eden
Abdullah ibn-i Mes’ûd (R.A.)’dir. Sûre-i Rahmân-ı Makam-ı İbrâhîm’de cehren
okuyarak küffâra duyurmuş, darb ü tahkîr görmüşdür.</p>

<p class=MsoNormal>Maraz-ı mevtlerinde Osman (R.A.) ıyâdetlerine gelib “Şikâyetiniz
nedendir?” diye hatırını suâl etdiklerinde “Zünûbumdandır” diye cevâb vermiş.
“Ne iştihâ edersiniz?” suâline cevâbda: “Rabbimin rahmetini” demiş. “Tabîb göndereyim
mi?” suâline “Tabîb beni hasta etdi” cevâbını vermiş. (Ya’ni Tabîb’den muradları
Şâfi-i Hakîkî olan Hakk Teâlâ Hazretleridir.) “Akçe göndereyim mi?” suâline
cevâb da: “Akçe ile işim yok” buyurmuş. “Kerimeleriniz için olsun göndereyim?”
sözü üzerine Hazret-i Osman’a “Sen benim kızlarım hakkında fakr ü zarûret
korkusu mu çekiyorsun? Ben onlara her gece Sûre-i Vâkıa’yı okumalarını tenbih
etmişimdir. Rasûlullah (S.A.V.)’den işitdim, buyurdular ki “Her gece Sûre-i Vâkıa’yı
okuyan kimseye ebeden fakr ü fakâ isâbet etmez” cevâbıyla mukabele etmişlerdir.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 207)</p>

<p class=MsoNormal>4</p>

<p class=MsoNormal>&quot;ALLÂH'TAN BAŞKA İLÂH YOKTUR!&quot; DİYEN İBÂDETE
SARILIR VE GERÇEK KULLUK'A YÖNELİR</p>

<p class=MsoNormal>Ölüm gelince bilginle topladığın malı bir başkası yer. Hesâbı
da cezâsı da sana kalır. Ey dünya için yorulan ve mahrûm kalan kimse, asıl
yorulmak yarın Cehennem'de başlar.</p>

<p class=MsoNormal>İbâdet bir vecîbedir; onu yapanlar Allâh'ın sevgili kullarıdır.
Varlığını, Hakk varlığına katanlar ve ihlâs sâhibi olanlar, ibâdet edebilirler.
Gerçek kulluğu, Azîz ve Celîl olan Hakk'a yakın olanlar yapabilir.</p>

<p class=MsoNormal>Ey evlâd! İslâm Dîni'nin hiçbir şeyi bile değilsin. İslâm
Dîni sende sıhhat bulmadı. İslâm Dîni, bir temeldir, şehâdet onun özünü sağlar.
Şehâdeti tam getirmeyen hem temelden, hem binâdan mahrûm olur. Yalnız dille şehâdet
getirmekliğin sana fâide vermez; çünkü kalbinde birçok ilâh var. Allâh'tan
gayrîden (şâhından vesâir idârecilerden) korkun, kalbine ilâhtır. Çalışmana,
ticâretine, kuvvetine, gözüne, kulağına ve bunlarla yaptığın ticârete güvenmen
sana birer ilâhtır. İyiliği, kötülüğü halktan bilmen; vermeği almağı halktan
bilmen kalbine birer ilâhtır. Allâh'tan başka güvendiğin ve dayandığın her şey,
sana ilâhtır. Onları kalbinden çıkarmadıkça &quot;ALLÂH'TAN BAŞKA İLÂH
YOKTUR!&quot; demen fâidesizdir.</p>

<p class=MsoNormal>Halkın çoğu kalblerini bunlara verirler; ama kendilerinin
Hakk'a bağlı olduklarını zannederler. Hakk'ı anmak onlar için bir âdettir; bunu
sâdece dilleriyle yaparlar. Sonradan bu hâlleri onların yüzlerine vurulur da
onlar &quot;Biz müslümân değil miydik?&quot; diye feryâd ederler; ama fâide
vermez.</p>

<p class=MsoNormal>Yazık sana! Sözünle amelin birbirini tutmuyor. Hakk'tan başkasına
dayandığın için yalanın ortaya çıkacak. Neye i'timâd ediyor ve kime dayanıyorsan
sana ilâh odur. Dışa i'tibâr yoktur. İnanan ihlâs       yolunu tutan kalbe
i'tibâr eder ve muttakî odur.               Allâh'a tam îmân eden odur.</p>

<p class=MsoNormal>Îmân sâhibi geçmişte yaptığı hatâları hatırlar, utanır ve
utancından erir... Hesâba çekilmekten korkar. Bir de içinde bulunduğu hâlin
muhâsebesini yapar. Yaptığı kulluk makbul mü, yoksa değil mi? Acaba, Kıyâmet
Günü hâli nice olacak? O'nun için Nebî (S.A.V.) Efendimiz:</p>

<p class=MsoNormal>&quot;Allâh'ı en çok ârif olan benim, bununla berâber
Allâh'tan en ziyâde korkan yine benim.&quot; diye buyurmuşlardır.</p>

<p class=MsoNormal>(Hz. Gavs-ı A'zam Seyyid Abdülkadir Geylânî
(K.S.A.)                                          Fethü'r-Rabbanî, S. 104-105)</p>

<p class=MsoNormal>5</p>

<p class=MsoNormal>MEVLÂMIZ ALLÂH-Ü TEÂLÂ, BİZİ, </p>

<p class=MsoNormal>İNSANLARIN ARASINDAN SEÇİP BİZE “MÜSLÜMÂNLAR” ADINI VERMİŞTİR</p>

<p class=MsoNormal>“Babanız İbrâhîm’in Dîni’nde olduğu gibi.</p>

<p class=MsoNormal>Size daha evvel de, bu (Kur’ân’da) da, Peygamber sizin
üzerinize şâhid olsun, sizde insanlar üzerine şâhidler olasınız diye, Allâh
“müslümân” adını verdi. Artık dosdoğru namaz kılın, zekât verin, Allâh’a sarılın.
O, sizin Mevlânız’dır. O, ne güzel Mevlâ, ne güzel yardımcıdır.” (Hacc: 78)</p>

<p class=MsoNormal>“Babanız İbrâhîm’in Dîni’nde olduğu gibi.” Bu hitab,
putperestlere karşı yapılmıştır. Buna göre Cenâb-ı Hakk sanki “Allâh’a ibâdet
etmek ve putları bırakmak, Hz. İbrâhim (A.S.)’ın dînidir.” demek istemiştir.</p>

<p class=MsoNormal>“Size daha evvel de... “Müslümân” adını verdi.” Allâh-ü
Teâlâ’nın bu ifâdesi şöyle tefsîr edilmiştir: Âyet’teki “hüve” zamiri Hz. İbrâhîm
(A.S.)’a râcidir. Çünkü Hz. İbrâhîm (A.S.) duâsında: “Ey Rabbimiz, ikimizi de
sana teslîmiyyette sâbit kıl. Soyumuzdan da “Müslümân” bir ümmet çıkar.” (Bakara:128) diye Allâh-ü Teâlâ’ya yalvarmış ve Cenâb-ı Hakk da O’nun duâsını kabul
ederek “O Müslümân ümmet’i” de Nebî (S.A.V.) Efendimiz’in ümmeti yapmıştır.</p>

<p class=MsoNormal>Atâ (R.A.), İbn-i Abbâs (R.A.)’ın, bu Âyet’e şu ma’nâyı
verdiğini rivâyet etmiştir: “Allâh, sizi daha önce ya’ni bütün semâvî
kitâblarda ve Kur’ân-ı Kerîm’de size “Müslümânlar” ismini vermiştir.” bu ma’nâ
daha isâbetli görülmüştür ki Cenâb-ı Hakk: “Peygamber sizin üzerinize şâhid
olsun, siz de insanlar üzerine şâhidler olasınız diye.” buyurmuştur. Ubeyy İbn-i
Ka’b (R.A.) bu Âyeti: Âllâh, size bu adı verdi.” şeklinde okuyuşu da bir
delîldir. Buna göre ma’nâ: “Cenâb-ı Hakk, hem Kur’ân’dan önceki kitâblarda, hem
de Kur’ân’da sizi ümmetlere üstün kıldığını ve bu Âyet’te bahsedilen şehâdetten
dolayı da, bu güzel ismi, size ad olarak verdiğini buyurmuştur. Binâenaleyh,
Allâh bu ikrâmı hasseten size verince O’na ibâdet edin ve O’nun
mükellefiyetlerini reddetmeyiniz.” şeklinde olur. “Nebî (S.A.V.) Efendimiz,
Müslümânlar üzerine, ya’ni ümmet-i Muhammed üzerine, Ümmet-i Muhammed de bütün
insanlar üzerine şâhid kılınmıştır.”</p>

<p class=MsoNormal>Kaffâl: “Allâh’ı sakınmanız gereken şeylere karşı hâmî
edininiz; çünkü O, sizin Mevlânız’dır; O, sizin efendinizdir; tasarruf eden
O’dur; O, ne güzel Mevlâ ve ne güzel yardımcıdır.” demiştir. </p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 16,
S. 373-381)</p>

<p class=MsoNormal>6</p>

<p class=MsoNormal>RECEB AYININ FAZÎLETLERİ</p>

<p class=MsoNormal>Receb demek heybetli, muazzam, muhterem, kıymetli demektir.
Receb ayı Hz. Âdem (A.S.)’dan beri kıymetli idi. Ayrıca Receb ayı “Eşhûru’l-Hurûm”
(Harâm Aylar)dan olup bu ayda savaş yapmak, harâm sayılmıştır. </p>

<p class=MsoNormal>Yüce Allâh (C.C.) Kur’ân-ı Kerîm’inde şöyle buyuruyor: </p>

<p class=MsoNormal>“Ey îmân edenler. Bu dört ayda (Zilkâde, Zilhicce, Receb,
Muharrem) (nefsinize) zulmetmeyiniz. Çünkü bu aylarda işlenecek güzel amellerin
sevâbı, kötülüğün cezâsı öteki aylardan daha büyüktür.”</p>

<p class=MsoNormal>İkrime ve İbn-i Abbâs (R.A.)’den rivâyet edilen bir Hadîs-i Şerîf’te
şöyle buyuruluyor: </p>

<p class=MsoNormal>“Receb Allâh (C.C.)’nün ayıdır. Şa’bân Benim ayımdır.
Ramazân ise, Ümmetimin ayıdır.” Bu ay Allâh (C.C.)’nün ayı olduğu için Zât-ı İlâhî’yi
bildiren “İhlâs Sûresi”ni çok okumak lâzımdır. Bilhassa İhlâs Sûresi’ni günde
11 def’a okumak Tevhîd, İstiğfâr ve Salâvât-ı Şerîfe’yi ihmâl etmemek lâzımdır.
</p>

<p class=MsoNormal>Abdullâh b. Zübeyr (R.A.)’den rivâyet edilen bir Hadîs-i Şerîf’te:</p>

<p class=MsoNormal>“Bir kimse, Receb ayında (şehrü’l-esem olan) bir mü’mini bir
sıkıntıdan kurtarsa, Allâh-ü Teâlâ (C.C.) o kimseye Firdevs’te gözünün
görebileceği yükseklikte bir saray  verir. Receb’e ikrâm ve hürmet ediniz. Zîrâ
Allâh-ü Teâlâ (C.C.) da size bin çeşit kerâmetle ikrâm, ihsân eder.”
buyurmaktadır.</p>

<p class=MsoNormal>Resûlullâh (S.A.V.), bu aya ta’zîmen ekseriyâ oruçlu
bulunurlardı. Receb’de oruç tutanlar Allâh-ü Teâlâ (C.C.)’nün üç türlü iyilik
ve inâyetine mazhâr olurlar: </p>

<p class=MsoNormal>Bunlardan biri, geçmiş günâhların mağfireti; ikincisi, kalan
ömürlerin bereketi; üçüncüsü “müfekkuf” haşirde susuzluktan emin olmasıdır.</p>

<p class=MsoNormal>Bir başka Hadîs-i Şerîf’te: </p>

<p class=MsoNormal>“Bir kimse Receb’in ilk günü oruç tutsa, Allâh-ü Teâlâ
(C.C.) onun bu orucunu yetmiş yıllık günâhına keffâret sayar...”</p>

<p class=MsoNormal>Bir ihtiyâr, Resûlullâh (S.A.V.)’in Receb ayının fazîleti
hakkındaki beyânlarından sonra:</p>

<p class=MsoNormal>“–Yâ Resûlullâh! Ben ihtiyârım, Receb ayının küllîsini
tutamam.” dediğinde:</p>

<p class=MsoNormal>“–Sen Receb’in evvel günü, ortası ve âhir günü oruçlu ol,
cümlesini oruç tutmuş gibi olursun.” buyurmuşlardır. Receb ayı içerisinde iki
fazîletli gece vardır. Bu gecelere kandil denir. Receb-i Şerîf’in ilk cum’a
gecesine Regâib Gecesi, yirmiyedinci gecesine Mi’râc Gecesi denir.</p>

<p class=MsoNormal>(Hz. Seyyid Abdülkâdir Geylânî, (K.S.), Üç Aylar ve
Fazîletleri)</p>

<p class=MsoNormal>7</p>

<p class=MsoNormal>MÜBÂREK “ÜÇ AYLAR”DA OKUNACAK DUÂLAR</p>

<p class=MsoNormal>Receb-i Şerif’te Okunacak Duâ</p>

<p class=MsoNormal>Bismillâhirrahmânirrahîm</p>

<p class=MsoNormal>Allâhümme bârik lenâ fî Recebe ve Şa’bân ve belliğnâ Ramazân
vahtimlenâ bi’l-îmân ve yessir lenâ bi’l Kur’ân.</p>

<p class=MsoNormal>(Bu Duâ’nın, sayı tahdidi olmamakla beraber, Receb-i Şerif
boyunca günde 100 def’a okunmasında fazîlet vardır.)</p>

<p class=MsoNormal>Receb-i Şerîf Duâları</p>

<p class=MsoNormal>İlk On (10) gün: </p>

<p class=MsoNormal>“Sübhânallâhi’l Hayyil-Kayyûm”</p>

<p class=MsoNormal>Orta: “Sübhânallâhi’l Ehadi’s-Samed”</p>

<p class=MsoNormal>Son On (10) gün: “Sübhânellâhi’l Gafûri’r-Rahîm”</p>

<p class=MsoNormal>Şa’bân-ı Şerîf’te Okunacak Duâ</p>

<p class=MsoNormal>Allâhümme bârik lenâ fî Şa’bân ve belliğnâ Ramazân
vahtimlenâ bi’l-îmân ve yessir lenâ bi’l Kur’ân.</p>

<p class=MsoNormal>(Bu Duâ’nın, sayı tahdidi olmamakla beraber, Şa’bân-ı Şerif
boyunca günde 100 def’a okunmasında fazîlet vardır.)</p>

<p class=MsoNormal>Şa’ban-ı Şerîf Duâları</p>

<p class=MsoNormal>İlk On (10) gün: “Yâ Latîf Celle Şânühü”</p>

<p class=MsoNormal>Orta On (10) gün: </p>

<p class=MsoNormal>“Yâ Razzâk Celle Şânühü”</p>

<p class=MsoNormal>Son On (10) gün: “Yâ Azîz Celle Şânühü”</p>

<p class=MsoNormal>Ramazân-ı Şerîf’te Okunacak Duâlar</p>

<p class=MsoNormal>İlk On (10) gün: “Yâ Erhame’r-Râhimîn”</p>

<p class=MsoNormal>Orta On (10) gün: “Yâ Gaffârü’z-zünûb”</p>

<p class=MsoNormal>Son On (10) gün: “Yâ A’tîka’r-rikâb”</p>

<p class=MsoNormal>1. Îkâz: Bu duâlar günde en az yüz (100) def’a okunmalıdır.</p>

<p class=MsoNormal>2. Îkâz: Ramazân-ı Şerîf’in herhangi bir gecesi Fetih Sûresi
okunursa, o sene içindeki kötülük, belâ ve musîbetlerden biiznillâhi Teâlâ
muhâfaza olunur.</p>

<p class=MsoNormal>3. Îkâz: Ramazân-ı Şerîf’in yirmi üçüncü (23.) gecesi Sûre-i
Ankebût ve Sûre-i Rûm okunur.</p>

<p class=MsoNormal>4. Îkâz: Ramazân-ı Şerîf’in herhangi bir gününde 363 (üç yüz
altmış üç) İhlâs-ı Şerîf okunur.</p>

<p class=MsoNormal>8</p>

<p class=MsoNormal>&nbsp;</p>

<p class=MsoNormal>&nbsp;</p>

<p class=MsoNormal>&nbsp;</p>

<p class=MsoNormal>&nbsp;</p>

<p class=MsoNormal>ÎMÂN, İSLÂM VE İHSÂN’IN BEYÂNI</p>

<p class=MsoNormal>Abdullâh İbn-i Ömer (R.A.): “Bana babam Ömer İbnü’l-Hattâb
(R.A) rivâyet etti. Dedi ki: “Bir gün Resûlullâh (S.A.V.) Efendimiz’in yanında
bulunduğumuz bir sırada, âniden, yanımıza, elbisesi bembeyâz, saçı simsiyâh bir
zât çıkageldi, üzerinde bir yolculuk eseri görülmüyor; bizden de kendisini
kimse tanımıyordu. Doğruca gidip Resûlullâh (S.A.V.)’in yanlarına gidip oturdu.
Dizlerini, O’nun dizlerine dayadı ve ellerini de uylukları üzerine koyup:</p>

<p class=MsoNormal>“-Yâ Muhammed (S.A.V.), bana İslâm’ın ne olduğunu haber
ver?” dedi. Resûlullâh (S.A.V.):</p>

<p class=MsoNormal>“-İslâm, Allâh’tan başka İlâh olmadığına; Muhammed’in de
Allâh’ın Resûlü olduğuna şehâdet etmen, namazı dosdoğru kılman, zekâtı vermen,
Ramazân orucunu tutman ve yol (külfetleri) cihetine gücün yeterse, Beytullâh’ı
hacc etmendir.” buyurdular. O zât:</p>

<p class=MsoNormal>“-Doğru söyledin.” dedi. Babam (Ömer İbnü’l-Hattâb): “Biz
buna hayret ediyorduk. (Zîrâ) hem soruyor, hem de tasdîk ediyordu.” dedi. O
zât, Resûlullâh (S.A.V.)’e:</p>

<p class=MsoNormal>“-Bana îmân’dan haber ver?” dedi. Resûlullâh (S.A.V.):</p>

<p class=MsoNormal>“-Allâh’a, Alâh’ın meleklerine, kitâblarına,
peygamberlerine, âhiret gününe inanman; bir de kadere, hayrına şerrine inanmandır.”
buyurdular. O zât: “-Doğru söyledin.” dedi. O zât, (bu sefer): “-Bana ihsân’dan
haber ver?” dedi. Resûlullâh (S.A.V.):</p>

<p class=MsoNormal>“-Allâh’a, O’nu görüyormuşsun gibi ibâdet etmendir. Çünkü
her ne kadar sen O’nu görmüyorsan da; O, seni muhakkak görür.” buyurdular. O
zât (tekrâr):</p>

<p class=MsoNormal>“-Bana kıyâmetten haber ver?” dedi. Resûlullâh (S.A.V.): </p>

<p class=MsoNormal>“-Bu mes’elede (kendisine) sorulan, sorandan daha âlim değildir.”
buyurdular. (O zât):“-O hâlde, bana onun alâmetlerinden bâri haber ver?” dedi.
Resûlullâh (S.A.V.):</p>

<p class=MsoNormal>“-Câriyenin kendi sâhibesini doğurması; yalın ayak, çıplak,
yoksul koyun çobanlarının binâ yapmakta birbirleriyle yarış ettiklerini
görmendir.” buyurdular. Babam (Ömer İbnü’l-Hattâb) dedi ki: “Bundan sonra o zât
gitti. Ben hayli bir müddet (bekledim) durdum. Nihâyet Resûlullâh (S.A.V.)
Efendimiz, bana:“-Yâ Ömer, o suâl soran zâtın kim olduğunu biliyor musun?”
(diye buyurdular) dediler. Ben de :</p>

<p class=MsoNormal>“-Allâh ve Resûlü bilir.” dedim. Resûlullâh (S.A.V.):“-Gerçekten o Cibrîl (A.S.) idi. Size dîninizi öğretmeğe gelmiş.” buyurdular.”</p>

<p class=MsoNormal>(Ahmed Dâvûdoğlu (Rh.A.), Sahîh-i Müslim Terceme ve Şerhi,
C. 1, S. 106-113)</p>

<p class=MsoNormal>9</p>

<p class=MsoNormal>HZ. EBÛ UBEYDE BİN CERRÂH (R.A.)</p>

<p class=MsoNormal>Ebû Ubeyde, Emîn’ül-Ümmet ve Aşere-i Mübeşşere’den biri olan
Ebû Ubeyde bin Cerrâh (R.A.)’dir.</p>

<p class=MsoNormal>Kureyş’den ve Benî fihr aşîretindendir. İsimleri Âmir bin
Abdullah bin Cerrâh’dır. Vâlideleri Ümm-i Ganem Ümeyme bint-i Câbir’dir.</p>

<p class=MsoNormal>Osman bin Maz’un (R.A.) ile berâber İslâma gelmiş ve evvelâ
Habeşe’ye ve sonra Medîne’ye hicret etmişdir.</p>

<p class=MsoNormal>Medîne-i Münevvere’de Ebû Talha El-Ensâri (R.A.) ile muâhat
buyurulmuşlardır. Ve bil-cümle Gazevât-ı Seniyyede bulunmuşlardır.</p>

<p class=MsoNormal>Bedir günü babası Abdullah, Abdüssanem ve Adüvvullah olmakla
Hazret-i Ebû Ubeyde’yi katle tesaddî etmiş ve Hazret-i Ebû Ubeyde savuşdukça   
üzerine varmış olduğundan katline mecbûr olmuşdur.</p>

<p class=MsoNormal>Şu âyet-i kerîmenin sebeb-i nüzûlü budur:</p>

<p class=MsoNormal>Cenâb-ı Allah’a ve âhiret gününe îmanda sebât eden hiçbir
kavmin Allah’a Rasûlüne muhâlefet eden kimselerle -velev ki onlar bunların
babaları ya oğulları ya birâderleri yahud aşîretleri olsunlar- dostlaşacaklarını
göremezsin. Onlar o kimselerdir ki Allah îmânını kalblerine yazmış, bunları
kendinden bir rûh ile desteklemişdir. (Mücâdele Sûresi: 22)</p>

<p class=MsoNormal>Uhud Muhârebe’sinde Rasûlullah (S.A.V.) Efendimiz
Hazretleriyle berâber sâbit-kadem olub Sultan’ül-enbiyâ aleyhi ezkâ’t- tehâyâ
Efendimiz Hazretlerinin mübârek yüzlerine batmış olan zırh halkalarını Ebû
Ubeyde (R.A.) dişleriyle çıkarmış ve çıkarırken iki ön dişleri çıkmışdır.</p>

<p class=MsoNormal>Nebiyy-i Ekrem (S.A.V.) Efendimiz hakkı âlîlerinde:</p>

<p class=MsoNormal>“Her ümmetin emîni vardır. Bu ümmetin emîni de Ebû Ubeyde’dir”
buyurmuşlardır. Buna binâen unvân-ı mükerremleri “Emîn’ül-Ümmet” olmuşdur.</p>

<p class=MsoNormal>Hazret-i Ömer’ül Fâruk âhir ömürlerinde: “Eğer Ebû Ubeyde
hayatda olaydı Hilâfete onu vasiyyet ederdim!” demiştir.</p>

<p class=MsoNormal>Hazret-i Sıddıyk-ı Ekber (R.A.) de Sakıyfe gününde intihâb
bahsinde Hazret-i Ömer (R.A.) ile Hazret-i Ebû Ubeyde’yi ümmete göstererek:</p>

<p class=MsoNormal>Sizin için şu iki adamdan birine ben râzîyım! demişlerdir.</p>

<p class=MsoNormal>Tâûna tutulub vefât etmişdir. (R.A.).</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm, S. 165
168)</p>

<p class=MsoNormal>10</p>

<p class=MsoNormal>İSTİHÂRE NAMAZI</p>

<p class=MsoNormal>Şöyle ki: Hakkında bir şeyin hayırlı olup olmadığına dâir
ma’nevi bir işârete nâil olmak isteyen kimse yatacağı zaman iki rek’at namaz kılar,
ilk rek’atinde Kâfirûn Sûresi’ni, ikinci rek’atında da İhlâs Sûresi’ni okur,
nihâyetinde de istihâre duâsını okur, sonra da abdestli olarak kıbleye
yönelerek yatar, rüyâda beyaz veyâ yeşil görülmesi, hayra; siyah veyâ kırmızı
görülmesi de şerre delâlet eder. Bu veçhile istihâre namazının yedi gece yapılması
ve kalbe ilk lâhik olana bakılması da bir Hadîs-i Şerîf ile beyân buyurulmuştur.
</p>

<p class=MsoNormal>İSTİHÂRE DUÂSI</p>

<p class=MsoNormal>“Allâhümme! innî estehîruke bi ilmike ve es’takdirüke
bikudretike ve es’elüke min fazlıkel’azîm, fe inneke takdirü ve lâ akdirü ve
ta’lemü ve lâ a’lem ve ente allâmül’güyûb, Allâhümme, in künte ta’lemü enne
hâzel emre hayrün lî fî dînî, meâşî ve âkibeti emrî ve â’cili emrî ve âcilihi
fakdürhü lî ve yessir hulî sümme bârik fihi lî. Veinkünte ta’lemü enne
hâzel’emre şerrün lî fî dînî ve meâşî ve âkıbeti emrî ve a’cili emrî ve âcilhi
fâsrüfhü annî vasrifni anhü fakdür liyelhayre haysü kâne sümme ardinî bihi.</p>

<p class=MsoNormal>RECEB AYININ İLK PERŞEMBE </p>

<p class=MsoNormal>GÜNÜNDEKİ ORUÇ</p>

<p class=MsoNormal>Bir pîr-i fânî ayağa kalkıp: </p>

<p class=MsoNormal>“- Yâ Resûlullâh, ben Receb ayının hepsini oruçlu
geçiremem.” deyince Resûlullâh (S.A.V.) Efendimiz: </p>

<p class=MsoNormal>“- Sen Receb ayının birinci, onbeşinci ve sonuncu günleri
oruç tut. Hepsini tutmuş sevâbına kavuşursun. Çünkü sevâblar on misli yazılır.
Fakat sen, ilk cum’a gecesinde gâfil olma ki melekler o geceye Regâib Gecesi
demişlerdir. </p>

<p class=MsoNormal>O gecenin üçte biri geçtikten sonra göklerde ve yerde bir
melek kalmaz, hepsi Ka’be’nin etrafında toplanırlar. Allâh-ü Teâlâ onlara hitâb
eder: </p>

<p class=MsoNormal>“Ey meleklerim, Benden dilediğinizi isteyiniz!” der. Onlar
da:</p>

<p class=MsoNormal>“-Dileğimiz, Receb ayında oruç tutanları mağfiret etmendir.”
derler. Allâh-ü Teâlâ da:</p>

<p class=MsoNormal>“-Ben, Receb ayında oruç tutanları mağfiret ettim.”
buyurur.” diye buyurdular.</p>

<p class=MsoNormal>(Hz. Seyyid Abdülkâdir Geylânî (K.S.), Gunyetü’t-Tâlibîn)</p>

<p class=MsoNormal>11</p>

<p class=MsoNormal>REGÂİB GECESİ VE NAMAZI</p>

<p class=MsoNormal>Ramazân-ı Şerîf’in karşılayıcısı durumunda olan Mübârek
aylardan Receb ayının ilk cum’a gecesine Regâib Gecesi denir. Bu geceye Regâib
Gecesi denmesinin asıl sebebi şudur: </p>

<p class=MsoNormal>Bu gecede Peygamberimiz (S.A.V.)’e hâs bazı ma’nevî ihsânlar
vâki olmasıdır ki bunun şükür ifâdesi olarak Peygamberimiz (S.A.V.) oniki
rek’at namaz kılmışlardır. Resûlullâh (S.A.V.):</p>

<p class=MsoNormal>“Bir kimse Receb’in ilk perşembe gününü oruç tutup o günün
gecesinde (akşam ile yatsı  arasında) iki rek’atta bir selâm vererek on iki
rek’at namaz kılsa (şöyle ki: Her rek’atta bir Fâtiha, üç Kadîr Sûresi, on iki İhlâs
Sûresi okumak sûretiyle namazdan sonra (Allâhümme Salli A’lâ Muhammedin
Nebîyyi’l-Ümmiyyi ve A’lâ âlihi ve sellim) diyerek benim üzerime yetmiş def’a
Salâvât-i Şerîfe getirdikten sonra secdeye varsa, secdede (70) def’a (Sübbûhun
kuddûsün Rabbünâ ve Rabbü’l-melâiketi ve’r-Rûh) dedikten sonra secdeden başını
kaldırsa, oturduğu yerde 70 def’a (Rabbiğfir verham ve tecâvez ammâ ta’lemü
inneke ente’l-ea’zzül ekrem) dedikten sonra ikinci def’a secde edip secdede
iken birinci def’a secdede ne okumuşsa aynen onları tekrar eder bitiminde ise
secdede Allâh (C.C.)’dan isteyeceklerini ister, duâ ve niyâzını yaparsa, Hakk
Teâlâ da onun ihtiyâçlarını, dilek ve temennilerini kabûl eder.” buyurmuşlardır.</p>

<p class=MsoNormal>Bu namazı kılanlar hakkında Resûlullâh (S.A.V.) şu mübârek
sözlerini beyân buyurmuşlardır:</p>

<p class=MsoNormal>“Nefsim kudret elinde olan Allâh-ü Teâlâ’ya kasem ederim ki
her hangi bir erkek ve kadın ta’rif edilen bu namazı kılarsa, Yüce Allâh bütün
günâhlarını bağışlar; günâhları denizin köpüğü ve kum taneleri de dağların ağırlığı
ve ağaçların yaprakları kadar çok olsa bile . Bundan başka, Kıyâmet Günü
âilesinden (yedi yüz) kişi hakkında şefâat hakkı verilir, müjdeler olsun ki,
sen her türlü sıkıntılardan kurtuldun, rahatı buldun...” denilir.</p>

<p class=MsoNormal>(Hz. Seyyid Abdülkadir Geylânî (K.S.), Üç Aylar ve
Fazîletleri, S:37)</p>

<p class=MsoNormal>İFTAR DUÂSI</p>

<p class=MsoNormal>Allâhümme leke sumtü ve bike âmentü ve a’leyke tevekkeltü ve
âlâ rızkıke eftârtü ve li savmi gadin ne-veytü fağfirlî mâ kaddemtü vemâ
ahhertü.</p>

<p class=MsoNormal>12</p>

<p class=MsoNormal>SULTÂN SÜLEYMÂN HÂN </p>

<p class=MsoNormal>HAZRETLERİNİN VASİYETNÂMESİ</p>

<p class=MsoNormal>Benim, canımdan sevgili, iki gözümün nûru Selîm Hânım,</p>

<p class=MsoNormal>Bu iki pazubendi ve bir mücevherli el sandığını, vakfeylemişimdir.
Resûl-i Sakaleyn ve Fahr-i Cihân-ı Dareyn Muhammed Mustafa (S.A.V.)
Hazretleri’nin Eşref-i Ekber olan Rûh-ı Sa’âdetleri içindir. Bunları satıp
Cidde’ye su getiresin. Oğulluk edip bu vasiyetimi yerine getir. Saraydaki bütün
ağalar ve bütün hizmetliler şâhiddir. Sen, benim el yazımı bilirsin. Bunlar,
Peygamber (S.A.V.) Efendimizin’dir; benim değildir. Ümid ederim ki değerine
satarsınız. Allâh (C.C.) bu seferi, mübârek edip Resûlü (S.A.V.) hörmetine
gönül hoşluğuyla dönmeği müyesser etsin. (Âmin!) (9 Şevvâl 973)</p>

<p class=MsoNormal>(Refik Özdek, Siyasî Vasiyetnâmeler, İst. 1975, S. 81-82)</p>

<p class=MsoNormal>HADÎS-İ ŞERÎF</p>

<p class=MsoNormal>Enes bin Mâlik (R.A.)’den rivâyet edilen Hadîs-i Şerîf’te:“Cennette bir nehir vardır. Ona Receb denir. Sütten beyaz, baldan tatlıdır. Receb
ayında bir gün oruç tutana Allâh-ü Teâlâ (C.C.) Kıyâmet Günü o nehirden su
verir.” buyuruldu. </p>

<p class=MsoNormal>(Hz. Seyyid Abdülkâdir Geylânî, (K.S.), Üç Aylar ve
Fazîletleri)</p>

<p class=MsoNormal>KUR’ÂN OKUMANIN MİKDÂRI</p>

<p class=MsoNormal>Kur’ân okuyanların her birinin kendine mahsûs âdetleri vardır.
Yirmi dört sâatte bir, iki ve hatta üç hatim indirenler olmuştur. Bazıları ayda
bir kere hatmederler. </p>

<p class=MsoNormal>Riâyet edilecek en güzel düstûr, Peygamberimiz (S.A.V.)’in
düstûrudur. Buyurmuşlardır ki:</p>

<p class=MsoNormal>“Üç günden daha az müddette Kur’ân’ı hatmeden, ondan birşey
anlamamıştır.” Çünkü üç günden evvel hatim yapılırsa Kur’ân’ın tertîli bozulur.</p>

<p class=MsoNormal>Kur’ân-ı Kerîm-i okumanın mikdârını ta’yîndeki tafsîlât şöyledir:</p>

<p class=MsoNormal>1- Eğer amel yolunu tercîh etmiş âbidlerden ise, haftada iki
hatim yapmalıdır.</p>

<p class=MsoNormal>2- Şâyed kalbini çalıştırıyorsa, tefekkür ile uğraşıyor veyâ
ilim yaymakla meşgûl oluyorsa, haftada bir hatim kifâyet eder.</p>

<p class=MsoNormal>3- Yok eğer Kur’ân-ı Kerîm’in mânaları üzerinde düşünüyorsa,
fazla tekrâra ihtiyâcı olduğundan ayda bir hatim kifhâyet eder.</p>

<p class=MsoNormal>Sahâbe’nin birçokları, Cuma’dan Cuma’ya hatmederlerdi. </p>

<p class=MsoNormal>(Radıyallahü Anhüm Ecmaîn)</p>

<p class=MsoNormal>(El-Uhudü’l-Kübrâ, S: 308)</p>

<p class=MsoNormal>13</p>

<p class=MsoNormal>KUR’ÂN OKUMANIN EDEBLERİ</p>

<p class=MsoNormal>Zâhirî edebleri:</p>

<p class=MsoNormal>1- Gâyet hürmetle ve abdestli olarak Kıble’ye karşı oturmak,</p>

<p class=MsoNormal>2- Okurken acele etmemek ve tecvîdle okumak,</p>

<p class=MsoNormal>3- Zorla da olsa ağlamaya çalışmak,</p>

<p class=MsoNormal>4- Rahmet ve azâb Âyetleri’nin hakkını edâ etmek,</p>

<p class=MsoNormal>5- Eğer gösteriş ihtimâli veyâ başka bir Müslümân’a zahmet
ve eziyet verme endişesi varsa sessiz okumalıdır. Yoksa sesli okumak efdâldir.</p>

<p class=MsoNormal>6- Güzel sesle okumalıdır. Çünkü bir çok Hadîsler’de Kur’ân-ı
Kerîm’i güzel sesle okumanın üzerinde önemle durulmuştur.</p>

<p class=MsoNormal>Bâtıni Edebleri:</p>

<p class=MsoNormal>1- “Bu ne yüce bir kelâmdır.” diye Kur’ân-ı Kerîm’in
azametini kalbine yerleştirmek,</p>

<p class=MsoNormal>2- Bu kelâmın sâhibi olan Allâh-ü Teâlâ’nın yüce şânını,
üstünlüğünü ve büyüklüğünü kalbinde bulundurmak,</p>

<p class=MsoNormal>3- Kalbini vesvese ve nefsânî düşüncelerden temiz tutmak,</p>

<p class=MsoNormal>4- Ma’nâlarını düşünmek ve lezzet alarak okumak. Peygamber
(S.A.V.) Efendimiz bir def’a bütün geceyi şu Âyeti okuyarak geçirdi:</p>

<p class=MsoNormal>“Eğer onlara azâb edersen, şüphe yok ki onlar senin kullarındır
ve eğer kendilerini bağışlarsan, yine şüphe yok ki sen mutlak gâlibsin ve
hükmünde hikmet sahibisin.” </p>

<p class=MsoNormal>(Mâide: 118)</p>

<p class=MsoNormal>5- Gönlünü okuduğun Âyetlere vermek. Meselâ, dilinde rahmet
Âyeti varsa kalb sevinçle dolup taşmalı, azâb Âyetleri okurken kalb sarsılmalıdır.</p>

<p class=MsoNormal>6- Kur’ân’ı okuyan sanki Allâh-ü Teâlâ’nın kendisine hitâbını
duyuyormuş gibi okuduğuna kulak vermelidir.</p>

<p class=MsoNormal>(Fezâil-i A’mâl)</p>

<p class=MsoNormal>ZEMZEM İÇTİKÇE OKUNACAK DUA</p>

<p class=MsoNormal>Allahümme innî eselüke ilmen nâfian ve rızgan vâsiân ve şifâen
min külli dâin vesekam. Ve esgınî min havdi nebiyyike seyyidinâ Muhammedin
sallallahü aleyhi ve sellem. Bi lütfike ve keremike yâ ekremel ekremîn.</p>

<p class=MsoNormal>14</p>

<p class=MsoNormal>ZEMZEM KUYUSUNUN BAZI ÖZELLİKLERİ</p>

<p class=MsoNormal>Hacer Validemiz yedi kere Merve’den Safa’ya Safa’dan
Merve’ye gidip duâ ederdi. Yedinci defa Merve’ye vardığı zaman İsmail
(Aleyhisselâm)’ın ağlaması ve sesi durdu. Hacer (R.A.) kendi kendine;</p>

<p class=MsoNormal>-Hararetten öldü... diyerek, ağlaya ağlaya Merve’den inip oğluna
doğru geldi. Yakınına geldiği zaman gördü ki: Hacetleri bitiren duâları kabul eden
Yüce Zat, kudreti ile İsmail (A.S.)’in ayağının altından lûtuf ve keremi ile su
ihsan eyemiş. Hacer (R.A.) kendi kendine: Ben varıncaya kadar gider sanıp suya:</p>

<p class=MsoNormal>- Zem zem. Dedi. Yani</p>

<p class=MsoNormal>-Yerinde dur akma. Allah’ın emri ile su dahi akmadı;göllenip durdu. Onun için adına:</p>

<p class=MsoNormal>-Bir-i Zemzem (Zemzem Kuyusu) denildi.</p>

<p class=MsoNormal>İbn-i Abbas (R.A.)’dan rivâyet edildiğine göre: “Zemzem
suyu, içildiği şey içindir”:</p>

<p class=MsoNormal>Onu, şifâ bulmak için içersen, Allah, sana şifâ verir. Onu,
korunma isteklisi olarak içersen, Allah, seni, korur. Onu, susuzluğunu kesmek
için içersen, Allah, senin susuzluğunu keser. Eğer, O’nu karnını doyurmak için
içersen, Allah seni doyurur. O, Cebrâil Aleyhisselâm’ın ökçesi ile vurup yerden
çıkardığı ve İsmail (aleyhisselam)’ı suladığı sudur.</p>

<p class=MsoNormal>Zemzem, yalnız suya kandırıcı değil, aynı zamanda, karnı 
doyurucudur da. Bunun için, cahiliyye devrinde Zemzem’e (Şubâ’a) denirdi.
Zemzem’in ismi olan (Şubâ’a) doyduktan sonra arta kalan yemek demektir.</p>

<p class=MsoNormal>Peygamberimizin (S.A.V.), İslâmiyet’i yaymaya çalıştığı ilk
sıralarda Peygamberimizle görüşmek için Mekke’ye gelip, geceli gündüzlü otuz
gün, susadıkça ve acıktıkça Zemzem suyu içmekle iktifa ettiğini ve hiç de, zayıflamadığını
ve aksine, semizlendiğini söyleyen Ebû Zerr’ül Gıfâri (R.A.)’e, Peygamberimiz
(S.A.V.) “O, gerçekten mübârek, gerçekten doyurucu yemektir!” buyurmuştur.</p>

<p class=MsoNormal>Peygamberimiz (S.A.V.), Humma’nın, Zemzem suyu ile soğutulmasını
tavsiye buyurduğu gibi, Zemzem suyundan kanasıya içmenin nifaktan kurtulmaya
sebeb olacağını da, haber vermiştir.</p>

<p class=MsoNormal>(M. Asım Köksal, İ. Tarihi, C. 1, S: 126-7)</p>

<p class=MsoNormal>15</p>

<p class=MsoNormal>KANUNÎ SULTÂN SÜLEYMÂN HÂN’IN MUKADDES BELDELERE HİZMETLERİ</p>

<p class=MsoNormal>Ka’be’de İmâm-ı Ebû Hanîfe Hazretleri’nin makamı çoktandır
kapalı ve kırık döküktü, burayı ta’mir ettirip açtırdı. Hatîm’i ta’mir ettirdi.
Müezzin mahfilini yaptırdı. Eskiyen minberi ta’mir ettirdi. Bu işler için, İstanbul’dan,
Şâm’dan ve Mısır’dan Padişâhın emriyle en iyi ustalar Ka’be’ye gönderildi.</p>

<p class=MsoNormal>Ülkeler fetheden Sultân Süleymân Hân’ın yaptığı bağışlar,
Beytullâh’ı ve Resûlullah (S.A.V.)’in Kabr-i Saâdetleri’ni ta’mir etmek
içindir.</p>

<p class=MsoNormal>Medîne’ye sağlam bir kal’a yaptırdı ve Resûlullâh
(S.A.V.)’in beldesini himâye etti. Ehl-i Medîne’ye bütün cömertliğini saçtı.</p>

<p class=MsoNormal>Lütfu bol adâleti hassâs Sultân Süleymân Hân, Kudüs’e birçok
servet sarf etti. Kudûs Kal’ası’nı meydana çıkardı. Bütün Peygamberler (A.S.)’a
ta’zim edip Onlar’ın mezarlarını tesbit ettirip onların nâmına çok bağışlar
yaptı.</p>

<p class=MsoNormal>O cömert Sultân mübârek Şâm’da adının hayırla anılması için
güzel bir câmi yaptırdı. Hacca gidip gelenler için aşevi yaptırdı ve oraya
çokça yardım etti. Hüccâcın, misâfirlerin her türlü huzûrunu, yemelerini,
içmelerini te’min etti.</p>

<p class=MsoNormal>O Padişâh, sayısız hayır eserleri yaptırmıştır. Hatta hiç
kimse bunların benzerini görmemiştir. Nitekim, nice kal’a, köprü ve çeşmeler
kabul görürse, O’nun yaptıkları yanında zerre misâlidir. Bu hayır eserlerinin
sevâbı, yeri göğü doldurur. Bütün vilâyetler O’nun gölgesinde gayet güzel ve
ma’mûr haldedir. Osmânlı ülkesinde hiçbir şehir gösterilemez ki onda Hayır Şâhı
olarak bilinen Kanunî’nin bir eseri bulunmasın. Yıldızların gökyüzünü süslediği
gibi, Sultân Süleymân’ın yaptırdığı eserler de dünyayı süslemiştir. Onun
askerlerinin sonu olmadığı gibi, yaptırmış olduğu hayır eserlerinin de haddi
hesâbı yoktur. Güneşin yeryüzünü aydınlattığı gibi, O Sultân da hayırlarıyla
yeryüzünü ihyâ etti. Yine ay ışığının gökyüzünü aydınlattığı gibi, hayırlarının
ışığı dünyayı sarmıştır. Onun yaptırdığı hayır eserlerinden nice insan ve diğer
mahlûkat fâidelenmekte ve nice insan da hayırlı ameller yapabilmektedir.</p>

<p class=MsoNormal>(Eyyûbî, Menâkıb-ı Sultân Süleymân, Haz: Dr. Mehmed Akkuş,
Ank. 1991, S. 133 - 146)</p>

<p class=MsoNormal>16</p>

<p class=MsoNormal>MÜ’MİNLERİ BARIŞTIRMAK VE HER  İŞTE ADÂLETLE HAREKET ETMEK</p>

<p class=MsoNormal>“Eğer Mü’minlerden iki zümre birbirleriyle dövüşürlerse,
aralarını (bulup) barıştırın. Eğer onlardan, biri, diğerine karşı hâlâ
tecâvüzde bulunuyorsa; siz, o tecâvüz edenle, Allâh’ın emrine dönünceye kadar
savaşın... Sonuçta eğer (Allâh’ın emrine) dönerse; artık adâletle aralarını
bulup barıştırın. Her işinizde adâletle hareket edin. Allâh, şübhesiz ki âdil
olanları sever.” (Hucurât: 9)</p>

<p class=MsoNormal>“Eğer mü’minlerden iki zümre birbirleriyle dövüşürlerse...”
Bu ifâde, “Mü’min kimsenin işlediği büyük günahların, onu mü’min olmaktan çıkarmadığının
delîlidir.” Çünkü Cenâb-ı Hakk, haddi aşan tarafı da, iki gruptan birisi saymış
ve iki cemâate de mü’min adını vermiştir.</p>

<p class=MsoNormal>Âyet’teki “Allâh’ın emrine dönünceye kadar...” ifâdesi hakkında
şu açıklamalar yapılabilir:</p>

<p class=MsoNormal>1) Bu, Cenâb-ı Hakk’ın “Allâh’a, Resûlullâh’a ve ulü’l
emr’e... itâat ediniz...” (Nisâ: 59) Âyeti’nden dolayı “Resûlullâh’a ve
ulü’l-emre’itâate... ma’nâsındadır.</p>

<p class=MsoNormal>2) “Sulhe, barışa...” ma’nâsındadır. Çünkü emredilen sulh
olup bunun delîli ise “Aranızı ıslâh edin...” (Enfâl: 1) Âyeti’dir.</p>

<p class=MsoNormal>3) “Takvâ ile Allâh’ın emrine dönünceye kadar...” demektir.
Çünkü Allâh’tan korkan kimsede, şeytana olan düşmanlık hâriç, artık hiçbir düşmanlık
kalmaz. Nitekim Cenâbı Hakk, “Muhakkak ki şeytan, sizin için bir düşmandır; siz
de onu düşman edininiz.” (Fâtır: 6)  buyurmuştur.</p>

<p class=MsoNormal>Cenâb-ı Hakk, “Şâyed o grup, iş şiddetlendikten ve harb kızıştıktan
sonra, sizin haddi aşan tarafla savaşmanız sebebiyle, bu grup haddi aşmaktan
vazgeçerse, o zaman aralarını ıslâh edin...” buyurmuştur. Burada bir incelik
vardır: Bu da, Allâh-ü Teâlâ’nın, Allâh’tan korkmayıp da haddi aşan kimselerin,
bu haddi aşmalarından, sizin onlarla savaşmanızdan ötürü dönüşlerinin, ancak
bir cebir, zorlama olduğuna işâret etmiş olmasıdır.</p>

<p class=MsoNormal>Cenâb-ı Hakk, bu cümlenin peşinden “Adâletle aralarını bulup
barıştırın.” buyurmuştur. Buradaki “ıslâh” bizzat savaşın sona erdirilmesiyle
ilgilidir ki bu da nasîhatle, tehdîdle, korkutmayla ve işkence yoluyla olur.
“Islâh”ın bir diğer ma’nâsı, savaşın sona ermesini müteakib, savaşın izlerini
ya’ni telef edilen şeylerin tazmîninin gerçekleştirilmesidir ki bu bir
hükümdür. Bundan dolayı da Hakk Teâlâ, bunun peşinden “adâletle”, kaydını
getirmiştir.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi C. 20,
S. 217-221)</p>

<p class=MsoNormal>17</p>

<p class=MsoNormal>MÜ’MİNLER BİRBİRLERİYLE </p>

<p class=MsoNormal>NİZÂLAŞIRLARSA DEVLETLERİ       ELDEN GİDER</p>

<p class=MsoNormal>Hazret-i Ömer (R.A.) şöyle buyuruyor:</p>

<p class=MsoNormal>“Gece kâim, gündüz sâim olan, malını mülkünü tasadduk eden
ve harplerde kahramanca çarpışan bir kimse, eğer sevdiğini Allah için sevmiyor
ve buğz ettiğine de Allah için buğz etmiyor ise, yaptıklarından hiçbir fayda göremez.”</p>

<p class=MsoNormal>Müslümanlar kendi aralarında Allah-ü Teâlâ’nın emrettiği şekilde
birleşmiyor ve Allah’ın gösterdiği yolun hâricinde bir yol ta’kib ediyorlarsa,
Allah muhâfaza buyursun, zilletin çukuruna yuvarlanmışlar demektir.</p>

<p class=MsoNormal>Bu takdîrde dinlerinin düşmanlarına boyun eğmek onların
kabzasına düşmek ve istibdâdları altında yaşamak mecburiyetinde kalırlar.</p>

<p class=MsoNormal>Allâh-ü Teâlâ Hazretleri, Enfâl Sûresi, Âyet: 1’de:“Allâh’tan korkun ve birbirinizin arasını düzeltin.” buyuruyor. Yani Allâh’tan
korkun ve Allâh’ın gazâbını celbedecek münâzaalardan, anlaşmazlıklardan sakınarak,
aranızdaki hoşnudsuzlukları îzâle edin. </p>

<p class=MsoNormal>Hakk Teâlâ Hazretleri, Sûre-i Enfâl, Âyet: 46’da:“Birbirinizle nizâlaşmayın! Sonra içinize korku düşerek devletiniz elden
gider.” buyurmaktadır. Allâh-ü Teâlâ, mü’minlerin kendi aralarında nizâ’ ve
ihtilâfa düşmelerini men’ etmekle böyle bir tehlikenin vukûunda şu iki
neticenin zuhûr edeceğini, bildirmektedir:</p>

<p class=MsoNormal>1. Bu hâlin başarısızlık, za’f, soğukluk ve korku husûle
getirmesi</p>

<p class=MsoNormal> 2. Bu yüzden kuvvet ve azametin, şevket ve salâbetin elden
gitmesi</p>

<p class=MsoNormal>Şu hâlde, ancak kalbler ve gâyeler birleştiği zaman nusret
ve selâmete ulaşılır, dilekler kemâliyle tahakkuk eder.</p>

<p class=MsoNormal>İşte bunun içindir ki Hakk Teâlâ Hazretleri, insanların
günde beş def’a mescidlerde bir araya gelmelerini ve haftada bir def’a câmide
toplanmalarını, senede iki def’a bayram münâsebetiyle bir mekânda cem’ olmalarını
ve ömürlerinde bir def’a da hacc vesîlesiyle bütün beldelerden gelip Beytullâh’ın
etrafında birleşip Arafât’ta hep birlikte vakfeye durmalarını emretmiştir.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe /1S. 16-18)</p>

<p class=MsoNormal>18</p>

<p class=MsoNormal>PEYGAMBERLİK RÜTBESİNDEN   SONRA, ŞEHÎDLİK RÜTBESİNİN      
ÜSTÜNDE BİR MERTEBE YOKTUR</p>

<p class=MsoNormal>Alî (R.A.)’den şöyle dediği rivâyet olunmuştur: “Nebî
(S.A.V.)’in babasını, anasını Sa’d İbn-i Ebî Vakkâs’tan başka bir kişiye fedâ
ettiğini söyleyerek hitâb ettiklerini işitmedim. Fakat Uhud Günü, Sa’d
(R.A.)’e:</p>

<p class=MsoNormal>“-Ey Sa’d, babam anam sana fedâ olsun! Düşmana ok at!”
buyurduklarını işittim.”</p>

<p class=MsoNormal>Bu sırada müşriklerin bir fırkası yine şiddetli bir hücûmda
bulununca Resûl-i Ekrem (S.A.V.) Efendimiz: </p>

<p class=MsoNormal>“-Bunlara kim karşı çıkacak?” diye buyurdular. Ziyâd İbnü’s-Seken
(R.A.): “-Ben çıkarım, Yâ Resûlallâh (S.A.V.)!” diye cevâb verdi. Kendisiyle
birlikte fedâî arkadaşları karşı çıkıp şehîd oluncaya kadar dövüştüler. (R.A.)</p>

<p class=MsoNormal>Ziyâd İbnü’s-Seken (R.A.), kılıç ile yaralanıp yere düşünce
Resûl-i Ekrem (S.A.V.) Efendimiz’in emirleriyle Ashâb-ı Kirâm (R.A.)’den bazıları
yetişip O’nu kaldırdılar. Hz. Peygamber (S.A.V.) Efendimiz, O’nu mübârek
kucaklarına aldılar. Son nefeste Resûl-i Ekrem (S.A.V.) Efendimiz
Hazretleri’nin mübârek vech-i saâdetleri’ne bakarak cân verip rûh-ı âlîleri,
Cennet-i Ulyâ’ya revân oldu. (R.A.)</p>

<p class=MsoNormal>Mansıb-ı Nübüvvetten (Peygamberlik makâmından) sonra şehâdet
rütbesinin fevkınde (üstünde) bir mertebe yoktur. Fahr-i Âlem (S.A.V.)
Efendimiz’in mübârek kucaklarında can vermek ise pek büyük bir meziyyettir.</p>

<p class=MsoNormal>Berâ (R.A.)’den şöyle rivâyet edilmiştir: “Uhud Harbi’nde
yüzü demir zırh ile örtülü bir kişi geldi de:</p>

<p class=MsoNormal> “-Yâ Resûlallâh (S.A.V.), hemen harb edeyim de sonra mı
müslümân olayım?” diye sordu. Resûl-i Ekrem (S.A.V.) Efendimiz de: “-Müslümân
ol, sonra harb et.” Buyurdular. O da hemen Müslümân oldu. Sonra dövüştü.
Nihâyet şehîd oldu. Bunun üzerine Resûl-i Ekrem (S.A.V.) Efendimiz: “-Az işledi,
çok kazandı.” buyurdular.</p>

<p class=MsoNormal>Buhârî Şârihi, Uhud Harbi’nde şehîd düşen bu kahramânın Eşhel
oğullarından Amr İbn-i Sâbit (R.A.) olduğunu söylemiştir. Bu azîz şehîd, bir
kerre olsun Cenâb-ı Hakk’a ibâdet etmeden Cennet’e girmiştir. </p>

<p class=MsoNormal>(Hz. Mahmûd Sâmî Ramazânoğlu (K.S.), Uhud Gazvesi, S. 34-35)</p>

<p class=MsoNormal>19</p>

<p class=MsoNormal>EYYÂM-I BEYZ VE FAZÎLETLERİ</p>

<p class=MsoNormal>Hazret-i Alî (R.A.)’dan:</p>

<p class=MsoNormal>“Bir öğle vakti Resûlullâh (S.A.V.)’i evinde ziyâret ettim
ve kendilerine selâm verdim. Selâmıma mukâbele ettikten sonra buyurdular ki:</p>

<p class=MsoNormal>- “Yâ Alî!, Cibrîl’in sana selâmı vardır.” Ben de: “Aleyke
ve Aleyhis-Selâm Yâ Resûlallâh” dedim. Bunun üzerine Resûlullâh  (S.A.V.) “Bana
yaklaş” dedi. Ben de yaklaştım. Buyurdular ki:</p>

<p class=MsoNormal>- “İşte Cibrîl, senin için diyor ki her aydan üç gün oruç
tutsun. Birinci gün için on bin sene, ikinci gün için otuz bin sene, üçüncü gün
için de yüz bin sene oruç tutmuşcasına sevâb yazılacaktır.” Ben:</p>

<p class=MsoNormal>“Yâ Resûlallâh, bu üç gün orucu tutarsam bunun sevâbı yalnız
bana mı mahsûs? Bütün insanlar bu orucu tutarlarsa onlara bu sevâblar
verilmeyecek mi?” dedim. Resûlullâh Sallallâhü Aleyhi Ve Sellem:</p>

<p class=MsoNormal>- “Yâ Alî! Allâh-ü Teâlâ bu sevâbları sana ve senin gibi bu
oruçları tutanlara verecektir.” buyurdular. Ben “Yâ Resûlallâh! Bu oruçlar ne
zaman, hangi günlerde tutulacaktır?” dedim. Buyurdular ki:</p>

<p class=MsoNormal>- “Bu günler arabî ayların on üç, on dört ve on beşinci
günleridir. Bu üç güne (Eyyâm-ı Beyz) derler.” dedi.”</p>

<p class=MsoNormal>Eyyâm-ı Beyz denmesinin sebebi:</p>

<p class=MsoNormal>Hadîs-i Şerîf’i Hz. Alî (R.A.)’den rivâyet eden Anter
(R.A.):</p>

<p class=MsoNormal>“Alî (R.A.)’den sordum: (Eyyâm-ı Beyz) ne demektir?” Alî
(R.A.) şöyle cevâb verdiler:</p>

<p class=MsoNormal>Hazret-i Âdem Aleyhisselâm yeryüzüne indiğinde güneşin
harâretinden teni siyahlanmıştı. Cibrîl (A.S.):</p>

<p class=MsoNormal>“Ey Âdem, teninin beyaz olmasını arzu eder misin?” dedi.
Âdem (A.S.) “Evet!” dedi. Cibrîl (A.S.):</p>

<p class=MsoNormal>“Öyle ise ayın on üç, on dört ve on beşinci günleri oruç tut”
dedi. Âdem (A.S.) on üçüncü günü oruç tuttu; teninin üçte biri beyazlandı. On
dördüncü günü oruç tuttu; teninin üçte biri daha beyazlandı. On beşinci günü de
oruç tutunca  onun bütün vücûdu bembeyaz oldu. İşte (Eyyâm-ı Beyz) denmesinin
sebebi budur.</p>

<p class=MsoNormal>(Hz. Seyyid Abdülkâdir Geylânî, Üç Aylar ve Fazîletleri, S:82)</p>

<p class=MsoNormal>20</p>

<p class=MsoNormal>ASHÂB-I KİRÂM (R.A.)'E MUHABBET,  RESÛLULLÂH (S.A.V.)'E
MUHABBETTİR; ONLAR'A BUĞZETMEK DE </p>

<p class=MsoNormal>RESÛLULLÂH (S.A.V.)'E BUĞZETMEKTİR</p>

<p class=MsoNormal>Hz. Enes (R.A.)'den şöyle demiştir:</p>

<p class=MsoNormal>&quot;Nebi-yi Mükerrem (S.A.V.) buyurdular ki: &quot;(Kâmil)
îmânın alâmeti, Ensâr'a muhabbet; nifâkın alâmeti de, Ensâr'a buğzetmektir.&quot;</p>

<p class=MsoNormal>Münâfık, zâhiren mü'min; bâtınen kâfir demek olunca Fahr-i
Âlem (S.A.V.) Efendimiz Hazretleri'yle, İslâm'da sâbık olan Muhâcirîn (R.A.)
Hazerâtı'na misâfirperver göğüslerini açmak, kendilerine, evlâd ve ıyâllerinden
daha ileri muâmele ve uğurlarında mâl ve cânlarını cömertlikle ikrâm etmek,
dostlarına dost, düşmanlarına düşman olmak sûretiyle iskân ve nusret ve İslâm
Dîni'ni azîz kılmak ve yüceltmek gibi paha biçilmez yüce güzel izleriyle
eserleriyle vasıflanmış olan Ensâr-ı Kirâm (R.A.) Hazerâtı'na bu sıfatlarından
dolayı buğzedenlerin (mü’min görünseler de) kalben kâfir olduklarında şübhe
yoktur. Böyle iken bu ma'nâca buğzeden tahzîr (men' etmek) yalnız Ensâr
(R.A.)'ün değil; bütün Sahâbe (R.A.)'ün şânında vârid olmuştur. Nitekim
Müslim'deki rivâyete nazaran Hz. Alî (K.V.) Hazretleri'ne, Resûlullâh (S.A.V.)
Efendimiz'in: &quot;Yâ Alî, sana mü'minden başkası muhabbet etmez; münâfıktan
başkası da buğzetmez.&quot; diye buyurdukları gibi, umûmen Sahâbe-i Kirâm
(R.A.)'ün fazîleti bâbında da, &quot;her kim, onları severse, bana
muhabbetinden dolayı sever; her kim de onlara buğzederse, bana buğzundan dolayı
buğzeder.&quot; buyurulmuştur.</p>

<p class=MsoNormal>Bu Hadîs-i Şerîf-i Nebevî (S.A.V.)'de mevzû-ı bahsolan
muhabbet ve buğz, işte bu cihetten olanıdır. Ashâb-ı Kirâm (R.A.) Hazerâtı'nın
medh ü senâlarına dâir pek çok Nusûs-i Kur'âniyye (Kur'ân Âyetleri) vardır ki
Allâh-ü Teâlâ, o kadr ü şânları yüce olan Sahâbe-i Kirâm (R.A.)'den &quot;râzı
olduğunu&quot; beyân buyurmuştur: Mâide: 119, Tevbe: 100, Mücâdele: 22,
Beyyine: 8 âyetleri'dir ki bunlar hep Berât-ı ilâhî'dir. &quot;Allâh, Onlar'dan
râzı olmuştur; onlar da Allâh'tan râzı olmuşlardır. İşte büyük kurtuluş ve
kazanç budur.&quot; (Mâide: 119), &quot;İslâm Dîni'ne girme hususunda öne geçen
ilk Muhâcirler ve Ensâr ile Onlar'a güzellikle tâbi' olanlar var ya, işte Allâh
Onlar'dan râzı olmuştur; Onlar da, Allâh'tan râzı olmuşlardır. Allâh, Onlar'a
içinde ebedî kalacakları, zemîninden ırmaklar akan Cennetler hazırlamıştır. İşte
bu büyük kurtuluştur.&quot; (Tevbe: 100) </p>

<p class=MsoNormal>Ashâb (R.A.)'e buğz üzere bir yol edinen mezheblerin ve fırkaların
dalâlet üzere olduklarında şübhe yoktur. </p>

<p class=MsoNormal>(Sahîh-i Buhârî Muhtasarı Tecrîd-i Sarîh Tercemesi ve Şerhi,
C. 1, S. 33-34)</p>

<p class=MsoNormal>21</p>

<p class=MsoNormal>HZ. HAMZA (R.A.)</p>

<p class=MsoNormal>Seyyid’üş-Şühedâ Hazret-i Hamza (Radıyallahu anh) Rasûl-i
Ekrem (Sallallahu aleyhi ve sellem) Efendimiz Hazretlerinin amucasıdır. Künyesi
“Ebû Umâre, Ebû Ya’lâ’dır. Vâlidesi de Hâle bint-i Vüheyb bin Abd-i Menâf’dır.</p>

<p class=MsoNormal>Hâle, Rasûl-i Ekrem (Sallallahu Teâlâ aleyhi ve sellem)
Efendimiz’in vâlide-i muhteremleri Cenâb-ı Âmine’nin akrabası idi. Rasûl-i
Ekrem (Sallallahu aleyhi ve sellem) Efendimiz’i emzirmiş olan, Ebû Leheb’in
âzâdlısı Tüveybe, Hazret-i Hamza (Radıyallahu anh)’i de irdâ’ etmiş olmakla
Rasûl-i Ekrem (Sallallahu aleyhi ve sellem) Efendimizle süt kardeşi
bulunuyordu. Rasûl-i Ekrem (Sallallahu aleyhi ve sellem) Efendimiz’den iki yaş,
ve bir rivâyete göre dörd yaş büyük idi. Bi’set-i Muhammediyye (Sallallahu
aleyhi ve sellem)’in ikinci senesi müslümân olmuşdu.</p>

<p class=MsoNormal>Müşârun ileyh Kureyş arasında hamâset ve şecâatiyle meşhur
olduğundan Hazret-i Hamza (Radıyallahu anh)’in müslümân olması, hiç şübhesiz İslâmiyyet
için büyük bir kuvvet ve mesned idi.</p>

<p class=MsoNormal>Hazret-i Hamza (Radıyallahu anh) Medîne’ye hicret etmiş
Bedir Harbinde fevkal’âde yararlıklar göstermişdir. Kureyş rüesâsından Tuayme
bin Adiyy Hazret-i Hamza tarafından öldürülmüşdür. Uhud Harbi’nde de ibrâz etdiği
kahramanlıklarla Kureyş’in en nâmdar bahâdırlarından otuz kadarını tepelemiş ve
kendisi de yirmiden fazla yara almışdı.</p>

<p class=MsoNormal>Nihâyet Cübeyr bin Mut’ım’in kölesi Vahşî tarafından atılan
bir zencî mızrağıyla şehîd edilmişdir. (Radıyallahu anh).</p>

<p class=MsoNormal>İslam Târihinde her ne zaman Uhud Gazvesi yâd olunsa
Uhud’daki şühedâ kafilesinin alemdârı olarak Seyyid’üş-Şühedâ Hazret-i Hamza
(Radıyallahu anh) anılır.</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Ashâb-ı Kirâm (R.A.), S. 331-332)</p>

<p class=MsoNormal>HADÎS-İ ŞERÎF</p>

<p class=MsoNormal>“Her iyiliğe on sevâb verilir.” Âyet-i Kerîme’sine göre üç
gün tutulan oruca da otuz gün oruç tutmak sevâbı verileceğine işâret edilmiştir.</p>

<p class=MsoNormal>(Hz. Seyyid Abdülkâdir Geylânî, (K.S.), Üç Aylar ve
Fazîletleri)</p>

<p class=MsoNormal>22</p>

<p class=MsoNormal>KÂFİR VE FÂSIKLARA DÜŞMANLIK </p>

<p class=MsoNormal>ALLÂH’IN DOSTLUĞUNA VE RIZÂSINA VE ÎMÂNIN KEMÂLİNE GEBEDİR</p>

<p class=MsoNormal>Bu Âyet-i Celîle’ye (En’âm: 68) nazaran Kur’ân-ı Azîmü’ş-Şân’a
ve bi’l-cümle Ahkâm-ı Şer’iyye’ye ta’n eden zâlimlerle sohbet câiz olmadığı ve
hattâ şeytân unutturacak olsa bile hatıra gelince derhâl kalkmak vâcib olduğu
anlaşılmaktadır.</p>

<p class=MsoNormal>“Ey Îmân edenler, eğer küfür ve inkâr edenlere itâat
ederseniz sizi ökçelerinizin üstünde (gerisin geri küfre) çevirirler de
(dünyâda ve âhirette) büyük zarâra uğrayanların hâline dönersiniz! Hayır!.
Sizin Mevlânız, yardımcınız, Allâh-ü Teâlâ’dır. Hâlbuki Allâh-ü Teâlâ, yardım
edicilerin hayırlısıdır.” (Âl-i İmrân, Âyet: 149-150)</p>

<p class=MsoNormal>Diğer ma’nâ:</p>

<p class=MsoNormal>“Ey mü’minler, eğer kâfirlere itâat eder, sözlerini
dinlerseniz; onlar, sizi izinizin üzerine eski dîn-i bâtıla döndürürler! Siz de
zarâr ve zîyân edici olduğunuz hâlde dönersiniz! Şu hâlde onların sözlerine
bakmayın ki zarâr görmeyesiniz!”</p>

<p class=MsoNormal>Binâenaleyh, bütün işlerinizde ve bilhâssa muztarr olduğunuz
(çaresiz kaldığınız) zamanlarda Allâh-ü Teâlâ’dan yardım taleb edin! Zîrâ düşmânların
şerrini sizden def’ edecek O’dur. O’ndan gayrı bir Mevlâ yoktur.</p>

<p class=MsoNormal>İtâatle murâd, onlarla müşâveredir vesâir husûsâtta (husûslarda)
emirlerine itâattir.</p>

<p class=MsoNormal>Âyet’teki “hüsrân”, dünyâ ve âhirete şâmildir. Dünyâda
“hüsrân” kâfirlere itâat ve tezellül (kendini hor ve hakîr görme) ve düşmâna
ihtiyâçları arz etmek gibi şeylerdir. Düşmâna boyun eğmek, envâ-i zilleti
câmi’dir. (Türlü türlü zilletleri ihtivâ eder.) Âhirette “hüsrân”, Cehennem’e
girmek, Cennet’ten mahrûm olmaktır.</p>

<p class=MsoNormal>Amr İbnü’l-Cemûh (R.A.)’den Ahmed rivâyet eder, Peygamber
Aleyhi’s-Salâtü ve’s-Selâm Efendimiz, buyurmuşlardır ki: “Abd’in (kulun)
muhabbeti ve buğzu fillâh (Allâh için) olmadıkça îmân onun hakk-ı sarîhi (sâf,
hakîki îmân sâhibi) olamaz. Hubb (muhabbet) ve buğz Allâh için oldukta o vakit
velâyet-i Hakk Teâlâ’ya (Hakk Teâlâ’ya dostluğa, velîliğe) müstehakk olur.”</p>

<p class=MsoNormal>Diğer bir Hadîs-i Şerîf’te: “Bir kimsenin hubbu (muhabbeti)
ve buğzu ve i’tâsı (vermesi, ödemesi) ve men’i lillâh (Allâh için) olduğu
vakitte îmân-ı kâmil olmuş olur.”</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhebe C. 1, S.
132-136)</p>

<p class=MsoNormal>23</p>

<p class=MsoNormal>KADERİYYE, KUL’A YARATICILIK;     CEBRİYYE DE ALLÂH’A (SÜMME
HÂŞÂ!) </p>

<p class=MsoNormal>ZÂLİMLİK İSNÂD ETMİŞTİR</p>

<p class=MsoNormal>Resûl-i Ekrem (S.A.V.) Efendimiz Hazretleri:</p>

<p class=MsoNormal>“Kaderîler, bu ümmetin Mecûsîleri’dir. Hastalanırlarsa,
onları ziyâret etmeyin; ölürlerse, cenâzelerinde bulunmayın!” buyurmuşlardır ki
Kaderiyye’nin, Mecûsîlere benzetilmeleri bundandır. Bu Hadîs-i Şerîf’i, Hâkim
de El-Müstedrek’inde tahrîc eylemiştir. Hâkim (R.H.) der ki: </p>

<p class=MsoNormal>“Eğer, Ebû Hâzim’in İbn-i Ömer (R.A.)’dan işittiği doğru
ise, bu Hadîs-i Şerîf, Şeyhayn’ın şartı üzere sahîhtir.” Hattâbî (R.H.) ise
diyor ki:</p>

<p class=MsoNormal>“Resûlullâh (S.A.V.) Efendimiz’in, Kaderiyye’yi Mecûsîler’e
benzetmeleri, Kaderiyye mezhebi’nin, nûr ve karanlık aslına kâil olan (inanan)
Mecûsîlerin mezhebi’ne benzedikleri içindir. Zîrâ, Mecûsîler, hayrı yaratanın
nûr; şerri yaratanın da, karanlık olduğuna kâildirler: Böylelikle Mecûsîler,
iki ilâha taparlar. Kaderiyye’nin de hâli böyledir. Onlar da hayrı Allâh’a, şerri
bir başkasına izâfe ederler. Hâlbuki hayır ve şerrin her ikisini de yaratan
Allâh-ü Teâlâ’dır.”</p>

<p class=MsoNormal>Cebriyye ise Kaderiyye’nin tam aksine olarak “Kulun elinde
hiçbir şey yoktur; fiili seçen ve o fiili yapmak kudretini yaratan Allâh’tır.”
derler. Kula irâde-i cüz’iyye (kulun elinde olan irâde) tanımadıkları için,
onlara göre kul kendiliğinden îmân etmeğe kâdir değildir. Allâh, kimi îmân
ettirirse o mü’min; kimi de îmân ettirmezse o kâfirdir. Kulun hiçbir ihtiyârı
(seçimi) yoktur. Böylece Cebriyye, Allâh-ü Teâlâ’ya (Sümme hâşâlillâh!..)
zâlimlik isnâdında bulunmuş oluyor. Cebriyye’ye göre Ebû Cehîl (la’netullâh):“Benim ne kabâhatim var yâ Rabbi? Beni sen kâfir yarattın, küfrüm de bana değil;sana âiddir. Çünkü benim elimde hiçbir şey yoktu. Sen istediğin gibi yarattın,
böyle iken bana niçin azâb ediyorsun. Bu bir zulüm değil midir?” diye Allâh-ü
Teâlâ’ya i’tirâz edecektir.</p>

<p class=MsoNormal>Hattâbî (R.H.), Cebriyye’nin sapık i’tikâdını, şöyle
çürütür: “Birçok insan, kazâ’ ve kaderin ma’nâsını, Allâh-ü Teâlâ’nın, takdîr
ve kazâ’ buyurduğu husûslara, kulunu kahr ü icbâr etmesidir (yok edici, helâk
edici zorlamasıdır) sanırlar. Hâlbuki mes’ele böyle değildir. Kazâ’ ve kader,
kulun hangi amelde (fiilde) bulunacağını Allâh-ü Teâlâ’nın bildiğini ve bu
amellerin Allâh’ın takdîriyle meydana geldiğini, onların hayır ve şerrini
Allâh’ın halk ettiğini haber vermekten ibârettir.”</p>

<p class=MsoNormal>(Ahmed Dâvûdoğlu (Rh.A.), Sahîh-i </p>

<p class=MsoNormal>Müslim Terceme ve  Şerhi, C. 1, S. 109-110)</p>

<p class=MsoNormal>24</p>

<p class=MsoNormal>CUM’A GÜNÜNÜN EFDÂLİYYETİ</p>

<p class=MsoNormal>Peygamberimiz (S.A.V.)’den rivâyet edilen Hadîs-i Şerîfler’e
göre: Cum’a günü, daha önceki ümmetlere de farz kılındığı halde, onlar ihtilâf
çıkarmışlar; yahûdîler, cumartesi gününe; hıristiyânlar da pazar gününe ta’zîmde
bulunmuşlar; Ümmet-i Muhammed’e ise, Cum’a gününe i’tibâr ve riâyet hususunda
hidâyet ihsân edilmiştir.</p>

<p class=MsoNormal>Cum’a günü, günlerin ulusudur ve Allâh-ü Teâlâ katında,
Ramazân ve Kurbân Bayramı gününden daha üstündür. Cum’a gününden büyük bir
günün üzerine güneş ne doğmuştur, ne batmıştır. Üzerine güneş doğan günlerin en
hayırlısı, Cum’a günüdür.</p>

<p class=MsoNormal>Hz. Âdem (A.S.), Cum’a günü yaratılmış, Cum’a günü cennetten
çıkarılmış; Cum’a günü günahından tevbe etmiş ve tevbesi Cum’a günü kabul
olunmuş ve Cum’a günü de irtihâl etmiştir.</p>

<p class=MsoNormal>Kıyâmet, Cum’a günü kopacaktır. İnsanlardan ve cinnlerden başka,
hiçbir mahlûk yoktur ki Cum’a günü tanyeri ağardıktan, güneş batıncaya kadar:“Kıyâmet, belki bugün kopar!” diye kulak kabartmış olmasınlar.</p>

<p class=MsoNormal>Bir de Cum’a gününün içinde öyle bir saat vardır ki bir
müslüman kulun namaz kılıp, Allâh’tan herhangi bir hâceti dilemesi o sâate
rastlasın da; onu, Allâh-ü Teâlâ, o kula vermesin, vâki değildir. “Bu saat,
imâmın minberde oturduğu zaman ile Cum’a namazını kıldırıp tamamladığı zaman
arasındadır.” denilmiştir.</p>

<p class=MsoNormal>Her hafta Cum’a günü öğle namazı vaktinde öğle namazı yerine
iki rekât cum’a namazı kılmak, farz-ı ayndır. Cum’a namazını kılanların
üzerinden öğle namazı sakit olur. Cum’anın farziyyeti, Kitab ve Sünnetle
sabittir. İnkâr eden, kâfir olur, dinden çıkar.</p>

<p class=MsoNormal>Cum’a gününün efdâliyyetine dâir pekçok Ehâdis-i Nebeviyye
(S.A.V.) vardır ki bunlardan birkaçını teberrüken derc edelim:</p>

<p class=MsoNormal>“Allâh-ı zü’l-Celâl’in, her Cum’a günü, hepsi cehennemi hakk
etmiş oldukları halde, oradan onları âzâd ettiği altı yüz bin âzâdlısı vardır.”
(Hz. Enes (R.A.)’den, Beyhâkî, Ebû Ya’lâ, Deylemî)</p>

<p class=MsoNormal>“Cum’a günü bana çok salât ü selâm getirin; kim salevât
getirirse, onu bana arz ederler.” (Hz. Ebû Mes’ûd (R.A.), Beyhâkî, Hatîm)</p>

<p class=MsoNormal>“Öyle kasdediyorum ki cemâate bir imâm tayîn edeyim; kendim
de dolaşayım ve Cum’a günü kimi evinde bulursam evini yakayım.” </p>

<p class=MsoNormal>(Hz. İbn-i Mektûm (R.A.)’den, Ahmed İbn-i Hanbel) </p>

<p class=MsoNormal>Mustafa Âsım Köksal (RH.A.), İslâm İlmihali)</p>

<p class=MsoNormal>25</p>

<p class=MsoNormal>HER MÜ’MİN İÇİN İLMİHÂL BİLGİLERİNİ, </p>

<p class=MsoNormal>DİNİ BİLGİLERİ ÖĞRENMEK FARZ-I AYINDIR</p>

<p class=MsoNormal>“Ey Ümmet! Sizden bir cemaat olsun ki, o cemaat, nâsı hayra
da’vet ma’ruflarla emir ve münkerâttan nehy etsin, işte şu hayra da’vet edip
emr-i bil-ma’rûf ve nehy-i a’nil-münkerle meşgûl olanlar ancak, felâh bulup
azabdan kurtulanlardır.” (Âl-i İmran Sûresi, Ayet: 104)</p>

<p class=MsoNormal>Yani Millet-i İslâmiyye arasında, halka her hususta öğüt
verecek ve nazar-ı şerîatte (Şeriata göre) caiz olan ile olmayanı bildirecek
bir cemaat olmak lazımdır. İşte öğüt verenler ve öğüt dinleyenler dünyada ve
ahirette felahyâb olanlardır. (Kurtuluşa erenlerdir.)</p>

<p class=MsoNormal>Emr-i bil-ma’rûf, farz-ı kifâye olduğundan ümmetten bazılarının
bu vazîfeyi îfa etmesiyle diğerlerinde farz sâkıt olur. Eğer emr-i bil ma’rûf,
külliyen terk edilirse ümmet-i Muhammed (S.A.V.)’in cümlesi günahkâr olur.</p>

<p class=MsoNormal>“Mü’minler için dinde fıkıh ilmi tahsili ve cihad hususunda
hepsinin gitmesi sahih olmadı. Keşke mü’minlerin her kabilesinden bir tâife
ahkâm-ı dîniyye ve âdâb-ı İslamiyyeden lazım olanları öğrenip tahsîl-i ilimden
sonra dönüp memleketlerine geldiklerinde kavim ve kabîlelerini inzâr etmiş
olsalar, hem kendileri ve hem de kavim ve kabîleleri haklarında ni’met olur, ve
me’mûl ki (umulur ki) onlar inzâr ile (korkutmayla) menhiyyattan (dinin yasak
ettiği şeylerden) korkarlar.” (Tevbe sûresi: 122)</p>

<p class=MsoNormal>Fahr-ı Râzî ve Nisâburî’nin beyanları veçhile: Ulûm-i Şer’iyye’yi
(Şeriat ilimlerini) tahsil etmek, farz-ı kifâye olduğundan tâlib-i ilim olan
(ilim taleb eden) kimsenin niyyeti de, halkın noksanını ikmâl ve a’mâlini ıslâh
etmek için olmak lâzım geldiğine bu Âyet-i Celîle delâlet eder.</p>

<p class=MsoNormal>Binâenaleyh, her belde ve her kabîlede mesâil-i dîniyyeyi
(dini meseleleri) ta’lim edecek bir âlimin bulunması farz-ı kifâyedir. Eğer
bulundurmazlarsa halkın cümlesi, günahkâr olur. Fakat her mü’minin ilmihâlini,
ferâiz-i dîniyyesini kendisi öğrenmesi de farz-ı ayn olduğundan, ilmihâlini öğrenmeyen
kimse, günahkâr olur. Çünkü İslâm diyarında cehâlet mazeret sayılmaz.</p>

<p class=MsoNormal>Nitekim Hadîs-i Şerif’te:</p>

<p class=MsoNormal>“Her bir müslim ve müslime üzerine ulûm-i dîniyyesini öğrenmek
farzdır” buyurulmuştur.</p>

<p class=MsoNormal>(Hz. Mahmûd Sâmî Ramazânoğlu (K.S.), Musahabe/1, S.58)</p>

<p class=MsoNormal>26</p>

<p class=MsoNormal>İ’İTİKÂDÎ MEZHEBLER</p>

<p class=MsoNormal>İ’tikâd husûsunda başlıca iki mezheb vardır:</p>

<p class=MsoNormal>1. Ehl-i Sünnet   </p>

<p class=MsoNormal>2. Ehl-i Bid’at</p>

<p class=MsoNormal>1. “Ehl-i Sünnet” demek, Hazret-i Peygamber Aleyhi’s-selâtü
ve’s-selâm’ın gösterdikleri yoldan gidenler, O’nun Sünneti’ne yapışanlar
demektir. Bizler, Elhamdülillâh! Ehl-i Sünnet Mezhebi’ndeniz. Ehl-i Sünnet’in
umdesi, Kitâb ile Sünnet’tir. Ehl-i Sünnet, Kitâb ve Sünnet’in zâhirîni ihtiyâr
ederler ve hasmı reddederler.</p>

<p class=MsoNormal>2. “Ehl-i Bid’at”, Hazret-i Peygamber (S.A.V.)’in tebliğ
buyurduğu ahkâmı, kendi keyif ve arzularına göre değiştirenler demektir ki
bunların da birçok şu’beleri vardır.</p>

<p class=MsoNormal>Ehl-i Sünnet, i’tikâdda 1) “Mâtürîdiyye” ve 2) “Eş’ariyye”
diye ikiye ayrılır.</p>

<p class=MsoNormal>1) Mâtürîdiyye: Ebû Mansûr-i Mâtürîdî</p>

<p class=MsoNormal>Ebû Mansûr-i Mâtürîdî’yi i’tikâd husûsunda imâm edinenlere
Mâtürîdî denilir. Hicretin birinci asrı nihâyetlerine doğru Ehl-i Sünnet
Mezhebi’ne muhâlif fırkalar zuhûr etmiş ve bunlar, bozuk i’tikâdlarını neşreden
kitâblar yazmağa başlamışlardı. İşte bu bâtıl i’tikâdlar, Ehl-i Sünnet ulemâsınca
yazılan kitâblarla reddolunmuş ve çürütülmüştür. Bâhusûs Me’mûn zamanında Yunan
felsefesi, Arapça’ya tercüme edilen kitâblarla Müslümanlar ifsâda başlanmıştı. İşte
İmâm-ı Mâtürîdî ile İmâm-ı Eş’arî hem kitâblariyle, hem de sözlü mübâhese ve
nutuklarıyla bu bâtıl ve bid’at fırkaları’na karşı Ehl-i Sünnet’i müdâfaa
ettiler.</p>

<p class=MsoNormal>Ebû Mansûr-i Mâtürîdî’nin asıl adı, Muhammed’dir. Türktür ve
Semerkand’ın Matürîd Köyü’nde hicrî 280 târihinde doğmuşlardır. Mâverâünnehr’de
Hanefîler’in i’tikâdda imâmı olmuşlardı.</p>

<p class=MsoNormal>2) Eş’ariyye: Ebû Hasan El-Eş’arî</p>

<p class=MsoNormal>Ebû Hasen El-Eş’arî’yi i’tikâdda imâm edinenlere Eş’arî
denilir. İmâm-ı Eş’arî’nin ismi Ali’dir. (Hicrî 260’da) Basra’da doğmuşlar (324
veya 300’da) Bağdâd’da fücceten irtihâl etmişlerdir. Kendileri, Şâfiî
Mezhebi’ndendir. Bütün ömrü, İmâm-ı Mâtürîdî gibi, Ehl-i Sünnet Î’tikâdı’nı
müdâfaa ile geçmiştir. Mâlikîler ve Şâfiîler, i’tikâdda Eş’arî’dirler.</p>

<p class=MsoNormal>İ’tikâd’da Hakk Mezhebler olan Mâtürîdîyye ile Eş’ariyye
arasında başlıca on beş mes’elede fark vardır. (Bunlar da fürûata dâirdir)</p>

<p class=MsoNormal>(Ahmed Hamdi Akseki, İslâm Dîni, Yirmidördüncü Baskı, S.
49-51)</p>

<p class=MsoNormal>27</p>

<p class=MsoNormal>“EDİLLE-İ ŞER’İYYE”</p>

<p class=MsoNormal>(ŞER’Î HÜKÜMLERİN KAYNAKLARI)</p>

<p class=MsoNormal>1. “Kitâb” 2. “Sünnet”; 3. “Kıyâs,: 4. “İcmâ-i Ümmet” olmak
üzere “Şer’i hükümler” dört temel delîle dayandırılır.</p>

<p class=MsoNormal>1. “Kitâb” Peygamberimiz Muhamed Aleyhis’-Selâm’a, Allâh
tarafından vahiy sûretiyle inzâl olunan ve bize kadar tevâtüren gelen Nazm-ı
Celîl’dir; Allâh’ın kelâmıdır. Allâh’tan nasıl gelmiş ise, öylece muhâfaza
olunmuştur. Allâh-ü Teâlâ’nın verdiği habere göre, Kur’ân-ı Kerîm’in hiçbir
harekesi, harfi değişmemiş ve kıyâmete kadar da değişmeyecektir. Şer’î
hükümler’in esâsı, Kur’ân-ı Kerîm’dir. Bunun içindir ki Kur’ân, İslâm’da
“Asl’ül-Usûl”dür.</p>

<p class=MsoNormal>2. “Sünnet”: İslâm’da “Şer’î hükümler”in başlıca iki kaynağından
birisidir. Dînî ve Şer’î hükümlerin çıkarıldığı, bunların dayandıkları
kaynakların esâsı, bu ikisine, yani “Kitâb” ve “Sünnet”ten birisine dayandırılır.</p>

<p class=MsoNormal>Peygamberimiz (S.A.V.)’in sözleri ve işleri olan “Sünnet”
esâs i’tibâriyle Kur’ân-ı Kerîm’den başka ve Kur’ân’ın hâricinde bir şey değildir.
“Sünnet” üç kısma ayrılır: </p>

<p class=MsoNormal>Peygamberimiz (S.A.V.)’in mübârek sözlerine “Kavlî Sünnet”
veya “Hadîs-i Şerîf” denilir. Peygamberimiz (S.A.V.)’in her türlü davranış ve işlerine
de “Fiilî Sünnet” denilir. Sahâbeler (R.A.)’den birisinin söylediğini veyâhûd işlediğini
gördükleri hâlde, onu men, etmeyerek sükût buyurmalarına da “Takrîri Sünnet”
denilmiştir.</p>

<p class=MsoNormal>Peygamberimiz (S.A.V.)’in “Sünnet”i, “Şer’î delîller”in esâsından
olduğu içindir ki Ashâb-ı Kirâm (R.A.), Kur’ân’daki “Şer’î hükümler”in tafsîlâtına
âid binlerce “Sünnet” ve “Hadîs”i hıfz ve zabtederek, Tâbiîn’e (Sahâbîleri
görmüş kimselere) nakil ve rivâyet etmişlerdir. İlk def’a Halîfe Ömer bin
Abdülazîz (R.A.)’in emriyle (hicrî 98-99’da) binlerce dîvân teşkîl olunarak “Şer’î
hükümler”in tefsîlâtına âid dört bin (4.000), “Usûl’üd-dîn” hakkında da beş yüz
(500) kadar Hadîs-i Şerîf toplanıp yazılmıştır.</p>

<p class=MsoNormal>3. “Kıyâs” (Kıyâs-ı Fukahâ), Bir hâdise hakkında Şer’î ve
Dînî bir delîldir. “‘Kıyâs”, ancak “ictihâd” sûretiyle olabilir.</p>

<p class=MsoNormal>4. “İcmâ-i Ümmet”, Bir asırda bulunan İslâm Müctehidleri”nin
Şer’î bir mes’ele hakkında ittifâk etmelerine “İcmâ-i Ümmet” denilir.</p>

<p class=MsoNormal>(Ahmed Hamdi Akseki, İslâm Dîni, Yirmidördüncü Baskı, S.
25-26)</p>

<p class=MsoNormal>28</p>

<p class=MsoNormal>GIYBETE SEVKEDEN UMUMÎ SEBEBLER</p>

<p class=MsoNormal>Umumî Olan Sekiz Sebeb:</p>

<p class=MsoNormal>1. Kînini yenmek. Bir kimse başka birisine bir sebebden
dolayı kızdığı zaman, onun aleyhinde konuşmaktan zevk alır. Kuvvetli imana
sahip değil ise, dili,  tabiatıyla adamın aleyhinde atar tutar. Bazan da
hiddetini yenemez ve hiddeti, içinde saklanır. Nihayet kin halini alır, ve
devamlı olarak adamın aleyhinde dedikodu yapar. Hiddet ve kin, gıybetin en
belli başlı sebeblerindendir.</p>

<p class=MsoNormal>2. Arkadaşlarının kendisini konuşturup dinlemeleri ve
kendisinin de onlara uymasıdır. Onlar, onun gibi dedikodulardan zevk alıp, onu
hoşlukla dinledikleri zaman, onlardan yüz çevirmesi, sözü değiştirmesi veya
oradan kalkıp ayrılması, arkadaşlarının ağrına gidip kendisini
terkedeceklerinden korkarak onlarla gıybete dalmasıdır. Bunu bir muâşeret âdâbı
ve hoş sohbet sanır. </p>

<p class=MsoNormal>3. Bir işin kendi aleyhinde olacağına ve hakkında dedikodu
yapıp kendisine dil uzatacağına herhangi bir vesile ile kaani olduğu için,
ondan önce onun aleyhine geçerek kendi aleyhinde konuşacaklarını çürütmek
ister. Burada da sonundaki yalanlarını, geçer akçe olarak piyasaya sürebilmesi
için, önce adamın hakkında doğru olarak bildikleri şeyleri anlatır. </p>

<p class=MsoNormal>4. Kendisine isnad edilen bir şeyi başkasına yüklemek ve bu
sûretle kendisini kurtarmak için gıybet etmektir. Meselâ kendisine bir şey
nisbet edildiği zaman öteki adamın yaptığı kötülüklerden bahseder. Halbuki
kendi vazifesi kendini kurtarmaktı. Öteki adamın kusurlarını saymak değildi. </p>

<p class=MsoNormal>5. Kendisini üstün göstermek ve başkasını küçük göstermek
için o cahildir, aklı ermez, sözü değersizdir, şeklindeki konuşmaları gibi.</p>

<p class=MsoNormal>6. Hased, çekememezlik. Bu, bazan, insanların birini övüp
medhetmelerine ve ona saygı göstermelerine dayanamadığından, onu insanların
gözünden düşürmek maksadıyla aleyhinde konuşur.</p>

<p class=MsoNormal>7. Şakalaşmak, gülüp eğlenmek ve zamanını gülüp eğlenmekle
geçirmek için, başkasının kusurlarını sıralamaktan ibarettir ki, bunun sebebi
de kendi kendini beğenmektir.</p>

<p class=MsoNormal>8. Adamı küçük gördüğü için, hem huzurunda, hem gıyabında
adam ile alay ve eğlence etmekdir. Bunun sebebi de, kendini büyük görüp, diğerini
küçümsemektir.</p>

<p class=MsoNormal>(Hüccedü’l İslâm İmam-ı Gazâli (Rh. A.), İhyâ-u Ulûmuddîn,
Cilt 3, S. 327)</p>

<p class=MsoNormal>29</p>

<p class=MsoNormal>SELÂM ÂYETLERİ</p>

<p class=MsoNormal>Eûzübillâhimineşşeytânirracîm. </p>

<p class=MsoNormal>Bismillâhirrahmânirrahîm.</p>

<p class=MsoNormal>*Selâmün a’leyküm ketebe Rabbüküm a’lâ nefsihi’r-rahmeh.</p>

<p class=MsoNormal>*Selâmün a’leyküm bimâ-sabertüm feni’me ukbe’d-dâr.</p>

<p class=MsoNormal>*Selâmün a’leykümü’dhulû’l-Cennete bimâ-küntüm ta’lemûn.</p>

<p class=MsoNormal>*Ve Selâmün a’leyhi yevme vülide ve yevme yemûtü ve yevme
yüb’a’sü hayyâ.</p>

<p class=MsoNormal>*Ve’s-Selâmü a’leyye yevme vülittü ve yevme emûtü ve yevme üb’a’sü
hayyâ.</p>

<p class=MsoNormal>*Selâmün a’leyke seestağfiru leke Rabbî innehû kâne bî
hafiyyâ.</p>

<p class=MsoNormal>*Ve’s-Selâmü a’lâ meni’t-tebea’l-Hüdâ.</p>

<p class=MsoNormal>*Ve Selâmün a’lâ îbâdihî’l-lezîne’sdafâ</p>

<p class=MsoNormal>*Selâmün a’leyküm lâ-nebteği’l-câhilîn.</p>

<p class=MsoNormal>*Selâmün kavlen min Rabbi’r-Rahîm.</p>

<p class=MsoNormal>*Selâmün a’lâ Nûhin fi’l-â’lemîn, innâ kezâlike
neczi’l-muhsinîn, innehû min ı’bâdine’l-mü’minîn.</p>

<p class=MsoNormal>*Selâmün a’lâ İbrâhîm, innâ kezâlike neczi’l-muhsinîn,
innehû min ı’bâdine’l-mü’minîn.</p>

<p class=MsoNormal>*Selâmün a’lâ Mûsâ ve Hârûn, innâ kezâlike neczi’l-muhsinîn,
innehümâ min ı’bâdine’l-mü’minîn.</p>

<p class=MsoNormal>*Selâmün â’lâ İlyâsîn innâ kezâlike neczi’l-muhsinîn innehû
min ı’bâdine’l-mü’minîn.</p>

<p class=MsoNormal>*Ve Selâmün a’le’l-Mürselîn.</p>

<p class=MsoNormal>*Selâmün a’leyküm dıbtüm fe’dhulûhâ hâlidîn.</p>

<p class=MsoNormal>*Selâmün hiye hattâ metlaı’l-fecr.</p>

<p class=MsoNormal>SELÂM ÂYETLERİ</p>

<p class=MsoNormal>“Bismillâhirrahmânirrahîm”</p>

<p class=MsoNormal>“Selâmün kavlen min Rabbi’r-Rahîm.”</p>

<p class=MsoNormal>“Selâmün a’lâ Nûhin fi’l-â’lemîn.”</p>

<p class=MsoNormal>“Selâmün a’lâ İbrâhîm.”</p>

<p class=MsoNormal>“Selâmün a’lâ Mûsâ ve Hârûn.”</p>

<p class=MsoNormal>“Selâmün a’lâ İlyâsîn.”</p>

<p class=MsoNormal>“Selâmün a’leyküm dıbtüm fe’dhulûhâ hâlidîn.”</p>

<p class=MsoNormal>“Selâmün a’le’l-Mürselîn.”</p>

<p class=MsoNormal>“Velhamdülillâhi Rabbi’l-â’lemîn.”</p>

<p class=MsoNormal>30</p>

<p class=MsoNormal>&nbsp;</p>

<p class=MsoNormal>EKİM</p>

<p class=MsoNormal>RESÛLULLÂH (S.A.V.) EFENDİMİZ’İN YÜKSEK “ZÜHD”LERİ </p>

<p class=MsoNormal>Enes (R.A.)’in şöyle dedikleri rivâyet olundu:</p>

<p class=MsoNormal>“Resûlullâh (S.A.V.), kaba yünden elbise ve yamalı ayakkabı
giyerlerdi. Bazen de kıldan dokunmuş sert elbise giyerlerdi. Arpa ekmeği
yerler, kuru olduğu için su içmeden yutamazlardı.” (İbn-i Mâce ve Hâkim’den)</p>

<p class=MsoNormal>Ebû Bürde bin Ebû Mûsâ El-Eş’arî (R.A.)’den şöyle rivâyet
olundu: “Hz. Âişe (R.A.), bize kaba kumaştan yapılmış yamalı bir hırka ve
entâri çıkararak:</p>

<p class=MsoNormal>“-Resûlullâh (S.A.V.), irtihâl-i dâr-ı bekâ’yı teşrîf ederlerken
üzerlerinde bu elbiseleri vardı.” dediler. (Buhârî, Müslim, Ebû Dâvûd ve
Tirmizî)</p>

<p class=MsoNormal>Sehl bin Sa’d (R.A.)’in şöyle dediği rivâyet olundu:</p>

<p class=MsoNormal>“Resûlullâh (S.A.V.), Peygamber ba’s oluşundan Dâr-ı bekâyı
teşrîflerine kadar elenmiş hâlis undan ekmek yemediler. Sehl (R.A.)’a:</p>

<p class=MsoNormal>“-Resûlulâh zamanında elek var mıydı?” diye sordular:</p>

<p class=MsoNormal>“-Resûlullâh (S.A.V.), Peygamber oluşundan Dâr-ı bekâyı teşrîflerine
kadar elek görmediler.” dedi.</p>

<p class=MsoNormal>“-Arpa ununu elemeden, nasıl ekmek yapıyordunuz?” diye
sorduklarında da:</p>

<p class=MsoNormal>“-Arpayı öğütüyor, unu üfleyerek savuruyorduk. Kepeklerden
uçanlar uçuyor, kalan ununu hamur yapıp ekmek ediyorduk.” (Buhârî’den)</p>

<p class=MsoNormal>Ümmü Eymen (R.A.), şöyle anlattı:</p>

<p class=MsoNormal>“Unun kepeğini çıkararak Nebî (S.A.V.)’e ekmek yaptım. Beyaz
ekmeği görünce:</p>

<p class=MsoNormal>“-Bu nedir?” diye buyurdular.</p>

<p class=MsoNormal>“-Sana Habeşistan’da yaptığımız ekmek gibi, elenmiş undan
ekmek yapmak istedim.” dedim. Bunun üzerine:</p>

<p class=MsoNormal>“-Çıkardığın kepekleri, tekrar una karıştırdıktan sonra
hamur yoğur, ekmek yap.” buyurdular. (İbn-i Mâce ve İbn-i Ebi’d-Dünyâ’dan)</p>

<p class=MsoNormal>Ebû’d-Derdâ (R.A.) der ki:</p>

<p class=MsoNormal>“Resûlullâh (S.A.V.)’in unu elenmezdi. Bir kattan da fazla
elbisesi yoktu.” (Taberânî’den)</p>

<p class=MsoNormal>Ebû Hüreyre (R.A.)’den şöyle rivâyet olundu:</p>

<p class=MsoNormal>“Aylar geçerdi, Resûlullâh (S.A.V.)’in evlerinde ne kandil
yanardı, ne de ocak. Bir parça zeytinyağı bulurlarsa; vücûdlarına sürerlerdi. İçyağı
(veya kuyrukyağı) bulurlarsa yemek yaparlardı.” (Ebû Ya’lâ’dan)</p>

<p class=MsoNormal>(Et-Tergîb ve’t-Terhîb)</p>

<p class=MsoNormal>1</p>

<p class=MsoNormal>Mİ’RÂC GECESİ</p>

<p class=MsoNormal>Cenâb-ı Allâh (C.C.)’ın emriyle Sevgili Peygamberimiz
(S.A.V.) “Burak” adı verilen semâvî bir binek ile bu gecede Mescid-i Harâm’dan,
Mescid-i Aksâ’ya gitmiştir. Yolculuğun başlangıcını, Resûl-i Ekrem Efendimiz
(S.A.V.) şöyle anlatmışlardır: </p>

<p class=MsoNormal>“Ben Kâbe’de, Hıcr-ı İsmâil’de, uyku ile uyanıklık arasında
bulunduğum bir sırada, bir de baktım. Cibrîl (A.S.) bana Burak’ı getirdi.” </p>

<p class=MsoNormal>Böylece başlayan yolculuk bir gece içinde tamam olmuştur.
Peygamberimiz (S.A.V.) Mescid-i Aksâ’da iki rek’at namaz kılmıştır. </p>

<p class=MsoNormal>“Bana Peygamberler gösterildi; onlara, imâm olarak namaz kıldırdım”
diyerek Mescîd-i Aksâ’daki namazı ta’rîf etmişlerdir. Sonra yine Cebrâil (A.S.)
ile birlikte semâya yükselerek “Sidretü’l Müntehâ” denilen kısma geldiği zaman
Cebrâil (A.S.), Sevgili Peygamberimiz (S.A.V.)’e: </p>

<p class=MsoNormal> “Yâ Resûlallâh, artık ben ileri gidemem. Eğer bir parmak ileri
gidersem yanarım. Daha ilerisi Allâh (C.C.)’ne ve Habîb’ine âiddir” demiştir.</p>

<p class=MsoNormal> Bundan sonra Peygamberimiz (S.A.V.) “Refref” adı verilen
vasıta ile bu ulvî seyahâta devam ederek Arş, Kürsî, Cennet, Cehennem gibi varlıkları
seyretmişlerdir. </p>

<p class=MsoNormal>(Tebliğ Gazetesi’nden)</p>

<p class=MsoNormal>Mİ’RÂC-I NEBEVÎ (S.A.V.)</p>

<p class=MsoNormal>Resûlullâh (S.A.V.)’in mi’râcı hicretten bir sene veyâ
onsekiz ay evvel vukû’ bulmuştur. Rûh ve cesetle berâber gerçekleşmiştir. </p>

<p class=MsoNormal>Ebû Seleme (R.A.) der ki: </p>

<p class=MsoNormal>“Mî’râc, İsrâ Vak’ası üzerine müşrikler fitne buhrânına düşerek
âdeta deli gibi oldular. Ebû Bekir (R.A.)’in yanına koşarak Resûlullâh
(S.A.V.)’in: İsrâ’ya dâir verdiği haberi Ebû Bekir (R.A.)’e söylediler.” Ebû
Bekir (R.A.) de onlara: </p>

<p class=MsoNormal>“-Muhammed (S.A.V.)’in doğru sözlü olduğuna kanâatım vardır.
Bu kanâatımı size de bildiririm.” dedi. Müşrikler: </p>

<p class=MsoNormal>“Demek Muhammed (S.A.V.)’in bir gecede Mescid-i Aksâ’ya
gidip sonra dönüp geldiğini sen de tasdîk ediyorsun?” dediler. Ebû Bekir (R.A.)
de:</p>

<p class=MsoNormal> “-Evet tasdîk ediyorum. Değil böyle, bundan daha ziyâde
uzaklarına da, meleklerin gökten haber getirdiklerine de inanmışımdır.” dedi.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe C. 3, S: 29)</p>

<p class=MsoNormal>2</p>

<p class=MsoNormal>Mİ’RÂC GECESİ’NDE KILINACAK     NAMAZ VE OKUNACAK DUÂ</p>

<p class=MsoNormal>Receb-i Şerîf’in yirmi yedinci gecesi oniki (12) rek’at
namaz kılınır. Her iki rek’atta selâm verilir. Her rek’atta bir (1) Fâtiha ve
onbir (11) İhlâs okunur. Namazdan sonra yüz (100) def’a Salâvât-ı Şerîfe ve şu
duâ okunur: </p>

<p class=MsoNormal>Allâhümme innî es’elüke bimüşâhedeti esrâri’l- muhibbîne ve
bi’l hılvetilletî hassante bihâ Seyyidi’l Mürselîn. Hîne üsriyet bihî
leyletü’s-sâbi’u ve’l-ışrûne en terhame kalbiye’l-hazîne ve tücîbe da’veti yâ
Ekrame’l-Ekramîn. Âmîn! </p>

<p class=MsoNormal>RECEB’İN YİRMİ YEDİNCİ GÜNÜ </p>

<p class=MsoNormal>YAPILACAK İBÂDETLER</p>

<p class=MsoNormal>Ebû Hüreyre (R.A.)’den rivâyet edilmiştir: </p>

<p class=MsoNormal>Resûlullâh (S.A.V.): </p>

<p class=MsoNormal>“Receb’in yirmi yedinci günü oruç tutan kimse için, Hâkk
Teâlâ, altmış ay oruç tutmuş sevâbını  yazar. Ve o gün Nebî (S.A.V.) üzerine
Cebrâil (A.S.)’ın Allâh-ü Teâlâ tarafından Peygamberlik vazîfesini indirdiği
ilk gündür.” buyurdular. </p>

<p class=MsoNormal>•••</p>

<p class=MsoNormal>Hasan-ı Basrî (R.A.) anlatmıştır: </p>

<p class=MsoNormal>“Abdullâh b. Abbâs (R.A.) Receb’in yirmi yedinci günü sabahından
i’tibâren i’tikâfa girerdi. O, öğle vaktine kadar namaz kılardı. Öğle namazını
kıldıktan sonra biraz istirahât eder, sonra (dört rek’at) namaza durur: </p>

<p class=MsoNormal>Her rek’âtta; </p>

<p class=MsoNormal>Bir Fâtiha, Üç Kadir Sûresi (İnnâ enzelnâhu fî
leylet’il’kadr), Elli  İhlâs Sûresini (Kul hüvallâhü Ehad), Bir Felâk ve bir
Nâs Sûresini okuyarak kılardı. Sonra ikindi vaktine kadar duâ ederdi. İbn-i
Abbâs (R.A.), Resûlullâh (S.A.V.)’in böyle yaptığını da söylerdi.” </p>

<p class=MsoNormal>•••</p>

<p class=MsoNormal>Ebû Hüreyre ve Selmân-ı Fârisî (R.A.)’dan bildirilmiştir:Resûlullâh (S.A.V.): </p>

<p class=MsoNormal>“Receb’de bir gün ve bir gece vardır ki o günde oruç tutan
ve o gecede namaz kılan kimse için yüz sene oruç tutmuş ve yüz sene ibâdet etmiş
gibi sevâb verilir.” buyurdular. </p>

<p class=MsoNormal>O gün, Receb’in çıkmasına üç gün kalan gündür. Ya’ni,
Receb’in yirmi yedinci günü ve gecesidir. Ve o gün, Resûlullâh (S.A.V.)’in
Peygamber olarak ta’yîn olunduğu gündür.</p>

<p class=MsoNormal>(Hz. Seyyid Abdülkâdir Geylânî (K.S.), Üç Aylar ve
Fazîletleri)</p>

<p class=MsoNormal>3</p>

<p class=MsoNormal>ALLÂH’A VE RESÛLÜ (S.A.V.)’E </p>

<p class=MsoNormal>ÎMÂN’DAN SONRA AMELLERİN EN </p>

<p class=MsoNormal>EFDÂLİ “NAMAZI, VAKTİNDE KILMAK”TIR</p>

<p class=MsoNormal>Muhammed bin Ca’fer (R.A.)’ın rivâyetlerine nazaran
Resûlullâh (S.A.V.) Efendimiz’e, “Amellerin hangisinin daha fazîletli olduğu”
sorulduğunda, Nebî (S.A.V.) Efendimiz: “Allâh’a ve Resûlü’ne îmân’dır.” diye
buyurmuşlardır.</p>

<p class=MsoNormal>Abdullâh İbn-i Mes’ûd (R.A.)’den rivâyet edildiğine göre:</p>

<p class=MsoNormal> “Resûlullâh (S.A.V.)’e “-Amelin hangisi daha fazîletlidir?”
diye sordum: “-Vaktinde (kılınan) namazdır.” buyurdular. “-Ondan sonra
hangisidir?” dedim: “-Anne ve babaya itâattir.” buyurdular. “-Sonra
hangisidir?” dedim: “-Allâh yolunda cihâddır.” buyurdular. Bunları bana anlattılar.
Daha fazlasını sormağı ancak O’na acıdığım için bıraktım. (Bir başka rivâyette)
Daha fazlasını sorsa idim mutlakâ söylerlerdi.” demişlerdir.</p>

<p class=MsoNormal>Muhammed bin Ca’fer (R.A.)’nın rivâyetinde amellerin en
fazîletlisi sorulunca Resûlullâh (S.A.V.) Efendimiz’in: “Allâh’a ve Resûlü
(S.A.V.)’e îmândır.” buyurmalarını, Îmâm-ı Nevevî (R.H.) “Îmân’a amel denileceğine
sarîh delîl” saymaktadır. Nevevî (R.H.) diyor ki: “Bundan murâd (Allâh ü a’lem)
kendisiyle İslâm Dîni’ne girilen îmândır ki o da kalb ile tasdîk ve iki şehâdedi
(Lâ ilâhe illâllâh ile Muhammedü’r-Resûlullâh) getirmekle olur. Tasdîk, kalbin;ikrâr da, dilin amelidir.” Burada oruç, namaz, hacc, cihâd ve sâire gibi a’zânın
amelleri îmân’a dâhil değillerdir. Zîrâ bunlar, Ebû Hüreyre ve Ebû Zerr
(R.A.)’den rivâyet edilen Hadîs-i Şerîfler’de zikredilmiştir ve cihâd ile hacc’ın
kısımlarından sayılmıştır. Ammâ bu mezkûr amellere, namaz, hacc, cihâd
vesâireye, îmân denilmesine mâni’ değildir.</p>

<p class=MsoNormal>Ebû Hüreyre (R.A.)’den rivâyete göre:</p>

<p class=MsoNormal>“Resûlullâh (S.A.V.)’e, “Amellerin hangisinin daha fazîletli
olduğu” soruldu: “-Allâh’a îmândır...” buyurdular. Soran zât: “-Sonra nedir?”
dedi. Resûlullâh (S.A.V.): “-Allâh yolunda cihâddır.” buyurdular Soran zât:“-Ondan sonra nedir?” dedi. Resûlullâh (S.A.V.): “-Hacc-ı mebrûrdur.”
buyurdular.” denilmiştir.</p>

<p class=MsoNormal>Nebî (S.A.V.) Efendimiz’in “Cihâd’ı, hacc’ın üzerine takdîm
etmeleri, o günlerin (suâlin sorulduğu zamanların) harb günleri olmasındandır.”
denilmiştir.</p>

<p class=MsoNormal>(Ahmed Dâvûdoğlu (Rh.A.) </p>

<p class=MsoNormal>Sahîh-i Müslim Tercemesi ve Şerhi, C. 1, S. 357-363)</p>

<p class=MsoNormal>4</p>

<p class=MsoNormal>İNSANLAR SOY VE SOPLARIYLA</p>

<p class=MsoNormal>ÖVÜNMEMELİ</p>

<p class=MsoNormal>Cenâb-ı Hakk'ın, Hucurât, Âyet: 13'te &quot;İnsanların soy
ve soplarıyla övünmemeleri&quot; emrinin hikmeti ne olabilir? Bunun birkaç îzâhı
yapılabilir.</p>

<p class=MsoNormal>1) Neseb, mu'teber değil midir? Nesebin (soyun sopun) hem
örfen, hem de şer'ân bir değeri vardır. Büyük bir şey geldiğinde, artık
ehemmiyetsiz şeylere i'tibâr edilmez. Bu, maddeten, örfen ve şer'an böyledir. Maddeten
böyle olduğuna misâl, yıldızların güneş doğduktan sonra görülmeyişleridir. Sineğin
vızıltısının, gök gürlemesinde duyulmayışıdır. Bunun örfen böyle oluşu da,
meselâ, padişâhla bir yere gelen kimsenin fazla i'tibâr ve iltifâta nâil
olamaması gibidir. Şerîat'te de böyledir; çünkü kıymetli ve semâvî bir dîn
geldiğinde, artık orada hiçbir şeyin kıymeti kalmaz; ne nesebin, ne zenginliğin...
</p>

<p class=MsoNormal>Takvâca eşit iki kişiden soylu olanını insanlar tercîh
ederler ki bunun da Allâh katında üstünlüğü (soylu olanının tercîh edilmesi)
söz konusu olamaz. Zîrâ Allâh-ü Teâlâ: &quot;İnsan için ancak sa'y ü gayreti
vardır.&quot; (Necm Sûresi, Âyet: 39) buyurmuştur. Neseb (soy) kesbî ya'nî
insanın sa'y ü gayretiyle elde ettiği bir şey değildir.</p>

<p class=MsoNormal>2) Âyet'te nesebce övünmeğin üzerinde durulmasının hikmeti
nedir? Dünyada övünç vesilesi edilen şeyler çoktur; ama nesebce (soyca) övünmek
bunların en önemlisidir. Diğer övünç vesileleri, mal mülk, güzellik, geçicidir;neseb ise sâbittir. Bunu elde edemeyenlerin bunu elde etmesi mümkün değildir.
Diğer övünç vesîlelerinin geçersiz olduğu anlaşılsın diye Âyet'te nesebden
bahsedilmiş ve takvâ'ya nisbetle bunun da i'tibâra alınmayacağı belirtilmiştir.</p>

<p class=MsoNormal>3) Âyet'te Allâh-ü Teâlâ: Takvâ'dan başka hiçbir övünç
vesîlesi olamayacağını beyân için &quot;Sizi bir erkek ile bir dişiden yarattık.&quot;ifâdesiyle başlamıştır. &quot;Ey âdemoğlu, hepinizin aslı (mâyası) birdir,
birbirinize karşı üstünlük taslayacak takvâ'dan başka bir şeyiniz yoktur.&quot;denilmek istenilmiştir.</p>

<p class=MsoNormal>(Fahrüddin Er-Râzî (R.H.), Tefsîr-i Kebîr Tercemesi, C. 20,
S. 233-235)</p>

<p class=MsoNormal>5</p>

<p class=MsoNormal>KELİME-İ TEVHÎD VE TASAVVUF</p>

<p class=MsoNormal>“Lâ ilâhe illallâh Muhammedü’r-Resûlullâh” lisânen ikrâr ve
kalbden tasdîk ile İslâm’ı te’sîs eden iki cümle-i şerîfedir.</p>

<p class=MsoNormal>“Lâ ilâhe illallâh”: İslâm’ın etemmi (en tamı, en eksiksizi)
</p>

<p class=MsoNormal>“Muhammedü’r-Resûlullâh”: Mütemmimidir (tamamlayanı
bitirenidir.)</p>

<p class=MsoNormal>“Lâ ilâhe illallâh”: İkrâr-ı Vahdet’tir;</p>

<p class=MsoNormal>“Muhammedü’r-Resûlullâh”: Tasdîk-i Risâlet’tir. Onun içindir
ki âriflerin sohbeti, ayn-ı ibâdet (ibâdetin ta kendisi) ve hep Tevhîd’dir. Bu
makâm velîlerin hâli olup kesret âleminde Vahdet müşâhede eden evliyâ-yı muhakkıkîn
o sermedî zevki söze sığdırmak ta’rîf etmek için husûsî bir lisân ile konuşmuşlardır
ki onun adına Tasavvuf denir.</p>

<p class=MsoNormal>Tasavvuf: Menşe-i âdâb-ı erkân-ı Şerîat’tir. (Şerîat’ın
esâslarının ve usüllerinin esası, kaynağıdır.) </p>

<p class=MsoNormal>Tasavvuf: Allâh’a fart-ı muhabbet ve terk-i da’vâdır.
(Allâh’a çok aşırı sevgi ve iddiâyı terketmektir.) </p>

<p class=MsoNormal>Tasavvuf: Kimyâ-yı feyz-i iksîr-i hakîkattır. (Hakikatı
bilmeğe götüren en te’sirli irfân kimyasıdır.)</p>

<p class=MsoNormal>Tasavvuf: Zikr-î dâimî, hurûc-ı mâsivallâhtır. (Dâimî zikir,
Allâh’tan başka her şeyden uzaklaşmaktır.</p>

<p class=MsoNormal>Tasavvuf: Garka-i bahr-i şühûd-i Rabb-i izzettir. (Yüce
Rabb’i görmenin denizinde batarak var olmaktır.)</p>

<p class=MsoNormal>Tasavvuf: Zât-ı ef’âl-ı sıfat-ı Hakk’ı bilmektir. (Hakk’ın
zât-ı sıfatlarını ve fiillerini bilmektir.)</p>

<p class=MsoNormal>Tasavvuf: Terk-i kesrettir. Kemâl-ı mahz-ı rahmettir.
(Vahdet’ten gayriyi terktir. Rahmetin en halis, en olgun hâlidir.)</p>

<p class=MsoNormal>Tasavvuf: Maşrık-ı dilden doğan şems-i hakîkattir. (Gönül şarkından
doğan hakîkat güneşidir.)</p>

<p class=MsoNormal>Tasavvuf: Hayret-efzâ-yı tavâf-ı ka’be-i dildir. (Gönül
ka’besinin tavafının hayret artırıcısıdır.) </p>

<p class=MsoNormal>Tasavvuf: Şems-i tâbân (parlak güneş), bedr-i kamer (ayın
bedir hâli), nûr-i hikmet (hikmetin nûru), cezbe-i ismet (günahlardan arınmada
kendinden geçme), makam-ı hayret (hayret makamı), kemâl-i rü’yet (görmekte en
olgunluk). Hülâsa Tasavvuf: Terk-i terktir. (Terkin terkidir) Hâsıl-ı terk-i
niyyettir (niyyetin de maksadın da terkiyle elde edilecek bir neticedir) ve
teslimiyyettir.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe 6, S. 12)</p>

<p class=MsoNormal>6</p>

<p class=MsoNormal>ŞA’BÂN AYININ FAZÎLETİ</p>

<p class=MsoNormal>Ebû Hüreyre (R.A.)’in bildirdiği Hadîs-i Şerîf’te: </p>

<p class=MsoNormal>“Şa’bân, Benim ayım, Receb Allâh-ü Teâlâ’nın ayı, Ramazân da
Benim Ümmetimin ayıdır. Şa’bân günâhların keffâret ayı, Ramazân ise, günâhların
temizleyici ayıdır.” buyuruldu. </p>

<p class=MsoNormal>•••</p>

<p class=MsoNormal>Yine buyuruldu ki: </p>

<p class=MsoNormal>“Şa’bân, Receb ile Ramazân ayları arasında bir aydır. İnsanlar
bundan gâfildir. Hâlbuki Şa’bân’da kulların ameli, Allâh-ü Teâlâ (C.C.)’nün
dergâhına çıkarılır. Ben, Şa’bân’da oruçlu olduğum hâlde, amelimin çıkarılmasını
arzu ederim.” </p>

<p class=MsoNormal>•••</p>

<p class=MsoNormal>Enes bin Mâlik (R.A.)’ın bildirdiği Hadîs-i Şerîf’te: </p>

<p class=MsoNormal>“Receb ayının diğer aylara olan üstünlüğü, Kur’ân-ı Kerîm’in
diğer kitâblar üzerine olan üstünlüğü gibidir. Şa’bân ayı’nın diğer aylardan
üstünlüğü, Benim, diğer Peygamberlerden üstünlüğüm gibidir. Ramazân’ın diğer
aylardan üstünlüğü, Allâh-ü Teâlâ (C.C.)’nün yaratıklarına olan üstünlüğü
gibidir.” buyuruldu.</p>

<p class=MsoNormal>Hz. Âişe (R.A.)’nın bildirdiği Hadîs-i Şerîf’te: </p>

<p class=MsoNormal>“Ya Âişe, bir sene içerisinde ölecek olan kimselerin
isimleri Şa’bân’da özel defterinden silinip Azrâil (A.S.)’a teslim edilir.
Binâenaleyh oruçlu olduğum hâlde ismimin defterden silinip diğer deftere
nakledilmesini arzu ederim; bu sebepten dolayı Şa’bân ayına muhabbet ederim.”
buyuruldu.</p>

<p class=MsoNormal>•••</p>

<p class=MsoNormal>Enes bin Mâlik (R.A.) der ki: </p>

<p class=MsoNormal>“Resûlullâh (S.A.V.)’in Ashâb-ı Kirâm’ı, Şa’bân ayının
hilâlini görünce, Mushâf-ı Şerîf üzerine kapanıp Kur’ân-ı Kerîm okumağa devâm
ederlerdi. Müslümanlar bu ayda mallarının zekâtını çıkarıp Ramazân-ı Şerîf’te
oruç tutacaklara kuvvet ve kudret bahşetmek için fakîr, miskin ve zaîflere
verirlerdi.” </p>

<p class=MsoNormal>Ecel ve rızıkları ve o yıl hacca gideceklerin yazıldığı
Berât Gecesi Şa’bân-ı Şerîf’in on beşinci gecesidir. </p>

<p class=MsoNormal>(Hz. Gavs’ı-A’zam Seyyid Abdülkâdir-i Geylânî (K.S.), </p>

<p class=MsoNormal>Günyetü’t Tâlibîn, S: 289)</p>

<p class=MsoNormal>7</p>

<p class=MsoNormal>“TAKVÂ, İTTİKÂ, MÜTTEKÎLİK”</p>

<p class=MsoNormal>Takvâ nedir? Takvânın sınırı nedir? “Takvâ’nın en düşük
derecesi, mertebesi, kulun, yasaklardan kaçması; emredilenleri yapması ve ancak
bu ikisi ile (emredilene imtisâl; nehyedilenden ictinâb ile) huzûr bulup
kendini emniyyet içinde duymasıdır. Şâyet o kimse, tesâdüfen de olsa,
menhiyyattan (İslâm Dîni’nin yasak ettiği şeylerden) işlerse, kendini emniyyet
içinde duymaz, güvende görmez; aksine bunun peşinden bir iyilik yapar, hasenede
bulunur ve bu menhiyyâtı işlemekten dolayı iyice pişmân olup tevbe eder. Ama o
kimse ki her zaman menhiyyât işler, anında tevbe de etmez, tevbeyi pişmânlığı
hep sonraya bırakır ve tûl-i emeli (hırsı, tamahı, tükenmez arzusu) kendisini
bu tür şeyleri hâtırlamaktan alıkoyarsa işte bu kimsede takvâ yoktur.</p>

<p class=MsoNormal>Takvâ üzere amel eden kimseye de müttekî denilir.</p>

<p class=MsoNormal>En çok ittikâ eden, en müttekî kime denilir? İslâm Dîni’nin
emirlerine sımsıkı sarılır, yasaklarından da şiddetle kaçınır ve Allâh-ü
Teâlâ’dan haşyet (korku) duyar, Allâh-ü Teâlâ’dan başka hiçbir şeyle meşgul
olmaz ve o, Allâh-ü Teâlâ’nın kalbini nûrlandırdığı kimsedir. Bu kimse, bir an
nefsine veyâ çocuğuna iltifât etse (yüzünü çevirip değer verse) bunu bir günah
kabûl eder.</p>

<p class=MsoNormal>Cenâb-ı Hakk, müttekîler için: “Sonra takvâ’ya erenleri
kurtaracağız.” (Meryem: 72) ile “kurtuluş” va’d-i İlâhî’de bulunurken en
müttekîler için de Allâh-ü Teâlâ; “Şübhesiz sizin Allâh katında en şerefliniz,
takvâca en ileri olanınızdır.” (Hucurât sûresi, Âyet: 13) ifâdesiyle de en
müttekîler’e daha yüksek mevkîler ve makâmlar, Cennet’e sevk olunma ve hâss
(çok özel) yakınlardan kılınmak va’d-i ilâhisi’nde bulunmuştur. </p>

<p class=MsoNormal>En ittikâ eden biri olmak, ilmiyle amel eden âlim olmakla
elde edilir. Zîrâ takvâ, ilmin meyvasıdır. Şu hâlde takvâ, ancak âlim için söz
konusudur. O hâlde müttekî ve âlim kimse, ilmi de ameli de kâmil; ilmiyle âmil
kâmil bir kimsedir.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 20,
S. 238-239)</p>

<p class=MsoNormal>8</p>

<p class=MsoNormal>ÎMÂN’IN SIFATLARI </p>

<p class=MsoNormal>(ŞARTLARI, ESÂSLARI) ALTI’DIR</p>

<p class=MsoNormal>“Îmân: Allâh’a, meleklerine, kitâblarına, peygamberlerine,
âhiret gününe ve kadere inanmaktır.”</p>

<p class=MsoNormal>Allâh-ü Teâlâ’ya îmân farzdır. Bu îmân, Allâh’ın varlığı (ve
birliği) hakkında gerek vâcib, gerek mümteni’, ya’ni imkânsız, gerekse câiz
olan bütün sıfatları bilerek tasdîk etmekle hâsıl olur. Allâh-ü Teâlâ’nın sıfatları
on dört (14)’tür. Bu sıfatları: “Selbiyye” ve “Sübûtiyye” diye ikiye ayrılmıştır.</p>

<p class=MsoNormal>*Sıfat-ı Selbiyye: Altı (6) adeddir.</p>

<p class=MsoNormal>- Vücud: Allâh’ın varlığıdır.</p>

<p class=MsoNormal>- Kıdem: Allâh’ın ezelî olması, varlığının evveli olmamasıdır.</p>

<p class=MsoNormal>- Bekâ: Allâh’ın ebedî olması; varlığının sonu bulunmamasıdır.</p>

<p class=MsoNormal>- Muhâlefetün li’l-Havâdis: Allâh’ın, mevcûdaâttan hiçbir şeye
benzememesidir.</p>

<p class=MsoNormal>- Kıyâm Bizâtihi: Allâh’ın varlığının kendinden olmasıdır.</p>

<p class=MsoNormal>- Vahdaniyyet: Allâh’ın bir olmasıdır.</p>

<p class=MsoNormal>* Sıfat-ı Sübûtiyye: Sekiz(8) adeddir.</p>

<p class=MsoNormal>- Hayât: Allâh’ın diri olmasıdır.</p>

<p class=MsoNormal>- İlim: Allâh’ın bilmesidir.</p>

<p class=MsoNormal>- İrâde: Allâh’ın her mümkünü câiz olan bir şekle ve vakte
tahsîs etmesidir.</p>

<p class=MsoNormal>- Kudret: Allâh’ın muktedir olmasıdır.</p>

<p class=MsoNormal>- Semi’: Allâh’ın işitmesidir.</p>

<p class=MsoNormal>- Basar: Allâh’ın görmesidir.</p>

<p class=MsoNormal>- Kelâm: Allâh’ın ses ve harfe muhtâc olmadan konuşmasıdır.</p>

<p class=MsoNormal>- Tekvîn: Allâh’ın var etmek, yok etmek, yaşatmak ve
öldürmek gibi fiillerin başlangıcı olan bir sıfatıdır.</p>

<p class=MsoNormal>Meleklere Îmân Farzdır: Bu, Allâh’ın melek denilen nûrdan
yaratılmış ve istediği şekle girebilen bir takım ma’sûm (günahsız, suçsuz)
kulları olduğuna inanmaktır. Melekler pek çoktur. Sayılarını ancak Allâh-ü
Teâlâ bilir. </p>

<p class=MsoNormal>Bazı yönlerden az çok meleklere benzeyen diğer birtakım
görünmez mahlûklar vardır ki bunlara cinler denilir. Cinler, sâf ateş alevinden
yaratılmışlardır. Melekler gibi, onlar da, ağır işleri yapabilir ve istedikleri
şekillere girebilirler. Yalnız bunlar, Melekler gibi ma’sûm (suçsuz, günahsız)
değillerdir. İnsanlar gibi mükellef olup bir kısmı mü’min, bir takımı da
kâfirdirler. Dâimâ yerde (arzda) yaşarlar ve (görebildikleri yere ufka kadar adım
atabilirler) insanlar gibi yer, içer, ürer ve ölürler.</p>

<p class=MsoNormal>(Ahmed Dâvûdoğlu (Rh.A.),</p>

<p class=MsoNormal>Sahîh-i Müslim Terceme ve Şerhi, C. 1, S. 113-114)</p>

<p class=MsoNormal>9</p>

<p class=MsoNormal>ÎMÂN’IN ŞARTLARI’NDAN KİTÂBLARA, PEYGAMBERLERE, ÂHİRET
GÜNÜ’NE ÎMÂN ETMEK </p>

<p class=MsoNormal>Allâh’ın Kitâblarına Îmân Etmek Farz’dır:</p>

<p class=MsoNormal>Allâh-ü Teâlâ Hazretleri, Peygamberleri (A.S.)’dan bazılarına
birçok hakîkatı ve hükümleri bildiren birtakım ibâre ve lâfızlar indirmiştir ki
bunlara kitâb denir. Büyük kitâblar, dörttür. Bunlardan Tevrât, Hz. Mûsâ
(A.S.)’a; Zebûr, Hz. Dâvûd (A.S.)’a; İncîl, Hz. Îsâ (A.S.)’a; Kur’ân-ı Kerîm de
Peygamberimiz Muhammed Mustafâ (S.A.V.)’e indirilmiştir. Kur’ân-ı Kerîm’den
evvelki kitâblar’ın bugün asılları bile kalmamıştır. Bugün gerek Musevîlerin,
gerekse Hristiyânların ellerindeki Tevrât ve İncîl’ler, birer târih mecmûası
durumundadırlar.</p>

<p class=MsoNormal>Allâh’ın Peygamberleri (A.S.)’a Îmân Etmek Farz’dır:</p>

<p class=MsoNormal>Allâh-ü Teâlâ, kullarına doğru yolu göstermek için birtakım
mümtâz zevâta peygamberlik vazîfesi vermiş ve onları, kullarına dînî ahkamı
(dîni ve onun hükümlerini) götürmek için elçi olarak göndermiş ve onların
peygamber olduklarını isbât için de kendilerine mu’cizeler ihsân etmiştir. </p>

<p class=MsoNormal>Peygamber (A.S.)’ın sayısını, ancak Allâh bilir. Hepsinin
evveli Hz. Âdem (A.S.); sonu da peygamberimiz Muhammed Mustafâ (S.A.V.)
Efendimiz’dir. İkisinin arasında birçok peygamber (A.S.) geçmiştir. Bir kısmının
isimleri, Kur’ân-ı Kerîm’de beyân buyurulmuştur. Bütün peygamberler (A.S.)’ı
tasdîk ederek haklarında hörmet ve muhabbet göstermek bütün müslümânlar’a farzdır.</p>

<p class=MsoNormal>Âhiret Günü’ne Îmân Etmek Farz’dır:</p>

<p class=MsoNormal>Âhiret Günü, haşirden, bütün ölenlerin diriltilmesinden başlayan
sonsuz (ebedî) bir gündür. Kıyâmetin kopması, surun üfürülmesi, ölülerin
diriltilmesi, kitâbların (herkesin kendi eline) verilmesi, mîzânın kurulması,
kulların sorguya çekilmesi; havz-ı kevser, şefâat, sırât, Cennet ve Cehennem,
Âhiret Günü’nün müştemilât olduğundan bunlara inanmak farz olduğu gibi, Ahiret
Günü’nden önceki kabir ahvâli, berzâh âlemi ve kıyâmet alâmetleri dahî sahîh
nasslarla sâbit olduğundan cümlesine inanmak farzdır. </p>

<p class=MsoNormal>Kadere Îmân Etmek Farz’dır:</p>

<p class=MsoNormal>Peygamberimiz (S.A.V.) Efendimiz’in “İslâm, Îmân ve İhsân,
Hadîs-i Şerîfleri’nde “Bir de kadere inanmandır.” diye buyurmaları, ulemâca “bu
bâbda ümmetinin ihtilâfa düşeceklerini” haber vermeği murâd ettikleri şeklinde
tefsîr edilmiştir.</p>

<p class=MsoNormal>(Ahmed Dâvûdoğlu (Rh.A.), </p>

<p class=MsoNormal>Sahîh-i Müslim Terceme ve Şerhi, C. 1, S. 115)</p>

<p class=MsoNormal>10</p>

<p class=MsoNormal>MÜTTEKÎ KİMSE, DÂİMÂ, ALLÂH-Ü </p>

<p class=MsoNormal>TEÂLÂ’NIN HİMÂYESİNDEDİR</p>

<p class=MsoNormal>Mâlik oğulları’ndan Egâr (R.A.) rivâyet ediyor:</p>

<p class=MsoNormal>“Hz. Ebû Bekir (R.A.), Hz. Ömer (R.A.)’i “halef” ta’yin
etmek istediğinde bir adam gönderip O’nu çağırttı ve Hz. Ömer (R.A.) gelince
O’na: “-Senden yorucu bir işi üzerine almanı istiyorum. Yâ Ömer, Allâh’a
itâatte kusur etme. O’na itâat ederken “takvâ” yolunu seç. Çünkü müttekî bir
kimse, dâimâ Allâh’ın himâyesindedir. Hilâfet, ancak yapabilene vâcib olur. Kim
Hakk’ı emreder, bâtılı yaparsa; kim iyiyi emreder, kötüyü yaparsa, yalanı
çabucak meydana çıkar. Bu sebeble bütün amelleri mahvolur. Eğer sen Müslümânların
halîfesi olursan, olabildiğince ve çok hassâs bir şekilde, onların canlarına ve
mallarına dokunmamağa, nâmûslarına dil uzatmamağa çalış. Hiçbir şey, Allâh’ın
yardımı olmadan başarılamaz.” </p>

<p class=MsoNormal>Abdullâh bin Ebû Bekr bin Muhammed bin Amr bin Hâzım (R.A.)
rivâyet ediyor.</p>

<p class=MsoNormal>“Hz. Ebû Bekir (R.A.), Şâm taraflarına ordu göndermeğe karar
verdi. Kumandanlarından ilk önce hareket eden Amr İbn-i Âs (R.A.) idi. Hz. Ebû
Bekir (R.A.), Amr İbn-i Âs (R.A.)’e Filistin üzerine yürümesini emrettiler.
Orduda Ensâr ve Muhâcir (R.A.)’den pek çok kimse vardı. Ordu hareket edince Hz.
Ebû Bekir (R.A.) de, bir müddet, Amr İbn-i Âs (R.A.)’in yanında yürüyerek ona şu
tavsiyyelerde bulundu: “-Yâ Amr, gizli ve açık her husûsta Allâh’tan kork,
O’ndan utan! Çünkü Allâh, hem seni, hem de yaptıklarını görüyor. Seni, senden
daha kıdemlilerin, İslâm’a senden çok hizmet edip senden daha iyi Müslümânların
başına kumandan ta’yîn ettiğimi biliyorsun. Âhiret için çalışıp Allâh’ın rızâsını
kazanmak isteyenlerden ol. Yanındakilere bir baba gibi davran. İnsanların gizli
taraflarını araştırma, zâhirle iktifâ’ et. İşinde ciddî ol. Düşmanla karşılaştığın
zaman, yiğitliğini göster, korkma! Aşırı hareket edenleri men’ et, cezâlandır.
Arkadaşlarına yapacağın nasîhatler, kısa ve vecîz olsun. Sen doğru ol ki
berâberinde olanlar, sana bakarak doğru olsunlar.”</p>

<p class=MsoNormal>(M. Yûsuf Kandehlevî (R.Aleyh), </p>

<p class=MsoNormal>Hayâtü’s-Sahâbe (R.A.) C. 2, S. 701-703)</p>

<p class=MsoNormal>11</p>

<p class=MsoNormal>HZ. ÜSEYYİD BİN HUDAYR (R.A.)</p>

<p class=MsoNormal>Üseyyid bin Hudayr bin Simâk el-Ensârî (Radıyallahu anh)’in
künyesi “Ebû Yahya”dır rüesâ-yı Ensâr’dandır.</p>

<p class=MsoNormal>Emr-i hılâfetin tekarrürü esnâsında “Bizden bir emir ve
sizden bir emir olsun” sözüne gidildiği takdirde emârete Hazrecîlerden Sa’d
ibn-i Ubâde namzed olduğu gibi Evsîlerden de bu zât-ı âlî kadir namzed idi.</p>

<p class=MsoNormal>Vakt-i Cahiliyye’de Hazrec ile Evs arasında vuku bulan
harblerde babası Hudayr, Evs’in yegâne fârisi bulunuyordu. Üseyyid (Radıyallahu
anh) de vak’a-i Buâs’da Evsîlerin reîsi idi.</p>

<p class=MsoNormal>Huneyn Gazâsı bozgunluğunda Üseyyid (Radıyallahu anh) kendi
kabîle firârîlerine:</p>

<p class=MsoNormal>“Yâ Evs!” diye nidâ etdiğinde Evsîler sür’atle icâbetle
mutâvaat göstermişlerdir.</p>

<p class=MsoNormal>İslâm’ı Mus’ab bin Umeyr (Radıyallahu anh) delâletiyle
Akabe-i Ûlâ bey’atından sonra Medîne-i Münevvere’de vuku bulmuşdur. Sâbikıyndandır.</p>

<p class=MsoNormal>Hazret-i Resûlullah (S.A.V.) Efendimiz Zeyd ibn-i Hârise
(R.A.) ile beynlerinde muâhât icrâ buyurmuşlardı.</p>

<p class=MsoNormal>Kendileri ukalâ-yı kamilînden ve ehl’i re’y zevâtdan idi.
Ebû Bekir (R.A.)’in hilâfeti için bey’atda Cenâb-ı Üseyd’in eser-i azîmi olmuşdur.</p>

<p class=MsoNormal>Feth-i Mekke seferinde Mevkib-i Hümâyûn’da Sultân’ül-Enbiyâ
(Sallallahu Teâlâ aleyhi ve sellem) Efendimiz’in sağ câniblerinde Ebû Bekir
(Radıyallahu anh) ve sol câniblerinde bu zât-ı âlî-kadir bulunmuşdur. Hazret-i
Ebû Bekir (Radıyallahu anh) hılâfeti zamanında Üseyyid bin Hudayr (Radıyallahu
anh)’e ziyâde hürmet ve mürâât buyururlardı.</p>

<p class=MsoNormal>Üseyyid bin Hudayr (Radıyallahu anh) kırâat-i Kur’an’da sadâ
cihetiyle ahsen-i nâs idi.</p>

<p class=MsoNormal>Ümm’ül-müminîn Hazret-i Âişe (Radıyallahu anhâ)’dan mervîdir
ki:</p>

<p class=MsoNormal>“-Ensârdan üç zât vardır, fazl cihetiyle kendilerinin
fevkinde kimse sayılmazdı, üçü de benî Abd’il-Eşhel’dendir: Sa’d ibn-i Muâz,
Üseyyid bin Hudayr ve Abbâd bin Bişr buyurmuşlardır.</p>

<p class=MsoNormal>Resûl-i Ekrem (Sallallahu Teâlâ aleyhi ve sellem) Efendimiz:</p>

<p class=MsoNormal>“Üseyyid bin Hudayr iyi insandır” diye senâ etmişdir.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 215)</p>

<p class=MsoNormal>12</p>

<p class=MsoNormal>HER MÜ’MİN, ASHÂB-I KİRÂM (R.A.)’E VE ONLARIN YOLUNDAN GİDEN
MÜ’MİNLERE TA’ZÎM ETMEK VE ONLARA HAYR VE DUÂDA BULUNMAKLA MÜKELLEFTİR</p>

<p class=MsoNormal>“Bunların arkasından gelenler (şöyle) derler: “Ey Rabbimiz,
bizi ve îmân ile daha önceden bizi geçmiş olan (dîn) kardeşlerimizi yarlığa.
Îmân etmiş olanlar için kalblerimizde bir kîn bırakma! Ey Rabbimiz, şübhesiz ki
sen çok esirgeyicisin, çok merhametlisin!” (Haşr Sûresi, Âyet: 10)</p>

<p class=MsoNormal>Bu Âyet-i Kerîme’nin meâlinde “Bunların arkasından
gelenler”den murâd, Muhâcirîn (R.A.) ve Ensâr-ı Kirâm (R.A.)’ün arkasından kıyâmete
kadar gelmiş ve gelecek olan Mü’minler’dir ki bunların ayırd edici âdeti, hem
kendilerine, hem geçmişlerine ve en öne geçmiş olan Ashâb-ı Kirâm ve selef-i
Sâlihîn (R.A.)’ü dâimâ hayırla yâd etmektir.</p>

<p class=MsoNormal>Teessüf olunur ki haddini ve hakkını bilmeyen ba’zı
kimseler, her biri ilâhî hikmet’in bir tecellîsi olan ve aradan bin bu kadar
sene geçmiş bulunan hâdiseleri idrâkten mahrûm kafalarıyla güyâ muhâkemeye kalkışarak
Ashâb-ı Kirâm (R.A.)’dan şu veyâ bu zât’ın aleyhinde, hatta kimi de, Çehâr-ı
Yâr-i Güzîn (R.A.) Hazerâtı’ndan ilk üçü (Hz. Ebû Bekir ü’s-Sıddîk, Hz.Ömer İbnü’l-Hattâb,
Hz.Osmân İbn-i Affân (R.A.) hakkında dil uzatmaktadırlar. Cenâb-ı Hakk’ın bu
Âyet’le kasd ve medheylediği mü’minleri üç sınıf olarak zikr ve tertîb buyurmuştur
ki onlar da, evvelâ: Muhâcirler (R.A.) sonra: Ensâr (R.A.); sonra: Bunların
arkasından gelip de kendilerini hayır ile yâd eden Mü’minler’dir. İbn-i Ebî
Leylâ (R.H.) diyor ki: “Sen, sakın bu üç mertebeden dışarıda olmamağa çalış.”</p>

<p class=MsoNormal>Rivâyete göre, Iraklı’lardan bir cemâat Muhammed bin Alî bin
Hüseyin (R.A.) Hazretleri’ne geldiler. Hz. Ebû Bekir, Hz.Ömer ve Hz. Osmân
(R.A.)’e dil uzattılar. Müşârünileyh onlara: “-Siz Muhâcirîn (R.A.)’den
misiniz?” Onlar: “-Hayır.” Dediler. “-Peki, Onlar’dan önce Medîne’yi yurd ve
îmân edinen Ensâr (R.A.)’den misiniz?” Onlar: “-Hayır” dediler. Müşârünileyh
(R.A.) Hazretleri: “-O hâlde bu iki fırkadan ayrıldınız. Ben şehâdet ederim ki
siz, Cenâb-ı Hakk’ın, haklarında: (Vellezîne câû min ba’dihim...” Haşr: 10’u
okuyarak) buyurduğu zümreden hâriçsiniz. Çünkü Allâh-ü Teâlâ, onlardan evvel
geçmiş olanlara sövmelerini değil, istiğfâr etmelerini emretmiştir. Onlara
sövenler, nasıl onların tâbi’leri olabilirler? Def’ olun karşımdan! Allâh, size
yapacağını yapmış.” diyerek onları (Iraklıları) yanından kovmuşlardır.</p>

<p class=MsoNormal>(Hasan Basrî Çantay (Rh.A.) </p>

<p class=MsoNormal>Kur’ân-ı Hakîm ve meâl-i Kerim, C. 3, S. 1025-1026)</p>

<p class=MsoNormal>13</p>

<p class=MsoNormal>HZ. EBÛ BEKİR (R.A.) IN FEZÂİLİ</p>

<p class=MsoNormal>Hz. Ebû Bekir (R.A.) fıtraten halîm, selim, son derece refik
ve şefik idi.</p>

<p class=MsoNormal>Bununla beraber vazife ve mes’ûliyet işlerinde zerre kadar
müsâmaha göstermezdi. Onun rıfk ve mülâyemeti, şahsi muâmelâtına ait idi. Din
ve millet işlerinde en küçük bir tereddüdü, en basit müsâmaha ile göz yumduğu
görülemezdi. Ve fakat nâsın kusurlarını izaz i’zam etmez onlara kusurları
derecesinde muamele gösterirdi</p>

<p class=MsoNormal>Mücrimleri takip ve te’dip hususunda zerre kadar ihmal
göstermemekle beraber siyasi mücrimleri icabına göre muamele ve afv ederdi.</p>

<p class=MsoNormal>Ehli zimmetin hukukunu, emniyet ve masuniyetini gözetirdi.</p>

<p class=MsoNormal>Gayri müslimlerin hiç bir mabed ve kilisesi yıkılmazdı.</p>

<p class=MsoNormal>Çanlarını çalmaktan, ayinlerini yapmaktan men olunmazlardı.</p>

<p class=MsoNormal>Hz. Ebû Bekir (R.A.), Resûl-i Ekrem (S.A.V.) Hz.lerinin en
sevgilisi, dostu esrarı nübüvvetin en samimi mahremi idi. Resûl-i Ekrem
(S.A.V.) Efendimiz hep yapdığı işleri Ebû Bekir Es-Sıddîk ile birlikte yapardı.</p>

<p class=MsoNormal>Resûlullah (S.A.V.) Hz.lerinin Ebû Bekir (R.A.)’a muhabbeti
başka bir neş’e ile tecelli ediyordu.</p>

<p class=MsoNormal>İrtihal buyuracağı sırada Resûl-i Ekrem (S.A.V.) Efendimiz şu
sözleri buyurmuştu: “Dostluğu, yardımı itibariyle kendisine en çok minnetdar
olduğum arkadaş Ebû Bekir’dir. Rabbimden başka bir halil ittihaz edecek olsam
yine Ebû Bekr’i ittihaz ederdim. Onunla benim aramda İslâmiyyet kardaşlığı ve
meveddeti vardır. Mescidin bütün kapıları kapansın, yalnız Ebû Bekir’in kapısı
açık kalsın.”</p>

<p class=MsoNormal>Amr bin As, Resûl-i Ekrem (S.A.V.) Efendimiz’e: “En çok
sevdiğin kimdir?” diye sormuş. Peygamber (S.A.V.) Efendimiz de: “Âişe” buyurmuş.
Erkeklerden en çok sevdiğin kimdir Ya Resûllullah? diye sormuş “Âişe’nin babası”.
Sonra kimi seversiniz dediğinde “Ömer’i” buyurdular. Sonra başkalarını saydı.</p>

<p class=MsoNormal>Peygamber (S.A.V.) Efendimizin arzuları hilâfına bir
hareket, olup da müteessir olduklarında Hz. Ebû Bekir gelecek olursa derhal
tebessüm eder, teessür ve iğbirarı zâil olurdu.</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Ebû Bekir (R.A.),
S. 53-5)</p>

<p class=MsoNormal>14</p>

<p class=MsoNormal>KADER</p>

<p class=MsoNormal>Kazâ ve Kader’e dâir pek çok eser te’lif edilmiştir ki
bunların en güzeli Beyhâkî (R.H.)’ın eseridir. </p>

<p class=MsoNormal>Kader’e dâir Hz. Abdullâh İbn-i Ömer (R.A.)’dan Yahyâ b.
Yâmer’in rivâyet ettiği şu: “... Az sonra Mescid’e girmekte olan Abdullâh bin
Ömer bin El-Hattâb (R.A.)’ya tesâdüf ettik. Ben ve arkadaşım, birimiz sağından,
birimiz de solundan olmak üzere hemen (O’nun) etrafını çevirdik. Ben, arkadaşımın
sözü bana havâle edeceğini anlayarak: “-Yâ Ebâ Abdurrahmân, bizim taraflarda
birtakım insanlar türedi. Bunlar Kur’ân okuyor ve (kader) ilmi(ni) araştırıyorlar”
dedim. (Râvî diyor ki): “Yahyâ, bu adamların hâllerini, kader diye bir şey tanımadıklarını;hâdisât, Allâh’ın hiçbir takdîr ve ma’lûmâtı olmaksızın yeni yeni husûle
gelir.” İddiâsında bulunduklarını anlattı. Abdullâh İbn-i Ömer bin El-Hattâb
(R.A.)’a şunları söylediler:</p>

<p class=MsoNormal>“-O hâlde sen onlarla görüştüğün zaman, kendilerine haber
ver ki ben, onlardan berîyim; onlar da, benden berîdirler. Abdullâh bin Ömer’in
kendisine yemîn ettiği Allâh’a and olsun ki onlardan birinin Uhud Dağı kadar
altını olsa da onu infâk etse, kadere inanmadıkça Allâh, onun infâkını kabul
eylemez.” </p>

<p class=MsoNormal>Hadîs-i Şerîf’teki bazı ifâdelerin îzâhı:</p>

<p class=MsoNormal>“(Kader) ilmi(ni) araştırıyorlar.” sözünün ma’nâsı “Mübhem
ve muğlak bir şeyin dibini derinden derine araştırıp onu, kurcalayarak meydana
çıkarmak.” şeklinde tefsîr edilmiştir.</p>

<p class=MsoNormal>“Allâh’ın ilmi ve kaderi olmaksızın yeni yeni meydana
gelen.” sözüyle “Kaderiyye’nin bâtıl i’tikâdları ve Allâh’ın (hâşâ!)
hâdiselerin mevcûdâtını vukû’undan sonra öğrenir inancının çok saçma olduğu”
dile getirilmektedir.</p>

<p class=MsoNormal>“Ben, onlardan berîyim; onlar da, benden berîdirler...”
sözünün ma’nâsı “Kaderîler’in küfrüne kâil olduğunun delîlidir.” Kâdî Iyâz
(R.H.) kaderi bu şekilde inkâr edenler için “Hilâfsız kâfirdirler.” demiştir.
Ulemâdan bazısı “İbn-i Ömer (R.A.), bu sözüyle dînden çıkaran tekfîri
kasdetmemiş olabilir.” demişlerdir.</p>

<p class=MsoNormal>“Abdullâh bin Ömer’in kendisine yemîn ettiği Allâh’a and
olsun ki...” sözüyle “Abdullâh İbn-i Ömer (R.A.), İsmullâh’a tazim için kinâye
yoluyla yemîn etmiştir. Eğer “Vallâhî” diyerek yemîn etmiş olsaydı, bu, âdet
olur ve böylece Hz. Abdullâh İbn-i Ömer (R.A.) de buna, kendisi sebebiyyet
vermiş olurdu ki Hazret bundan sakınmıştır.”</p>

<p class=MsoNormal>(Ahmed Dâvûdoğlu (Rh.A), </p>

<p class=MsoNormal>Sahîh-i Müslim Terceme ve Şerhi, C. 1, S 106-112)</p>

<p class=MsoNormal>15</p>

<p class=MsoNormal>NEBÎ (S.A.V.) EFENDİMİZ, GÜZEL VE HAKK MUÂMELEYİ EMİR
BUYURMUŞLARDIR</p>

<p class=MsoNormal>Zeyd bin Su’ne (R.A.) derler ki: </p>

<p class=MsoNormal>“Resûlullâh (S.A.V.)’in entarilerinin yakalarından tutup
öfkeyle yüzlerine baktım:</p>

<p class=MsoNormal>“-Yâ Muhammed (S.A.V.)! Hakkımı ödeyecek misin? Allâh’a
yemîn ederim ki Abdülmuttalib oğullarından daha ihmâlkârını görmedim. Bunu
sizin aranıza girince öğrendim!” dedim. Bu arada Hz. Ömer (R.A.)’e baktım,
gözlerinden ateş fışkırıyordu, bana bakarak:</p>

<p class=MsoNormal>“-Ey Allâh’ın düşmanı! Resûlullâh (S.A.V.)’e karşı nasıl
konuşuyorsun, nasıl böyle davranabiliyorsun? Allâh’a yemîn ederim ki, eğer
müslüman olman ümidi olmasaydı, şu kılıcımla kafanı uçururdum!” dediler.
Resûlullâh (S.A.V.) ise sâkin sâkin bana bakıyorlardı. Hz. Ömer (R.A.)’e,
buyurdular ki:</p>

<p class=MsoNormal>“-Yâ Ömer, bana ve ona başka türlü davranman gerekirdi. Bana
borcumu ödememi, ona da alacağını güzellikle istemesini söylemeliydin. Onu
götür ve hakkı ne ise ver. Ayrıca onu korkuttuğun için de yirmi sa’ (üç litre
su alan kab) hurma fazla ver.” buyurdular. Hz. Ömer (R.A.) beni götürdü. Hakkımı
ve fazladan da yirmi sa’ (altmış litrelik) hurma verdiler. Ben, Hz. Ömer
(R.A.)’e: “-Bu fazlalık niçin?” deyince Hz. Ömer (R.A.):</p>

<p class=MsoNormal>“-Resûlullâh (S.A.V.), seni korkuttuğum için bu kadar fazla
vermemi emir buyurdular.” dedi. “-Sen beni tanıyor musun?” dedim de Hz. Ömer
(R.A.) “-Hayır.” dediler. “-Ben, Zeyd bin Su’ne’yim.” dedim. Hz. Ömer (R.A.):“-Âlim olan mı?” dediler. “-Evet.” dedim. Hz. Ömer (R.A.): “-Resûlullâh
(S.A.V.)’e niçin böyle davrandın ve o sözleri söyledin:” dediler. Ben de: “-Yâ
Ömer, Resûlullâh (S.A.V.)’in yüzüne baktığımda, mübârek yüzlerinde nübüvvet
alâmetlerinin hepsini görüyordum. Ama iki tânesini henüz görememiştim. Bunlar
da: Tevâzu’unun gazâbı yenmesi ve karşılarındakinin gazâbı arttıkça O’nun
tevâzu’unun artmasıydı. Artık onları da anladım. Yâ Ömer, seni şâhid tutuyorum
ki ben şu andan i’tibâren Rabb olarak Allâh’ı, Dîn olarak İslâm’ı, Nebî olarak
da Resûlullâh (S.A.V.)’i seçtim. Benim malım çoktur. Yarısı da ümmet-i Muhammed
(S.A.V.)’e şu andan itibâren sadakadır.” dedim. Hz. Ömer (R.A.) ise: “-Bir kısmı
sadaka olsun, de; çünkü onların hepsine yetiremezsin.” dediler. Ben de:“-Peki!” dedim. Berâberce Resûlullâh (S.A.V.)’e gittik. Ben îmân edip biât
ettim.” dedi. Zeyd (R.A.) Resûlullâh (S.A.V.) ile birçok harblere katıldı ve
Tebük Gazvesi’ne giderlerken irtihâl ettiler.</p>

<p class=MsoNormal>(M. Yûsuf Kandehlevî (Rh.A.), </p>

<p class=MsoNormal>Hayâtü’s-Sahâbe (R.A.) Tercemesi, C. 1, S. 150-151)</p>

<p class=MsoNormal>16</p>

<p class=MsoNormal>HER HUSÛSTA OLDUĞU GİBİ “CİHÂD”DA DA KISTÂS, ASHÂB-I KİRÂM
(R.A.)’ÜN “CİHAD” ANLAYIŞIDIR</p>

<p class=MsoNormal>Hz. Âişe (R.A.) Vâlidemiz şöyle buyuruyorlar:</p>

<p class=MsoNormal>“Uhud Harbi anıldığında Ebû Bekir (R.A.) “-O gün Talha
(R.A.) çok savaştı.” derler ve şunları anlatırlardı: “Uhud Savaşı’nda
Resûlullâh (S.A.V.)’in yanlarına vardığımızda, mübârek vech-i sa’âdetleri
yaralanmış ve birkaç kişiyi de şehîd olmuş hâlde bulduk. Miğferinin iki halkası
mübârek yüzlerine batmıştı. Nebî-yi Ekrem (S.A.V.) bize Talha (R.A.)’ı
kasdederek: “-Arkadaşınızın yardımına koşunuz, o çok kan kaybetti.” diye
emrettiler. Talha (R.A.)’ı, o civârdaki çukurlardan birinde bulduk. Üzerinde
yetmiş küsür ok, mızrak ve kılıç yarası vardı. Parmağı da kesilmişti. Kendisine
emr-i Nebevî (S.A.V.) gereğince yardım yaptık.” </p>

<p class=MsoNormal>Enes bin Mâlik (R.A.) şöyle rivâyet ediyor: “Amcam Enes bin
Nadr (R.A.), Bedir Gazvesi’nde bulunamamıştı. Resûl-i Ekrem (S.A.V.)’e gelip:“-Yâ Resûlallâh, müşriklerle yaptığın ilk gazvede bulunamadım. Eğer bundan
sonraki gazvelerde bulunmağı Allâh ihsân ederse, nasıl harb edeceğim görülür.”
dedi. Uhud Gazvesi’nde Müslümânlar dağılmağa yüz tuttuğunda O: “-Allâh’ım,
Ashâb nâmına senden özür dilerim! Müşriklere karşı da sana sığınırım.” dedi. Ve
düşmana karşı ilerlerken karşısına Sa’d İbn-i Muâz (R.A.) çıktı. Ona: “-Yâ Sa’d
İbn-i Muâz, Cennet’i istiyorum ve Nadr’in Rabbine yemîn ederim ki ben, Uhud
tarafından Cennet’in kokusunu duyuyorum.” dedi. Daha sonra Sa’d İbn-i Muâz
(R.A.), Resûl-i Ekrem (S.A.V.) Efendimiz’e: “-Yâ Resûlallâh, ben O’nun gösterdiği
hârikaları tasvîre muktedir değilim!” dedi. Enes bin Mâlik (R.A.) diyor ki:“O’nu bulduğumuzda üzerinde seksen küsür kılıç, mızrak ve ok yarası vardı. Şehîd
olmuştu ve müşrikler O’nu müsle yapmışlardı. (Burnunu, kulaklarını vesâir
uzuvlarını kesmek ve gözlerini oymak, çirkin şekle sokmak) O’nu ancak kız kardeşi
parmaklarından tanıyabildi. Biz şu Âyetin O’nun ve O’nun gibileri hakkında indiğini
zannediyoruz: “Mü’minler içinde öyle mert öyle kahraman erler vardır ki Allâh’a
verdikleri sözü yerine getirdiler. İçlerinden kimi ahdini tamamladı. Kimi de
tamamlamağı bekliyor. Bunlar zerre kadar değişmediler.” (Ahzâb: 23)</p>

<p class=MsoNormal>(M. Yûsuf Kandehlevî (Rh.A.), Hayâtü’s-Sahâbî (R.A.), C. 2,
S. 516)</p>

<p class=MsoNormal>17</p>

<p class=MsoNormal>BERÂT GECESİ VE FAZÎLETLERİ</p>

<p class=MsoNormal>Şa’bân’ın on beşinci gecesi bir senelik günâhlara
keffârettir. Bunun için Şa’bân’ın on beşinci gecesine “Keffâret Gecesi” de
denilir.</p>

<p class=MsoNormal>Yüce Allâh (C.C.)’nün mağfiret hazînelerinin dolup taştığı
ve isteyen her mü’mine bol bol ihsân edildiği gecelerden biri de Berât Gecesi’dir.
Şa’bân-ı Şerîf’in 14. gününün akşamı Berât Gecesi’dir.</p>

<p class=MsoNormal>Berât demek “suçtan ve borçtan kurtulmak” ma’nâsına gelir.
Böyle bir gecede kul, Rabbi’ne dönüp O (C.C.)’nün dergâhına yüz sürerek afv
dileyecek olursa, Cenâb-ı Hakk (C.C.), o kulun günâhlarını bağışlar ve onu
kendine dost seçer. Bir Hadîs-i Şerîf’te: </p>

<p class=MsoNormal>“Allâh-ü Teâlâ (C.C.) bu gece ümmetime, Benî Kelb
Kabîlesi’nin koyunlarının tüyleri adedince rahmet eder.” buyurulmaktadır. (İbn-i
Mâce, Tirmizî)</p>

<p class=MsoNormal>Bu gece mağfiret gecesidir. Bütün günâhlarının bağışlanmasını
isteyen mü’minler şu Hadîs-i Kudsî’deki çağrıya uymalıdırlar. “Bu gecede istiğfâr
eden yok mu, onu mağfiret edeyim? Rızık isteyen yok mu, ona (bol bol) rızık
vereyim, herhangi bir sıkıntıya, hastalığa ve belâya duçar olan yok mu, ona da
sıhhât ve âfiyet vereyim.” diye.</p>

<p class=MsoNormal>Me’mûr melekler tarafından kulların rızıkları, ecelleri ve
diğer işleri bu gece yazılır ve tertîb edilir. Vazîfeli melekler, bugünden
i’tibaren Levh-i Mahfûz’dan insanların hayat hâdiselerini yazmağa başlarlar ve
bu durum, Kadir Gecesi’ne kadar devâm eder.</p>

<p class=MsoNormal>Nitekim Allâh-ü Teâlâ Hazretleri, Âyet-i Celîlesi’nde: “Her
hikmetli iş o mübârek gecede ayırt edilir. (Rızık, ecel, hayır ve şerrden
ibâret bütün işler o gece yazılır.)” buyurmaktadır. (Duhân: 4)</p>

<p class=MsoNormal>Hz. Âişe Sıddıkâ (R.A.)’nın rivâyetine nazaran Nebî-yi Ekrem
(S.A.V.) Berât Gecesi için buyurmuşlardır ki:</p>

<p class=MsoNormal>- “Allâh-ü Tebâreke ve Teâlâ, Şa’bân’ın on beşinci gecesi,
semâ-yı dünyâya iner ve Kelb Kabîlesi koyunlarının tüylerinin sayısından fazla
günâh afveder.” buyurmuşlardır. (Tirmizî)</p>

<p class=MsoNormal>18</p>

<p class=MsoNormal>BERÂT GECESİ KILINACAK NAMAZ</p>

<p class=MsoNormal>Bu gecede yüz rek’at namâz kılınır. Bu durumda namâzın, her
iki rek’atında bir selâm verilir. Her rek’atda Fâtiha’dan sonra 10 (on) İhlâs-ı
Şerîf okunur. Dilenirse bu namâz on rek’at da kılınabilir. (O zaman her
rek’atda Fâtiha’dan sonra 100 (yüz) İhlâs-ı Şerîf okunur ve 10 (on) rek’atın
sonunda bir kerre selâm verilerek namâz tamamlanır.) Bu şekilde kılmak, bütün
müstehâb namâzlarda da mervîdir. Selef (R.A.), bu namâzı kılar ve buna “Hayır namâzı”
derlerdi. Hattâ bu namâzı, bir araya toplanıp cemâatle de kılarlardı.</p>

<p class=MsoNormal>(Hanefî mezhebinde Terâvih’ten başka hiçbir sünnet namazı
cemâatle kılınmaz.)</p>

<p class=MsoNormal>Hasan-ı Basrî (R.A.)’in bu namâz için şöyle dediği rivâyet
olunur:</p>

<p class=MsoNormal>“Allâh (C.C.) Resûlü (S.A.V.)’in Sahâbîleri’nden otuz kişi
bana dediler ki: </p>

<p class=MsoNormal>Bu gecede bu namâzı kılan bir kimseye, Cenâb-ı Hakk (C.C.)
yetmiş def’a nazar eder ve her bir nazar ile onun yetmiş ihtiyâcını giderir. Bu
ihtiyâcların en azı da affedilmektir.”</p>

<p class=MsoNormal>(Hüccetü’l İslâm İmâm-ı. Gazâlî (Rh.A.), İhyâ-yı
Ulûmi’d-dîn, C. 1, S: 555)</p>

<p class=MsoNormal>HADÎS-İ ŞERİF</p>

<p class=MsoNormal>“Şüphesiz ki Allâh Azze ve Celle gündüzün günâh işleyenin
tevbesini kabûl etmek için, geceleyin elini açar. Geceleyin günâh işleyenin
tevbesini kabûl etmek için, gündüzün elini açar. (Bu) Tâ güneş battığı yerden
doğuncaya kadar (devâm eder).” (S. Müslim)</p>

<p class=MsoNormal>BERÂT GECESİ’NDE NE YAPMALIYIZ?</p>

<p class=MsoNormal>Gündüzünü mutlakâ oruçlu geçirmeliyiz. Hz. Alî (R.A.)’den “Şa’bânın
on beşinci günü oruç tutun, gecesinde kâim olun.” meâlinde İbn-i Mâce bir Hadîs
rivâyet etmiştir. (İhyâ, C. 1, S. 556) </p>

<p class=MsoNormal>Dedikodudan, yalandan, harâma bakmaktan sakınmalıyız. İftârımızı
yapıp Allâh-ü Teâlâ (C.C.)’ne şükrettikten ve akşam namâzını edâdan sonra, üç
def’a Yasîn-i Şerîf okunacaktır. Her Yâsîn’den sonra bir def’a Berât Duâları
okunacaktır. Bu iki Berât Duâları’nın ilkinde, Cenâb-ı Hakk (C.C.)’den hayırlı
ve uzun ömür taleb ile kazâ’ ve belâlardan emîn olmak; ikincisinde bol ve helâl
rızık temennisi; üçüncüsünde, son nefesinde hüsn-i hâtime ile bu dünyadan
göçmek niyyetiyle, okunacaktır.</p>

<p class=MsoNormal>19</p>

<p class=MsoNormal>BERÂT GECESİNDE OKUNACAK DUÂLAR</p>

<p class=MsoNormal>(Bu duâlar 3’er def’a okunacak. Her okuyuştan önce Yâsîn-i Şerîf
okunacak sonra bu duâlar okunacak.)</p>

<p class=MsoNormal>Bismillâhirrahmânirrâhîm</p>

<p class=MsoNormal>Allâhümme yâ zelmenni velâ yümennü a’leyhi. Yâ ze’l-Celâli
ve’l-İkrâm. Yâ ze’t-tavli ve’l-in’âm. Lâ ilâhe illâ ente zahra’l-lâcîne ve
câre’l-müste’cirîne ve emâne’l-hâifîne. Allâhümme inkünte ketebtenî ı’ndeke fî
Ümmü’l-Kitâbi şekıyyen ev mahrûmen ev matrûden ev mukatteren a’leyye fî’r-rızkı
femhu’llâhümme bi fazlike şekâvenî ve hırmânî ve tardî ve ıktâre rızkî ve
esbitnî indeke fî Ümmi’l-Kitâbi sa’îden ve merzûkan ve müveffekan lilhayrâti fe
inneke kulte ve kavlüke’l-hakku fî kitâbike’l-münzeli a’lâ lisâni
Nebiyyike’l-Mürselîn. Yemhullâhü mâyeşâü ve yüsbitü ve ı’ndehü Ümmü’l-Kitâbi İlâhî
bi’ttecelliyyi’l-a’zîmi fî leyleti’n-nısfi min şa’bâne’l-mükerremi’lletî fîhâ
yüfraku küllü emrin Hakîmin. Ve yübremü en tekşife a’nnâ mine’l-belâi ma
na’lemü vemâ lâ na’lüme vemâ ente bihî a’lemü inneke ente’l-ea’zzü’l-ekrem. Ve
Sallâllâhü A’lâ Seyyidinâ Muhammedin ve A’lâ Âlihî ve Ashâbihî ve Evlâdihî ve
Ezvâcihî ve Sellem.</p>

<p class=MsoNormal>•••</p>

<p class=MsoNormal>Bismillâhirrahmânirrahîm</p>

<p class=MsoNormal>“İlâhî cûdüke dellenî a’leyk. Ve ihsânüke evsalenî ileyk. Ve
keremüke karrabenî ledeyk. Eşkû ileyk mâlâ yahfâ a’leyk. Ve es’elüke mâlâ
ye’süru a’leyk. Îz ılmüke bihâlî yekfî a’n süâlî. Yâ müferrice
kürabe’l-mekrûbîn. Ferric annî mâ ene fîh. Lâ ilâhe illâ ente sübhâneke innî
küntü mine’z-zâlimîn. Festecibnâ leh. Ve necceynâhü mine’l-gammi ve kezâlike
nünci’l-mü’minîn. Allâhümme yâ ze’l-mennî velâ yümennü a’leyh.”</p>

<p class=MsoNormal>“Allâhümme Salli A’lâ Rûh-i Seyyidinâ Muhammedin fi’l-ervâh.
Ve Salli A’lâ Cesed-i Seyyidinâ Muhammedin fi’l-ecsâd. Ve Salli A’lâ Kabr-i
Seyyidinâ Muhammedin fi’l- kubûr.” (100 aded)</p>

<p class=MsoNormal>HADÎS-İ ŞERİF</p>

<p class=MsoNormal>“Allâh-ü Teâlâ (C.C.) bu gece ümmetime, Benî Kelb
Kabîlesi’nin koyunlarının tüyleri adedince rahmet eder.” buyurulmaktadır. </p>

<p class=MsoNormal>(İbn-i Mâce, Tirmizî)</p>

<p class=MsoNormal>20</p>

<p class=MsoNormal>MÜSLÜMÂN’IN HER AMELİ, ALLÂH’IN RIZÂSINA, YA’Nİ SÜNNET’E
UYGUN OLUNCA ALLÂH’IN VA’Dİ TAHAKKUK EDER</p>

<p class=MsoNormal>Abdullah bin Ebû Evfâ El-Huzâî (R.A.) şöyle rivâyet ediyor:</p>

<p class=MsoNormal>“Hz. Ebû Bekir (R.A.) Rumlar’la savaşmak istediğinde Hz.
Ömer, Hz. Osmân, Hz. Alî, Hz. Abdurrahmân İbn-i Avf, Hz. Sa’d İbn-i Ebî Vakkâs,
Saîd İbn-i Zeyd, Ebû Ubeyde bin Cerrâh (R.A.) ve Bedir Gazvesi’ne iştirâk eden
ve etmeyen Muhâcirîn ve Ensâr (R.A)’ün ileri gelenlerini da’vet etti ve hepsi
de da’vete icâbet ettiler. Bende onların arasında bulunuyordum. Hz. Ebû Bekir
(R.A.), şöyle konuştu:</p>

<p class=MsoNormal>“-Azîz ve Celîl olan Allâh’ın ni’metleri sayılmakla
bitirilemez. Ameller, O’nun va’d ettiği mükâfatların yanında bir hiçtir. O’na hamdolsun!
Bizleri bir araya getirmiş, aramızı bulmuş, İslâm yoluna iletmiş ve şeytanı da
yanımızdan kovmuştur. Allâh’a kat’iyyetle şirk koşulamaz ve Ondan başkası ilâh
edilemez. Arablar, bugün aynı anne ve babanın çocukları gibidirler. Ben,
Rumlar’la savaşmak üzere, Müslümanlar’ı Şâm’a göndermeği düşünüyorum. Gâyem,
Allâh’ın Müslümanlar’ı daha da güçlendirmesi ve İslâm’ı her tarafa hâkim kılmasıdır.
Bu seferde, Müslümânlar’ın kısmetleri bereketli ve parlak olacaktır. Zîrâ
ölenler şehîd, kalanlar gâzî olacaktır. İyiler için, Allâh katındaki mükâfatlar
çok daha hayırlıdır. Gâzîler ise İslâm’ın müdâfisi olarak yaşayacak ve Allâh’ın
mücâhidlere va’d ettiği sevâba hakk kazanacaktır. Benim görüşüm bu merkezdedir;herkes görüşünü açıkça dile getirsin.”</p>

<p class=MsoNormal>Hz. Ebû Bekir (R.A.)’ın teklîfini ve konuşmasını
dinleyenlerden önce Hz. Ömer (R.A.) kalkıp şöyle konuştu:</p>

<p class=MsoNormal>“Kullarından dilediğine pek bol hayırlar ihsân eden Allah’a
hamdolsun! Yâ Ebâ Bekir, Allâh’a yemîn ederim ki hayırda yaptığımız bütün yarışları
sen kazandın. İşte bu, büyük lütûf sâhibi Allâh’ın dilediği kimseye verdiği bir
fazîlettir. And olsun ki benim söyleyeceklerimi, sen söyledin ve görüşlerinde
çok isâbet ettin. Allâh, seni hakk yola iletsin. Orduyu, düşman üzerine kıt’a kıt’a,
süvârîleri de peş peşe bölükler hâlinde sevk et! Allâh, mutlakâ Dîni’ne yardım
edecek ve İslâm’ı gâlib, Müslümânları da muzaffer kılacaktır.”</p>

<p class=MsoNormal>(M. Yûsuf Kandehlevî (Rh.A.), Hayâtü’s-Sahâbe (R.A.), c. 2,
S.443-4)</p>

<p class=MsoNormal>21</p>

<p class=MsoNormal>ALLÂH, ONLARI GÂLİB EDECEK </p>

<p class=MsoNormal>VE ARZÂ HÂKİM KILACAKTIR</p>

<p class=MsoNormal>Hz. Ebû Bekir (R.A.)’in Rumlar’la savaş yapılması hakkında
Ashâb (R.A.)’ün ileri gelenleriyle yaptıkları görüşmeyle ilgili rivâyetine
Abdullâh bin Ebî Evfâ El-Huzâî (R.A.), şöyle devam ediyor: </p>

<p class=MsoNormal>Hz. Ömer (R.A.)’den sonra Abdurrahmân İbn-i Avf (R.A.) konuştu:</p>

<p class=MsoNormal>“Ey Resûlullâh (S.A.V.)’in Halîfesi, şübhe yok ki Rum İmparatorluğu
çok güçlü ve kuvvetlidir. Onlara, hücûm etmek yerine, peş peşe birkaç def’a akıncı
birlikler göndermek daha münâsib olur. Böylece onlara kayıplar verdirir ve bir
kısım topraklarını ganîmet olarak alırız. Sonra Yemen’e Rebiâ ve Mudâr
Kabileleri’nin de savaşa katılmalarını te’mîn edersin. İşte bundan sonra
kuvvetli büyük bir ordu tertîb edip başlarına da bir kumandan ta’yîn ederek bu
orduyu Rumlar’la bizzât savaşa gönderirsin.” deyip sustu. Herkes büyük bir
sessizlik içindeydiler.</p>

<p class=MsoNormal>“Daha sonra Hz. Ebû Bekir (R.A.), Ashâb-ı Kirâm (R.A.)’ün diğerlerine:</p>

<p class=MsoNormal>“-Siz bu hususta ne düşünüyorsunuz?” diye sordular. Hz.
Osmân bin Afvân (R.A.):</p>

<p class=MsoNormal>“-Senin, bu Dîn’in sâliklerine karşı son derece samîmi ve şefkâtli
olduğunu biliyorum. Bu sebeble, senin her düşüncen mutlakâ bütün Müslümânlar’ın
fâidesinedir. Düşüncelerini tahakkuk ettirmeğe bak, sana olan i’timâdımız bâkî
ve kesindir.” Hz. Osmân (R.A.)’in bu sözlerini işiten Hz. Talhâ (R.A.), Zübeyr,
Sa’d, Saîd bin Zeyd ve Ebû Ubeyde bin Cerrâh (R.A.) Hazerâtı ve bu mecliste
bulunan Ensâr ve Muhâcirîn (R.A.):</p>

<p class=MsoNormal>“-Osmân, doğru söylüyor; nasıl düşünüyorsan öyle hareket et.
Hiçbir zaman sana muhâlif olmayız ve seni ithâm etmeyiz.” şeklinde kanâatlerini
beyân ettiler. Hz. Alî (K.V.)’in hiçbir kanâat beyân etmemesine karşı Hz. Sıddîk
(R.A.):</p>

<p class=MsoNormal>“-Yâ Alî, bu bâbda senin fikrin nedir?” diye sorunca Hz. Alî
(K.V.):</p>

<p class=MsoNormal>“-İster ordunun başında git, ister başka bir kumandan
gönder, inşâallâh onları mağlûb edeceksin.” dedi. Hz. Ebû Bekir (R.A.):</p>

<p class=MsoNormal>“-Bu müjdeyi, sana Allâh mı haber verdi, bunu nereden
biliyorsun?” diye sorunca Hz. Alî (K.V.) şöyle cevâb verdi:</p>

<p class=MsoNormal>“-Resûlullâh (S.A.V.)’in, İslâm ve Müslümânlar her şeye
hâkim oluncaya kadar, bu Dîn, kendisine karşı çıkanların hepsine muzaffer
olacak ve bu muzafferiyyet devam edecektir.” </p>

<p class=MsoNormal>(M. Yûsuf Kandehlevî (Rh.A.), Hayâtü’s-Sahâbe (R.A.), C. 2,
S. 444)</p>

<p class=MsoNormal>22</p>

<p class=MsoNormal>SEVGİLİ’NİN DOSTLARI’NA MUHABBET VE DÜŞMÂNLARINA DÜŞMÂNLIK
EYLEMEK,</p>

<p class=MsoNormal>MUHABBETİN GEREKLERİNDENDİR</p>

<p class=MsoNormal>Eğer kâfirler, fâsıklar, Hakk Teâlâ’nın a’dâsı (düşmânı) ve
mebgûzu (nefret olunmuşu) olmasalar idi buğz-u fillâh (Allâh için buğz)
vâcibât-ı Dîn’den (Dîn’in vâcibleri’nden olmazdı. Ve efdâl-i mukarribât (yakınlaşanların
fazîletlileri) ve müstekmil-i îmân’dan (îmân’ın olgunlaşmışından) olmaz ve
velâyet (dostluk) ve rızâ ve kurb-ı Hakk Sübhânehû’nun husûlüne (Allâh’ın yakınlığının
ve rızâsının kazanılmasına) sebeb olmazdı.</p>

<p class=MsoNormal>Ebû Nuaym (R.H.), Hilye’sinde, İbn-i Mes’ûd (R.A.)’den
rivâyet eylediği Hadîs-i Şerîf’te şöyle gelmiştir: “Enbiyâ Aleyhimü’s-selâm’dan
bir Peygamber’e vahyolunup zamânında mevcûd olan bir âbid’e varıp tefhîm eyledi
(bildirdi) ki:</p>

<p class=MsoNormal>“-Dünyâda senin zühd ü inkıtâın (zühd ve dünyâdan kesilmen),
ukbâda (âhirette) râhât-ı nefsin içindir (nefsinin râhâtlığı içindir) Cenâb-ı
Hakk’ın senin üzerinde olan amelini tahsîl eyledin mi?” (kazandın mı?) dedikte,
Âbid:</p>

<p class=MsoNormal>“-O amel nedir?” deyince cevâben:</p>

<p class=MsoNormal>“Evliyâullâh’a muvâlât (dostluk) ve muhabbet ve a’dâullâh’a
(Allâh’ın düşmânlarına) a’dâvet (düşmânlık) eylemektir.” dedi.</p>

<p class=MsoNormal>El-Hakk ki mahbûbun (sevgilinin) dostlarına muhabbet ve düşmânlarına
adâvet eylemek, muhabbetin levâzımındandır. Muhibb-i sâdıkın (sâdık dostun)
dostları, kendi nazarında ne güzel görünür ve düşmânları da, bed ve zişt (kötü
ve çirkîn) görünür. Bu ma’nâ mecâzda dahî zâhirdir. Bir kimse, kimin hakkında
muhabbet davası ederse; eğer onun düşmânlarından teberrî (uzaklaşma)
eylemediyse makbûl değildir. Teberrî etmezse, onu münâfıklardan başka
bilmezler. (Münâfıklardan kabul ederler) Tâlib-i Hakk Celle ve A’lâ’ya (Allâh-ü
Teâlâ’yı isteyene) bu teberrî zarûrî lâzımdır.</p>

<p class=MsoNormal>Hakk Teâlâ ve Tekaddes Hazretleri, buyurur ki:</p>

<p class=MsoNormal>“Her kim ki kâfirlerle muvâlât ve dostluk ede, o kimse Hakk’ın
velâyetinden ve dostluğundan hiçbir şeyden değildir.” (Âl-i İmrân Sûresi, Âyet:28) ya’nî Hakk Teâlâ’nın velâyetinden (dostluğundan) tamâmiyle münselihtir (sıyrılıp
çıkmıştır). Çünkü muvâlât (dostluk) ile muâdât (düşmanlık) bir şeyde cem’ olmaz
(toplanmaz).</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhebe/1 S. 134-136)</p>

<p class=MsoNormal>23</p>

<p class=MsoNormal>AKİKA KURBANI</p>

<p class=MsoNormal>« Biz Azîm’uş-şân nidâ etdik ki: </p>

<p class=MsoNormal>Yâ İbrâhîm! Muhakkak sen rüyâyı tasdîk ve rüyânın mukaddemâtına
başlamadan emrimize imtisâl ettin ve bizim rızâmızı tahsîl için gözünün nûru oğlunu
kurbân etmeğe râzı oldun. Biz seni dostluk mertebesinde sâbit-kadem bulduk.
Bizim emrimizi yerine getirmeğe ihlâs üzere çalışınca sana ihsân ettik. Biz,
sana ihsân ettiğimiz gibi cümle ihsân ehlini böylece mükâfatlandırırız. Şu
emrolunan kurbân, meydanda bir ibtilâdır ve biz Azîmü’ş-şân, İsmaîl (A.S.)’ın
bedelinde büyük bir kurbânı fedâ ettik» (Sâffât sûresi Âyet:104-105)</p>

<p class=MsoNormal>İşte Akîka Kurbânının sünnet olması bu hikmet üzerinedir. İsmaîl
(A.S.)’ın neslinden Hatemü’l Enbiyâ (S.A.V.) geleceğinden dolayı koçun şânını
ta’zîm için «bizibhin azîm» buyurulmuştur.</p>

<p class=MsoNormal>İbrâhîm aleyhisselâm oğlunu kurbân edeceği sırada şeytân
vesvese verince, İbrâhîm aleyhisselam ona 7 taş attığından şerîat-ı İslamiyye’de
hüccâc için Minâ’da yedi taş atmak haccın vâcibâtındandır. Terk edildiği zaman
kurbân kesmek lâzım olur.</p>

<p class=MsoNormal>Buhârî’nin Kitabü’l-Akîka nâmıyla açtığı bir bâbında beyân
olunduğu üzere, yeni doğan çocuğun başındaki saç kesildiği sırada kesilen
koyuna Akika Kurbanı denir. Yeni doğan çocuğun başındaki saça da akika denir. </p>

<p class=MsoNormal>İmâm-ı Mâlik, Şâfiî ve Ahmed bin Hanbel’e göre Akika Kurbânı
kesmek sünnettir. İmâm-ı Ebû Hanîfe’ye göre ise müekked sünnet değildir. Hâli
vakti yerinde olanlara Akîka Kurbânı kesmek lâzımdır. Eğer Akîka Kurbânı
kesilecek ise, çocuğun doğumunun yedinci günü kesilir. </p>

<p class=MsoNormal>İbn-i Hıbbân’ın Sahîh’inde Hazret-i Âişe (R.Anha)’dan
rivâyetine göre Resûl-i Ekrem (S.A.V.), torunları Hasaneyn (R.A.)’nın doğmalarının
yedinci günlerinde akîkalarını kesmiş ve adlarını koymuştur.</p>

<p class=MsoNormal>Sünen-i Erba’dan Tirmîzî’ye göre yedinci günü kurban
kesilmezse ondördüncü günü, o gün de kesilemezse yirmi birinci günü kesilmelidir.
Sonra da kesilebilir.</p>

<p class=MsoNormal>(Hz. Mahmûd. Sâmî Ramazânoğlu (K.S.), Hz. İbrâhîm (A.S.) S:117)</p>

<p class=MsoNormal>24</p>

<p class=MsoNormal>İLİM MECLİSLERİNDE BULUNMANIN </p>

<p class=MsoNormal>FAZÎLETLERİ</p>

<p class=MsoNormal>“Allâh-ü Teâlâ Hazretleri rızası için ilim taleb edip öğrenmeğe
çalışanların rızıklarını Allahü Azze ve Celle me’mûl olunmadık mahallerden
tekeffül etmiştir.” </p>

<p class=MsoNormal>(Câmiu’s - Sagîr)</p>

<p class=MsoNormal>“Allahü Teâlâ ve Tekaddes, Hazretleri Süleyman aleyhisselâmı,
mal, mülk ve ilim beynimde muhayyer buyurdu. Süleyman (A.S.) tercihân ilmi
ihtiyar ettiği için Mâlike’l mülk olan Hakk Celle ve Alâ Hazretleri hem ilim
verdi ve hem de mülk ve mal dahi ihsan buyurdu.”</p>

<p class=MsoNormal>(Câmiu’s - Sagîr)</p>

<p class=MsoNormal>Ebû’l-Leys Semerkandî Rahimehullâh der ki:</p>

<p class=MsoNormal>Bir kimse âlim yanında oturup da ilimden bir şey hıfzedememiş
olsa da, o kimseye yedi kerâmet vardır. Eğer ilim öğrenirse onun fazîleti de
daha başkadır:</p>

<p class=MsoNormal>1. İlim öğrenmeğe tâlib olan kimse mütealliminîn
(talebelerin) nâil olacağı fazîlete nâil olur.</p>

<p class=MsoNormal>2. Âlim indinde (yanında) oturduğu müddetçe nefsini,
ma’siyyetten (İsyân ve günahtan) habsetmiş olur.</p>

<p class=MsoNormal>3. İlim meclisinde oturunca Rahmet-i İlâhiyye, o meclise
nâzil olmakla ondan hissemend (hisse alıcı) olur.</p>

<p class=MsoNormal>4. İlim öğrenmek üzere menzilinden çıktığı vakitte üzerine
Rahmet-i İlâhiyye nâzil olur.</p>

<p class=MsoNormal>5. İlim meclisinde dinlemesine de ibâdet, tâat yazılır.</p>

<p class=MsoNormal>6. Eğer dinler de iyice fehmedip anlayamadığından dolayı
kalbi mahzûn olan kimsenin hüznü, Allâh Azze ve Celle Hazretleri indinde
vesîle-i mağfiret olur.</p>

<p class=MsoNormal>Nitekim Hadîs-i Kudsî’de buyurulmuştur:</p>

<p class=MsoNormal>“Benim rızâm için münkesir, mahzûn olanların, ben yanındayım.”
Yani mekândan münezzeh olduğu hâlde, ben yanındayım, buyumuştur.</p>

<p class=MsoNormal>7. Nâsın i’zâz ve ikrâmına nâil olur (insanlar tarafından
saygı görür ve ağırlanır.) ve kalbi, ilme meyil ve muhabbet eder. Ve bu hikmet
üzerine Resûlullâh (S.A.V.) Efendimiz, “Sulehâ (sâlihler) meclisine devamı”
emir buyurmuşlardır.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe /1 S. 110 112)</p>

<p class=MsoNormal>25</p>

<p class=MsoNormal>MÜSLÜMAN KADINLAR KİMLERLE </p>

<p class=MsoNormal>GÖRÜŞÜP KONUŞABİLİRLER?</p>

<p class=MsoNormal>Cenâb-ı Allâh (C.C.) Ahzâb Sûresi, Âyet: 55’te şöyle
buyuruyor: </p>

<p class=MsoNormal>“Onların üzerlerine bir vebâl yoktur: Ne babalarında ve ne oğullarında
ve ne kardeşlerinde ve ne kardeşlerinin oğullarında ve ne kendi kadınlarında ve
ne de ellerinin mâlik olduklarında. Bunlar ile görüşebilirler. Ve Allâh’tan
korkun. Şübhe yok ki Allâh, her şey üzerine bir şâhiddir.” Bu mübârek Âyet’te
müslüman kadınların, kimler ile arada perde olmaksızın görüşebilecekleri
bildiriliyor ve kendilerine Allâh korkusu telkîn buyuruluyor.</p>

<p class=MsoNormal>Allah Teâla’nın rahmetine ve meleklerin istiğfârına mazhar
olan Peygamber Âl-i Şân’a müminlerin de selâtü selâmda bulunmalarını emrediyor.
Allahü Teâlâ’nın emrine muhalefet ve Peygamberine ezâya cür’et edenlerin dünya
da ahirette de lâneti ilâhiyyeye ve fecî bir azâba mâruz bulunacaklarını
ihtârda bulunuyor.</p>

<p class=MsoNormal>Onların, (İslâm kadınlarının) üzerlerine bir vebâl yoktur.
Arada perde olmaksızın buluşup görüşmelerinden dolayı bir günah gerektirmez. Ne
babalarında ve ne oğullarında ve ne kardeşlerinde ve ne kardeşlerinin oğullarında
ve ne kız kardeşlerinin oğullarında, bunlar ile perde arkasında olmaksızın görüşmelerinde
bir mahzûr yoktur. Bu husûsta süt babalar da neseben baba hükmündedir. Amcalar
ve dayılar da baba mesâbesinde oldukları için ayrıca zikredilmemişlerdir. Ve
müslüman  kadınlarının ne kendi kadınlarında kendileri gibi müslüman bulunan
kadınlar ile görüşmelerinde bir günah yoktur. Müslüman olmayan kadınlar, bir
kavle göre, erkek mesâbesindedir. Ve ne de ellerinin mâlik olduklarında bir
vebâl yoktur, bunlar ile görüşebilirler. Bunlardan murâd, bir kavle göre sâdece
câriyelerdir. Velhâsıl bu bildirilen kimselerle perdesiz görüşmeleri yasak değildir.</p>

<p class=MsoNormal>Deniliyor ki Hicâb Âyeti (Perde Âyeti) nâzil olunca babalar
ve oğullar vesâir yakınlar demişlerdir ki: </p>

<p class=MsoNormal>“-Yâ Resûlallâh, bizler de mi perde arkasından konuşacağız?”
Bunun üzerine bu Âyet-i Celîle nâzil olmuş, onların bu husûsta müstesnâ
bulundukları bildirilmiştir.</p>

<p class=MsoNormal>(Ömer Nasûhî Bilmen (Rh.A.), Kur’ân-ı Kerîm’in Türkçe Meâl-i
Âlîsi ve Tefsîri)</p>

<p class=MsoNormal>26</p>

<p class=MsoNormal>“MÜ’MİNLER KARDEŞTİR; İKİ  </p>

<p class=MsoNormal>KARDEŞİN ARASINI ISLÂH EDİN.”</p>

<p class=MsoNormal>“Mü’minler ancak (sâdece) kardeştirler. O hâlde iki kardeşinizin
arasını bulup barıştırın. Allâh’tan korkun ki merhamet olunasınız.” (Hucurât
Sûresi, Âyet: 10)</p>

<p class=MsoNormal>Cenâb-ı Hakk, bu Âyet’te de “İki kardeşinizin arasını bulup
barıştırın.” buyurmuştur ki bu, “İlgili fitne yaygın ve bir savaş gibi büyük
olmayıp iki mü’min arasında ufacık bir ihtilâf olsa bile, bunu düzeltmeğe koşun.”
demektir.</p>

<p class=MsoNormal>“Mü’minler, ancak kardeştirler.” ifâdesiyle ilgili olarak
dilciler, “ihve” (kardeşler) kelimesinin, neseb yönünden kardeşlik demek olan
“eha” kelimesinin çoğulu, “İhvân” kelimesinin ise, dostluk yönünden kardeşlik
demek olan “eha” kelimesinin çoğulu olduğunu söylemişlerdir. Binâenaleyh
Allâh-ü Teâlâ, işi pekiştirmek ve Müslümânlar arasında olan bağın, tıpkı neseb
açısından kardeş olanlar arasındaki gibi olduğuna ve İslâm’ın âdetâ asıl neseb
olduğuna işaret etmek için “Mü’minler ancak (ihve) kardeştirler.” buyurmuştur.
Nitekim şâir: “Onlar, Kays veyâ Zemîm soyundan olduklarıyla övündüklerinde; ben
de derim ki benim nesebim İslâm’dır ve ondan başka nesebim yoktur.” demiştir.</p>

<p class=MsoNormal>“Allâh’tan ittikâ edin, korkun!” emri şöyle îzâh edilebilir:İki fırka arasındaki savaş, fesâdın yayılması ve o fesâddan bir şeylerin gelip
her mü’min’i bulması, derken herkesin, kendisini ıslâh husûsunda sa’y ü gayret
göstereceği neticesine götürür. Dolayısıyla bu ıslâh emri, ittikâ’ etmek
emriyle pekiştirilmemiştir. Fakat iki ferd arasında olan sürtüşmeden ötürü
insanlar endişeye kapılmazlar. Hattâ bazı kimseler bozuk maksadlarından dolayı,
bu iki kimse arasındaki düşmanlığın pekişmesini isterler. Bundan dolayı Hakk
Teâlâ, “O hâlde iki kardeşinizin arasını bulup barıştırın. Allâh’tan korkun!”
buyurmuştur.</p>

<p class=MsoNormal>Veyâhûd “Aralarını bulup barıştırın.” emri “sulha”;“Allâh’tan korkun!” ifâdesi de, “onları, aralarında çıkacak kavga ve gürültüden
koruyacak husûslar”a bir işârettir. Çünkü, “Allâh’tan ittikâ’ edecek kişiyi bu
takvâsı, başka şeylerle meşgûl olmaktan alıkoyar.”</p>

<p class=MsoNormal>(Fahrüddîn Er-Râzî (R.H.) Tefsîr-i Kebîr Tercemesi C. 20, S.
221)</p>

<p class=MsoNormal>27</p>

<p class=MsoNormal>HZ. UMEYR (R.A.)’İN İSLAMİYYETİ KABÛLU</p>

<p class=MsoNormal>Önceleri İslâmiyyetin en müthiş düşmânlarından biri olan
Umeyr bin Vehb (radiyallahü anh) bir gün harbde, Safvân bin Ümeyye ile Bedir
zâyiâtı için ağlıyorken Safvân:</p>

<p class=MsoNormal>- “Vallahi artık hayât yaşamağa değmez!” demiş.</p>

<p class=MsoNormal>Umeyr (radiyallahu anh) de:</p>

<p class=MsoNormal>- “Doğru söylersin, borçlu olmasam, âilem olmasa yalnız başıma
Medîne’ye gider Muhammed -sallallahü aleyhi vesselem-i öldürürdüm!” demiş.</p>

<p class=MsoNormal>Safvân ona:</p>

<p class=MsoNormal>- “Fakat sen hiç merak etme! Ben senin çocuklarına bakmağa
hazırım!” demişti.</p>

<p class=MsoNormal>Bunun üzerine Umeyr (radiyallahü anh) evine dönmüş, kılıcını
zehirlemiş Medîne’ye hareket etmişti. Umeyr (radiyallahü anh), Hazret-i Ömer
(radiyallahü anh)’e tesadüf etmiş, Hazret-i Ömer (radiyallahü anh) de onun
hâlinden şüphelenmiş, onu yakalayarak Huzûr-u Hazret-i Peygamber (sallallahü
aleyhi vesellem)’e getirmişti.</p>

<p class=MsoNormal>Peygamber Efendimiz (sallallahü aleyhi vesellem) de; Ömer
(radiyallahü anh)’e:</p>

<p class=MsoNormal>- “Bırak şu adamı Ömer!” demiş.</p>

<p class=MsoNormal>Umeyr (radiyallahü anh)’e de:</p>

<p class=MsoNormal>- “Bana yaklaş niye geldin?” buyurdu.</p>

<p class=MsoNormal>Umeyr (radiyallahü anh) de:</p>

<p class=MsoNormal>- “Oğlumun serbestisini te’mîn için geldim!” dedi.</p>

<p class=MsoNormal>- “O halde niçin kılıçla geldin?”</p>

<p class=MsoNormal>- “Ona ehemmiyet vermeyiniz, çünkü Bedir’de bir işe yaramadı!”</p>

<p class=MsoNormal>- “Hayır Umeyr! Sen Hucre’de Safvân ile berâber beni
öldürmeyi tasarladınız!”</p>

<p class=MsoNormal>Bu sözler Umeyr (radiyallahü anh)’i titretti:</p>

<p class=MsoNormal>- “Muhakkak sen Allah’ın peygamberisin, çünkü bunu bir ben,
bir de Safvân bilir!” dedi.</p>

<p class=MsoNormal>Umeyr (radiyallahü anh) İslâmiyyeti kabûl etti. Mekke’ye
döndü. Ve hem de Mekke’de hemşehrîlerini irşâdla meşgûl olarak, birçok zâtı irşâda
muvaffak oldu.</p>

<p class=MsoNormal>(Hz. Mahmûd Sâmî Ramazânoğlu (K.S.), Bedir Gazvesi, S. 84)</p>

<p class=MsoNormal>28</p>

<p class=MsoNormal>NEMİMENİN TARİFİ VE REDDİ</p>

<p class=MsoNormal>Nemime demek, umumiyetle birinin aleyhinde konuşulan sözü
ona ulaştırmak demektir. Mesela, falan senin hakkında şöyle böyle dedi, gibi.
Bununla beraber nemime yalnız buna mahsus değildir.  Mutlak surette hoşa
gitmeyen bir şeyi açıklamağa da nemime denir. Bunun gibi açıklanan şeyin iş
veya söz olması ve adamda bir kusur olup olmaması birdir. Nemimenin hakikati;açıklanması hoş görülmeyen bir şeyi açıklamaktır. İnsana yakışan, insanların
hallerinden hoşa gitmeyecek bir şeyi gördüğü zaman ona susmasıdır. Ancak bir
müslümana faydası dokunacak veya bir kötülüğü önliyecekse, onu açıklayabilir.</p>

<p class=MsoNormal>Kendisine söz getirilene düşen vazifeler:</p>

<p class=MsoNormal>Söz gezdirmenin belli başlı sebebi; ya kimden söz
getiriyorsa onun kötülüğünü veya kime söz götürüyorsa düşmanları ile birleşerek
onun kötülüğü için  söylüyor. Bütün bu gibi sözleri kendine getirip söyleyen
hakkında bu adama altı vazife düşmektedir:</p>

<p class=MsoNormal>1. Bu adama inanmamaktır. Zira nemmâm fâsıktır. Şehâdeti
merdûddur. Nitekim Allah-ü Teâlâ: “Ey inananlar, eğer fasıkın biri size bir
haber getirirse, onun içyüzünü araştırın, yoksa bilmeden bir millete fenalık
edersiniz de, sonra ettiğinize yanarsınız”, (Hucürât: 6)</p>

<p class=MsoNormal>2. Onu bu hareketinden dolayı takbih edip nasihatle bu işinden
vaz geçirmektir. Nitekim Allah-ü Teâlâ şöyle buyurmuştur: “Mârufu emret,
münkerden nehyet”, (Lukmân:17)</p>

<p class=MsoNormal>3. Allah için ona buğzetmektir. Zira bu adam Allah katında
sevimsizdir. Allah katında sevimsiz olana buğzetmek vacibdir.</p>

<p class=MsoNormal>4. Bu adamın sözü ile öteki adama su-i zan etmemektir. Zira
Allahü Teâlâ: “Zannın çoğundan sakının. Çünkü zannın bazısı günahtır.”
(Hucürât: 12), buyurmuştur.</p>

<p class=MsoNormal>5. Bu adamın bu sözü ile araştırma yapmamaktır. Adamın
sözünün doğru olup olmadığını araştırma. Zira Allah-ü Teâlâ tecessüsden men
etmiştir.</p>

<p class=MsoNormal>6. Nemmâmı men ettiğin şeyi, kendine revâ görmemek ve onun
sözünü kimseye söylememektir. “Falanca bana şöyle böyle dedi” şeklinde konuşma.
Bu suretde nehyettiğin şeyi kendin işler. hem nemmâm, hem de gıybetçi olursun.</p>

<p class=MsoNormal>(Hüccedü’l İslâm İmam-ı Gazâli (Rh.A) İhyâ-u Ulûmi’d-Dîn
C.3, S. 346-348)</p>

<p class=MsoNormal>29</p>

<p class=MsoNormal>KÂDİSİYYE HARBİ</p>

<p class=MsoNormal>Hz Ömer (R.A.) yeni bir ordu hazırlamıştı. Ve başkumandân
olarak Hz. Sa’d Bin Ebî Vakkâs (R.A.) ta’yîn olundu. İslâm Ordusu, 120.000 kişi
idi. Ordu Kâdisiyye’de karargâhını kurdu.</p>

<p class=MsoNormal>Muhârebe bütün gece devâm etti. Mücâhidler de yorgunluktan
bîtâb kalmışlardı. Îran başkumandânı Rüstem üzerine hücûm edilince kaçmağa
mecbûr kalmış, Hilâl (R.A.) nâmındaki bir mücâhid de, ırmağa atılıp kurtulmak
isteyen Rüstem’i yakalayarak öldürmüştü. Hilâl (R.A.) Rüstem’in tahtına çıkarak
Rüstem’i öldürdüğünü ilân edince Îranlılar kaçmağa başladılar. Müslümânlar
tarafından şiddetle ta’kib edildiler. Bu muhârebede Îranlıların kumandânlarının
kısm-ı a’zamı ölmüşlerdi. Îranlıların zâyiâtı hesabsızdı. Müslümânlar 6.000 Şehîd
vermişlerdi.</p>

<p class=MsoNormal>Hz. Sa’d İbn-i Ebî Vakkâs (R.A.) muzafferiyet hakkında Hz.
Ömer (R.A.)’e muntazam haber gönderir, Hz. Ömer (R.A.) de her sabah Medîne
hâricine çıkar, haber getiren adamı karşılardı.</p>

<p class=MsoNormal>Bir gün yine Hz. Ömer (R.A.) Medîne hâricine çıkmış
bekliyorken bir hecin devesinin gelmekte olduğunu görünce ona doğru ilerlemiş,
îzâhât istemiş, postacı da hecini durdurmadan Müslümânların muzaffer olduğunu
söylemeğe başlamış, Hz. Ömer (R.A.) de arkadan yaya koşarak hecîn ile birlikte
Medîne’ye kadar girmiş, Medîne’ye girince herkesin Hz. Ömer (R.A.)’e hürmet
ettiğini hecin süvârisi görünce ve herkesin Emîrü’l Mü’minîn demeğe başladığını
işitince korkup titremeğe başlamış, niçin kendisini tanıtmadığını korkarak
kemâl-i mahcûbiyetle  istifsâr eylemişti. Hz. Ömer (R.A.) de sözü kesmemesini
ve tafsîlât i’tâsına devâm etmesini ricâ etmiş ve bu sûretle cemâatle birlikte
Hz. Ömer (R.A.)’in evine kadar gidilmişti. Hz. Ömer (R.A.) nutkunda:</p>

<p class=MsoNormal>- “Müslümânlar!.. Ben sizi kul köle edinen bir hükümdâr değilim.
Ben de sizin gibi ALLAH (C.C.)’ın kuluyum. Aramızdaki fark, binim bir de
riyâset yükünü taşımış olmaklığımdır. Sizi emn ü itmi’nân içinde yaşatacak
sûrette hizmet edebilirsem ne mutlu... Sizi kapımın önünde bekletmek bir fâciâdır.
Ben size akvâl ile değil, ef’al ile rehber olmak isterim.” demişti.</p>

<p class=MsoNormal>(Hz. Mahmûd Sâmî Ramazânoğlu (K.S.),</p>

<p class=MsoNormal> Ashâb-ı Kirâm (R.A.), S. 345)</p>

<p class=MsoNormal>30</p>

<p class=MsoNormal>DÖRT HALİFENİN </p>

<p class=MsoNormal>GÜZEL AHLÂKI ve ANLAYIŞI</p>

<p class=MsoNormal>Birgün Hz. ALİ (R.A.) hastalanmıştı. Hz. Ebû Bekir (R.A.)
haberdâr olarak, Hz. Ömer ve Hz. Osman’a şöyle dedi:</p>

<p class=MsoNormal>- Hz. Ali hastalanmış, onu ziyârete gidelim.</p>

<p class=MsoNormal>Kabul ederler, berâberce Hz. Ali (R.A.)’in kapısı önüne
gelirler. Hz. Ali (R.A.) onları karşılar. O esnâda Ali (R.A.)’in rahatsızlığı
hafiflemişti. Buyur eder... Öyle sevinir ki sahîliğinin (cömertliğinin)  denizi
dalgalanır. Evine girer; temiz bir tas içinde bir kişiye yetecek kadar bal
bulur. Başka ikram edecek bir şey olmadığını görür.</p>

<p class=MsoNormal>Temiz beyaz tas, içinde bir kişilik bal, tasın kenârında
ince siyah tüy (kıl) var. İkram için önlerine getirir:</p>

<p class=MsoNormal>- Buyurun! der.</p>

<p class=MsoNormal>Ebû Bekir Sıddîk (R.A.) der ki:</p>

<p class=MsoNormal>- Konuşmadan önce, baldan yemek lâyık değil. (Evvel kelâm,
sonra taâm!)</p>

<p class=MsoNormal>Diğerleri:</p>

<p class=MsoNormal>- Sen bizim içimizde Efendimizsin; en kerîmimiz, en
azîzimizsin. İlk söz sizin! Bunun üzerine,</p>

<p class=MsoNormal>Hz. EBU BEKİR:</p>

<p class=MsoNormal>- Din, beyaz tastan daha nurludur.</p>

<p class=MsoNormal>Zikrullah baldan daha tatlıdır.</p>

<p class=MsoNormal>Şerîat kıldan daha incedir.</p>

<p class=MsoNormal>Hz. ÖMER:</p>

<p class=MsoNormal>- Cennet, tastan daha nurludur.</p>

<p class=MsoNormal>Cennetin nîmetleri, baldan daha tatlıdır.</p>

<p class=MsoNormal>Sırat, Kıldan daha incedir.</p>

<p class=MsoNormal>Hz. OSMAN:</p>

<p class=MsoNormal>- Kur’ân-ı Kerîm, tastan daha nurludur.</p>

<p class=MsoNormal>Kur’ânı okumak, baldan daha tatlıdır.</p>

<p class=MsoNormal>Kur’ânı tefsir etmek, kıldan daha incedir.</p>

<p class=MsoNormal>Hz. ALİ:</p>

<p class=MsoNormal>- Misâfir, tastan daha nurludur.</p>

<p class=MsoNormal>Misâfirin kelâmı, baldan daha tatlıdır.</p>

<p class=MsoNormal>Misâfirin kalbi, kıldan daha incedir.</p>

<p class=MsoNormal>Bu anlayış ve teveccühler, Kur’ân Ahlâkıdır, ALLAH Teâlâ
kalblerimizi, irfan nûru ile nurlandırsın! Bizleri ve sizleri Kur’ân-ı Hakîmin
sırrına ulaştırsın. Âmin!</p>

<p class=MsoNormal>Yâ ALLAH! yâ RAHMAN! yâ RAHİM!</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Ebû Bekir (R.A.),
C. 71)</p>

<p class=MsoNormal>31</p>

<p class=MsoNormal>&nbsp;</p>

<p class=MsoNormal>&nbsp;</p>

<p class=MsoNormal>KASIM</p>

<p class=MsoNormal>ALLÂH’IN RAHMETİ, </p>

<p class=MsoNormal>BESMELE-İ ŞERİF’TE MAHFUZDUR</p>

<p class=MsoNormal>Besmele, tam bir Âyet’tir. sûre başlarındaki Besmele,
teberrüken ve iki Sûre’yi birbirinden ayırmak içindir. Eûzü’nün Besmele’ye
takdimi (öne alınması) de namazdan evvel taharet gibidir. Mâsivadan  (Allâh’tan
gayrı her şeyle ilgiyi kesmek) tecerrüd edip (soyunup) Cenâb-ı Hakk’a yönelmek
içindir.</p>

<p class=MsoNormal>Müslümanlara, her hayırlı işe Allâh’ın ismiyle başlamaları
Allâh tarafından emrolunmuştur.</p>

<p class=MsoNormal>Bütün ilimler, Besmele’nin “Bâ”sında derc olunmuştur
(toplanmıştır). Hz. Ali (K.V.): “Eğer yazmak istese idim: Besmele’nin Bâ’sı
hakkında deve yükü kitab yazardım.” demişlerdir.</p>

<p class=MsoNormal>Allâh: İsm-i Celâli, Allâh’ın isimleri içinde İsm-i A’zam’dır.
</p>

<p class=MsoNormal>Birisi dese ki: “İsm-i A’zam kendisiyle duâ edildiğinde
muhakkak kabul edilen ve kendisiyle bir şey istenince muhakkak verilen bir İsm-i
İlâhîdir. Halbuki biz bu isimle duâ ediyoruz; Fakat ekseri vakitler icâbet
olunmuyor.” </p>

<p class=MsoNormal>Biz deriz ki: “Duânın birtakım âdab ve şartları vardır.
Ancak bu âdab yerine getirildiği takdirde icâbet olunur. Duânın kabul olmasının
ilk şartı helâl lokma ile Islâh-ı batın (içi, kalbi sırrı temizlemek)
eylemektir.”</p>

<p class=MsoNormal>Denilmiştir ki: Duâ göklerin anahtarıdır. Bu anahtarın dişleri,
helâl lokmadır. </p>

<p class=MsoNormal>Duânın kabul olmasının son şartı, ihlâs ve        huzûr-ı
kalbdir ki Cenâb-ı Hakk: “Allâh’a dini halis kullar olarak duâ ediniz...”
(Gâfir:14) İnsanın bir şeyi sadece diliyle söylemesi, kalb huzûru olmadan oruç
tutması, duâ etmesi, rûhsuz kalıba benzer. Duvardaki resim gibidir. Ancak
huzûr-ı kalble yapılırsa bir fâidesi vardır.</p>

<p class=MsoNormal>Errahmanirrahim: Dünyada rahmeti bütün mevcûdâta şâmil
bulunan, bütün mahlûkâtına rızık veren, onlardan türlü belâları def eden,
ahirette rahmetini yalnız mü’minlere tahsis eden demektir. Dünyada, takvasından
dolayı müttekînin rızkını artırmaz; fısk ü fücûrundan dolayı da fâcirin rızkını
kesmez. Herbir mahlûkâtını kendi dilediğince rızıklandırır.</p>

<p class=MsoNormal>Rahmet: O’nun Sıfat-ı Zâtiyyesindendir, aynı zamanda Cenâb-ı
Hakk’ın  murâdı rahmettir. Kulları için hayır murâd eder; şerr murâd etmez. İrâde
de Sıfat-ı Zâtiyyesidir.</p>

<p class=MsoNormal>(Hz. Mahmûd Sâmî Ramazanoğlu (K.S.), Fâtihâ Sûresi Tefsiri,
S.17)</p>

<p class=MsoNormal>1</p>

<p class=MsoNormal>“DÂRÜ’L-İSLÂM DEĞİLDİR” </p>

<p class=MsoNormal>BAHÂNESİYLE, CUM’A NAMAZININ İKÂMESİNDE HALK İFSÂD EDİLEMEZ</p>

<p class=MsoNormal>İbn-i Mâce’de ve Bezzâr’da Câbir (R.A.)’den rivâyet edilen
ve Taberânî’nin Evsat’ında da, bu meâlde, Abdullâh İbn-i Ömer (R.A.)’den
rivâyet edilen Hutbe-i Nebeviyye (S.A.V.):</p>

<p class=MsoNormal>“Bir de bilmiş olunuz ki Allâh Celle ve A’lâ Hazretleri
Cum’ayı, benim şu durduğum yerde ve bu yılımın bu ayındaki bu günümde size Kıyâmet
Günü’ne kadar farz etmiştir. Her kim, hayâtımda olsun, benden sonra olsun,
âdil, câir (ya’ni zâlim) bir imâmı varken onu istihfâf ederek, yâhûd inkâr
eyleyerek (imâm ve Cum’a Namazını) (namazı) terk edecek olursa, Allâh, (onun)
iki yakasını bir araya getirmesin ve kendisine âid hiçbir husûsu mübârek kılmasın
(işini rast getirmesin). Haberiniz olsun ki böylesi tevbe etmedikçe ne namaz,
ne zekât, ne hacc, ne oruç, ne de başka, hiçbir, hayrının sevâbı vardır. Her
kim de tevbe ederse Allâh tevbesini kabul etsin (yâhûd eder).” diye Resûlullâh
(S.A.V.) bir “Hutbe-i Seniyye” îrâd buyurdular.</p>

<p class=MsoNormal>İmâm-ı Ebû Hanîfe (R.A.)’in kavline göre, “Devletin izni
olmadıkça kılınan Cum’a Namazı sahîh olmaz.” İmâm-ı Mâlik, İmâm-ı Şâfiî ve İmâm-ı
Ahmed İbn-i Hanbel (R.A.E.)’e göre ise, “Devletin izniyle Cum’a Namazı kılmak
müstehab ise de, izinsiz kılmakta da sıhhate mâni’ bir şey yoktur.” </p>

<p class=MsoNormal>Devletin, ümmet üzerinde velâyet-i âmmesi (umûmî velîliği,
velâyeti) vardır.</p>

<p class=MsoNormal>Cum’anın Sıhhatinin Şartları Altıdır:</p>

<p class=MsoNormal>1) Cum’a Namazının İkâme Edilebileceği Yerler: İmâm-ı Mâlik
(R.A.)’e göre, mescidi, çarşısı olan her yerde mukîm olanlara Cum’a’yı îkâme etmek
vâcibdir. Göçebe olarak çadırda olanlara farz değildir. İmâm-ı Şâfiî ve Ahmed
(R.A.)’ya göre evleri bir arada olan, dağınık ve uzak olmayan, köy, şehir, her
yerde Cum’a’yı ikâme etmek vâcibdir. İmâm-ı A’zâm (R.A.)’e göre, kalabalık şehrin
içinde, şehrin hârici olan mescidleri bulunan ve cemaate umuma açık yerlerde ve
devletin Cum’a’yı ikâme için gönderdiği me’mûrların bulunduğu köylerde Cum’ayı
ikâme vâcibdir:</p>

<p class=MsoNormal>2) Cemâatin Adedi, 3) Devletin İzni, 4) Vakit, 5) Hutbe, 6) İzn-i
Amm</p>

<p class=MsoNormal>(Sahîh-i Buhârî Muhtasarı Tecrîd-i Sarîh Tercemesi ve Şerhi
C. 3, S. 44)</p>

<p class=MsoNormal>2</p>

<p class=MsoNormal>RAMAZÂN AYININ FAZÎLETLERİ (I)</p>

<p class=MsoNormal>Resûlullâh (S.A.V.) Şa’bân’ın son gününde bize verdiği
hutbesinde:</p>

<p class=MsoNormal>“Ey insanlar, büyük bir ay yaklaştı. Rahmeti üzerinizi
kapladı. Bu böyle mübârek bir ay ki, içinde bin aydan daha hayırlı bir gece,
Kadir Gecesi vardır. Allâh-ü Teâlâ Hazretleri bu ayın gündüzlerinde orucu farz,
gecelerinde namazı tetavvu (çok sevâb) olarak meşrû’ kıldı. Bu ayda hayırdan
bir haslete yaklaşan veyâ bir farzı yapan bir kimse öteki aylarda yetmiş farzı
işlemiş gibi olur. Bu ay, Allâh için açlık ve susuzluğun, tâat ve ibâdetin meşakkatlerine
sabır ve tahammül ayıdır. Sabrın mükâfatı Cennettir. Bu ay lütûf ve ihsân ayıdır.
Bu ay mü’minin rızkını artırmaya bereketlendirmeye vesîle olur. Bu ayda oruçluya
iftâr ettiren bir kimse günâhından yarlığanır ve Cehennem’den âzâd olur.
Oruçlunun da sevâbından bir eksilme olmaz. Kendisine yedirilene verilen sevâb
kadar ona da verilir.”</p>

<p class=MsoNormal>“- Yâ Resûlullâh, bizim çoğumuz oruçluya iftâr ettirecek
yiyeceğe mâlik değiliz. Biz bu sevâbtan mahrûm mu kalacağız?” dediler.
Resûlullâh (S.A.V.):</p>

<p class=MsoNormal>“- Ey Ashâbım! Allâh-ü Teâlâ bu sevâbı bir hurma, yâhûd bir
içim su veyâhûd birazcık süt ile de verir. Şehr-i Ramazân öyle bereketli bir
aydır ki, onun evveli rahmet, ortası mağfiret, sonu da ateşten afv olmaktır.
Bir kimse bu ayda hizmetçisinin vazîfesini hafifletirse Allâh-ü Teâlâ onu mağfiret
ederek Cehennem’den âzâd eder.</p>

<p class=MsoNormal>Ey Müslümanlar! Mübârek Ramazân’da şu dört hasleti çok yapınız.
Bunlardan ikisi de Rabbinizi râzı eder, diğer ikisi ise zâten emelimizdir. Rabbınızı
râzı edeceğiniz hasletler: (Lâ ilâhe illallâh) Kelime-i tayyibesini şuûrlu
olarak çok söylemek ve suçlarınızın bağışlanması için dâimâ istiğfârı çok
etmek. Müstağnî olamadığınız, hedef ve gâyesiz iki haslet ise; Allâh-ü
Teâlâ’dan Cennet’i istemeniz ve Cehennem’den bağışlanma dileklerini çok
etmektir.</p>

<p class=MsoNormal>Ey Ashâbım! Bu ayda oruçlu olan bir kimseye su içireni
Allâh-ü Teâlâ benim havzımdan sular; artık o kimse ebediyyen susamaz.” diye 
haber verdiler.</p>

<p class=MsoNormal>(Gavs-ı Âzâm Abdülkâdir-i Geylânî (K.S.) </p>

<p class=MsoNormal>Üç Aylar ve Fazîletleri, S: 93-94)</p>

<p class=MsoNormal>3</p>

<p class=MsoNormal>RAMAZÂN AYININ FAZÎLETLERİ (II)</p>

<p class=MsoNormal>Ebû Hüreyre (R.A.)’den:</p>

<p class=MsoNormal>Resûlullâh (S.A.V.): “Şehr-i Ramazân’ın ilk gecesi olduğunda
Allâh-ü Teâlâ halkına nazar eder. O’nun bir kuluna bir bakışı ebediyen o
kimsenin cezâlandırılmamasını mûcib olur. Allâh (Azze ve Celle) Ramazân-ı Şerîf’in
her bir gününde bin kerre bin kişiyi Cehennemden âzâd eder.” buyurmuşlardır.</p>

<p class=MsoNormal>Resûlullâh (S.A.V.):</p>

<p class=MsoNormal>“Şehr-i Ramazân’ın ilk gecesinde Cennet ve semâ kapıları  açılır
da Ramazân’ın son gecesine kadar açık kalır. Herhangi bir kul veyâ cemâattan Şehr-i
Ramazân gecesinde namaz kılanlar için her secdesine mukâbil Allâh-ü Teâlâ ona
bin yedi yüz hasene yazar ve Cennet’te de kırmızı yâkuttan bir saray binâ eder
ki, her sarayın bin kapısı vardır ve her kapının, altından, kırmızı yâkutla
süslenmiş iki kanadı vardır.</p>

<p class=MsoNormal>Şehr-i Ramazân’ın ilk gününde oruç tutanın her günâhını
Allâh-ü Teâlâ affeder ve o Şehr-i Ramazân’ın sonuna kadar günâh işlemekten
muhâfaza edilir ve onun her günkü orucu için Cennet’te altından bin kapılı bir
köşk verilir ve yetmiş bin melek onun için istiğfâr eder. Gece ve gündüz yaptığı
her secde için Cennet’te öyle bir ağaç verilir ki atlı bir kimse yüz sene etrafında
dolaşmağa çalışsa yine de etrâfını dolaşmağa muktedir olamaz.” buyurmuşlardır.</p>

<p class=MsoNormal>Ebû Hüreyre (R.A.)’den :</p>

<p class=MsoNormal>Resûlullâh (S.A.V.): “Şehr-i Ramazân girdi mi Cennet kapıları
açılır ve Cehennem kapıları kapanır. Şeytânlar da bağlanıp habsolunur.”
buyurdular, demiştir.</p>

<p class=MsoNormal>(Gavs-ı Âzâm Abdülkâdir-i Geylânî (K.S.) Üç Aylar ve
Fazîletleri, S: 94)</p>

<p class=MsoNormal>Dediler ki: “İslâm ümmetinin oruç ayında bilhassa güneş
batmadan biraz önceki durumlarına dikkat edilince Allah (C.C.)’ın emrine bağlılık
hususunda nefislerine hükmetme gücünün en çok onlara verilmiş harika bir
meziyet olduğunda şüphe etmenin yeri kalmaz. Sofralar hazırlanarak tatlı tatlı
yiyecek ve içecekler gözlerinin önüne konuyor. Kendileri de büyük bir iştahla
sofra başına oturuyorlar, fakat belli vakit gelip Allah’ın izninin çıkmasını
bekliyorlar.</p>

<p class=MsoNormal>Eğer bunlardan birine, hele takvâ cevherine sahip olanlara
bütün dünya bağışlanacak olsa o vakitten bir  dakika önce  o tatlı yemeklerden
bir zerre veya bir damla yedirip içirmek mümkün olmuyor.”</p>

<p class=MsoNormal>(Hüseyin Cisrî Efendi, Risâle-yi Hamidiyye, S.126 )</p>

<p class=MsoNormal>4</p>

<p class=MsoNormal>TERÂVİH NAMAZI NASIL KILINIR?</p>

<p class=MsoNormal>Terâvih namazına niyyet edilirken “Terâvih namazına veyâ
vaktin sünnetine veyâ gece namazına” diye niyyet edilir. Terâvih namazını
ayakta kılmağa gücü yettiği hâlde oturarak kılmak, mekrûhtur. Yirmi rek’at olan
Terâvih namazını, iki rek’atte bir selâm vermek sûretiyle kılmak en efdâl olanıdır.
Fakat iki rek’atte bir selâm verilmeyip dördüncü rek’at sonlarında oturulup
selâm verilirse; kılınmış olan dörder rek’atler, ikişer rek’at kılınmış sayılır.</p>

<p class=MsoNormal>Dört rek’atte bir selâm vermek sûretiyle kılınan Terâvih namazında,
her iki rek’atin sonunda Ettahiyyâtü; Salli, Bârik (salavât) okunduktan sonra
selâm verilmeyip üçüncü rek’ate kalkılır ve hemen Sübhâneke, Eûzü ve Besmele,
Fâtiha ve Âyet veyâ Sûre okunur; dördüncü rek’atte ise, sâdece Besmele, Fâtiha,
âyet veyâ Sûre okunur. Dört rek’atte bir selâm vermek müstehâb görülmüş;Terâvihi, iki rek’ate bir oturup selâm vermeyerek yirmi rek’atın sonunda bir
kerre selâm vererek kılmağı, mekrûh görenler olmuştur. Cemâat, selâm verilen
aralarda Kur’ân, tesbîh, tevhîd veyâ salât ü selâm okuyabilir. Terâvih
bitirilince de böyle yapılır.</p>

<p class=MsoNormal>Ramazân boyunca, Terâvih namazında Kur’ân-ı Kerîm’i bir
kerre hatmetmek sünnettir. Bir Ramazândan hatimle Terâvih kılmanın bir kerresi
sünnet; iki kerresi fazîlet; üç kerresi ise efdâldir. İbâdette, “zühd ü takvâ”
ve “azîmet yolu”nu tutanlar, Terâvihte her on gecesinde bir hatim yaparlardı. İmâm-ı
A’zam (R.A.), Ramazân’da, otuzu gecelerinde; otuzu gündüzlerinde; biri de
Terâvih namazında olmak üzere altmış bir (61) hatim yaparlardı. Eğer mahalle mescidinin
imâmı, Terâvihi hatimle kıldırmıyor ise; cemâatten isteyen kimse veyâ kimseler,
hatimle Terâvih kıldıran câmilere gider; böylece bir sünneti ihyâ edip sevâba
nâil olurlar.</p>

<p class=MsoNormal>Terâvih namazını veyâ başka bir namazı uyuklaya uyuklaya kılmak,
mekrûhtur. İmâm, Terâvih kıldırmak üzere ayağa kalktığı hâlde cemâatin hâlâ
oturması veyâ imâmın rükû’ya giderken cemâatin ayağa kalkması da mekrûhtur.</p>

<p class=MsoNormal>(Mustafa Âsım Köksal (RH.A.), İslâm İlmihâli)</p>

<p class=MsoNormal>5</p>

<p class=MsoNormal>DUÂ-İ ARŞ </p>

<p class=MsoNormal>(Ramazân ayının evvelinde veyâ ortasında veyâ âhirinde üç
(3) kerre okunacak.)</p>

<p class=MsoNormal>Bismillâhirrahmânirrahîm. </p>

<p class=MsoNormal>Allâhü Rabbün, Ehadün Samedün Ferdün li’l âlemîne, Nebîyyinâ
Muhammedin Erselehü Mübeşşiren. Li’l kâfirine münzirûn münzîren minennâri ve
münziren Nebîyyinâ Muhammedün Ehadün, Hâmidün ve Kâsimün ve Şâhidün
li’l-mü’minîne ve Kâimun Nebîyyinâ Muhammedün ve hüve Nebîyyü’l-Mustafâ
Sallallâhü Teâlâ Aleyhi ve Sellem. Ve’l-İmâmü’l-Mürtezâ, ve’r-Resûlü’l-Müctebâ,
Nebîyyinâ Muhammedün hüve’r-Resûlü’l-Mürselü, Sâhibü’l-Kitâbi, Münziru
Ve’l-Kitâbü’l-Mecdü, Nebîyyinâ Muhammedün Sâhibü’l-Livâi ve’l-Minberi
ve’l-Burâki’l-ezheri ve’r-Rızâi ve’l-Kevseri Nebîyyinâ Muhammedün ve
zeynü’l-Cinâni Ahmedün, Abdün Mutî’un, Âdilun, Abdün, Cevâdün, Nâfiun, li’l müşrikîne
kâilün, Nebîyyinâ Muhammedün ve Şefî’unâ Muhammedun ve Resûlünâ Muhammedün
fahrun lenâ Muhammedün hayrun li’l-âlemîne Şefî’un li’l-müznibîne
ve’l-mücrimîne, Nebîyyinâ Muhammedün ihtârahü ve Erselehü fî halkıhî Şerrefehü,
Yühibbühü Nebîyyinâ Muhammedün Sallallâhü A’lâ Seyyidinâ Muhammedin ve Âlihî ve
Sahbihî Ecmaîne bi Rahmetike yâ Erhamerrâhimîn.</p>

<p class=MsoNormal>YEMEK DUÂSI</p>

<p class=MsoNormal>Elhamdülillâh Elhamdülillâh Ellezi et’amenâ ve sekânâ
vece’alenâ minelmüslimîn. </p>

<p class=MsoNormal>Allâhümmağfir verhâm vahfez sâhibe’t-taâmi ve’l-âkilîn.
Velimen se’â fîhî velîcemii’l-mü’minîne Ve’l-mü’minât, ve’l-müslimîne ve’l-müslimât
el ahyâ ü minhüm ve’l-emvât. Birahmetike yâ Erhame’r- Rahimîn.</p>

<p class=MsoNormal>Allâhümme nevvîr kulûbenâ bi envâri muhabbetike ve zikrike
ve şükrike yâ ze’l-Celâli ve’l-İkrâm.</p>

<p class=MsoNormal>Allâhümme ahyina hayaten tayyibeten bi’s-sıhhati
ve’s-selâmeti ve’l-afve ve’l-âfiyeti fiddini ve’d-dünya ve’l-âhireti. İnneke
â’lâ külli şey’in kâdîr.</p>

<p class=MsoNormal>Allâhümme innâ nes’elüke tamâmen nı’meh ve devâmel afiyeh
ve’r-zükna hüsne’l-hatimeh.</p>

<p class=MsoNormal>Allâhümme zid velâ tenkus bi hurmeti’n-Nebîyyî Sallallâhü
Aleyhi ve Sellem. </p>

<p class=MsoNormal>Ve bi hürmeti Sırrı Sûreti’l-FÂTİHA...</p>

<p class=MsoNormal>6</p>

<p class=MsoNormal>KELİME-İ TEVHÎD</p>

<p class=MsoNormal>“Lâilâhe illâllâh Muhammedü’r-Resûlullâh”</p>

<p class=MsoNormal>İbn-i Abbâs (R.A.)’dan rivâyete göre, şöyle demiştir:“Allâh, mahlûkâtın en azîmi (büyüğü) olarak arşı halk ettiği vakit arş, yirmi
dört bin yıl titredi. Allâh da onun üzerine yirmi dört harf izhâr etti. Bu da:“LÂİLÂHEİLLALLÂH MUHAMMEDÜ’R-RESÛLULLÂH” kelimesidir. Arş bundan sonra sükûn
buldu. Bu sükûneti yirmi dört bin yıl devâm etti. Allâh-ü Teâlâ, ilk mahlûkunu
halk edip ona Tevhîdi: “LÂİLÂHEİLLALLÂH MUHAMMEDÜ’R-RESÛLULLÂH” kelimesini
emredince arş tekrâr titremeğe başladı. Rabb Teâlâ: “-Sâkin ol, yâ arş!”
buyurdu. Bunun üzerine arş: “-Yâ ilâhî, bu kelimeyi söyleyeni mağfiret
etmedikçe sâkin olmam!” deyince Rabb Teâlâ: “-Ben seni halk etmeden iki bin
sene evvel kendi nefsime kasem ettim ki hangi kulumun diline bu kelimeyi
verirsem, onu muhakkak mağfiret ederim.”</p>

<p class=MsoNormal>Buhârî’nin rivâyet ettiği Hadîs-i Şerîf’e göre: “Her kim
günde yüz (100) kerre LÂ İLÂHE İLLALLÂHÜ VAHDEHÛLÂŞERÎKELEH LEHÜLMÜLKÜ
VELEHÜLHAMDÜ VEHÜVE A’LÂ KÜLLÎ ŞEY’İN KADÎR” dese o kimse için on (10) köleyi
azâd etmesine muâdil olur ve ona yüz (100) aded hasenât yazılır ve o kimseden
yüz (100) aded seyyie mahvedilir ve o gün akşama kadar şeytandan hazer ve îmân
için hısn-ı hasîn (sağlam kal’a) olur.”</p>

<p class=MsoNormal>Resûlullâh (S.A.V.): “Cennet’in anahtarı “LÂİLÂHEİLLALLÂH”
diye şehâdette bulunmaktır. LÂİLÂHEİLLALLÂH zikrine devâm edenler için
kabirlerinden kalktıkları zaman korku yoktur. Sanki ben “LÂİLÂHEİLLALLÂH”
zikrine devâm edenlerin “bizden hüznü gideren Allâh’a hamdolsun.” (Fâtır Sûresi:34) Âyeti’ni okuyarak kabirlerinden kalktıklarını görüyorum.” buyurdular.</p>

<p class=MsoNormal>Cenâb-ı Hakk, Ayet-i Celîle’de: “Âgâh olun ve bilin ki
kalbler ancak zikrullâh ile mutmain olur.” (Ra’d Sûresi, Âyet: 28) diye buyurmuşlardır.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe 2, S. 9-14)</p>

<p class=MsoNormal>7</p>

<p class=MsoNormal>TERÂVİH NAMAZININ HÜKMÜ VE </p>

<p class=MsoNormal>FAZÎLETİ</p>

<p class=MsoNormal>Peygamberimiz (S.A.V.): “Yüce Allâh, size Ramazân orucunu
farz kıldı. Ben de size Ramazân namazını sünnet kıldım.  Ramazân orucunun farz
ve Terâvih namazının sünnet olduğuna inanarak ve sevâbını Allâh’tan umarak
Ramazân orucunu tutan ve Terâvih namazını kılan kimse, anasının doğurduğu
gündeki gibi günâhlarından kurtulur.” diye buyurmuşlardır.</p>

<p class=MsoNormal>Terâvîh namazı, Ramazân Orucu’nun değil; Ramazân Ayı’nın
sünneti olduğuna göre, oruç tutmayan hastaların ve yolcuların da Terâvih
Namazları’nı kılmaları sünnettir. Terâvih Namazı’nın kılınması da sünnet-i
kifâye olduğundan, birtakım kimseler, onu mescidde cemâatle, bazıları da
evlerinde kendi başlarına kılacak olurlarsa, cemâatle kılmak sünnetini, hepsi
birden terk etmek durumuna düşmezler. Terâvih Namazı’nı, evde kılmak bir
fazîletse;  mescidde  cemâatle kılmak daha üstün bir fazîlettir. Terâvih Namazı’nı
evinde cemâatle kılan, iki fazîletten ancak birisini işlemiş; diğerini ise terk
ve kaybetmiş olur. Terâvih imâmında, ses güzelliği değil; doğru okuyuş ve
rükünlerde dikkatli oluş aranır. Hazret-i Ömer (R.A.), halîfeliği sırasında,
erkek cemâate, Kur’ân-ı Kerîm’i en iyi okuyan Sahâbîler’den Ubeyy bin Ka’b’ı;kadınların cemâatine de, İbn-i Ebî Heyseme (R.A.)’i Terâvih imâmı olarak ta’yîn
etmişlerdir.</p>

<p class=MsoNormal>Terâvih namazının vakti, yatsı namazından sonra fecrin doğuşuna
kadar olan zamandır. Terâvih namazı, yatsı namazına tâbi olduğundan, vitir
namazını, Terâvih namazından önce veyâ sonra kılmak câiz ise de, sonra kılmak
efdâldir. </p>

<p class=MsoNormal>(M. Âsım Köksal (Rh.A.), İslâm İlmihâli)</p>

<p class=MsoNormal>Hz. Ali (R.A.):</p>

<p class=MsoNormal>“Resûlullah (S.A.V.)’den işittim. Buyurdular ki:</p>

<p class=MsoNormal>Arş’ın havlısında Allahu Teâlâ için bir kutsal yer vardır. O
yerin adına (Hazîretül Kuds) denir. O yer nurdandır. Hazîretül Kuds’e o kadar
melek toplanır ki, ancak sayısını Allah-ü Teâlâ bilir. O melekler Allah-ü Teâlâ
Hazretlerine öylesine ibadet ederler ki, onlar hiçbir an ibadetten hâlî
kalmazlar ve usanmazlar. Ramazan gecelerinde ise Melekler Rabblarından izin
alarak yeryüzüne inerler. Müslümanlara her gece namaz kılarlar. O meleklerin
ümmet-i Muhammed (S.A.V.)’den dokundukları her kimse said (iyilerden) olur.
Ebediyyen şâkiy olmaz.” </p>

<p class=MsoNormal>(Hz. Abdülkadir-i Geylânî (K.S.) Üç Aylar Ve Faziletleri S.
122)</p>

<p class=MsoNormal>8</p>

<p class=MsoNormal>HZ. ALİ (R.A.)’İN HZ. EBÛ BEKİR VE </p>

<p class=MsoNormal>HZ. ÖMER (R.A.) HAKKINDAKİ HUTBESİ</p>

<p class=MsoNormal>Hz. Ali (R.A.)’in hutbesi:</p>

<p class=MsoNormal>“Nedir o kavmin hâl-i şânı ki, Kureyşin uluları ve
müslüminin babaları olan iki zatı lisana alıyorlar. Mümin, tekıyy (sakınan)
olanlar bu iki zatı severler. Bunlara ancak facir ve deni olanlar buğz ederler.
ikisi de Resûlullah (S.A.V.) Hz.lerine sıdk ve vefa ile yâr ve hemdem oldular.
Resûlullah her ikisi kadar kimseyi sevmezdi ve onların re’yi kadar kimsenin
re’yine î’tibar etmezdi. Resûlullah (S.A.V.) ikisinden de râzı olduğu hâlde
âlem-i ukbaya gitti ve ikisi de müminler kendilerinden râzı oldukları halde
dâr-ı ukbâya gittiler.</p>

<p class=MsoNormal>Resûl-i Ekrem (S.A.V.)’in emriyle Ebû Bekir imam olup
mü’minlere namaz kıldırdı ve Resûl-i Ekrem (S.A.V.)’in irtihalinde mü’minler
bittav-ı verrıza (kendi teslimiyet ve rızaları ile) Ebû Bekir’e beyat
eylediler. Benî Abdulmuttalib’den ona ibtida biat eyleyen ben idim. Kendisi
hilâfeti istemezdi, bizlerden birimizin bu yükü yüklenmesini arzu ederdi.
Billahi bâkilerin en hayırlısı ve merhametlisi ve etkâsı ve sinnen ve islâmen
akdemi idi. Resûlullah (S.A.V.)’in siyreti üzere gitti. Ondan sonra Hz. Ömer,
veliyyülemr oldukta nâsın bazısı hoşnud ve bazısı nâhoşnud oldular. Lâkin nâhoşnud
olanlar da sonra hoşnud kaldılar. O da Hz. Peygamber (S.A.V.)’in ve Hz. Ebû Bekir’in
isrine iktidâ eyledi. Tallahi O da rahîm idi. Mazluma nusrat ve merhamet
eylerdi. Allah (C.C.)’nin emirlerinde kınayandan korkmaz ve çekinmezdi.</p>

<p class=MsoNormal>Cenab-ı Hakk (C.C.) O’nu sıdk ve hak üzere konuşmaya
muvaffak etmişti. Zannederdin ki, onun lisanı üzere bir melek nutk ediyor.
Allah-ü Teâlâ O’nun ismiyle islâmı azîz kıldı ve onunla münâfıkların kulûbuna
havf ve haşyet ve mü’minînin kulûbuna meyl ve muhabbet verdi. Onun gibi kimi
bulabilirsiniz? Allah-ü Teâlâ (C.C.) bu ikisinin meslekî üzere gitmeğe bizleri
muvaffak eylesin. Beni seven ikisini de sevsin. Onlara buğz eden kimse bana buğz
etmiş olur. Ben de o kimseden berî olurum. Âgah olunuz ki:</p>

<p class=MsoNormal>Peygamber (S.A.V.)’den sonra bu ümmetin en hayırlısı Ebû
Bekir ve Ömer’dir. Bundan sonra onları lisana alan olursa müfteri cezasını icra
ederim. Estağfirullah’e ve leküm.”</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Ebû Bekir (R.A.),
S. 129)</p>

<p class=MsoNormal>9</p>

<p class=MsoNormal>HALÎLULLAH</p>

<p class=MsoNormal>Allah-ü Teâlâ İbrâhîm (A.S.)’ı dost ittihâz ettiği zamân
melekler i’tiraz ettiler ve dediler ki:</p>

<p class=MsoNormal>- Ey Rabbimiz! İbrâhîm sana nasıl dost olabilir? Onu meşgûl
eden nefsi, evlâdı ve âilesi vardır.</p>

<p class=MsoNormal>Allah-ü Teâlâ buyurdu:</p>

<p class=MsoNormal>- Ben kulumun şekline ve malına değil kalbine ve işlerine
bakarım. Dostum İbrâhîm’in benden başkasına muhabbeti yoktur, isterseniz bir
tecrübe edin.</p>

<p class=MsoNormal>Bunun üzerine Cebrâil (A.S.) insan sûretinde Hazret-i İbrâhîm’e
geldi. Cebrâil Aleyhisselâm Hazret-i İbrâhîm (A.S.)’a selâm verdi ve suâl etti:</p>

<p class=MsoNormal>- Yâ İbrâhîm, bu sürüler kimindir? İbrâhîm (A.S.):</p>

<p class=MsoNormal>- Allah’ındır, fakat benim elimde emâneten bulunuyor.
Cebrâil (A.S.):</p>

<p class=MsoNormal>- Bana bir tane satar mısın? dedi. Hz. İbrâhîm:</p>

<p class=MsoNormal>- Allah’ımı bir def’a zikret, sürünün üçte birini al, dedi.
Cebrâil (A.S.):</p>

<p class=MsoNormal>“Subbûhün Kuddûsün Rabbünâ ve Rabbül Melâiketi Verrûh” dedi.</p>

<p class=MsoNormal>Hazreti İbrâhîm ona sürünün üçte birini verdi. Sonra İbrâhîm
(A.S.):</p>

<p class=MsoNormal>- “İkinci def’a Allah’ı zikret, üçte birini daha al. Üçüncü
def’a Rabbimin ismini bir daha an, çobanları ve köpekleriyle birlikte sürülerin
hepsini al götür. Eğer dördüncü def’a O’nu zikredersen ben de senin kölen
olurum” dedi. Bunun üzerine Allah-ü Teâlâ buyurdu ki:</p>

<p class=MsoNormal>- Ey Cebrâil! Dostumu nasıl buldun? Cebrâil aleyhisselâm
cevap verdi.</p>

<p class=MsoNormal>- Dostun en güzel bir kuldur, dedi. Diğer yandan Hazret-i İbrâhîm
çobanlara seslendi ve:</p>

<p class=MsoNormal>- Ey çobanlar! Koyunlarımı şu arkadaşımın arkasından sürün,
götürün. Bunun üzerine Cebrâil (A.S.):</p>

<p class=MsoNormal>- Benim bunlara ihtiyâcım yoktur, zîrâ ben Cebrâil’im, dedi.
Hazret-i İbrâhîm de ona:</p>

<p class=MsoNormal>- Ey Cebrâil! Ben de Halîlullah’ım, ben hibe ettiğim şeyi
geri almam, dedi.</p>

<p class=MsoNormal>Diğer yandan Cenâb-ı Hakk da İbrâhîm aleyhiselâm’a, sürüleri
satıp, onların parası ile arâzi ve emlâk alıp bunları vakfetmesini vahyetti.
Bugüne kadar İbrâhîm (aleyhisselâm)’ın türbesine yapılan bütün masraflar işte
bu vakıftandır. (Rûh’ül - Beyân)</p>

<p class=MsoNormal>(Hz. Mahmûd Sâmî Ramazânofğlu (K.S.), Hz. İbrâhîm (A.S.), S.
32)</p>

<p class=MsoNormal>10</p>

<p class=MsoNormal>ÜSTÜNLÜK SOYDA SOPTA DEĞİL; </p>

<p class=MsoNormal>TAKVÂ’DADIR</p>

<p class=MsoNormal>“Ey insanlar, Biz, sizi bir erkekle bir dişiden yarattık.
Sizi, sırf birbirinizle tanışasınız diye, büyük büyük cem’iyyetlere ve küçük
küçük kabilelere ayırdık. Şübhesiz sizin, Allâh nezdinde en şereflisiniz,
takvâca en ileride olanınızdır. Şübhesiz Allâh, her şeyi bilen, her şeyden
haberdâr olandır.” (Hucurât Sûresi, Âyet: 13)</p>

<p class=MsoNormal>Allâh-ü Teâlâ, Hucurât: 11. ve 12. âyetler’de “Başkalarıyla
alay etmeği, birbirlerine kötü lâkab takmağı, zanndan kaçınmağı, başkalarının
kusurlarını araştırmamağı, gıybet yapmamağı...” emretmiş bu Âyet: 13’te de “Soy
ve sopla övünmemeği” emretmiştir.</p>

<p class=MsoNormal>İnsanlar, Îmân ve takvâ’nın dışında, eşittirler. Eğer övünme
zenginlik sebebiyle ise, kâfir zengin; mü’min de fakîr olabilir. Bunun aksi de
olabilir. Eğer bu asâlet (soy sop) bakımından ise kâfir nesebce daha soylu;mü’min ise bir siyahî köle olabilir. Aksi de olabilir. Hâlbuki, takvâ yoksa
bunların (zenginliğin ve soyun sopun vb.) hiçbiri tercîh unsuru olamaz. Hakk
Dîn ile müşerref olmuş bir kimseden ve bu İslâm’da takvâ’ya ermiş kimsenin
durumundan nasıl olur da, başka husûslarda daha üstte olanlar, üstün
tutulabilirler? Mü’minden, mü’minin dışında kalan hiçbir kimse veyâ şey üstün
değildir, üstünlük sebebi de değildir.</p>

<p class=MsoNormal>Âyet’in, başındaki: “Ey insanlar, biz, sizi bir erkek ile
bir dişiden yarattık...” hitâbının ma’nâsı şudur: “Sizi Âdem ve Havvâ
(A.S.)’dan yarattık, bundan dolayı birbirinize karşı övünebileceğiniz bir şey
yoktur. Hepinizin, insan olarak, cinsi tektir. Meselâ, sinekler ile kurtlar
arasında farklılığın kanunları vardır. İşte mü’min ile kâfir arasındaki fark,
değer yönünden tamâmen zıddır. İnsan cinsinin ferdleri arasındaki farklılık,
cins açısından değil; îmân-küfür yönündendir. O hâlde maddede, cinste, malda
mülkte, fakirlikte zenginlikte, soyda sopta, güzellikte çirkinlikte birbirinize
karşı övünemezsiniz. Çünkü bunların Allâh katında tercîhe değer bir yönü
yoktur. Şâyed aranızda bir farklılık ve rüchâniyyet (tercîhe değer) söz konusu
ise oda yaratılışınızdan sonra meydâna gelen şeyler sebebiyledir ki bunların en
hayırlısı takvâ ve Allâh’a yakınlık kesbetmektir (kazanmaktır).</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 20,
S. 233)</p>

<p class=MsoNormal>11</p>

<p class=MsoNormal>HZ. ABDURRAHMÂN İBN-İ AVF (R.A.)</p>

<p class=MsoNormal>Abdurrahmân ibn-i Avf (R.A.) Cennet ile müjdelenen on ashâbdan
biridir. Nesebi Kilâb bin Mürre’de Resûlullah ile birleşir, Câhiliyyet devrinde
ismi “Abd’ül-Ka’be” idi. Resûlullah (S.A.V.) Efendimiz “Abdurrahmân” ismini
verdi. Uzun boylu, güzel yüzlü hılkaten rikkat sahibi ve beyaz tenli idi.
Resûlullah (S.A.V.) Dâr’ul-Erkam’a gelmeden önce müslüman oldu.</p>

<p class=MsoNormal>Abdurrahmân ibn-i Avf’ın hasâisinden birisi Resûlullah
(S.A.V.)’in bazı zamanlarda kendisine iktidâ ederek namaz kılmış olmasıdır.</p>

<p class=MsoNormal>Bir gün Abdurrahmân ibn-i Avf cemâate imam olmuş, bir rek’at
kıldıkdan sonra Resûlullah (S.A.V.) namaz’a erişerek iktidâ etmiş, imam selâm
verdikden sonra fevt olan bir rek’atı kendileri tamamlayıp selâm vermişler ve
buyurmuşlar ki:</p>

<p class=MsoNormal>“-Hiçbir Nebî, ümmetinden sâlih bir kimsenin arkasında namaz
kılmadan dünyâdan ayrılmamıştır!”</p>

<p class=MsoNormal>Hazret-i Ali (R.A.) diyor ki, “Ben Resûlullah’ın Abdurrahmân
bin Avf için şöyle buyurduklarını işitdim: “Sen semâ ehli içinde emînsin, sen
ehl-i arz içinde de emînsin! “Ve yine Resûlullah (S.A.V.)  onun hakkında:“Abdurrahmân bin Avf, yeryüzünde Allah’ın vekîlidir!” diye buyurmuşlardır.</p>

<p class=MsoNormal>Ebû Ömer rivâyet ediyor ki: “Abdurrahmân ibn-i Avf, Bedir
vak’asına ve bütün harblere katıldı. İlk müslüman olan sekiz kişiden biri oldu.
Resûlullah’ın kendileriyle istişâre ettikleri altı sahabîden biridir. Ebû Bekir
(R.A.)’ın huzûrunda müslüman olanlardandır.</p>

<p class=MsoNormal>İbn-i Abbâs Hazretleri buyuruyor ki: “Abdurrahmân ibn-i Avf,
malının yarısını tasadduk etti. Dört bin dirhem bir def’asında, kırkbin dirhem
diğer bir def’asında, yine kırkbin dirhem bir def’asında, beş yüz at da bir
def’asında tasadduk etmişti.</p>

<p class=MsoNormal>Tebük Seferinde malının nısfını tasadduk etmişdir. Şöyle ki:Dördbin dirhem Huzûr-ı Saâdete getirerek: “Yâ Resûlallah! Benim sekiz bin
dirhemim var, nısfını ehlime terk ve nısfını Rabbim Teâlâ Hazretlerine ikrâz
eyledim.” dedi.</p>

<p class=MsoNormal>Hicretin 21 veya 22 tarihinde 75 yaşında irtihâl ederek,
Cenâze namazını Hazret-i Osman (R.A.) kılmış ve Cennet’ül-Bakıy’a defnolunmuşdur.
(Kısas-ı Enbiyâ, S. 402)</p>

<p class=MsoNormal>(Hz. Mahmûd Sâmî Ramzânoğlu (K.S.), Ashâb-ı Kirâm (R.A.), S.
179)</p>

<p class=MsoNormal>12</p>

<p class=MsoNormal>ALLÂH KORKUSUNDAN AĞLAYAN, </p>

<p class=MsoNormal>ASLÂ ZELÎL OLMAZ</p>

<p class=MsoNormal>Beyhakî’de Müslim bin Yesâr (R.A.), Resûlullâh (S.A.V.)’in şöyle
buyurduklarını rivâyet etti:</p>

<p class=MsoNormal>“Gözleri yaş döken, vücûda Allâh, muhakkak ateşi harâm kılar.
Onu Cehennem’de yakmaz. Üzerine bir damla gözyaşı dökülen yüze, ne darlık, ne sıkıntı
gelir; ne de zillet gelir. Eğer bir ümmette bir kimse, Allâh korkusundan ağlarsa;bütün o ümmete rahmet edilir. Gözyaşından başka her ibâdetin sevâbının bir
mikdârı ve ağırlığı vardır. Fakat bir damla gözyaşı ile deryâlar dolusu
Cehennem ateşi söndürülür.”</p>

<p class=MsoNormal>Buhârî, Müslim ve Hâkim’in rivâyetine nazaran İbn-i Ebû
Müleyk (R.A.) şöyle anlattı:</p>

<p class=MsoNormal>“Abdullâh İbn-i Ömer (R.A.)’nın meclisinde oturuyorduk. Bize
âhireti anlatarak: “Ağlayın, eğer ağlayamıyorsanız, ağlamış gibi hüzünlenin. Kıyâmet
günündeki azâbı bilseniz, ayakta duramayacak hâle gelinceye kadar namaz kılar;sesiniz kısılıncaya kadar ağlarsınız.” dedi.”</p>

<p class=MsoNormal>Tirmizî, Ebi’d-Dünyâ ve Beyhakî’nin rivâyetlerine göre, Ukbe
bin Âmir (R.A.) der ki:</p>

<p class=MsoNormal>“Nebî (S.A.V.)’e:</p>

<p class=MsoNormal>“-Yâ Resûlallâh! Kurtuluş yolu nedir?” dedim:</p>

<p class=MsoNormal>“-Dilini tut, yaramaz bir şey konuşma. Boş zamanını evinde
geçir ve günahlarına ağla!” diye buyurdular.”</p>

<p class=MsoNormal>Taberânî Evsat ve Sagîr’inde, Sevbân (R.A.)’dan Resûlullâh
(S.A.V.)’in şöyle buyurdukları, rivâyet edilir:</p>

<p class=MsoNormal>“Nefsine hâkim olan, boş vaktini evinde geçirip günahlarına
ağlayan kimselere ne mutlu!”</p>

<p class=MsoNormal>Beyhakî’nin rivâyetine göre, Heysem bin Mâlik (R.A.) şöyle
anlattı:</p>

<p class=MsoNormal>“Resûlullâh (S.A.V.), hutbe okurlarken karşılarında biri ağladı.
Bunu gören Resûlullâh (S.A.V.):</p>

<p class=MsoNormal>“Bugün her mü’min dağlar kadar dahî günahı ile meclisimizde
bulunsa, bu ağlayan kimsenin ağlaması yüzü suyu hörmetine hepsinin günahları
afvolunur. Çünkü melekler, ağlayarak bu kimseye duâ ederler ve: “Allâhım! Ağlayanları,
ağlamayanlara şefâatçi kıl!” derler. diye haber verdiler.”</p>

<p class=MsoNormal>(Et-Tergîb ve’t-Terhîb)</p>

<p class=MsoNormal>13</p>

<p class=MsoNormal>ORUCUN VEYÂ AZ YEMENİN </p>

<p class=MsoNormal>ON GÜZEL HASSASI</p>

<p class=MsoNormal>1-       Açlıkta, kalb safası, hâfıza kuvveti, </p>

<p class=MsoNormal>          Toklukta, ahmaklık, unutkanlık olur.</p>

<p class=MsoNormal>2-       Açlıkta, kalb rik’atli olur, </p>

<p class=MsoNormal>          Duâ ve ibâdette feyz bulunur.</p>

<p class=MsoNormal>          Toklukta, kalb katı olur, ibâdetten zevk alınamaz.</p>

<p class=MsoNormal>3-       Açlıkta, kalbde züll-ü inkisâr ve tevâzu olur,</p>

<p class=MsoNormal>          Toklukta tuğyân, tefâhur ve kibr olur.</p>

<p class=MsoNormal>4-       Açlıkta, fakîr ve açlar düşünülür,</p>

<p class=MsoNormal>          Toklukta, unutulur düşünülmez olur.</p>

<p class=MsoNormal>5-       Açlıkta, şehvânî, nefsânî istekler kırılır,</p>

<p class=MsoNormal>          Toklukta, nefs-i emmâre kuvvet bulur.</p>

<p class=MsoNormal>6-       Açlıkta, vücûdda uyanıklık zindelik olur,</p>

<p class=MsoNormal>          Toklukta, uyku ve gaflet olur.</p>

<p class=MsoNormal>7-       Açlıkta, ibâdet tâata devâm kolay olur,</p>

<p class=MsoNormal>          Toklukta, tembellik ve gevşeklik olur.</p>

<p class=MsoNormal>8-       Açlıkta, beden sıhhatli olur, maraz def’olur,</p>

<p class=MsoNormal>          Toklukta, vücût yıprar, hasta olur.</p>

<p class=MsoNormal>9-       Açlıkta, bedende hafiflik, ferahlık olur,</p>

<p class=MsoNormal>          Toklukta, ağırlık, atâlet olur.</p>

<p class=MsoNormal>10-      Açlıkta, sadaka vermeğe, îsâr ve infâka şevk gelir,
</p>

<p class=MsoNormal>Kıyâmet günü sadakanın gölgesinde oturur.</p>

<p class=MsoNormal>GÖZYAŞI</p>

<p class=MsoNormal>Gözyaşı: İçin tehassür ifadesi ve gözün niyazıdır.</p>

<p class=MsoNormal>Gözyaşı: Nedâmet mânâsını taşır, Allah’a bir nevi tevbedir.</p>

<p class=MsoNormal>Gözyaşı : Aşıkın derunî hislerini coşturan kelimesiz ve
sedâsız sanıdır.</p>

<p class=MsoNormal>Gözyaşı : Arifin kalbinin tercümanıdır.</p>

<p class=MsoNormal>Gözyaşı : Mağfiret için Allah’ın kullarından istediği
istirhamıdır.</p>

<p class=MsoNormal>Gözyaşı : Hakk’ın rahmetini tahrik ve merhametini celbeder.</p>

<p class=MsoNormal>Gözyaşı : Günahkârların sıdk u ihlâs ile Rabblarına arz
eyledikleri ubudiyet incisinin daneleridir.</p>

<p class=MsoNormal>Gözyaşı : Yokluğa erenlerin saadet sermayeleridir.</p>

<p class=MsoNormal>Gözyaşı : Allah için öyle bir sermaye-i sadeftir ki, rahmet,
merhamet ve mağfiret habbelerini içinde taşıyan seyyid-ül istiğfar ve tevbe-i
nasuhdur.</p>

<p class=MsoNormal>Gözyaşı : Günahkârın çare-i gufranıdır.</p>

<p class=MsoNormal>Gözyaşı : Muhlisin habbe-i ihlâsıdır.</p>

<p class=MsoNormal>Gözyaşı : Asinin habl-i salâhıdır (kurtuluş ipidir)</p>

<p class=MsoNormal>Gözyaşı : Hülâsa; vuslata erenlerin yegâne istinatgâhıdır.</p>

<p class=MsoNormal>(Hz. Mahmûd Sâmî Ramazânoğlu (K.S.), Mükerrem İhsan, S: 23)</p>

<p class=MsoNormal>14</p>

<p class=MsoNormal>EBÛ ABDULLÂH MUHAMMED BİN İSMÂİL</p>

<p class=MsoNormal> EL-BUHÂRÎ VE CÂMİ-İ SAHÎHİ </p>

<p class=MsoNormal>Buhârî (K.S.) dedi ki: “Sahîhim’e bir Hadîs koymadım; ancak
ve ancak gusülden ve iki rek’at namaz kıldıktan sonra koydum. Ve O’nu
(Sahîhim’i) on altı (16) senede tertîb ve tasnîf ettim. Onu Allâh-ü Teâlâ ile
benim aramda bir hüccet (delîl) kıldım. Onu Mescid-i Harâm’da düzenledim. Ve
ben O’na hiçbir Hadîs koymadım, ancak ve ancak iki rek’at namaz ve istihâreden
sonra koydum. Böylece O’nun sıhhati, tam bilinir; kesinlik kazanırdı.”</p>

<p class=MsoNormal>Bir rivâyette: Abbâsî Hilâfeti’nin vekili emir, Ona iltifât
etmek üzere ve Sahîhi’ni de berâberinde getirmesini isteyerek sarayında O’nunla
konuşmaları için, O’na bir elçi gönderdi. O ise uzak durup gelmedi ve Abbâsî
Hilâfeti’nin vekili olan emîrin elçisine dedi ki: “Ona şunu söyle, ben ilme
zillet vermem ve onu sultânların kapılarına taşımam. Eğer O, Kitâb’dan bir şeye
muhtâc olursa, benim mescidimde, benim yanımda hazır bulunsun. Ve devâmla dedi
ki: “İlim, kimsenin yanına gitmez; onun yanına gelinir.”</p>

<p class=MsoNormal>Bunun üzerine sultân kendi çocukları için bir meclis
düzenlemesini ve onlardan başkasının, o meclise alınmamasını bildirmek üzere
bir elçi gönderdi. Buhârî (K.S.), bu teklîften uzak durdu ve dedi ki:</p>

<p class=MsoNormal>“Bana düşmez ki: İlmi, bir kavme dinletip diğer bir kavme
dinletmeyeyim.”</p>

<p class=MsoNormal>Üst üste yaptığı teklîfler ve gönderdiği elçiler, İmâm-ı
Buhârî (K.S.) tarafından reddolunan emîr, Buhâra ulemâsı’ndan, Buhârî (K.S.)
Hazretleri’ni susturmak ve O’na karşı tertîbde bulunmak üzere, yardım istedi.
Sonunda İmâm-ı Buhârî Hazretleri’nin gidişâtı aleyhinde ittifak ederek O’nu o
beldesinden sürgün ettiler. Bunun üzerine O da: “Ey Rabbim! Onlar’ın, bana
içlerinden kasdettikleri şeyi, bana göster!” diye duâ etti. Böylece duâsı kabûl
olundu ve bir ay geçmeden emir azledilip, işlediği bir suçtan dolayı bir eşeğe
bindirilerek Buhârâ’da sokak sokak dolaştırıldı. Sonra da ölünceye kadar
hapsedildi. </p>

<p class=MsoNormal>Buhârî (K.S.) Hazretleri, Semerkand yakınında bir yerde
hicrî iki yüz elli altı (256) senesinde irtihâl eyledi. İrtihâl ettiklerinde
altmış iki (62) yaşınnda idiler. Kabirlerine konuldukları zaman, etrafa,
kabirlerinin toprağından misk gibi bir koku yayıldı. </p>

<p class=MsoNormal>(Muhammed Mevlâna Ebû Saîd Hâdimî (K.S.) Berîka Tercemesi 1)</p>

<p class=MsoNormal>15</p>

<p class=MsoNormal>HZ. EBÛ BEKİR (R.A.)’İN MÜCÂHİDLERE TENBÎHNÂMESİ</p>

<p class=MsoNormal>“Gideceğiniz memleketlerde zinhâr zulüm ve teaddî (düşmanlık)
etmeyiniz, çok yaşlı olanı katletmeyiniz. Kadın ve çocukları da katletmeyiniz.
Hayvânâtı da helâk etmeyiniz. Düşman ile ahid ve karâr ettikte ahdinizi bozup
da ikrârınızdan dönmeyiniz ve manastırlarda bir takım ruhbânlar vardır ki,
onların kavl-i bâtılları (bâtıl sözleri) iktizâsı (gereğince) nefislerini
habsetmişlerdir, onları sakın katletmeyiniz. Ma’bedlerini hedm etmeyiniz  (yıkmayınız)
ve zaruret fevkalade olmadıkça hayvanatı kesmeyiniz ve ağaçları da kesip yakmayınız.”</p>

<p class=MsoNormal>Hz. Ebû Bekir (R.A.),Yezîd bin Süfyân (R.A.)’ı teşyî ederken
şu sözleri söyledi:</p>

<p class=MsoNormal>“Sana tecrübe ve imtihân için bu vazîfeyi veriyorum. İyi
hareket ettiğini görür isem seni me’mûriyyette ibka ve terfî’ (devâmlı kılmak
ve yükseltmek) ederim. Yoksa seni azlederim. Allâh (C.C.)’den sakın, Allâh
(C.C.) senin içini ve dışını görüyor. Allâh (C.C.)’ne en yakın insanlar, O’na işledikleri
işle yaklaşanlardır. Sana, Hâlid’i ta’yîn edeceğim bir iş vermiş bulunuyorum.
Câhiliyyet gururundan kaçın. Cenâb-ı Hakk (C.C.), onu ve onunla gurûrlananları
sevmez. Asker ile arkadaşlığın iyi olmasına dikkat et. Onlara hayırdan bahs ve
hayrı va’d eyle. Askerlere nasîhat ettin mi, nasîhatlerin vecîz olsun. Kendini ıslâh
et ki insanlar sana karşı salâh bulsun. Düşman elçileri nezdine gelirse, onları
i’zâz et ve onları fazla tutma ki askerlerin hâlini anlamadan gitsinler. Onlara
askerlerini gösterecek olursan zaîf noktalarını gösterme; bilakis onları en
güzîde, en muhteşem askerlerin arasında kabul et. Senden başka kimsenin onlar
ile konuşmasına mâni’ ol. Bizzât kendin onların maksadlarını anla...”</p>

<p class=MsoNormal>Yezîd bin Süfyân (R.A.)’i, Şâm’a gönderirken şu sözleri
söylemişti:</p>

<p class=MsoNormal>“Ey Yezîd!.. Senin akrabâların vardır. Lâkin başkalarına tercîh
ederek onlara iş vermek isteyeceksen, senin nâmına en ziyâde endîşeye düştüğüm
nokta budur. Resûl-i Ekrem (S.A.V.) Efendimiz: “Müslümânların işinden bir işi
derûhte edip (üstüne alıp) iltimâs (kayırma) eseri olarak o işe birini ta’yîn
eden, Allâh (C.C.)’nün la’netine düçâr olur. (yakalanır, uğrar). Cenâb-ı Hakk
(C.C.) ondan bir ma’zeret veyâ fidye kabûl etmez, onu Cehennem’e atar.” buyurmuşlardır.”</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Hz. Ebû Bekir Sıddîk (R.A.),S. 137-139)</p>

<p class=MsoNormal>16</p>

<p class=MsoNormal>YARATILIŞTA KAVİMLERE, </p>

<p class=MsoNormal>KABÎLELERE AYRILMAĞIN HİKMETİ, </p>

<p class=MsoNormal>TEÂRÜFTÜR</p>

<p class=MsoNormal>“Sizi, sırf birbirinizle tanışasınız diye, büyük büyük
cem’iyyetlere ve küçük küçük kabîlelere ayırdık.” (Hucurât Sûresi, Âyet: 13)</p>

<p class=MsoNormal>“Sizi... büyük büyük cem’iyyetlere ve küçük küçük kabîlelere
ayırdık...” ifâdesinin ma’nâsı şunlar olabilir:</p>

<p class=MsoNormal>1) “Sizi, Acemler gibi ceddleri bilinmeyen, dağınık birtakım
topluluklar ile Arablar ve İsrâiloğulları gibi ceddleri belli olan belli
kabîleler hâline getirdik.”</p>

<p class=MsoNormal>2) “Sizi, kabîlelere dağılmış cem’iyyetler kıldık.”
demektir. </p>

<p class=MsoNormal>Yaratılışta cem’iyyet ve kabîlelere ayrılmaktaki maksadın
“teârüf” (karşılıklı olarak tanışmak) olduğu beyân ediliyor. Bundan da karşılıklı
yardımlaşmak var; övünmek ve böbürlenmek yoktur. Yardımlaşmak da iyiliktedir
güzelliktedir. Yoksa insanların birbirlerini düşman olmağa götüren alaya almak,
gıybet etmek ve mal ile mülk ile, soy ve sopla övünmek değildir.</p>

<p class=MsoNormal>3) Yaratma işi asıl gâye ve menşe’ (kök); cem’iyyetlere ayrılmak
işi de fer’i (dalı, şu’besi)dir. Asıl olanın göz önünde bulundurulması; fer’i olanın
göz önünde bulundurulmasından öncedir. Cenâb-ı Hakk Teâlâ’nın, Zâriyât Sûresi,
Âyet: 56’da “Ben cinnleri de insanları da ancak bana kulluk etsinler diye
yarattım.” buyurarak yaratılış gâyesinin “Allâh’ı bilmek ve O’na kulluk ve
ibâdet etmek.” olduğunu beyânı da böyledir. Şu hâlde “boy ve kabîlelere ayrılmak,
yaratılıştan sonra meydana geliyorsa, bunun gibi, neseb de (soy da) kulluk
gâyesinin tahakkukundan sonra göz önüne alınır. Ya’ni kulluk ve ibâdet yoksa;neseb ve sülâleniz hiçbir şey ifâde etmez.” denilmiştir.</p>

<p class=MsoNormal>4) Cenâb-ı Hakk’ın “Sizi yarattık, sizi kıldık, sizi ayırdık...”
ifâdeleri böbürlenmenin câiz olmadığına işârettir. Zîra bu “boy ve kabîlelere
ayrılmak işi” insanların çalışmalarıyla olmamıştır. Bu husûsta insanların
hiçbir güçleri kudretleri yoktur. O hâlde, hiçbir payınızın olmadığı şeylerle
nasıl iftihâr edebiliyorsunuz?</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 20,
S. 233)</p>

<p class=MsoNormal>17</p>

<p class=MsoNormal>SOFRA BAŞINDAKİ ÂDÂB </p>

<p class=MsoNormal>BEYANINDADIR</p>

<p class=MsoNormal>Besmele ile başlayıp, hamdele ile bitirmektir. Hatta her
lokmayı aldıkça “Bismillâh” demek, daha güzeldir. Daha güzeli: </p>

<p class=MsoNormal>Birinci lokmada “Bismillâh”, </p>

<p class=MsoNormal>İkinci lokmada “Bismillâhirrahmân”, </p>

<p class=MsoNormal>Üçüncü lokmada “Bismillâhirrahmânirrahîm” demektir.</p>

<p class=MsoNormal>Herkesin duyup söylemesi için, Besmeleyi aşikâre okumalıdır.
Sağ el ile yemeli, tuz ile başlayıp, tuz ile bitirmelidir. </p>

<p class=MsoNormal>Lokmayı küçük almalı, iyice çiğnemeli, ağzındaki lokmayı
yutmadan diğerini almamalıdır. Çünkü bu, yemekte aceledir. Yemeği yermemelidir.
</p>

<p class=MsoNormal>Resûl-i Ekrem (S.A.V.), hiç bir yemeği beğenmezlik etmezdi.
Hoşuna giderse yer, gitmezse yemezdi. </p>

<p class=MsoNormal>Önünden yemelidir. Yalnız meyvede öyle değildir. Meyve
yerken elini dolaştırabilir. Çünkü bu, ayıplanmaz ve iğrenilmez. </p>

<p class=MsoNormal>Nitekim hadisde:</p>

<p class=MsoNormal>“Meyve, yemek gibi bir çeşit değildir.” buyurmuştur. Ekmeğin
ortasından, yemeğin tepesinden yememeli. Çöreğin kenarından yemeli. </p>

<p class=MsoNormal>Ekmek az olursa onu kesmemeli, kırmalı. Pişmiş eti de
kesmemeli. Resûl-i Ekrem (S.A.V.), bundan da menetmiştir. Isırıp yemelidir.
Ekmek üzerine kap kaşık koymamalıdır.</p>

<p class=MsoNormal>Sıcak yemeği üfleyerek soğutmamalı; bu menedilmiştir.
Yenecek kıvama gelinceye kadar beklemelidir. </p>

<p class=MsoNormal>Hurmayı da üç, beş, yedi veya daha ziyade de olsa, tek tek
yemeli, meyvenin kabuk ve çekirdeklerini bir kapta toplamalı, hurma
çekirdeklerini ağzından avucunun içine almamalı, elinin üzerine alarak atmalıdır.
Posası ve çekirdeği olan her meyvede vaziyet böyledir. </p>

<p class=MsoNormal>Yemek esnasında çok su içmemeli, lokma boğazında kaldığı
veyâ suya fazla isteği olduğu zaman içmelidir. Susadığı zaman içmesi tıbbî
cihetten iyidir. Çünkü su, mideyi dibağatlandırır denilmiştir.</p>

<p class=MsoNormal>(Hüccettü’l İslâm İmam-ı Gazâlî (Rh.A.), </p>

<p class=MsoNormal>İhyâ-u Ulûmuddin, C. 2, S: 15-16)</p>

<p class=MsoNormal>18</p>

<p class=MsoNormal>HZ. ÖMER (R.A.)’İN İMRENDİĞİ ŞEHÎD: HZ. VEHB İBN-İ KÂBUS
EL-MÜZENÎ (R.A.) HAZRETLERİ</p>

<p class=MsoNormal>Vehb İbn-i Kâbus El-Müzenî (R.A.) ile birâderzâdesi Hâris İbn-i
Akb (R.A.), Uhud Vak’ası’ndan haberdâr olmadıkları hâlde mücerred (yalnız)
Resûl-i Ekrem (S.A.V.) Efendimiz’i ziyâret için Cebel-i Müzeyne’den kalkıp
Medîne’ye gelmişler iken Resûlullâh (S.A.V.) Efendimiz’in, Uhud Gazâsı’na teşrîflerini
haber alınca derhâl Medine’den çıkıp Ordu-yu Hümâyûn’a geldiler. </p>

<p class=MsoNormal>O vakitte ise daha yeni Asâkir-i İslâmiyye (İslâm askerleri)
münhezim olmuş (bozguna uğramış) idiğinden hemen harb meydanına girip merdâne
cenge başladılar. </p>

<p class=MsoNormal>İşte o vakit Vehb (R.A.)’den görülen merdlik ve bahâdırlık
doğrusu her iki taraf askerlerine de hayret verdi. </p>

<p class=MsoNormal>Hatta iki def’a Resûl-i Ekrem (S.A.V.) Efendimiz’in
üzerlerine hücûm eden fırkalara karşı çıkıp düşmanları geri çevirdi. </p>

<p class=MsoNormal>Sonra yine üçüncü bir fırka’nın hücûmunda Resûl-i Ekrem
(S.A.V.) Efendimiz:</p>

<p class=MsoNormal>“-Ya bunlara kim karşı çıkacak?” diye buyurduklarında Vehb İbn-i
Kâbus (R.A.):</p>

<p class=MsoNormal>“-Yine ben yâ Resûlallâh (S.A.V.)!” diye cevâb verdi.</p>

<p class=MsoNormal>Fahr-i Kâinât Aleyhi Efdâlü’s-Salâvât Hazretleri, Vehb
(R.A.)’in bu sözünden memnûn olarak.</p>

<p class=MsoNormal>“-Yâ Vehb! Kalk ve Cennet ile mübeşşer ol!” diye buyurdular.</p>

<p class=MsoNormal>Vehb (R.A.)’in aksâ-yı emeli (mefkûresi, ideâli, en son
arzusu) ise Huzûr-ı Nübüvvet (S.A.V.)’de şehâdet rütbesine nâil olmak idiğinden
o fırkaya karşı vardı. Ve onu da vurup geri çevirdi. Ve kendisi de şehîd olarak
murâdına erdi. (R.A.)</p>

<p class=MsoNormal>Sonra Resûl-i Ekrem (S.A.V.) Efendimiz, Vehb (R.A.)’in
cenâzesi yanına vardılar. Rûhuna selâm ve duâ ettikten sonra:</p>

<p class=MsoNormal>“-Ben senden hoşnudum.” buyurdular. Onun için Ömerü’l-Fârûk
(R.A.): </p>

<p class=MsoNormal>“-Kâbus oğlu gibi ölmeği cânıma minnet bilirim..” der idi.</p>

<p class=MsoNormal>(Hz. Mahmûd Sâmî Ramazânoğlu (K.S.), Uhud Gazvesi, S. 36)</p>

<p class=MsoNormal>19</p>

<p class=MsoNormal>TEL’İN (LANET)</p>

<p class=MsoNormal>Lânet, ister insan, ister hayvan ve ister nebâtâta olsun,
mezmumdur. Nitekim Resûl-i Ekrem (S.A.V.) “Mümin lanet edici olamaz”, buyurmuştur.
Diğer hadisde de şöyle buyurulmuştur: </p>

<p class=MsoNormal>“Allâh’ın gazabı, Allâh’ın laneti ve Cehennem ile lânetleşmeyin.”
</p>

<p class=MsoNormal>Yine Resûl-i Ekrem (S.A.V.): “Lânet ediciler kıyâmet günü ne
şefaatçi, ne de şâhid olurlar”, buyurdu.</p>

<p class=MsoNormal>Lanet, Allah’tan kovulmak ve uzaklaştırılmak ma’nâsındadır
ki, bu ancak Allah’tan uzaklaşmayı gerektiren sıfatlara sahip olduğu zamandır.
Başka sûretle câiz değildir. O sıfatlarda küfür ve zulüm vasıflarıdır.</p>

<p class=MsoNormal>Laneti Gerektiren Sebebler:</p>

<p class=MsoNormal>Laneti gerektiren sebebler üçtür. Bunlar küfür, bid’at ve fısktır.
Her birine lânet de üç mertebeye ayrılır:</p>

<p class=MsoNormal>Birincisi: Umumiyetle tel’indir. Umumi bir ifade ile,
“Allâh’ın laneti kâfirler, bid’at sahipleri ve fâsıklar üzerine olsun”.</p>

<p class=MsoNormal>İkincisi: Hususi vasıfla lanetdir. Yahudilere,
Hristiyanlara, Mecûsilere, Kaderiye, Havariç, Ravafız, zâni, zâlim ve ribâ
yiyenlere lanet olsun gibi. Bunların hepsi caiz olmakla birlikte bid’at
sahiplerinin vasıflarını tel’in tehlikelidir. Zira bid’ati bilmek zordur.</p>

<p class=MsoNormal>Üçüncüsü: Muayyen şahsı tel’indir. Bu çok tehlikelidir.
Meselâ, Süleyman’a Allâh lânet etsin, o kafirdir, fasık veya bid’at sahibidir,
sözü gibi. Bunun izahı şöyledir: Şer’an laneti sabit olan kimseyi tel’inde beis
yoktur, caizdir. Allâh’ın lâneti Firavn ve Ebû Cehil üzerine olsun gibi. </p>

<p class=MsoNormal>Nuayman adında biri defalarca içki içti ve her defasında
Resûl-i Ekrem (S.A.V.)’in huzurunda cezalandırıldı. Ashabdan biri:</p>

<p class=MsoNormal>-Lanet olası ne çok içiyor, deyince Resûl-i Ekrem (S.A.V.):</p>

<p class=MsoNormal>- Kardeşin hakkında şeytana yardımcı olma, diğer rivayette:Böyle deme, zira o Allâh ve Resûlünü sever, buyurmakla içki için bu adamı
tel’inden menetmiştir. Hülasa muayyen şahısları tel’inde tehlike vardır. Bundan
kaçınmak lazımdır. Resûl-i Ekrem (S.A.V.): “Bir kimse bir kimseyi küfür veya fısk
ile itham eder de itham edilen kimse böyle olmazsa bu itham, itham edene
döner”, buyurmuştur.</p>

<p class=MsoNormal>(Hüccetü’l İslâm İmâm Gazâlî (Rh.A.) İhyâ-u Ulûmi’d-Dîn C.3,
S. 279)</p>

<p class=MsoNormal>20</p>

<p class=MsoNormal>HZ. EBÛ TALHA ZEYD İBN-İ SEHL (R.A.)</p>

<p class=MsoNormal>Ebû Talha Zeyd ibn-i Sehl (R.A.), Enes bin Mâlik (Radıyallahu
anh)’in üvey babasıdır. Enes’in babası Mâlik küfr ile ölünce Enes’in vâlidesini
Ebû Talha (R.A.) almışdır.</p>

<p class=MsoNormal>Ebû Talha (R.A.) Ensâr’ın nakıyblerindendir. (S.A.V.)
efendimiz:</p>

<p class=MsoNormal>“Ebû Talha’nın asker içinde gazâda bir haykırması yüz
dilâver’in harbinden daha hayırlıdır” buyurmuşdur.</p>

<p class=MsoNormal>Harb meydanında gösterdiği kahramanlığına, fedâkarlığına
dâir birçok menkıbeleri vardır. Huneyn Gazâsında düşmandan yirmi dânesini
tepeleyerek öldürmüş ve bunların esliha ve eşyâsı kendisine verilmişdir.</p>

<p class=MsoNormal>Harbe başlamazdan evvel Huzur-ı Resûl-i Ekrem (Sallallahu
Teâlâ aleyhi ve sellem) de şöyle der idi:</p>

<p class=MsoNormal>“-Yâ Resûlallah! Hayatım senin hayatın için fedâ olsun!”</p>

<p class=MsoNormal>Ve bu sözü söylerken başına toprak saçardı ve sonra oklarını
savurmağa başlardı. Dâima Rasûlullah (S.A.V.) Efendimiz’in önünde bulunur,
gelecek oklara karşı siper olurdu. Göğsünü ve vücûdunu siper ederdi. Arkasından
Resûlullah (S.A.V.) Efendimiz başını kaldırıb Ebû Talha’nın atdığı okun nereye
isâbet etdiğini tedkîk eyler idi.</p>

<p class=MsoNormal>Ebû Talha (R.A.) düşmanla ceng etmek ve kuvvetli bulunmak
için nâfile oruç tutmazdı. Bu husûsda (Sallallahu Teâla aleyhi sellem)
Efendimiz’in “Oruç yiyerek düşmanınıza karşı kuvvetleniniz” emr-i Nebevîsine
imtisâl eyler idi. (Tecrîd-i Buhârî, C.4, S.490)</p>

<p class=MsoNormal>Enes bin Mâlik (R.A.)’den gelen bir rivâyete göre:</p>

<p class=MsoNormal>“Nebî (S.A.V.) ile berâber bir seferde bulunduk. Bizden kimi
oruç tutmuş, kimi de yemiş idi. Sıcak bir günde bir konak yerine indik. Gölge
için çoğumuz elbisemizle gölgelenmiş idik. Fakat şu oruç tutanlar
tâkatsizliklerinden hiç bir şey yapamadılar. Oruçsuzlar ise binit develerini
suya götürüb suladılar. Oruçlulara hizmet etdiler. Yemek pişirib oruçlularla
birlikte yemek yediler. Bütün bu faâliyet üzerine Resûlullah (S.A.V.)
Efendimiz:</p>

<p class=MsoNormal>“Bugün oruçsuzlar tam ücret alıp gitdiler.” </p>

<p class=MsoNormal>(Tecrîd-i Buhârî, C. 8/377)</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.),
S. 187)</p>

<p class=MsoNormal>21</p>

<p class=MsoNormal>EHL-İ SÜNNET, RESÛLULLÂH (S.A.V.)'İN HÜKMÜNE TESLÎM OLUR </p>

<p class=MsoNormal>&quot;Allâh ve Resûlü bir işe hüküm verdiği zaman, gerek
mü'min erkek, gerek mü'mine kadına, o işi kendi isteklerine göre seçme hakkı
(muhayyerlik) yoktur. Her kim Allâh'a ve Resülü'ne karşı gelirse, muhakkak ki o
apaçık bir sapıklığa düşmüş olur.&quot; (Ahzâb Sûresi, Âyet: 36)</p>

<p class=MsoNormal>Bu Âyet-i Celîle'nin, Zeyneb bint-i Cahş (R.A.) vâlidemiz
hakkında nâzil olduğu rivâyet edilir. Nebî (S.A.V.) Efendimiz, Zeyneb bint-i
Cahş (R.A.)'yı, önce Hz. Zeyd bin Hârise (R.A.) ile evlendirmek istediklerinde,
Hz. Zeyneb (R.A.) ile kardeşi Hz. Abdullâh bin Cahş (R.A.) taraf-ı
Risâletpenâhî (S.A.V.)'den gelen bu isteğe rızâ göstermemişlerdi ki bu Âyet
nâzil olunca hem Hz. Zeyneb ve hem de kardeşi Hz. Abdullâh (R.A.) kabul
buyurarak bu izdivâç tahakkuk olunmuştur. (Rivâyete göre, Hz. Zeyneb (R.A.)
Vâlidemiz, Resûl-i Ekrem (S.A.V.) Efendimiz'in halaları Ümeyme (R.A.)'ın kızları
olmaları ve Hânedân-ı Resûl (S.A.V.)'e mensûbiyyetlerinden dolayı ve Hz. Zeyd
(R.A.)'in de başlangıçta köle olmaları münâsebetiyle bu teklîf-i Risâletpenâhî
(S.A.V.)'e evet dememişlerdir.) (Zeyd bin Hârise (R.A.) ism-i âlîleri Ahzâb
Sûresi, Âyet: 37'de sarâheten zikrolunan zât-ı âlîkadir'dir. Mûte'ye Nebî
(S.A.V.) tarafından gönderilen orduya kumandan ta'yîn buyurulmuşlar ve Mûte
Gazvesi'nde şehâdet ile müşerref olmuşlardır. Üsâme bin Zeyd (R.A.)'in peder-i
âlîleridir. </p>

<p class=MsoNormal>Âyet: 36'da, hiçbir kimsenin Allâh ve Resûlü'nün hükmü karşısında,
ve irâdesinin de kendi elinde olduğu zannına bile kapılamayacağı açıkça beyân
edilmiştir. Allâh ve Resûlü'nün hüküm verdiği bir mes'elede mü'min erkek ve
mü'mine kadın herhangi bir seçim hakkı olmadığı, hakk olanın Allâh ve
Resûlü'nün hükmüne uymak olduğu ve buna uymayanın da mutlakâ hakk yoldan sapacağı
bildirilmiştir. Zîrâ, maksad Allâh'tır ve O'na ulaştıran yegâne Rehber de
Resûlullâh (S.A.V.)'dir. Maksada götüren Rehberi dinlemeyen maksada erişemez ve
kesinlikle sapıtır.</p>

<p class=MsoNormal>(Fahrüddîn Er-Râzî (R.H.), Tefsîr-i Kebîr Tercemesi, C. 18,
S. 254-264)</p>

<p class=MsoNormal>22</p>

<p class=MsoNormal>HZ. ZEYD İBN-İ HÂRİSE (R.A.)</p>

<p class=MsoNormal>Hazret-i Zeyd (R.A.)’in Ahzâb Sûresinde ism-i âlîsi
sarâhaten zikr olunmuşdur. Üsâme (R.A.)’in babasıdır.</p>

<p class=MsoNormal>Zeyd’in vâlidesi câhiliyyet zamanında mensûb olduğu Benî
Ma’n âilesini ziyârete giderken sekiz yaşında oğlu Zeyd bir süvâri tarafından
esîr edilip Mekke’ye getirilmiş, Hakîm bin Haram tarafından halası
Hadîcet’ül-Kübrâ (R.A.)â için iştirâ edilmiş ve Hazret-i müşârun ileyhâ dahî
Hazret-i Nebiyy-i Ekrem (S.A.V.) Efendimiz’e hîbe eylemişdi.</p>

<p class=MsoNormal>Babası Hâriset’ül-Kalbî de: “Zeyd’e ağladım ve ne olduğunu
bilemedim, ümîd olunur, sağ mıdır, yoksa eceli gelmiş midir? Güneş tulû’
ederken onu bana andırır, gurûb zamanı da, Zeyd’in tezekkürü ârız oluyor,
rüzgârlar da onun zikrini tehyîc eder, onun üzerine benim huzn ü havfim ne
kadar mümteddir!” diye beyitler söyleyerek ağlamakda iken Zeyd’in Nezd-i Risâletpenâhî
de olduğunu kendi kabîlesinden Hacc mevsiminde ziyârete gelenlerden işidince
Mekke’ye gelib Hâne-i Saâdet-i Nebevî’de oğlu Zeyd ile buluşmuş idi.</p>

<p class=MsoNormal>Hazret-i Rasûl-i Ekrem (S.A.V.) Efendimiz de Zeyd’i, babasına
gitmek veyahud kendi yanlarında kalmak husûsunda tahyîr buyurduklarında Zeyd:</p>

<p class=MsoNormal>“Yâ Resûlallah! Sizin üzerinize hiç kimseyi tercih edemem,
benim anam da babam da sensin!” demiş. Bunun üzerine Rasûlullah (S.A.V.) de
Zeyd’i bir taş üzerine çıkararak arab örfüne göre:</p>

<p class=MsoNormal>“Huzzâr-ı Kirâm! Şâhid olunuz ki Zeyd benim oğlumdur!”
buyurmuş. Bu sûretle Nezd-i Risâletde kalmış, Sallallahu aleyhi ve sellem
Efendimiz de veled-i ma’nevî ittihâz buyurmuşdur.</p>

<p class=MsoNormal>Zeyd ibn-i Hârise (R.A) en evvel îman edenlerin üçüncüsüdür.</p>

<p class=MsoNormal>Bedir Harbinde bulunub müjde haberini Medîne’ye götürmüşdür.</p>

<p class=MsoNormal>Sallallahu Teâla aleyhi ve sellem Efendimiz Hazretleri tarafından:</p>

<p class=MsoNormal>“Sen bizim kardeşimiz ve efendimizsin” taltîf-i azîmine
mazhar olmuşdur.</p>

<p class=MsoNormal>Zeyd ibn-i Hârise (R.A.) Bedir’den i’tibâren Mu’te harbinde şehîd
oluncaya kadar bütün gazâlarda bulunmuşdur. Resûlullah (S.A.V.) Efendimiz’den
geri kaldığı zamanlarda muhakkak Zeyd’i Medîne’de vekil bırakmış bulunurdu.</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Ashâb-ı Kirâm (R.A.), S. 359-360)</p>

<p class=MsoNormal>23</p>

<p class=MsoNormal>İ’TİKÂF</p>

<p class=MsoNormal>İ’tikâf, lugatte bir şeye devâm etmek, mânâsınadır. Bir şeye
müdavim olan kimseye de “mu’tekif” denir. Şer-i Şerifte ise i’tikâf: “Bir
mescidi şerifte veya o hükümdeki bir yerde i’tikâf niyetiyle ikamet etmek” den
ibarettir.</p>

<p class=MsoNormal>İ’tikâflar; vacip, sünnet-i müekkede ve müstehâb nev’ilerine
ayrılır. Şöyle ki: Lisan ile nezir edilen bir itîkaf vâciptir. Ramazan-ı Şerifin
son on gününde i’tikâf kifaye yol ile bir müekked sünnettir. Başka bir zamanda
ibadet ve taat niyetiyle bir mescidi şerifte bir müddet yapılan i’tikâf da
müstehabdır.</p>

<p class=MsoNormal>Bir i’tikâfın en az müddeti, İmam Ebû Yusuf’a göre bir
gündür. İmam-ı Muhammed’e göre de bir saattir. Bir saat fukahaya göre zamanın
lâaletta’yin az çok cüzi demektir. Yoksa bir günün yirmi dörtte bir cüz’i demek
değildir.</p>

<p class=MsoNormal>İ’tikâfın meşrûiyetindeki hikmet ve fâideye gelince, bu pek
mühimdir. Resûl-i Ekrem (S.A.V.) Efendimiz Medîne-i Münevere’ye hicretinden
sonra ahirete irtihâllerine kadar her Ramazân-ı Şerîfin son on gününü i’tikâf
ile geçirirlerdi.</p>

<p class=MsoNormal>İhlâs ile olan bir i’tikâf, amellerin pek şereflisi sayılmaktadır.
Bu sayede kalpler, bir müddet olsun dünya işlerinden fâriğ, Hakk’a müteveccih
olur, birer beytullâh olan mescitlerden birine bu sûretle mülâzemet eden bir
mü’min pek kuvvetli bir kal’aya sığınmış, Kerîm olan ma’budunun feyiz ve
inayeti kapısına ilticâ etmiş olur.</p>

<p class=MsoNormal>İslâm büyüklerinden meşhur A’tâ demiştir ki: Mu’tekif,
ihtiyâcından dolayı büyük bir zatın kapısında oturup hacetimi kaza etmedikçe
buradan ayrılıp gitmem, diye yalvaran bir kimseye benzer ki, Allah Teâlâ’nın
bir ma’bedine sokulmuş, beni yarlıgamadıkça buradan ayrılıp gitmem demektir.</p>

<p class=MsoNormal>Bir mü’minin her gün azalmakta olan hayat günlerinden
istifade ederek böyle kudsî bir mahalde bir müddet Hâlık-i Kadîmine olanca varlığıyla
yönelip saf bir kalp ile, nezih bir lisanla ibadet ve taatta bulunması, manevî
bir zevke dalması ne müstesnâ bir ganîmettir.</p>

<p class=MsoNormal>Mu’tekif, bütün vakitlerini namaza tahsis etmiş demektir.
Çünkü bilfiil namaz kılmadığı vakitlerde de mescid içinde namaza muntazır bir
haldedir. Bu intizar ise namaz hükmündedir.</p>

<p class=MsoNormal>Vel-hasıl: İtikâf sayesinde insanın maneviyâtı yükselir,
kalbi nurlanır, sîmâsında kulluk nişâneleri parlar, ilâhî feyizlere mazhar
olur. Ne mübarek, ne güzel bir hayat ânı!</p>

<p class=MsoNormal>(Ömer Nasûhî Bilmen (Rh.A.), B. İslam İlmihali, S: 323)</p>

<p class=MsoNormal>24</p>

<p class=MsoNormal>İTİKÂFI BOZAN ŞEYLER</p>

<p class=MsoNormal>1) Gece, câmi dışında olsa bile cinsî münâsebette bulunmak,</p>

<p class=MsoNormal>2) Kasden veyâ unutarak inzâle sebebiyet veren yollara yaklaşarak
inzâl olunmak,</p>

<p class=MsoNormal>3) Mürted olmak (Bu durumda i’tikâf kazâ edilmez.)</p>

<p class=MsoNormal>4) Niyet getirmeğe imkân vermeyecek derecede orucun fevt
olacağını bir zaman müddetince delilik veyâ baygınlık geçirmek. Bu durumda,
baygınlık hâlinde de delilikte olduğu gibi kazâ eder.</p>

<p class=MsoNormal>Diliyle birkaç günün i’tikâfını nezreden kişiye gecelerin
i’tikâfı da lâzım gelir ve sözkonusu günlerini, i’tikâfı şart edilmezse bile,
ard arda olacaktır. Gecelerin i‘tikâfını nezredene, gündüzlerin i’tikâfı da lâzım
gelir.</p>

<p class=MsoNormal>(İbn-i Âbidin’in Oğlu Muhammed Alâaddîn, </p>

<p class=MsoNormal>El-Hediyyetü’l-Alâiyye Tecemesi, S. 201-203)</p>

<p class=MsoNormal>HANZALA HİÇBİR VAKİT </p>

<p class=MsoNormal>MÜNAFIK OLMAZ!</p>

<p class=MsoNormal>Rivâyete göre Hanzala (R.A.) diyor ki: “Bir def’a Resûl-i
Ekrem’in huzûrunda bulunuyorduk. Bize öyle bir öğütte bulundu ki, kalblerimiz
yumuşadı, gözlerimiz yaşardı ve kendimizden geçtik. Eve döndüm, ailem bana
yaklaşdı. Onunla dünya sohbetine daldık ve Resûlullah’ın huzurunda bulunduğumuz
o durumu unuttum. Sonra hemen o durumu hatırladım, derhal sokağa çıkarak:“Hanzala münâfık oldu” diye bağırmağa başladım. Tam bu anda Ebû Bekir ile karşılaştım.
Ebû Bekir (R.A.): “Hayır, Hanzala hiç bir vakit münâfık olmaz.” dedi. Ben bu
sözü tekrar eder olduğum hâlde Resûl-i Ekrem’in huzuruna girdim ve durumu
anlattım: “Senin huzurunda böyle ağlarken eve gidince hepsini unuttuk” dedim.
Resûl-i Ekrem (S.A.V.):</p>

<p class=MsoNormal>“Ey Hanzala, eğer siz devamlı olarak o durumu
koruyabilseydiniz, sokakta ve yataklarınızda melekler sizinle müsâfaha ederdi.
Fakat haliniz değişir, ara sıra böyle olursunuz” buyurdu.</p>

<p class=MsoNormal>Demek ki ümid, ağlama, takvâ, vera ve ilmin faziletiyle
emniyet içinde olmanın yerilmesi hakkında vârid olan her şey, korkunun
faziletine delâlet eder. Zira bunların hepsi korku ile ilgilidir.</p>

<p class=MsoNormal>(Hüccetü’l-İslâm İmam Gazâlî (Rh.A.) İhyâ u Ulûmîd-Dîn C. 4
S. 302)</p>

<p class=MsoNormal>25</p>

<p class=MsoNormal>ÂLİMLER NEBÎLER (A.S.)’İN </p>

<p class=MsoNormal>VÂRİSİDİRLER</p>

<p class=MsoNormal>Hadis-i Şerif’te buyurulmuştur ki “El-Ulemâü
veresetü’l-Enbiyâ.” Bu Hadîs-i Şerîf’e iki sûrette ma’nâ verilebilir.</p>

<p class=MsoNormal>Bir ma’nâya göre: “Ulemâ, Nebî (S.A.V.)’in vârisidir.” Diğer
ma’nâya göre “Kim ki Nebî (S.A.V.)’in vârisi ise, ancak âlim olur.”</p>

<p class=MsoNormal>Mutavvel’de müsned (yüklem) ve müsnedün-ileyh (özne)
bahsinde bir kâide vardır: Müsned (fiil) ile müsnedün-ileyh (fâil) ma’rife
(ma’nâ ve mefhûmu belirtilmiş söz) olursa, ister müsned, ister müsnedün-ileyh’i
tahsîs câiz olur. Bu Hadîs-i Şerîf’te mübtedâ (isim cümlesinde özne, fâil) ile
haber ma’rife olduğundan iki sûretle de ma’nâ verilmek câizdir.</p>

<p class=MsoNormal>Bu i’tibârla bu Hadîs-i Şerîf’e ikinci ma’nâyı vermek
tevâfuk ediyor. (Uygun düşüyor) Çünkü Cenâb-ı Hakk’ı bilmeyen, tanımayan,
Cenâb-ı Hakk’tan korkmayıp ma’siyeti (günahı) işleyen kimseye hakîkî âlim itlâkı
(denilmesi) câiz olamaz.</p>

<p class=MsoNormal>Âlim-i billâh (Allâh için âlim) olan, halkı, ivâzsız garazsız
(karşılıksız ve herhangi bir gâyeden uzak) ve ücretsiz bir menfaat mukâbilinde
olmayarak livechillâh (Allâh’ın rızâsına yönelik) Hakk yoluna, Şerîat-ı
Mutahhara’nın emirlerine da’vet eder.</p>

<p class=MsoNormal>“Ey Ümmet-i Muhammed! Siz nâsa ihrâc olunan (ortaya çıkarılan)
ümmetlerin hayırlısısınız. Zîrâ siz, emr-i bi’l-ma’rûf nehy-i ani’l-münker eder
ve Allâh’a îmân edersiniz.” (Âl-i İmrân Sûresi, Âyet: 11)</p>

<p class=MsoNormal>Hiçbir peygamber (A.S.)’ın ümmeti “Nebîlerin vârisi olmak
rütbesine nâil olamamıştır. Ya’ni her peygamber (A.S.)’ın ümmetine emr-i
bi’l-ma’rûf nehy-i ani’l-münker verilmemiştir. Ancak bu vazîfe Ümmet-i Muhammed
(S.A.V.)’e tevdî olunmuştur.</p>

<p class=MsoNormal>Âyet’teki “hayre ümmetin” den murâd, zâhir ulemâsı değildir.
Çünkü ulemâ-yı rüsûm’a (zâhirî hüküm ulemâsı) Enbiyâ (A.S.)’ın vârisi
denilemez. Çünkü irs ta’bîri, pederden evlâda intikâl eden şeye derler. Ulemâ-yı
zâhir’ün ilmi ise irsî değil; kisbîdir (sonradan kazanmaktır) Ve kisbî olan,
vehbî olmayan (Allah vergisi olmayan) bir ilme irs ta’bîri sahîh (doğru) olmaz.
Binâenaleyh ulemâ-yı zâhir’e de vâris-i Enbiyâ demek asla doğru olamaz.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhebe 1, S. 74)</p>

<p class=MsoNormal>26</p>

<p class=MsoNormal>NAMAZIN ÖNEMİ</p>

<p class=MsoNormal>Bilindiği gibi, Yüce Allah’ı tevhîd (bir kabul etmek, O’nu eşsiz
varlığını bilip tasdik etmek, farz olan en büyük bir görevdir.</p>

<p class=MsoNormal>Bundan sonra farzların en büyüğü ve en önemlisi namazdır.
Namaz, iman alâmetidir, kalbin nurudur, ruhun kuvvetidir, müminin miracıdır.
Mü’min bu namaz sayesinde Yüce Allah’ın manevi huzuruna yükselir Yüce Allah’a
yalvararak manevi yakınlığa erer. Mü’min için ne yüksek bir şeref.</p>

<p class=MsoNormal>Bütün hak dinler, insanlara namaz kılmalarını emretmişlerdir.
Bizim sevgili Peygamberimiz (S.A.V.) de, peygamber olarak gönderildikten
itibaren namaz kılmakla yükümlü olmuştur.</p>

<p class=MsoNormal>TA’DİLİ ERKÂNA RİÂYET</p>

<p class=MsoNormal>Namazlarda ta’dili erkâna riâyet İmam Ebu Yûsuf’a göre bir
rükün olduğundan farzdır. Bundan maksat, namazın kıyâm, rükû, sücûd gibi her
rüknünü bir sükûnet ile yerine getirmek, bu rükünleri yaparken her uzuv,
mutmain olup ıztıraptan hâlî bulunmaktır. </p>

<p class=MsoNormal>Meselâ: Rükûdan kıyâma kalkarken vücûd, dimdik bir hale gelmeli,
sükûnet bulmalı, en az bir kerre “Sübhânallâhilazîm” diyecek kadar ayakta durup
sonra secdeye varmalıdır. Her iki secde arasında da böyle bir tesbîh miktarı
durmalıdır.</p>

<p class=MsoNormal>Ta’dil-î erkân, İmâm-ı Âzam ile İmâm-ı Muhammed’e göre
vaciptir. Binâenaleyh birinci kavle göre ta’dil-i erkana riâyet edilmeksizin kılınan
bir namazı îade etmek, yenilemek lâzımdır. İkinci kavle göre ise, bu halde yalnız
sehiv secdesi lazım gelir. Fakat böyle bir namazı iâde etmek evlâdır. Bununla
ihtilâftan kurtulunmuş olur. Nitekim kerâhate mukarin olan namazları iade vâcib
görülmüştür.</p>

<p class=MsoNormal>Namazda manevî bir zevk alan zatlar, namazda i’tidâle riâyet
eder, acele etmekten sakınır. Acele etmeyi ta’zîme, âdaba münafî görürler.</p>

<p class=MsoNormal>Hayatın en fâideli, en kıymetli saatleri, ibâdet ile geçen
vakitlerdir. Beyhûde yere veya fâni bir fâide uğrunda saatlerini, günlerini
sarfeden insanların namaz gibi ulvî bir ibadetten, ebedî bir saâdet
vesîlesinden, lâhûtî bir huzur neşvesinden bir an evvel çıkıp kurtulmaya çalışmaları
pek garip, pek acınacak bir hâl değil midir.</p>

<p class=MsoNormal>(Ömer Nasûhî Bilmen (Rh.A), B. İslam İlmihali, S: 130)</p>

<p class=MsoNormal>27</p>

<p class=MsoNormal>EHLULLÂH (K.S.) VE ULEMÂ (R.H.) </p>

<p class=MsoNormal>HAZERÂTININ OSMÂNLI’NIN FAZÎLET VE ÜSTÜNLÜKLERİNİ BEYÂNLARI
(1)</p>

<p class=MsoNormal>Bil ki bu devleti kuranlar, yeryüzünün en haşmetli ve büyük
hükümdârlarıdır. Onlar,en kudretli saltanata, en geniş memleketlere
sâhibdirler. Yüksek bir kudret ve akıl sâhibidirler. Bahtları ve kısmetleri açıktır.
Çok hayır yaparlar ve ihsânda bulunurlar. Onların saltanatları en şevketli, kılıçları
en keskin, mızrakları en sivridir. Mal, at ve silâh bakımından yeryüzünün en
zenginidirler. Görüşleri doğru ve en isâbetli ve yolları en güzeldir. Şiddetli
bir kuvvet ve te’sîrleri vardır.</p>

<p class=MsoNormal>Doğunun ve batının, karaların ve denizlerin hükümdârı Mekke
ve Medîne’nin koruyucusudurlar. Allâh, onları, Süleymân (A.S.)’dan sonra hiç
kimseye nasîb olmayan bir hükümdârlıkla şereflendirmiştir. Bu husûs,
hükümdârların ve sultânların hayatlarını tedkîk edenlerin ma’lûmudur.</p>

<p class=MsoNormal>Osmânlı hükümdârları, memleketlerinin büyük bir kısmını
kâfirlerden, zâlim ve fâsidlerden almışlardır. Onların aldıkları memleketler, kılıçlarının
mahsûlü; mızraklarının meyvasıdır.</p>

<p class=MsoNormal>Osmânlı Devleti, Sahâbe ve Tâbiîn olan Selef-i Sâlihîn
(R.A.)’ün ortaya çıkışı gibi en güzel bir şekilde ortaya çıkmıştır. Bu devletin
hükümdârları, bütün gâyelerini İslâm’ın Tevhîd Akîdesi’ni yüceltmek ve İslâm’ı
yaymak (i’lâ-yı kelimetullâh) için sarf etmişlerdir. Kâfirleri, müşrikleri,
dînsizleri ortadan kaldırmak için cihâd etmişlerdir. Allâh, bu hükümdârlığı ve
mülkü yavaş yavaş ihsân eyleyerek lütfunu tekrârlamıştır. Ayrıca onlara, bu
hükümdârlığın esâslarını kuvvetlendirebilmeleri ve bu devleti pâyidâr
edebilmeleri için koymaları gerekli olan güzel konumları ilhâm eylemiştir.
Allâh, onlara bu mülkü ve hükümdârlığı Cengiz Hân ve Timur ve benzerleri olan
zâlim ve azgın hükümdârlara zulümleri artsın diye, bir def’ada verdiği gibi
vermeyip yavaş yavaş ihsân eylemiştir.</p>

<p class=MsoNormal>Bu kadarla iktifâ edelim. Zîrâ bu devletin fazîletleri ve
üstünlükleri saymakla bitmez. Basîret ve irfân sâhibi olanlar bunu apaçık bir şekilde
bilirler. İsbâta ve îzâha da ihtiyâç hissetmezler.</p>

<p class=MsoNormal>(Müneccimbaşı Ahmed Dede Târihi C. 1, S. 43-44)</p>

<p class=MsoNormal>28</p>

<p class=MsoNormal>EHLULLÂH (K.S.) VE ULEMÂ (R.H.) </p>

<p class=MsoNormal>HAZERÂTININ OSMÂNLI’NIN FAZÎLET VE ÜSTÜNLÜKLERİNİ BEYÂNLARI
(2)</p>

<p class=MsoNormal>(Osmanlı’nın Kur’an’a ta’zîmi)</p>

<p class=MsoNormal>Müverrihlerden birçoğunun rivâyetlerine göre Ertuğrul Gâzî
Hazretleri, Osmân Gâzî Hazretleri’nin doğumlarından önce bir gece rüyâsında:“Ocağından bir suyun kaynayıp gittikçe çoğaldığını, büyük bir deniz hâline
gelerek bütün yeryüzünü doldurduğunu” gördü. Uyanınca gördüğü rü’yâyı ârif bir
kimse’ye anlatıp ta’bîr etmesini istedi. O da Ertuğrul Gâzî Hazretleri’nin
rü’yâsını “Senin bir çocuğun doğacak o ve bütün soyu, yeryüzüne yâhûd
yeryüzünün bir kısmına hükmedecekler.” diye ta’bîr eyledi. Bu rü’yâdan bir veya
birkaç gün sonra da Osmân Gâzî Hazretleri doğdular. </p>

<p class=MsoNormal>Osmân Gâzî Hazretleri, bir gece ulemâdan bir kimseye misâfir
oldular. Bulundukları odada bir kitâb gördüler. Sordukta, ev sâhibi: “Bu kitâb,
Allâh Sübhânehü ve Teâlâ Hazretleri’nin, Resûl-i Ekremi (S.A.V.) Efendimiz’e
inzâl buyurdukları Kur’ân-ı Kerîm’dir.” dedi. Sonra ev sâhibi istirâhat için
gidip de Osmân Gâzî Hazretleri odada yalnız kalınca kalkıp sabaha kadar Mushaf-ı
Şerîf’in huzûrunda, hürmet ve ta’zîm için ayak üzere durdular. Fakat bir ara
uyuya kaldılar ki rü’yâda kendilerine: “Sen, Benim kelâmım’a hürmet ve ta’zimde
bulundun. Ben de, senin evlâdına Kıyâmet Günü’ne kadar dâim olacak bir ulu
devlet ihsân eyledim.” diye hitâb olunduğunu işittiler.</p>

<p class=MsoNormal>Müverrihlerden birçoğunun naklettikleri rivâyetlerden biri
de şudur: Osmân Gâzî Hazretleri, sık sık, asrının meşâyihinden Şeyh Edebalî
(K.S.) Hazretleri’nin zâviyesine giderlerdi. Şeyh Hazretleri ile ülfetleri vardı.
Bir gece Osmân Gâzî Hazretleri’nin rü’yâsında, “Şeyh Hazretleri’nin koynundan
bir nûr çıkıp kendi koynuna girdiğini gördü. Sonra göbeğinden bir ağaç bitip o
kadar büyüdü ki gölgesi bütün yeryüzünü tuttu. Bütün insanlar, onun gölgesinde
toplandılar.” uyandıklarında rü’yâsını, Edebalî Hazretleri’ne anlattılar.
Edebalî Hazretleri, Osmân Gâzî Hazretleri’ni ulu bir devletle müjdelediler ve kızları
Malhun Hatun ile Osmân Gâzî’yi nikâhladılar. Osmân Gâzî’nin bu evlilikten iki oğlu
dünyaya geldi ki bunlar: Alâaddîn Paşa ve Orhân Gâzî’dir.</p>

<p class=MsoNormal>(Müneccimbaşı Ahmed Dede Târihi C. 1, S. 44-46)</p>

<p class=MsoNormal>29</p>

<p class=MsoNormal>KADİR GECESİ VE FAZÎLETLERİ</p>

<p class=MsoNormal>“Gerçek, biz onu Kadir Gecesi’nde indirdik, Kadir Gece’sinin
(o büyük fazl u şerefini) sana bildiren nedir? Kadir Gecesi, bin aydan hayırlıdır.
o gece melekler ve rûh, Rablerinin izniyle, her bir iş için iner de iner. O
(gece) tan yeri ağarıncaya kadar bir selâmdır.” (El-Kadr Sûresi)</p>

<p class=MsoNormal>Peygamberimiz (S.A.V.) buyuruyor:</p>

<p class=MsoNormal>“Kadir gecesi’ni sıdk ve yakîn ile ihyâ eden mü’min-i kâmilin
günâh-ı sağîrleri (küçük günâhları) mağfûr olur (affedilir).” (Câmiüssağîr,
Kenz’ül İrfân)</p>

<p class=MsoNormal>Kadir gecesi, Ramazân ayında ve bu ayın da büyük bir
ihtimalle son on günü içindedir. Kur’ân-ı Kerîm, âyetler hâlinde inzâl olmağa
bu gecede başlamıştır. Kadir Gecesi, içinde Kadir Gecesi bulunmayan bin aydan
daha hayırlıdır. “Kadir gecesi’ni Ramazân’ın son on (gününün) tekinde arayın.”
(Tirmizî) diye buyrulmuştur.</p>

<p class=MsoNormal>Müslümanlar olarak bu geceyi ibâdetle, tâatle ihyâ etmeli,
kusûr ve günâhlarımızdan dolayı tövbe ve istiğfâr etmeliyiz. Yine terâvihten
sonra iki rek’ât nâfile namaz kılmalı, Kur’ân-ı kerîm tilâvet etmeli, Peygamber
(S.A.V.) Efendimiz’e bol bol salât ü selâm getirmeliyiz. Ana, baba, akraba ve
dîn kardeşlerimizin de hukûkuna bu gecede riâyet etmeliyiz. Kötü fiillerden son
derece kaçınmalıyız. </p>

<p class=MsoNormal>Kadir kelimesinin lûgat ma’nâsı, güç getirmek, hüküm ve
kazâ, şeref ve azâmet, tazyîk demektir. Bu ma’nâlara göre müfessirler Kadir
Gecesi’ni, şu vecihlerle tefsîr etmişlerdir. 1-Takdîr-i ilâhîde hükmolunmuş işlerin
ayırd edildiği mübârek gece demektir. 2-Azâmet ve şeref demektir. 3-Tazyîk
ma’nâsınadır ki, tazyîk gecesi demek olur. Çünkü o gece inen meleklere yeryüzü
dar gelir denilmiştir. İşte Kadir Gecesi’nde şu her üç ma’nâ mevcûddur.</p>

<p class=MsoNormal>Yeryüzüne nûr saçan, âlemi zulmetten nûra garkeden ve insanlığa
ebedî saâdeti bahşeyleyen Kur’ân-ı Azimûşşân bu mübârek gecede nâzil olmuştur.
Kadir Gecesi  bütün sene içerisinde gizli olup en ziyâde Ramazân ayının yirmi
yedinci gecesi olmak gâlibdir. O gece amel, ibâdet ve mücâdele sûretiyle erişilecek
hayır ve sevâb, onsuz bin ayda kazanılacak hayır ve sevâbdan çok daha ziyâde
hayırlıdır. </p>

<p class=MsoNormal>(Ömer Nasûhî Bilmen (Rh.A.), B. İslâm İlmihâli, S: 531)</p>

<p class=MsoNormal>30</p>

<p class=MsoNormal>&nbsp;</p>

<p class=MsoNormal>ARALIK</p>

<p class=MsoNormal>KADİR GECESİNİN ÜSTÜNLÜĞÜ</p>

<p class=MsoNormal>Allâhü Teâlâ (Kadir Sûresi, Âyet: 3’te):</p>

<p class=MsoNormal>“Kadir Gecesi, bin aydan hayırlıdır.” buyuruyor. Ya’ni,
“Kadir Gecesi’ndeki amelin, kendisinde Kadir Gecesi bulunmayan bin aydan hayırlı
olduğunu” beyân eylemiştir. Verilen hâbere göre, “Ashâb-ı Kirâm (R.A.), Allâh-ü
Teâlâ’nın “Kadir Gecesi, bin aydan hayırlıdır.” âyeti’nin inmesine kadar bir başka
şeye sevinmemişlerdir.” Çünkü “Resûlullâh (S.A.V.) bir gün, Ashâbı’na, Benî İsrâil’den
dört kimseyi: Eyyûb, Zekeriyyâ, Harkîl ve Yûşâ bin Nûn (A.S.)’ın seksen sene
ibâdet edip, o seksen sene içinde, göz açıp kapayıncaya kadar bile, isyânda
bulunmadıklarını haber verince Ashâb-ı Kirâm (R.A.) hayret ettiler ve “Biz bu kısa
ömrümüzde bu ecr u sevâba nasıl kavuşabiliriz?” dediler. Bu anda Cebrâil (A.S.)
gelip “Ey Habîballâh, Sen ve Ashâbın, bu dört kimsenin seksen sene ibâdet edip
hiçbir şekilde isyânda bulunmadıklarına hayret ettiniz. Allâh-ü Teâlâ, Sana
bundan hayırlısını indirdi.” deyip Sûre-i Kadr’i Resûl-i Ekrem (S.A.V.)’e
okudu. Resûl-i Ekrem (S.A.V.) bu haberi (Sûre-i Kadr’i) Ashâbı’na müjdelediler
ve Onlar da buna çok sevindiler.” </p>

<p class=MsoNormal>Bir rivâyette, “Benî İsrâil içinde adının Şem’ûn veyâ Şemsûn
olduğu âbid bir kimsenin seksen sene silahını hiç bırakmayıp Allâh yolunda
cihâd ettiği haber verilince Ashâb-ı Kirâm’ın hayret, gıbta etmeleri ve
üzülmeleri üzerine bu müjdeli Sûre-i Celîle’nin indirildiği beyân edilir.</p>

<p class=MsoNormal>Sûre’nin 4. âyeti’nde “Melekler ve Rûh inerler.” ya’ni “Güneşin
batışından tanyeri ağarıncaya kadar melekler inerler.” buyuruldu. “Rûh, ya’ni
Cebrâil (A.S.) da iner.” Mukatil (R.A.), “Rûh, Allâh-ü Teâlâ’nın katında
meleklerin en şereflisidir.” dedi. Başkaları: “Rûh, Arş-ı A’zam’ın yanında
büyük bir mahlûktur ki yalnız başına bir saff olarak, diğer melekler de bir
saff olarak dururlar.” Nitekim Sûre-yi Nebe, Âyet 38’de: “O gecede (Melekler ve
Rûh) Rabblerinin emriyle (inerler) her hayırlı iş için.” buyuruldu ve Sûre’nin
sonunda: “Kadir gecesi, tanyeri ağarıncaya kadar selâm ve selâmettir.”
buyuruldu. “O Gece hastalık, falcılık olmaz. Melekler, sabaha kadar mü’minlere
selâm verirler.” denilmiştir.</p>

<p class=MsoNormal>(Hz. Gavs’ül- A’zam Seyyid Abdülkâdir Geylânî (K.S.),
Gunyetü’t-Tâlibîn)</p>

<p class=MsoNormal>Âişe (R.Anhâ)’dan:- Yâ Resûlallah! Kadir Gecesini bilsem
onda ne söyleyeceğim? dedim. Şöyle dedi:</p>

<p class=MsoNormal>“Allahümme inneke Afuvvün tühibbül-afve fağfü annî”.
(Tirmizî, Nesâî, İbn-i Mâce)</p>

<p class=MsoNormal>1</p>

<p class=MsoNormal>TEHECCÜD NAMAZI</p>

<p class=MsoNormal>Rivâyet edildiğine göre Nebi (S.A.V.) Efendimiz şöyle
buyurmuşlardır:</p>

<p class=MsoNormal>“Cennette öyle odalar vardır ki içi dışından, dışı içinden
görülür. Allah Teâlâ onları, sözü yumuşak söyleyenlere, yemek yediren, oruca
devam eden, insanlar uykuda iken gece namaz kılanlara hazırlamışdır.” buyurmuşlardır.</p>

<p class=MsoNormal>Yine bir hadîste Peygamberimiz (S.A.V.):</p>

<p class=MsoNormal>“Kim gece namazı kılar da güzelce kılarsa, yani namazında
kalbini dosdoğru tutar ve huşûyu muhâfaza ederse, noksanlıklardan sakınırsa
Allah ona dokuz ikrâmda bulunur. Bunların beşi dünyada, dördü âhiretdedir.</p>

<p class=MsoNormal>Dünyadaki beş ikrâmı:</p>

<p class=MsoNormal>1- Onu dünyada afetlerden muhâfaza eder.</p>

<p class=MsoNormal>2- Namazın eserini yüzünde izhâr eder.</p>

<p class=MsoNormal>3- Onu salih kullarına ve bütün insanlara sevdirir.</p>

<p class=MsoNormal>4- Lisânında hikmeti câri kılar.</p>

<p class=MsoNormal>5- Dînde ince anlayışla nasîblendirir.</p>

<p class=MsoNormal>Ahiretdeki dört ikramı:</p>

<p class=MsoNormal>1- Kıyâmet Günü’nde kabrinden yüzünü ak olarak kaldırarak haşreder.</p>

<p class=MsoNormal>2- Hesâbını kolaylaştırır.</p>

<p class=MsoNormal>3- Kitâbını sağ tarafından verir.</p>

<p class=MsoNormal>4- Sırât’dan berk-i hatif (şimşek) gibi geçer.”</p>

<p class=MsoNormal>•••</p>

<p class=MsoNormal>Lokman (A.S.) oğluna nasihât eder ve der ki:</p>

<p class=MsoNormal>“Oğulcuğum! Horoz, seherde sen uyurken öterek, senden daha
uyanık olmasın, dikkat et!”</p>

<p class=MsoNormal>AYET-İ KERÎME</p>

<p class=MsoNormal>Sûre-i Furkân’da:</p>

<p class=MsoNormal>“Allah’ın halis kulları o kimselerdir ki onlar gece beytütet
ettiklerinde evlerinde bulunduklarında Rabblerine secde ederler ve huzûr-ı
ilâhide kıyamla vakit geçirirler.” buyurulmuştur.</p>

<p class=MsoNormal>Sallallahü Teâlâ aleyhi ve Sellem Efendimiz: Salât-ı mefruza
yani beş vakit namazdan sonra namazların efdali geceleri kılınan teheccüd namazıdır.
buyurmuşlardır.</p>

<p class=MsoNormal>(Hz. Mahmûd Sâmî Ramazanoğlu (k.s.), Musahabe C. 3)</p>

<p class=MsoNormal>2</p>

<p class=MsoNormal>AREFE GÜNÜ DUÂSI</p>

<p class=MsoNormal>Hazreti Peygamber (S.A.V.) Arefe günü en ziyade şöyle
derlerdi:</p>

<p class=MsoNormal>“La ilâhe illallâhü vahdehü lâşerîkeleh, lehülmülkü
velehülhamdü biyedihilhayr vehüve a’lâ külli şey’in kadîr.”</p>

<p class=MsoNormal>BAYRAMLARIN MENDÛBLARI</p>

<p class=MsoNormal>1- Erken kalkmak</p>

<p class=MsoNormal>2- Gusletmek</p>

<p class=MsoNormal>3- Misvâk kullanmak</p>

<p class=MsoNormal>4- Güzel koku sürünmek</p>

<p class=MsoNormal>5- Giyilmesi mübâh olan elbisenin en güzelini giymek</p>

<p class=MsoNormal>6- Allâh’ın ni’metlerine şükretmiş olmak için sevinçli ve neşeli
görünmek ve yüzük takınmak.</p>

<p class=MsoNormal>7- Ramazân bayramında câmiye çıkmadan önce tatlı bir şey
yemek</p>

<p class=MsoNormal>8- Yenilen şeyin kuru hurma olması</p>

<p class=MsoNormal>9- Yenilecek olanın adedinin tek olması</p>

<p class=MsoNormal>10- Kurban Bayramı’nda kurban kesecek olan kimsenin kurban
etinden yemek için yemeği namazdan sonraya bırakması.</p>

<p class=MsoNormal>11- Namaza erkence davranıp sabah namazını mahâlle
mescidinde kılarak bayram namazı için namazgâha ve büyük câmiye gitmek</p>

<p class=MsoNormal>12- Namaza giderken acele etmeyip sükûnetle yürümek</p>

<p class=MsoNormal>13- Namaza giderken Ramazân bayramında gizli ve Kurban
bayramında açıktan tekbîr getirmek</p>

<p class=MsoNormal>14- Namazdan dönerken mümkünse başka yoldan gelmek</p>

<p class=MsoNormal>15- Mü’minlerle karşılaştığı zaman güler yüz göstermek</p>

<p class=MsoNormal>16- Elinden geldiğince çokça sadaka vermek.</p>

<p class=MsoNormal>(Nimet-i İslâm, S: 510)</p>

<p class=MsoNormal>HADÎS-İ ŞERİF</p>

<p class=MsoNormal>Enes b. Malik (R.A.) dan Resûlullah’ın:</p>

<p class=MsoNormal>“Allahü Teâlâ arz ve semalara konuşma izni verse onlar
Ramazan orucunu tutanları elbette Cennetle müjdelerlerdi.” buyurduğunu rivayet
etmiştir.</p>

<p class=MsoNormal>(Hz. Gavs’ül- A’zam Seyyid Abdülkâdir Geylânî (K.S.), </p>

<p class=MsoNormal>Üç Aylar ve Faziletleri, S.101)</p>

<p class=MsoNormal>3</p>

<p class=MsoNormal>BAYRAM NAMAZININ KILINIŞI</p>

<p class=MsoNormal>Bayram namazı iki rek’attır. Cemâatle cehren (açıktan) kılınır.
</p>

<p class=MsoNormal>İki rek’at bayram namazına, imâma uymaya niyyet edip (Allâhü
ekber) diye iftitâh tekbîri alınır. Eller bağlanıp (sübhanekellâhümme...)
okunur, sonra imâm açıktan, cemâat gizlice (Allâhü ekber) diye üç def’a tekbîr
alır, her tekbîrde eller kulak hizâsına kaldırılıp yanlara salınır. Üçüncü
tekbîrden sonra eller bağlanarak, imâm açıktan Fâtiha ile bir mikdâr Kur’ân
okur. (Allâhü ekber)’i açıktan diyerek bilindiği gibi rükû ve secdeler yapılır.
</p>

<p class=MsoNormal>Sonra tekbîr alınarak ikinci rek’ata kalkılır. İmâm Fâtiha ve
bir mikdâr daha Kur’ân okur, tekrar üç def’a eller kaldırılarak birinci
rek’atte olduğu gibi tekbîr alınır. Dördüncüde (Allâhü ekber) diyerek rükû ve
secdelere varılır. Sonra da oturup (Ettehıyyâtü... Allâhümme Salli ve Barik,
Rabbenâ âtinâ... Rabbenâğfirli...) duâları gizlice okunup iki tarafa imâmla
berâber selâm verilerek namaz tamamlanır.</p>

<p class=MsoNormal>Birinci rek’atın rükûsuna varmış olan imâma yetişen kimse,
ellerini kaldırmadan, bayram tekbîrlerini rükûda alır. İmâmla kıyâma kalkar,
imâmla berâber tekbîrlere iştirâk eder. İkinci rek’atine, yetişen kimse,
birinci rek’ati, kazâya kalkınca  evvelâ Besmele ve bir mikdâr Kur’ân okur,
sonra tekbîrleri alır, namazını tamamlar.</p>

<p class=MsoNormal>İmâm, bayram namazından sonra minbere çıkar, oturmaksızın,
hutbeye başlar. Cemâatte hutbeyi dinler ve hutbeden sonra duâ edilerek bayram
namazı kılınmış olur.</p>

<p class=MsoNormal>Bayram namazına hiç yetişemeyen kimse ise kendi başına
bayram namazını kılamaz, dilerse dört rek’at nâfile namazı kılar. Bu bir kuşluk
namazı yerine geçer, büyük sevâba vesîle olur.</p>

<p class=MsoNormal>(Ömer Nasûhî Bilmen (Rh.A.), İslâm İlmihâli, S: 167)</p>

<p class=MsoNormal>HADÎS-İ ŞERİF</p>

<p class=MsoNormal>İbn-i Mâce (Rh.A.) Ebû Umâme (R.A.)’den rivâyet ettiği bir
Hadîs-i Şerîf’te Resûlullâh (S.A.V.) Hazretleri: </p>

<p class=MsoNormal>“Bayram gecelerini ibâdetle geçiren kimsenin kalbi,
kalblerin öldüğü günde ölmez.” buyurmuşlardır.</p>

<p class=MsoNormal>4</p>

<p class=MsoNormal>HİDÂYET-İ İLÂHİYYE (ÎMÂN) VE TAKVÂ </p>

<p class=MsoNormal>&quot;Hidâyeti kabûl eden kimselere ise Allâh Teâlâ, daha
ziyâde hidâyet verir. (Meryem Sûresi, Âyet: 76)</p>

<p class=MsoNormal>&quot;O kimseler ki onlar, hidâyet-i ilâhiyye ile hidâyete
erdiler. Allâh-ü Teâlâ Hazretleri, onlara tevfîk verir ve Kur'ân'ı işittikçe
onların hidâyetleri artar, ziyâde olur ve onlara, Allâh-ü Teâlâ takvâ yollarını
gösterir.&quot; (Muhammed Sûresi, Âyet: 17)</p>

<p class=MsoNormal>Ya'nî münâfıklar, Kur'ân'ı işitirler; fakat istifâde
etmezler. Ama o kimseler ki onlar Cenâb-ı Allâh'ın gösterdiği doğru yolu
tutmakla hidâyete erdiler. Binâenaleyh Allâh-ü Teâlâ Hazretleri, onların
hidâyetlerini ziyâde eder. Çünkü her ne zaman Kur'ân'ı işitseler, ma'nâsını öğrenmeğe
sa'y ederler ve hakk olduğuna i'tikâd ederek ihlâs üzere îmân ederler ve Allâh-ü
Teâlâ Hazretleri, onların kalblerine ittikâsını da verir ki onlar kalblerindeki
ittikâ (Allâh-ü Teâlâ'nın korkusu) sebebiyle Kur'ân-ı Azîmü'ş-Şân'ın hep
emirlerine imtisal (gereğini yapmak) ve nehyinden (yasaklarından) ictinâb (şiddetle
sakınmak) ederler.</p>

<p class=MsoNormal>Binâenaleyh her kimin ki kalbinde ittikâsı zayıftır, o
kimsenin, Allâh-ü Teâlâ Hazretleri'nin emirlerine imtisâli (şiddetle sarılması)
de o nisbette zayıf  ve gevşek olduğu gibi nehyinden de ictinâbı ona göre zayıf
ve az olur. </p>

<p class=MsoNormal>Zîrâ takvânın esâsı, emr-i celîl-i ilâhî ile me'mûr olduğu şeylerin
cümlesini edâ eylemek ve nehiy buyurmuş olduğu menhiyyâtın (yasaklananların
tamâmı) da cümlesini terk etmekten ibârettir.</p>

<p class=MsoNormal>Mü'minlerin îmânlarının ziyâdeleşmesine sebeb olan şey de:Resûlullâh (S.A.V.) Efendimiz Hazretleri’nden işittikleri Kur'ân-ı Azîmü'ş-Şân
ile Ehâdis-i Nebevîyye'dir.</p>

<p class=MsoNormal>Sûre-i Ankebut, Âyet: 69'da: </p>

<p class=MsoNormal>&quot;O kimseler ki onlar, bizim dînimize yardım için
mücâhede ettiler. Elbette biz onlara doğru yolumuzu tevfik (uygunlaştırmak,
göstermek, yardım etmek) ederiz. Hâlbuki Cenâb-ı Allâh'ın muâveneti (yardımı)
erbâb-ı ihsân (iyilik eden, bağışlayan kimseler) ile beraberdir.&quot;buyurulmuştur.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhebe 2, S. 20-23)</p>

<p class=MsoNormal>5</p>

<p class=MsoNormal>NASIL OLMALI!...</p>

<p class=MsoNormal>Mansur b. Ammâr, şöyle der:</p>

<p class=MsoNormal>Bir kimse, kendi ayıbını görürse, başkasının ayıbını göremez
olur.</p>

<p class=MsoNormal>Bir kimse, takvâ libâsını soyunursa, onu hiçbir elbise
örtemez.</p>

<p class=MsoNormal>Bir kimse, Allâh’ın verdiği rızka râzı olursa, başkalarının
elinde bulunan, kendisini üzmez.</p>

<p class=MsoNormal>Bir kimse, azgının kılıcını çekerse, elini keser.</p>

<p class=MsoNormal>Bir kimse, kardeşi için kuyu kazarsa, içine kendi düşer.</p>

<p class=MsoNormal>Bir kimse, başkasının perdesini yırtarsa, kendi ayıbını açmış
olur.</p>

<p class=MsoNormal>Bir kimse, kendi hatâsını unutursa, başkasının ayıbını büyük
görür.</p>

<p class=MsoNormal>Bir kimse, şüpheli ve zorlu işlere girerse, büyük günahları
işlemek zorunda kalır.</p>

<p class=MsoNormal>Bir kimse, nefsinin arzûları ile hareket ederse, helâk olur.</p>

<p class=MsoNormal>Bir kimse, kendi aklı ile yetinirse düşer.</p>

<p class=MsoNormal>Bir kimse, insanlara karşı kibirli davranırsa, alçalır.</p>

<p class=MsoNormal>Bir kimse, işlerde derinliğe dalar, aşırı giderse, yorulur.</p>

<p class=MsoNormal>Bir kimse, insanlara karşı kabarırsa, kırılır.</p>

<p class=MsoNormal>Bir kimse, insanlara karşı sefâhat yolunu tutarsa, ayıplanır.</p>

<p class=MsoNormal>Bir kimse, ahlâksızlarla arkadaşlık ederse, hakîr olur.</p>

<p class=MsoNormal>Bir kimse, bilginlerle oturursa; vakâr sahibi olur.</p>

<p class=MsoNormal>Bir kimse, kötülerin girdiği yere girerse, suçlanır.</p>

<p class=MsoNormal>Bir kimse, dini hafife alırsa, çamura düşer.</p>

<p class=MsoNormal>Bir kimse, insanların malını ganîmet sayarsa fakîr düşer.</p>

<p class=MsoNormal>Bir kimse, sonucu gözetirse, sabırlı olur.</p>

<p class=MsoNormal>Bir kimse, bastığı yeri görmezse pişmân olur.</p>

<p class=MsoNormal>Bir kimse, Allâh’tan korkarsa yücelir.</p>

<p class=MsoNormal>Bir kimse, işlerde toy olursa, hep aldanır.</p>

<p class=MsoNormal>Bir kimse, doğrularla çarpışırsa, çarpılır.</p>

<p class=MsoNormal>Bir kimse, gücünün yetmediği yükü alırsa, aciz kalır.</p>

<p class=MsoNormal>Bir kimse, ecelin geleceğini bilirse, emelini azaltır.</p>

<p class=MsoNormal>Bir kimse, bilgisizlik yoluna dönerse, adâlet yolunu bırakmış
olur.</p>

<p class=MsoNormal>(Ebû Leys Semerkandî (K.S.), Tenbihü’l Gâfilîn, S: 556)</p>

<p class=MsoNormal>6</p>

<p class=MsoNormal>KELİME-İ TEVHÎD’İ ZİKRİN FAZÎLETLERİ</p>

<p class=MsoNormal>Mü’minlere Cenâb-ı Hakk’tan bir rahmet ve merhamet olarak
rûhlarının kabzedildiği vakitte hatırlayıp söylemeleri için ölüm meleğinin alnında
“LÂİLÂHE İLLALLÂH” yazılıdır. Bunun için Resûlullâh (S.A.V.) Efendimiz: “Mevtânıza
Kelime-i Tevhîd zikrini telkîn ediniz.” diye buyurmuşlardır.</p>

<p class=MsoNormal>Yine Hadîs-i Şerîf’te: “Zikrin efdâli “LÂİLÂHE İLLALLÂH”,
duânın efdâli “ELHAMDÜLİLLÂH”dır.” diye buyurulmuştur.</p>

<p class=MsoNormal>Kelime-i Tevhîd, asl-ı îmânı (îmânın aslını esâsını) tevlîd
(meydana getirdiği) ettiği için zikrin ekmeli; Cenâb-ı Hakk’ı tahmîd de
(hamdetme de) niamât-ı samedâniyyeyi tezyîde medâr (Allâh’ın ihsân ettiği
ni’metleri artırmağa sebeb) olduğu için duâların efdâlidir. Husûsiyle mübârek şehr-i
Ramazân’da (Ramazân ayında) Kelime-i Tevhîd ile meşgul olmakta büyük fazîlet
vardır.</p>

<p class=MsoNormal>Ehl-i hikmet: “Gönlün ağarması beş şeyle olur: Salâh ehliyle
oturmak, Namaz kılmak, Oruç tutmak, Aç kalmak, Kur’ân okumak ve zikretmek,
Seher vaktinde tazarrû’ ve niyâzda bulunmaktır.” demişlerdir. </p>

<p class=MsoNormal>Çok yemek, çok uyumak ve çok söylemek de kalbi kasvete düçâr
eder. Çok gülmek de kalbe ma’nen zarar verir, kalbin ölmesine de sebeb olur,
demektir.</p>

<p class=MsoNormal>Zübdetü’l-Buhârî’de Ebû Mûsâ (R.A.)’den rivâyete göre,
Resûlullâh (S.A.V.) şöyle buyurmuşlardır: “Rabbi olan Allâh-ü Teâlâ
Hazretleri’ni zikreden kimse ile zikretmeyen kimselerin misâli hayy ile meyyit
misâlidir.” Bu Hadîs-i Şerîf, ehl-i zikr için pek büyük bir tebşîrdir.
(Müjdedir.)</p>

<p class=MsoNormal>Tilâvet-i Kur’ân, Hadîs-i Şerîf kırâati ve ulûm-ı dîniyye
tedrîsi ile meşgûl olmak, hep zikrullâh’tan ma’dûddur. (sayılır) </p>

<p class=MsoNormal>Resûlullâh (S.A.V.) Efendimiz: “Ehl-i Tevhîd’e ölüm ânında
da, kabir hayâtında da korku yoktur.” diye buyurdular. Resûl-i Ekrem (S.A.V.),
Ashâb-ı Kirâm (R.A.)’e: “-Îmânınızı tecdîd ediniz, yenileyiniz!” dedikte Ashâb-ı
Kirâm (R.A.): “-Nasıl tecdîd edelim, yâ Resûlallâh?” dediler. Resûlullâh
(S.A.V.) Efendimiz: “-Lâ İlâhe İllâllâh... zikrine devâm ediniz; çünkü buna
devâm etmek, kalbi nûrla doldurur ve mü’minin yakînini artırır.” diye
buyurdular.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe 2, S. 11-19)</p>

<p class=MsoNormal>7</p>

<p class=MsoNormal>ALTI GÜN ORUCU TUTUYOR MUYUZ?</p>

<p class=MsoNormal>Ramazân orucu çıktıktan sonra, Şevvâl ayında altı günlük
oruç tutmamız hakkındadır.</p>

<p class=MsoNormal>Bu altı günlük oruç onarım gibidir. Şöyle ki: Ramazân ayında
farz olan oruçlar sırasında, bizlerden çıkan hatâ ve kusûrların, terbiye ve
edebimizdeki bozuk yönlerin, farz ve sünnet namazlarındaki aksaklıkların, ya’ni
eksik veyâ fazla rükû ve secdelerin secde-i sehivle tashîh edilip noksanlığı
doldurulduğu gibi, altı günlük oruç da eksik ve bozuk ibâdetlerimizin
doldurulmasına yarayan birer ta’mîr ve telâfi aracıdır.</p>

<p class=MsoNormal> “Her kim Ramazân orucunu tutar ve altı gün de Şevvâl’den
ilâve ederse, bütün seneyi oruçla geçirmiş gibi olur.” </p>

<p class=MsoNormal>(Müslim, Ebû Dâvûd, Tirmizî, Nesâî, İbn Mâce)  </p>

<p class=MsoNormal>“Ramazân bayramından sonra altı gün oruç tutan bir kimse,
bir seneyi oruç tutmuş gibi olur. Kişi bir iyilikte bulunursa, kendisine bunun
on katı verilir.” buyurulmuştur. </p>

<p class=MsoNormal>(İbn Mâce ve Nesâî)</p>

<p class=MsoNormal>Taberânî’nin rivâyetinde şu ziyâde vardır: Allâh Resûlü
(S.A.V.) böyle deyince Ebû Eyyüb (R.A.)’in Efendimiz (S.A.V.)’e: “Ey Allâh’ın
Resûlü! Tutulacak bir günlük oruç on güne karşı mıdır?” sorusuna Efendimiz
(S.A.V.) “Evet!” buyurmuşlardır. Hâfız Münzirî, Taberânî’nin râvîlerinin sahîh
olduğunu kaydetmişlerdir.</p>

<p class=MsoNormal>(El-Uhûdü’l Kübrâ, İ.Şa’rânî, S: 225)</p>

<p class=MsoNormal>Altı günlük oruç bayramdan sonra arka arkaya tutulabileceği
gibi bütün Şevvâl ayına dağıtılarak da tutulabilir. Lâkin Pazartesi ve Perşembe
günleri tutulursa daha makbûl olur. Zîrâ Âişe vâlidemiz (R.A.): </p>

<p class=MsoNormal>“Resûl-i Ekrem (S.A.V.) Efendimiz Pazartesi ve Perşembe
günlerinde oruçlu olmaya çalışırdı.” buyurdular. </p>

<p class=MsoNormal> “Her ayda üç gün oruç tutmak, bütün hayatını oruçlu
geçirmek gibidir.” </p>

<p class=MsoNormal>(Buhârî ve Müslim)</p>

<p class=MsoNormal>Hz. Ebû Ubeyde (R.A.), Resûlullah (S.A.V.)’den şöyle işittiğini
söylemiştir: </p>

<p class=MsoNormal>“Oruç, insan için bir kalkandır. İnsan onu delmedikçe...”</p>

<p class=MsoNormal>(Neseî, ibn-i Mâce, Hâkim, Terğîb)</p>

<p class=MsoNormal>8</p>

<p class=MsoNormal>EHLULLÂH (K.S.) VE ULEMÂ (R.H.) </p>

<p class=MsoNormal>HAZERÂTININ OSMÂNLI’NIN FAZÎLET VE ÜSTÜNLÜKLERİNİ BEYÂNLARI
(3)</p>

<p class=MsoNormal>Mevlânâ Celâleddîn-i Rûmî (K.S.) Hazretleri ile ilgili bazı
menkıbelerde hikâye olunduğuna göre, Ertuğrul Gâzî Hazretleri, Konya’ya her
gelişlerinde Mevlânâ (K.S.) Hazretleri’ni ziyâret ederlerdi. Bir keresinde,
henüz küçük bir çocuk olan Osmân Gâzî Hazretleri’ni de berâberinde Şeyh
Hazretleri’ne getirip hayır duâlarını ricâ eylediler. O sırada Selçuklu
hükümdarı bulunan kimsenin Kalenderî olan bir şahsa bağlandığını işiten
Hazret-i Mevlânâ: “Hoş şimdi hükümdâr, kendine bir baba bulduysa biz de
kendimize bir oğul bulduk.” diyerek Osmân Gâzî Hazretleri’nin elinden tutup hayır
duâ eylediler. O’nu ulu ve devâmlı olacak bir devletle müjdelediler. “Mâdem ki
bunun oğulları ve torunları benim neslime inanırlar ve bağlanırlar, devletleri
dâim olsun.” diye de duâ buyurdular.</p>

<p class=MsoNormal>İdris-i Bitlisî’nin Heşt Behişt adlı târihinde naklettiğine
göre, o devirde Kumral Abdal adlı sâlih bir zât vardı. Yenişehir havalîsinde
oturur, zaman zaman dervişleriyle küffâr köylerine gazâ’ ederdi. Bir gün Hz. Hızır
(A.S.) yâhûd Evliyâullâh’tan bir zât, Kumral Abdal ile buluşup: “Allâh-ü Teâlâ,
Osmân Gâzî’ye Kıyâmet Günü’ne kadar devam edecek ulu bir devlet ihsân eyledi,
var müjdele!” diye emretti. Kumral Abdal, Osmân Gâzî’yi bilmezdi, O’nu bulup
müjdeyi verince Osmân Gâzî Hazretleri çok sevindi ve “Şimdi bir kılıç ile bir
maşrabam var, ikisini de sana veriyorum.” dedi. Kumral Abdal, sâdece maşrabayı
teberrüken aldı. </p>

<p class=MsoNormal>Çok eskiden beri Rumeli’nde Siroz yakınlarındaki bir dağ
üzerinde bir kilise vardı. İsmine Margirit Kilisesi derlerdi. İçinde birçok keşiş
oturur, ilm-i nücûm felsefe gibi kadîm ilimlerle meşgul olurlardı. Bu keşişler,
Osmanlı Devleti’nin zuhûrunu ve kendi memleketlerini de istîlâ’ edeceğini
istihrâc ettiler. Sorup soruşturarak Osmân Gâzî Hazretleri’nin varlığından
haberdâr olduklarında huzûrlarına kıymetli hediyelerle bir elçi göndererek
kilise ve vakıf köyleri için bir emânnâme istediler. </p>

<p class=MsoNormal>(Müneccimbaşı Ahmed Dede Târihi C. 1, S. 46-48)</p>

<p class=MsoNormal>9</p>

<p class=MsoNormal>EHLULLÂH (K.S.) VE ULEMÂ (R.H.) </p>

<p class=MsoNormal>HAZERÂTININ OSMÂNLI’NIN FAZÎLET VE ÜSTÜNLÜKLERİNİ BEYÂNLARI
(4)</p>

<p class=MsoNormal>Kâdı konuldu. Sübaşı konuldu. Pazar kuruldu ve hutbe okundu.
Bu halk kanun ister oldular. Germiyân’dan birisi geldi:</p>

<p class=MsoNormal>“-Bu pazarın vergisini bana satın.” dedi. Halk:</p>

<p class=MsoNormal>“-Osmân Hân’a git.” diye cevâb verdi. O adam Osmân Gâzî’ye
gitti. Sözünü söyledi ve Osmân Gâzî, sordu:</p>

<p class=MsoNormal>“Vergi nedir?” Adam dedi ki:</p>

<p class=MsoNormal>“-Pazara ne gelse, ben ondan para alırım.” Osmân Gâzî:</p>

<p class=MsoNormal>“-Senin, bu pazara gelenlerde alacağın mı var ki para
istersin?” dedi. O adam:</p>

<p class=MsoNormal>“-Hânım, bu töredir. Bütün memleketlerde vardır ki pâdişâh
olanlar alır.” dedi. Osmân Gâzî, sordu:</p>

<p class=MsoNormal>“-Bunu Allâh mı buyurdu, yoksa beğler kendileri mi yaptı?” O
adam yine:</p>

<p class=MsoNormal>“-Töredir Hânım, ezelden kalmıştır.” diye cevâb verdi. Osmân
Gâzî, çok öfkelendi:</p>

<p class=MsoNormal>“-Bir kişinin kazandığı başkasının olur mu? Kendi malı olur.
Ben, onun malına ne koydum ki bana akçe ver diyeyim? Bire kişi! Var git! Artık
bana bu sözü söyleme ki sana ziyânım dokunur.” dedi.</p>

<p class=MsoNormal>Bunun üzerine halk dedi ki:</p>

<p class=MsoNormal>“-Hânım, bu pazarı bekleyenlere âdettir ki bir nesnecik
vereler.” Osmân Gâzî:</p>

<p class=MsoNormal>“-Mâdem ki böyle diyorsunuz, öyleyse bir yük getirip satan
herkes iki akçe versin. Satmayan bir şey vermesin. Kim bu kanunumu bozarsa;Allâh onun dînini de, dünyasını da bozsun. Kime bir tımar verirsem elinden
sebebsiz yere almasınlar. O ölünce oğluna versinler. Oğlu çok küçük dahî olsa
versinler. O, cihâda yarayacak hâle gelinceye kadar sefer vaktinde hizmetkârları
sefere gitsin. Her kim bu kanunu tutarsa Allâh ondan râzı olsun. Eğer neslime
bu kanundan başka bir kanun koyduracak olurlarsa edenden ve ettirenden Allâh
râzı olmasın.” dedi.</p>

<p class=MsoNormal>***</p>

<p class=MsoNormal>Gâziler gördüler ki ne tarafa yürüseler gâlib geldiler,
Osmân Gâzî’ye şöyle dediler.</p>

<p class=MsoNormal>“-Hânımız, elhamdülillâh kâfir mağlûb, Müslümânlar ise
gâlibdir. Çünkü senin gibi gayretli Hânımız vardır. Şimdiden sonra durmak câiz
değildir.”</p>

<p class=MsoNormal>(Ni’me’l-ceyş Âşıkpaşazâde (K.S.) Târihi, S. 23-28)</p>

<p class=MsoNormal>10</p>

<p class=MsoNormal>SÂDIKLAR’LA BERABER OLMAK</p>

<p class=MsoNormal>“Ey Îmân edenler, Allâh’tan korkun da sâdıklarla berâber
olun!” (Tevbe: 119)</p>

<p class=MsoNormal>Allâh-ü Teâlâ, Ashâb-ı Kirâm (R.A.)’dan üç zâtın (Ka’b İbn-i
Mâlik, Hilâl İbn-ü Ümeyye, Mürâre İbnü’r-Rebî (R.A.)) tevbelerini kabul ettiğini
bildirince (bu üç sahâbî (R.A.), Tebûk Seferi’ne katılamamış ve Onlar’la hiç
kimse konuşmamış ve Onlar’la hiç kimse selâmlaşmamış, onlar da 50 küsür gün ağlayıp
tevbe etmişlerdi.) Cihâd’da Nebî (S.A.V.) Efendimiz’den geri kalmağı men’ etmek
sadedinde bir ifâdeyle “Ey Îmân edenler, Resûlullâh’ın emrine muhâlefet etmek
husûsunda Allâh’tan korkun ve savaşlarda (doğru olanlarla ya’ni Resûlullâh ve
Ashâbı ile birlikte olun! Sakın savaştan geri kalanlardan ve münâfıklarla
birlikte evlerinde oturup kalanlardan olmayın!” buyurmuştur.</p>

<p class=MsoNormal>Bu Âyet-i Celîle, her devirde “sâdıklarla berâber bulunmağa”
vâcib teşkîl eden “îcmâ’” ya delîl olmuştur. Allâh-ü Teâlâ, Mü’minler’e, “sâdıklarla
berâber olmağı” emretmiştir. “Sâdıklarla berâber olmak” vâcib (şart) olduğuna
göre, her zaman ve her devirde, sâdıkların var olması gerekir. Bu da herkesin,
bâtıl üzerine ittifâk etmelerine mâni’dir. Herkesin, bâtıl üzerine ittifak
etmesi imkânsız olduğuna göre, yine herkes bir şey üzerinde ittifâk
ettiklerinde, Hakk’ı bulmuş olmaları gerekir ki bu da “İcmâ’-i ümmet”in bir
hüccet olduğuna delâlet eder.</p>

<p class=MsoNormal>“Sâdıklarla berâber olun!” emriyle, “sâdıkların yolu üzere
olun!” ma’nâsı kasdedilmiş olabilir. Bu emr-i İlâhî, “Sâdıklara uyma husûsunda
bir emir, sâdıklara muhâlefet etmekten de bir nehiydir.” Bu ise, her zaman “sâdıklar”ın
bulunması şartına bağlıdır. Hâlbuki “vâcib”in ancak kendisi ile tamam olacağı şey
de “vacib”dir. Binâenaleyh bu Âyet, “sâdıklar”ın her zaman bulunacağına delâlet
etmiş olur.</p>

<p class=MsoNormal>Kur’an’da zikredilen mükellefiyyetlerin, Kıyâmete kadar
mükelleflere yönelik olduğu, Nebî (S.A.V.) Efendimiz Hazretleri’nin
getirdikleri Dîn-i İslâm’da açık bir tevâtürle sâbittir. Binâenaleyh bu hüküm
ve mükellef olmak hususu, bütün vakitleri kapsar. Bu hükmü, “sâdıklarla berâber
olun!” emrini belli bir zamana tahsîs etmek veya belli zamanlarda ta’tile
götürmek bâtıldır. </p>

<p class=MsoNormal>Allâh-ü Teâlâ’nın, “Ey Îmân edenler, Allâh’tan korkun da...”
buyruğu, onlara “takvâ”yı emreden bir ifâdedir. Bu emir “müttakî” olmayanları
da kapsayabilir ki bu da ancak, o kimsenin hatâ etme ihtimâli olduğunda
mümkündür. </p>

<p class=MsoNormal>(Fahrüddîn Er-Râzî (R.H., Tefsir-i Kebîr Tercemesi, C. 12,
S. 220)</p>

<p class=MsoNormal>11</p>

<p class=MsoNormal>TEVEKKÜL</p>

<p class=MsoNormal>Tevekkül, insanın maksadını istihdâf için tevessül etmesi
îcâb eden sebeblerin kifâyeti hakkında Cenâb-ı Allâh’a i’timâd etmesidir. Zira
insan o iş için, îcâbeden sebeplerin arkasında bir takım gizli müessirlerin
yüzünden tahakkuk edemiyor. Binâenaleyh beşerin sırf kendi sâ’y ü kesbine
güvenmesi, Kâdir’in tasarrufâtını bilmemek, gecelerin, gündüzlerin neler doğurabileceğini
düşünmemektir. “İslâm nazarında tevekkül sırf semâvî yardımlara dayanarak esbâbına
tevessülü bırakmaktır” sözü asla doğru değildir. Böyle zannetmek İslâmı
kat’iyyen iyi bilmemekten ileri gelir.</p>

<p class=MsoNormal>İmâm-ı Gazâlî diyor ki:</p>

<p class=MsoNormal>Mâdem ki insan kendinin kifâyetine, kuvvetine, ma’lûmâtına
emîn değildir. Çalışması ve kazancı ile tevekkül dâiresinden tedrîce çıkamaz.
Zîrâ olabilir ki bunların hepsini bir lahzada Cenâb-ı Hakk mahveder. Şu hâlde
tevekkül demek; insanın nazarının bütün bunların muhâfazasına ve esbâbının
zuhûrunu bizzât yaratan Cenâb-ı Hakk’a müteveccih olması demektir ki kazanmasını,
ma’lûmâtını, kifâyetini de kudret-i İlâhîye izâfetle görür.</p>

<p class=MsoNormal>Nitekim emirnâmelerin altına nişânını yazan bir hükümdarın
elindeki kaleme bakınca, insan yalnız kalemi görmez, hükümdarın kalbi de ne
gibi his ile mütehassis, hangi tarafa mütemayil neye hükmediyor olduğunu da düşünür.</p>

<p class=MsoNormal>Tevekkül eden adam, çoğunu infâk için yâhûd muhtâc olanlara
vermek maksadıyla kazanıyorsa bedeniyle dünyaya bağlı kalbi ile de ebediyete bağlıdır.
Bu adamın hâli evinde tembelcesine oturandan elbette şereflidir.</p>

<p class=MsoNormal>İslâm’da mütevekkilin alâmeti şudur:</p>

<p class=MsoNormal>Malı çalınır, yâhûd ticâreti hasara uğrarsa, yâhûd işi
bozulursa hâlinden râzı olur, inanışı zâil olmaz, yüreği çarpıp durmaz. Bilakis
evvelki hâliyle sonraki hâli aynı sekinetini muhâfaza eder. Çünkü bir şeye bağlanmayan
kimse onun zâyisinde endişeye düşmez. Bir şeyin zâyisiyle muzdarib olan evvelce
ona bağlanmış demektir.</p>

<p class=MsoNormal>Tasavvuf indinde; mütevekkil: </p>

<p class=MsoNormal>“Redd ile kabûl müsâvî olacaktır.” şeklinde ta’rîf edilir.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhabe 2, S: 165)</p>

<p class=MsoNormal>12</p>

<p class=MsoNormal>İSLÂM’IN MUÂMELESİ</p>

<p class=MsoNormal>Şa’bî (R.A.)’in rivâyetine nazaran Hz. Alî (R.A.) Efendimiz,
bir gün çarşıya çıktılar. Gördüler ki Hristiyânın biri bir zırh satmaktadır. Zırhı
tanıdılar ve Hristiyâna: “-Bu benim zırhım, zırhımı ver!” dediler. Hristiyân
vermek istemeyince Hz. Ali (R.A.): “-O hâlde kâdıya gidelim.” dediler.
(Metinden bu hâdise’nin hilâfetin o zamanki makarrı olan Kûfe’de cereyân ettiği
anlaşılıyor. Şa’bî’den Hâkim (R.H.)’ın rivâyetine göre ise Hz. Alî (R.A.)’ın zırhını
çalan kimse Yahûdî’den bir kimsedir.) O zaman kâdı Şüreyh (R.A.) idi. Hz. Alî
(R.A.), Kâdı Şüreyh (R.A.)’e gidip da’vâyı halletmesini, ondan istedi. Kâdı Şürayh,
Hz. Alî (R.A.)’i görünce yerinden kalkıp yerini Hz. Alî (K.V.)’e ikrâm etti ve
kendisi de gayr-ı Müslimin yanında Hz. Alî (K.V.)’in karşısına oturdu. Hz. Alî
(K.V.), Şürayh’a hitâben:</p>

<p class=MsoNormal>“-Yâ Şürayh, eğer hasmım Müslüman olsaydı, onun yanına
otururdum. Fakat Resûlullâh (S.A.V.) Efendimiz’in gayr-ı müslimlerle (Hristiyân
ve Yahûdîlerle) samimî olmayın, onlara selâm vermeyin, onları güç durumda bırakın
ve onları Allâh’ın küçümsediği gibi küçümseyiniz, dediklerini duydum.” Yâ Şürayh,
aramızda hüküm ver.” dediler. Şürayh: </p>

<p class=MsoNormal>“-Ne diyorsunuz, mü’minlerin emiri?” deyince Hz. Ali (K.V.):“Bu zırh benimdir, onu çoktandır kaybetmiştim.” dediler. Kâdı Şüreyh (R.A.):“Sen ne diyorsun, ey Hristiyan?” dedi. O da: “-Mü’minlerin emirini
yalanlayamam, fakat zırh benimdir.” dedi. Kâdı Şürayh (R.A.), Hz. Alî (R.A.)’e:“-Bu durumda zırhı ondan alamam, delîliniz var mı?” deyince:</p>

<p class=MsoNormal>Hz. Alî (K.V.)’in oğlu Hz. Hasan (R.A.) ile kölesi Kanber şâhidlik
ettiler. Kâdı Şürayh, Hz. Alî (K.V.)’e: “-Hasan’ın yerine başka bir şâhid bul.”
dedi. Hz. Alî (R.A.) de: “-Hasan’ın şâhidliğini redd mi ediyorsun?” deyince Şürayh:“-Asla! Fakat sizden duymuştum ki oğlun babaya şâhidliği câiz değildir.” diye
beyânda bulununca Hz. Alî (K.V.): “-Adı batasıca seni, Resûlullâh (S.A.V.)
Efendimiz’in: “Hasan ve Hüseyin Cennet gençlerinin efendileridir.” diye
buyurduklarını işitmedin mi?” dediler. Sonra Yahûdî’ye hitaben, Hz. Alî (R.A.):“-Al zırhı!” diye buyurdular. Yahûdî de:</p>

<p class=MsoNormal>“-Bu gördüğüm ancak peygamberlerin hükümlerinden olabilir.
Halîfe, benimle kâdıya geliyor. Kâdı, Halîfe’nin aleyhine hüküm veriyor. O da
râzı oluyor. Ey Mü’minlerin Emiri, vallâhi doğru söyledin. Zırhın devenden düştü
ben de aldım.” dedi ve sonra “Kelime-i Şehâdet”i, getirip İslâm’la şereflendi. </p>

<p class=MsoNormal>(M. Yûsuf Kandehlevî (Rh.A.), </p>

<p class=MsoNormal>Hayâtü’s-Sahâbe (R.A.), C. 1, S. 232-233)</p>

<p class=MsoNormal>13</p>

<p class=MsoNormal>RESÛLULLÂH (S.A.V.) EFENDİMİZ’İN </p>

<p class=MsoNormal>YÜCE AHLÂKLARI (1) </p>

<p class=MsoNormal>Hz. Hüseyin (R.A.), derler ki: “Babam Hz. Alî (K.V.)’e,
Resûlullâh (S.A.V.)’in hâne-i sa’âdetleri’ne nasıl girdiklerini sordum.”
Dediler ki:</p>

<p class=MsoNormal>&quot;-İstirâhât etmek için Ashâbı (R.A.)'den müsâade
isteyerek evlerine girerlerdi. Evdeki zamanlarını üçe taksîm ederlerdi: Bu
vaktin bir kısmını Allâh için, bir kısmını âileleri için, bir kısmını da
kendileri için ayırırlardı. Kendilerine âid olan kısmı da kendileri ile
insanlar arasında ikiye ayırırlardı. İnsanlar için ayırdıkları vakitte, halkın
husûsî işlerini görürler, onlardan hiçbir şey esirgemezlerdi. Ümmetine ayırdıkları
zamanlarında edebleriyle temâyüz etmiş seçkin kimseleri tercîh etmek, dîndeki
derecelerine göre onlarla meşgûl olmak âdetlerindendi. Onlardan bir kısmının
bir ihtiyâcı, bir kısmının iki ihtiyâcı, bir kısmının birkaç ihtiyâcı olurdu. İhtiyâcı
çok olanlarla meşgûl olurlardı. Halkı, kendilerine fâideli işlerle meşgûl
ederlerdi. Ümmet mes'elelerini sorar, Nebî (S.A.V.), onlara gerekenleri
söylerler, buyururlardı ki: &quot;Burada bulunan, bulunmayana sözümü duyursun. İhtiyâcını
bana duyurmayanın ihtiyâcını, bana duyurunuz. Kim, ihtiyâcını duyurmayan
birisinin ihtiyâcını ilgili olana duyurursa, Allâh Kıyâmette onu felâkete düçâr
etmez.&quot;</p>

<p class=MsoNormal>Resûlullâh (S.A.V.)'in yanında fuzûlî şeyler konuşulmazdı.
Konuşan olursa, dinlemezlerdi. Ziyâretçi olarak Huzûr-ı Âlî-i Nebevî (S.A.V.)'e
çıkanlar, hiç boş ayrılmazlardı. Huzûr-ı sa'âdetleri'nden birçok mes'eleyi öğrenmiş
olarak çıkarlardı.</p>

<p class=MsoNormal>Hz. Hüseyin (R.A.) derler ki: &quot;Babam Hz. Alî (K.V.)'e,
Resûlullâh (S.A.V.)'in, hâne-i sa'âdetleri'nden dışarıya çıkışlarında nasıl
davrandıklarını sordum.&quot; dediler ki:</p>

<p class=MsoNormal>&quot;Resûlullâh (S.A.V.), ancak ümmetini ilgilendiren
husûslarda konuşurlardı. Ümmetini birbirinden uzaklaştırmaz; onları
birbirleriyle kaynaştırırlardı. Her kavmin şereflisine iyilikte bulunur; onu
kavmine başkan yaparlardı. İnsanları kötülüklerden sakındırırlar; bir kimseyi
geri çevirseler bile, ona surat asmazlardı.&quot; </p>

<p class=MsoNormal>(M.Yûsuf Kandehlevî (Rh.A.), Hayâtü's-Sahâbe (R.A.), C. 1,
S. 37-38)</p>

<p class=MsoNormal>14</p>

<p class=MsoNormal>RESÛLULLÂH (S.A.V.) EFENDİMİZ'İN   YÜCE AHLÂKLARI (2)</p>

<p class=MsoNormal>Ashâbı (R.A.) ile yakından ilgilenirler; insanlara, aralarında
olan şeylerden sorar; güzeli teşvîk eder, onun yapılmasını işâret ederlerdi.
Kötüden asla hoşlanmaz; ondan herkesi sakındırırlardı. İşleri çok tertipliydi,
hiç karışık değildi. İnsanların gaflete düşüp hakk'tan sapacaklarını hesâba
katarlardı. Her hâle hazırlıklı olurlar, hakk'tan asla ta'vîz vermez ve şaşmazlardı.
O'nun yakınları insanların en seçkinleriydi. O'nun yanında insanların en
üstünü, herkese öğüt veren; en şereflisi de, insanlara en çok yardım
edendi.&quot;</p>

<p class=MsoNormal>Hz. Hüseyin (R.A.) derler ki: &quot;Babam Hz. Alî (K.V.)'e,
Resûlullâh (S.A.V.)'in nasıl oturduklarından sordum.&quot; dediler ki:</p>

<p class=MsoNormal>&quot;-Resûlullâh (S.A.V.), otururlarken de, ayakta
dururlarken de dâimâ zikir hâlinde bulunurlardı. Kendilerine mahsûs bir
makâmları yoktu. Herkesi, husûsî makâm edinmekten men' ederlerdi. Bir topluluğa
geldiklerinde, boş buldukları bir yere otururlar ve herkese de bunu
emrederlerdi. Meclisteki her arkadaşıyla yeteri kadar ilgilenirler, herkese eşit
muâmelede bulunurlardı. Kiminle bir yere oturur, kimin bir ihtiyâcını gidermek
îcâb ederse, yanındaki, Nebî (S.A.V.)'i terk etmedikçe Nebî (S.A.V.), o kimseyi
terk etmezlerdi. Kim, Nebî (S.A.V.)'in, bir ihtiyâcını görmesini isterse, Nebî
(S.A.V.), o kimsenin ihtiyâcını görürler veyâ o kimseye tatlı sözler mukâbelede
bulunurlardı. Ashâbına çok müsâhamalı ve babacan davranırlardı. Nebî (S.A.V.),
çok müsâmahalı ve babacan davranırlardı. Nebî (S.A.V.), onların babası; onlar
da Nebî (S.A.V.)'in çocukları sayılırdı. Yanlarında hakta herkes, müsâvîi idi.
Meclisleri, hayâ', ağırbaşlılık, sabır ve emniyyet meclisiydi. Orada yüksek
sesle konuşulmaz, gürültü yapılmaz, harâm söz söylenmez ve hatâya meydân
verilmezdi. O'nun meclisinde üstünlük takvâ ile idi. O mecliste herkes mütevâzî
idi, büyüğe, ta'zîm edilir; küçük sevilir; ihtiyâc sâhibleri, tercîh edilir;garîb korunurdu.&quot;</p>

<p class=MsoNormal>Hz. Hüseyin (R.A.), derler ki: &quot;Babam Hz. Alî (K.V.)'e,
Resûlullâh (S.A.)'in, arkadaşları arasındaki yaşayışlarının nasıl olduğunu
sordum.&quot; dediler ki:</p>

<p class=MsoNormal>&quot;-Resûlullâh (S.A.V.) dâimâ güler yüzlü, iyi ve yumuşak
huylu idiler. Kötü huylu, kaba, herkesi ayıplayan, herkesle alay eden, şarlatan
bir kimse değillerdi.</p>

<p class=MsoNormal>(M. Yûsuf Kandehlevî (Rh.A.), Hayâtü's-Sahâbe (R.A.), C. 1,
S. 38-39)</p>

<p class=MsoNormal>15</p>

<p class=MsoNormal>RESÛLULLÂH (S.A.V.) EFENDİMİZ'İN   YÜCE AHLÂKLARI (3)</p>

<p class=MsoNormal>Arzu etmedikleri bir şeyi görmemezlikten gelirler; O'ndan
bir şey isteyen mahrûm kalmaz, pişmân olmazdı. İnsanları üç şey yüzünden
terketmişlerdir: Hiç kimseyi kötülemezler, ayıplamazlar ve o kimsenin kötü
taraflarını öğrenmek istemezlerdi. Sevâb olan husûslarda konuşurlardı. Konuştuklarında,
arkadaşları, sanki başlarının üzerinde kuş varmış gibi, çok dikkatli olarak
O'nu dinlerlerdi. (S.A.V.) konuştuklarında, arkadaşları susarlar; arkadaşları,
konuştuklarında da Nebî (S.A.V.) susarlardı. O'nun yanında münâkaşa yapılmazdı.
Arkadaşlarının güldüklerine, Nebî (S.A.V.) de gülerler; onların hayret
ettiklerine Nebî (S.A.V.) de hayret ederlerdi. Bir garîb için konuşurlarken ve
isterlerken karşılaştıkları kabalığa sabrederlerdi. Hattâ konuşurken sert çıkışanlara,
ses çıkarmazlardı. Muhtâç bir kimseyi görürseniz, hemen ona yardım edin,
buyururlardı. Ancak mükâfatlandırdığı bir kimse tarafından olursa medhî kabul
ederlerdi. Sözünü bitirmedikçe kimsenin sözünü kesmezlerdi. Konuşan kimsenin
sözünü bitirmesi ya da kalkıp gitmesiyle söze başlarlardı.&quot;</p>

<p class=MsoNormal>(M.Yûsuf Kandehlevî (Rh.A.), Hayâtü's-Sahâbe (R.A.), C. 1,
S. 37-38)</p>

<p class=MsoNormal>EBÛ ZERR (R.A.)’İN VEFÂTI</p>

<p class=MsoNormal>İbn-i Esmak’ın rivâyetine göre İbn-il Kayyım diyor ki:</p>

<p class=MsoNormal>- Ebû Zerr Hazret-i Osman’ın hilâfeti zamanında Rebeze’ye
nefyedilmişdir. Orada vefât ederken yanında haremi ile kölesinden başka kimse
yoktu. Ebû Zerr (R.A.) bunlara şöyle vasiyyet etmiştir:</p>

<p class=MsoNormal>- Ben ölünce beni gasledip kefenleyiniz, sonra yolun ortasına
bırakınız. Oraya gelen ilk kervana:</p>

<p class=MsoNormal>- Bu ölü, Peygamber’in dostu Ebû Zerr’in cenazesidir.
Defnetmek üzere bize yardım ediniz, deyiniz. Kadınıyla kölesi Ebû Zerr’in
vasiyyetini yerine getirdiler. Bu sırada Irak’tan bir kâfile geldi. İçlerinde Abdullah
İbn-i Mes-ûd (R.A.) da bulunuyordu. Az kalsın kafilenin develeri yol üstündeki
cenazeyi çiğneyecekti. Köle hemen ayağa kalktı:</p>

<p class=MsoNormal>- Bu ölü, Resûlullah’ın dostu Ebû Zerr’in cenazesidir, dedi.
Bu sözü işiten İbn-i Mes’ûd (R.A.) hüngür hüngür ağlamağa başladı. Abdullah İbn-i
Mes’ûd hem ağlıyor, hem de Resûlullah’ın:</p>

<p class=MsoNormal>- Ebû Zerr yalnız gezer, yalnız ölür, yalnız haşr olur
buyurduğunu naklediyordu.</p>

<p class=MsoNormal>(Hz. Mahmûd Sâmî Ramazânoğlu (K.S.), Ashâb-ı Kirâm (R.A.) S.
410)</p>

<p class=MsoNormal>16</p>

<p class=MsoNormal>EHLULLÂH (K.S.) VE ULEMÂ (R.H.) </p>

<p class=MsoNormal>HAZERÂTININ OSMÂNLI’NIN FAZÎLET VE ÜSTÜNLÜKLERİNİ BEYÂNLARI
(5)</p>

<p class=MsoNormal>Abdurrahmân Molla Câmî (K.S.) Hazretleri, Dîvânı’nda, Türk
Hâkânı Fâtih Sultân Mehmed Hân Hazretleri ve oğlu Sultân Bayezid-i Velî
Hazretleri’ne hitâben ve onları medh ü senâ eden şiirler kasîdeler yazmıştır.
Fâtih Hazretleri için söylediği kasîdelerden bazılarının tercümesi şöyledir:</p>

<p class=MsoNormal>“Ey kuzeyden esen rüzgâr! Ne hoş kokular getiriyorsun. Haydi
arzuların kıblesi olan semte doğru es.</p>

<p class=MsoNormal>Ilık nefesine samîmiyyet kokularını karıştır ve hep ihlâs
yolundan giderek hedefe ulaş.</p>

<p class=MsoNormal>Ricâ ve duâ denklerini Horasan’da bağladıktan sonra Rum
diyârına doğru yürü.</p>

<p class=MsoNormal>Yolda, bu yolun usûl ve erkânını öğren, büyüklerin yetiştiği
dergâhın nerede olduğunu sor.</p>

<p class=MsoNormal>Oraya varınca yüzünü hizmetçilerin ayak tozlarına sür, izin
isteyip yeri öperek huzûra gir.</p>

<p class=MsoNormal>O cihâd eri, gâzî pâdişâhın önünde hikmetler saçarak söze
gir ve:</p>

<p class=MsoNormal>“Ey mertebesi yüksek pâdişâh! Sana dünyâ mülkü, atalarından
kalma bir mîrâstır.” de.</p>

<p class=MsoNormal>Dünyâda pek az kimse, böyle büyüklük ve ihtişâm, tahtında
senin gibi feyz vermek olgunluğuna sâhib olabilmiştir.</p>

<p class=MsoNormal>Sünnet-i Seniyye’nin her tarafa yayılması senin gayretinle
oldu.</p>

<p class=MsoNormal>Küfür yuvaları, kiliseler, yine senin himmetinle câmiye
çevrildi.</p>

<p class=MsoNormal>Harblerdeki isâbetli tedbîrlerinle, küfür ve sapıklık
kal’alarını kökünden yıktın.</p>

<p class=MsoNormal>Dâimâ şefkat ve merhamet tarafına yönelmiş, kötü huylardan
temizlenmiş bir pâdişâhsın.</p>

<p class=MsoNormal>Seni kıskananların aksine, her türlü hikmet, şeref, yiğitlik
ve cömertlik sıfatları sende toplanmış...</p>

<p class=MsoNormal>Cömerdlikte deryâ gibisin, sanki altın mâdenisin. Hattâ
deryâdan da, altın ocağından da cömertsin. </p>

<p class=MsoNormal>Şu gökkubbenin zirvesi var oldukça ve dünyâ yerinde
durdukça,</p>

<p class=MsoNormal>Allâh-ü Teâlâ, gönlüne uygun ihsânlarda bulunsun, dünyânın şerefi,
ayaklarının altına serilsin, dilerim.</p>

<p class=MsoNormal>Ey etrâfa anber kokuları saçan seher rüzgârı! Mâdemki duâ ve
senâ demetleri diziyorsun, </p>

<p class=MsoNormal>Bu garîb şiirlerden birkaçı, o selîm akıllı edîb pâdişâha
lâyık ola.</p>

<p class=MsoNormal>(Evliyâlar Ansiklopedisi C. 8, S. 270-271)</p>

<p class=MsoNormal>17</p>

<p class=MsoNormal>EHLULLÂH (K.S.) VE ULEMÂ (R.H.) </p>

<p class=MsoNormal>HAZERÂTININ OSMÂNLI’NIN FAZÎLET VE ÜSTÜNLÜKLERİNİ BEYÂNLARI
(6)</p>

<p class=MsoNormal>Memlûkler’in, Safevîler’i desteklemesi yüzünden Osmânlılar
ile arası açılmıştı. Sultân Gavri, İbrâhîm Gülşenî (K.S.) Hazretleri’nin karşı
çıkmasına rağmen, devlet adamlarının ısrârı üzerine Yavuz Sultân Selîm Hân’ın
üzerine yürüdü. Ancak yapılan savaşta hayatını kaybetti. Onun yerine tahta çıkan
Tomanbay, İbrâhîm Gülşenî (K.S.) Hazretleri’ne gelip duâ istirhâm eyledi. Şeyh
Hazretleri dediler ki:</p>

<p class=MsoNormal>“-Siz, duâya kâbiliyyet ve istidâd hâsıl eyleyin ki duâ size
ulaşsın. Sultânların duâya istidâdı adâlettir. Ol dahî, Allâh-ü Teâlâ’nın Kitâbı
ile hüküm vermektir. Her kim Allâh-ü Teâlâ’nın emri üzre hüküm etmez ise
zâlimdir. Sultânım, eğer makâm-ı selâmette olmak istersen, Selîm Hân’a tâbi’
olasın.”</p>

<p class=MsoNormal>Bu nasîhatlere rağmen Tomanbay, Ridâniye’de Yavuz Sultan
Selîm Hân’ın karşısına çıktı. Bozguna uğradı, sonra yakalanarak i’dâm edildi.</p>

<p class=MsoNormal>Sultân Selîm Hân böylece Mısır’ı zabtettiğinde İbrâhîm Gülşenî
(K.S.) Hazretleri, O’nu:</p>

<p class=MsoNormal>“Azîzim, hayr-ı makden ömrümün varı, safâ geldin!</p>

<p class=MsoNormal>Keremler eyledin gönlümün sultânı, safâ geldin!” diyerek karşıladı.
Yavuz Sultân Selîm Hân da bu büyük âlim’e çok gönülden hürmet gösterdi. Pekçok
yeniçeri ve sipâhi sohbetleriyle şereflendi, duâlarını alarak feyz ve
bereketlerinden istifâde etmeğe çalıştılar.</p>

<p class=MsoNormal>Mısır’da İbrâhîm Gülşenî (K.S.) Hazretleri’nin talebeleri ve
sevenleri çoğaldı. Nâmı zamanın sultânı Kanunî Sultân Süleymân Hân’a erişti.
Sultân Süleymân Hân, O’nu İstanbul’a da’vet eyledi. İstanbul’a gelen İbrâhim
Gülşenî (K.S.) Hazretleri’ne çok hürmet gösterip ikrâmlarda bulundu. O sıralarda
İbrâhim Gülşenî (K.S.) Hazretleri yüz dört (104) yaşlarındaydı. Gözlerinde bir
rahatsızlık hissediyordu. Görmesi çok zayıflamıştı. Durumu pâdişahâ arz eyledi.
Sultân da sürmecibaşına emrederek gerekli ihtimâmın gösterilmesini istedi.
Sürmecibaşı, bütün gayretini sarf ederek Allâh-ü Teâlâ’nın izniyle kısa zamanda
İbrâhim Gülşenî (K.S.) Hazretleri’nin gözleri açıldı ve sıhhatlerine kavuştular.</p>

<p class=MsoNormal>(Evliyâlar Ansiklopedisi C. 7, S. 218-219)</p>

<p class=MsoNormal>18</p>

<p class=MsoNormal>ASHÂB (R.A.)’IN ŞEHÂDET ÖZLEMİ</p>

<p class=MsoNormal>Amr İbn-i Cemûh (R.A.), topal, hem de çok aksak birisiydi.
Aslan gibi dört tane oğlu vardı. Resûlullâh (S.A.V.) ile her sefere katılıyorlardı.
Uhud Harbi’ne babalarını göndermek istemediler: </p>

<p class=MsoNormal>“-Allâh, seni ma’zûr görmüştür.” dediler. Bunun üzerine Amr
(R.A.), Resûlullâh (S.A.V.) Efendimiz’e geldi: </p>

<p class=MsoNormal>“-Oğullarım beni, seninle Uhud’a göndermek istemiyorlar.
Allâh’a yemîn olsun ki bu topal ayağımla Cennet’in yolunda gitmek istiyorum.”
dedi. Resûlullâh (S.A.V.) Efendimiz’de “-Allâh, seni ma’zur görmüştür. Sana
cihâd farz değildir.” buyurdular. Oğullarına hitâben de: “-Babanıza mâni’ olmayın.
Herhâlde Allâh, ona şehâdeti ihsân edecek.” buyurdular.</p>

<p class=MsoNormal>Amr İbn-i Cemûh (R.A.), Resûlullâh (S.A.V.) Efendimiz’e
gelip: “-Yâ Resûlallâh, eğer Allâh yolunda harb eder de şehîd olursam, Cennet’e
giderken bu topal bacağım düzelecek mi, ne dersiniz?” diye sordu. Resûlullâh
(S.A.V.) Efendimiz de: “-Tabiî!” buyurdular. Amr İbn-i Cemûh (R.A.)’ın kendisi,
yeğeni ve kölesi Uhud’da şehîd oldular. Resûlullâh (S.A.V.), onların na’şını
görünce: “-Onun sağlam ayakla Cennet’e girdiğini görüyorum.” buyurdular ve
üçünün de aynı kabre gömülmelerini emrettiler.</p>

<p class=MsoNormal>Râfi’ bin Hâdic (R.A.)’ın, Uhud veyâ Hayber’de göğsüne ok
gelip saplandı. Resûlullâh (S.A.V.) Efendimiz’e gelip: “-Yâ Resûlallâh
(S.A.V.), göğsümdeki oku çıkar.” dedi. Resûlullâh (S.A.V.) Efendimiz: “-Yâ
Râfi’, istersen oku temreniyle beraber çıkarayım. Dilersen temren kalsın,
sâdece oku çıkarayım. Temren Kıyâmet Günü senin şehîd olduğuna şehâdet etsin.”
diye buyurdular. Râfi’ (R.A.) de: </p>

<p class=MsoNormal>“-Yâ Resûlallâh (S.A.V.), oku çıkar da,temren kalsın.
Temren, Kıyâmet Günü benim şehîd olduğuma şâhid olsun.” dedi. Râfi’ (R.A.),
Muâviye (R.A.)’in hilâfetine kadar yaşadı. Bir gün temrenin bulunduğu yara deşildi
ve ikindiden sonra şehîdlik şerbetini içerek Hakk Teâlâ’ya yürüdü. (R.A.E.)</p>

<p class=MsoNormal>(M.Yûsuf Kandehlevî (Rh.A.), Hayâtü’s-Sahâbe (R.A.), C. 1,
S. 324)</p>

<p class=MsoNormal>19</p>

<p class=MsoNormal>HZ. ÜSÂME BİN ZEYD (R.A.)</p>

<p class=MsoNormal>Hazret-i Üsâme bin Zeyd bin Hâriset’ül-Kelbî (Radıyallahu
anh) Ümm-i Eymen (Radıyallahu anh)â’nın oğludur.</p>

<p class=MsoNormal>Üsâme (Radıyallahu anh)’i Rasûlullah (Sallallahu Teâlâ
aleyhi ve sellem) Efendimiz pek severler idi. Hadîs-i şerîf’de: </p>

<p class=MsoNormal>“Üsâme en sevdiğim insandır” buyurmuşlardır. Nezd-i
Rasûlullah’da Üsâme’nin rif’at-i menziline mebnî Ashâb arasında Hazret-i
Rasûlullah’ın mahbûbu diye vasıflanıb yâd olunur.</p>

<p class=MsoNormal>Hazret-i Ömer (Radıyallahu anh) oğlu Abdullah’a iki bin i’tâ
buyurmuş olduğu halde Üsâme (Radıyallahu anh)’e beş bin i’taa buyurduğunda:Abdullah ibn-i Ömer itiraz ederek; </p>

<p class=MsoNormal>“Hazret-i Rasûlullah ile şu kadar gazâda berâber bulunmuş
iken Üsâme’yi bana tercîh etdiniz!” demesi üzerine Hazret-i Ömer (Radıyallahu
anh): </p>

<p class=MsoNormal>“Üsâme Hazret-i Rasûlullah’a senden ve pederi Zeyd dahî
senin pederinden daha sevgilidir!” diye tevâzuan buyurmuşlardır.</p>

<p class=MsoNormal>Buhârî’de mezkûrdur ki: Hazret-i Seyyid’ül-Enâm
Aleyhissalâtü ve’s-selâm Efendimiz Hazret-i Hasan ve Üsâme’yi berâber alarak
birini bir dizlerine ve diğerini öbür dizlerine oturtarak:</p>

<p class=MsoNormal>“Yâ Rabb! Sen bunlardan râzî ol zîrâ ben bunları seviyorum”
buyururlardı.</p>

<p class=MsoNormal>Hacc-ı Vedâ’da Arafat’dan Müzdelife’ye inerler iken,
Rasûlullah (Sallallahu aleyhi ve sellem) Efendimiz Kusvâ nam develerine binerek
Hazret-i Üsâme’yi terkesine almışlar idi.</p>

<p class=MsoNormal>Hicretin on birinci senesinde Belka cihetine techiz
buyurdukları asker üzerine Hazret-i Üsâme (Radıyallahu anh)’i serdâr etmişlerdi
idi ki Şeyhayn-ı Mükerremeyn ya’ni Hazret-i Ebû Bekir ve Ömer (Radıyallahu
anhümâ) ve Hazret-i Sa’d ve Ebû Ubeyde (Radıyallahu anhümâ)’da o askerin içinde
maiyyetinde bulunmuşlar idi. Ol vakitde Üsâme (Radıyallahu anh) daha on sekiz
yaşında bir genç idi.</p>

<p class=MsoNormal>Kendileri levni siyah ve yassı burunlu idi. Hicretin elli
sekiz (58) târihinde Medîne-i Münevvere kurbünde Cüraf nam mahalde vefât etmişlerdir.</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Ashâb-ı Kirâm (R.A.), S. 366-367)</p>

<p class=MsoNormal>20</p>

<p class=MsoNormal>RESÛLULLÂH (S.A.V.) EFENDİMİZ’İN YÜCE AHLÂKLARI, KONUŞMALARI
VE SUKÛTLARI</p>

<p class=MsoNormal>Hz. Hasan bin Alî (R.A.)’den, derler ki: Dayım Hind bin Ebû
Hâle (R.A.)’e:</p>

<p class=MsoNormal>“-Bana, Resûlullâh (S.A.V.)’in konuşmalarını anlat.” dedim.
Dayım Hind bin Ebû Hâle (R.A.), dediler ki:</p>

<p class=MsoNormal>“-Resûlullah (S.A.V.), dâimâ düşünceli olur ve konuşmazlardı.
Susmağı tercîh ederlerdi. Söze tok bir ifâdeyle başlar; yine tok bir ifâdeyle
bitirirlerdi. Az ve öz; ama ma’nâlı konuşurlardı. Sözlerini tane tane
söylerlerdi. Lüzûmundan fazla ve eksik konuşmazlardı. Güzel huyluydular. Kaba
ve hafif meşrebli değillerdi. Az da olsa, iyiliği küçümsemezlerdi. İyilikleri
ne yerer; ne de överlerdi. Hakka bir hücûm olunca intikâmını almadıkça öfkeleri
teskin olmazdı. (Bir başka rivâyette) Dünya ve  dünyâ için olan hiçbir şey,
Resûlullâh (S.A.V.)’i, öfkelendirmezdi. Hakk’a bir hücûm olduğu zaman, O’nu
kimse tanıyamaz ve onun intikâmını almadıkça, öfkesinden dolayı, O’nu hiçbir şey
yerinden kımıldatamazdı. Kendilerine yapılan hücûmdan dolayı, öfkelenmezler;intikâm almazlardı. İşâret ettiklerinde, mübârek elleriyle işâret ederler;hayret ettiklerinde de ellerini çevirirlerdi. Konuştukları zaman, ellerini bir
araya getirir; sol ellerinin başparmakları, sağ ellerinin avucuna vururlardı.
Öfkelendiklerinde yüz çevirirler, sevindiklerinde de gözlerini kırparlardı. En
fazla gülümsemeleri tebessüm idi. Çok tatlı gülümserlerdi.”</p>

<p class=MsoNormal>Hz. Hüseyin (R.A.) derler ki:</p>

<p class=MsoNormal>“Babam Hz. Alî (R.A.)’e Resûlullâh (S.A.V.)’in susmalarının
(sükûtlarının nasıl olduğunu sordum.” Babam Hz. Alî (K.V.), dediler ki:</p>

<p class=MsoNormal>“-Resûlullâh (S.A.V.), dört şey sebebiyle susarlardı: Ya ağırbaşlılıklarından,
ya ihtiyâtlarından; ya isâbetli konuşmak istediklerinden, ya tefekkürlerinden.
O’nun ağır davranması, dikkatli düşünmek ve insanları dinlemek gâyesini gütmüş
olmalarındandı. Ebedî ve geçici olan şeylerde düşünürlerdi. Hilim ile Sabır, Resûlullâh
(S.A.V.)’de birleşmişti. Hiçbir şey, O’nu öfkelendirmez ve korkutmazdı. Dört
husûsta ihtiyâtlı davranırlardı. Uyulması için en iyiyi almak, uzak durulması
için kötüyü terk etmek, ümmetin hayrına olan şeyde görüş ileri sürmek, dünya ve
âhireti birleştiren şeylerde onları (ümmeti) için hareket etmek.”</p>

<p class=MsoNormal>(M. Yûsuf Kandehlevî (Rh.A.), </p>

<p class=MsoNormal>Hayâtü’s-Sahâbe (R.A.), C. 1, S. 36-39)</p>

<p class=MsoNormal>21</p>

<p class=MsoNormal>HER TÜRLÜ HAYIRLI TALEB VE MURÂD İÇİN OKUNACAK DUÂ</p>

<p class=MsoNormal>“Önce Cum’a gecesi sabaha karşı, 2 rekat namaz kılınıp arkasından
aşağıdaki duâ tarif edildiği şekilde 480 defa okunacak:</p>

<p class=MsoNormal>Önce “Bismillâhirrahmânirrahîm” dedikten sonra, 100 def’a: </p>

<p class=MsoNormal>“Rabbene’ftah beynenâ ve beyne kavminâ bi’l-hakkı ve ente
hayrü’l-fatihin .” (A’râf:89) duâsı okunur, arkasından bir def’a: </p>

<p class=MsoNormal>“Allâhümme, ya Müfettiha’l-ebvâb iftâh lenâ hayra’l-bâb.”
duâsı okunacak. </p>

<p class=MsoNormal>Dört kere bu şekilde tekrardan sonra yine          
besmelenin arkasından 80 defâ: </p>

<p class=MsoNormal>“Rabbene’ftah beynenâ ve beyne kavminâ bi’l-hakkı ve ente
hayrü’l-fâtihin” duâsı ve bir defâ </p>

<p class=MsoNormal>“Allâhümme, yâ Müfettiha’l-ebvâb iftâh lenâ hayra’l-bâb”
duâsı okunacak. </p>

<p class=MsoNormal>•••</p>

<p class=MsoNormal>Ayrıca aşağıdaki üç duâ (Âyetler) 7’şer def’a okunacak.</p>

<p class=MsoNormal>1. Duâ (Âyet): “Fellâhü hayrün hâfizan vehüve
erhamü’r-Râhimîn.” (Yûsuf: 64)</p>

<p class=MsoNormal>2. Duâ (Âyet): “Selâmün kavlen min Rabbi’r-Rahîm.” (Yâsîn:58)</p>

<p class=MsoNormal>3. Duâ (Âyet): “Selâmün a’leyküm bimâ sabertüm fe ni’me
ukbe’d-dâr.” (Ra’d: 24)</p>

<p class=MsoNormal>4. Duâ (Âyete’l-Kürsî): 8 def’a okunacak. Birinci okunuşta;ön tarafa, ikincide; sağa, üçüncüde; sola, dördüncüde; arkaya, beşincide; yukarıya,
altıncıda; aşağıya üflenilecek, yedinci okunuşta; yutulacak, sekizinci okunuşta;etrafa dönülerek (dört bir tarafa doğru) üflenilecektir.</p>

<p class=MsoNormal>•••</p>

<p class=MsoNormal>HADÎS-İ ŞERİF</p>

<p class=MsoNormal>“Farz namazı kıldığınız zaman her bir farz namazdan sonra on
def’a:</p>

<p class=MsoNormal>Lâilâheillallahü vahdehû lâşerîkeleh, lehülmülkü
velehülhamdü vehüve alâkülli şey’in kadîr. deyiniz. </p>

<p class=MsoNormal>Böyle diyene bir köle azâd etmiş gibi ecir yazılır,
buyururlardı.</p>

<p class=MsoNormal>(Buhârî)</p>

<p class=MsoNormal>22</p>

<p class=MsoNormal>HİÇBİR MÜ’MİN, HİÇBİR KÂFİRİ </p>

<p class=MsoNormal>CİDDİYETLE DOST EDİNEMEZ; VELEV Kİ O KÂFİR, O MÜ’MİNİN ANNE
BABA, </p>

<p class=MsoNormal>KARDEŞ VE YAKIN AKRABASI OLSA BİLE</p>

<p class=MsoNormal>“Ey mü’minler! Eğer babalarınız ve kardeşleriniz, küfrü,
îmân üzerine tercîh ve ihtiyâr ederlerse (seçerlerse); onları dost ittihâz
etmeyin. Eğer sizden bir kimse, onları dost ittihâz ederse, işte o dost ittihâz
eden kimseler zâlimlerdir.” </p>

<p class=MsoNormal>(Tevbe Sûresi, Âyet:23)</p>

<p class=MsoNormal> Fahr-i Râzî ve Hâzin’in beyânları vechile (beyânlarına
göre) bu Âyet-i Celîle’den maksâd, mü’minler’i kâfirlerden ve münâfıklardan
hiçbir ferd ile dostluk etmekten nehydir. (yasaklamaktadır) Ya’ni “Hiçbir
mü’min, hiçbir kâfiri ciddiyetle dost ittihâz etmesin.(dost edinmesin) Velev ki
o kâfir, o mü’minin anası, babası ve birâderi gibi yakın akrabâsından olsa
bile.” demektir.</p>

<p class=MsoNormal>Kezâ, Sûre-i Tevbe’nin diğer Âyet-i Celîlesi’nde: “-Yâ
Ekreme’r-Rüsûl! Akrabâsı’nın firkatine (dostlarından, yakınlarından ayrı kalmağa)
dayanamayarak hicretten çekinen kimselere sen de ki: “-Ey mü’minler! Eğer sizin
babalarınız, oğullarınız, kardeşleriniz, zevceleriniz ve sâir akrabânız, kavm ü
kabîleniz, kazanmış olduğunuz mallarınız, kesâd ârız olmasından (alış verişin,
kazancın aksamasından ve kesintiye uğramasından) korktuğunuz ticâretiniz ve
süknâsından (oturulmasından) râzı olduğunuz evleriniz, eğer size Cenâb-ı
Allâh’tan ve Resûlü (S.A.V.)’den ve fîsebîlillâh düşmânlarınızla mücâdeleden
ziyâde muhabbetli ise hakkınızda emr-i ilâhî gelinceye kadar gözetin ki emr-i
Îlâhî geldiğinde ne olacağını bilirsiniz. Tahkîk (gerçek şudur ki) Cenâb-ı
Allâh, kavm-i fâsikâna (fâsıklar topluluğuna, kavmine) hidâyet etmez.” (Tevbe
Sûresi, Âyet: 24) Ya’ni sizin için pek sevgili olarak Âyet-i Celîle’de sayılan şeyler,
Allâh-ü Teâlâ ve Resûlü (S.A.V.)’den daha ziyâde sevgili ise sizin üzerinize
azâbı îcâb eden emr-i İlâhî gelinceye kadar âkibet-i emre intizâr etmek (emrin
acı neticesini beklemek) üzerinize vâcib’dir.</p>

<p class=MsoNormal>Bu Âyet-i Celîle, Dîn uğrunda görülecek meşakkate ve dünyâca
terettüb edecek (gelecek, sıralanacak) bi’l-cümle mazarratlara (zarârlara)
tahammül etmek lâzım olduğuna delâlet eder. Ve insan için Dîn’i uğrunda her şeyi,
ya’ni malını cânını fedâya hazır olmazsa âkibet vehâmetten hâlî (boş) olmayacağına
dahî bu Âyet-i Celîle’de işâret vardır.</p>

<p class=MsoNormal>(Hz. Mahmûd Sâmî Ramazânoğlu (K.S.), Musâhebe/1, S. 138)</p>

<p class=MsoNormal>23</p>

<p class=MsoNormal>HACER-İ ESVED</p>

<p class=MsoNormal>Kureyş tarafından Ka’be’nin inşâsında Hacer-i Esved’in
yerine konması husûsunda kabîle reisleri arasında çıkan ihtilafın kanlı bir
husûmete müncerr olması muhakkak idi. İşte o ihtilâfı Resûlullâh (S.A.V.)
halletmiştir.</p>

<p class=MsoNormal>Kureyş’in en yaşlısı olan Ebû Ümeyye bin Muğıyre, Kureyş’in
ileri gelenlerini Mescid’de topladı. Orada ihtilâfı hall için şu teklîfde
bulundu:</p>

<p class=MsoNormal>“-Muayyen bir vakitte Mescid’in Safâ kapısından kim evvel
girerse onu hakem ta’yîn edelim.”</p>

<p class=MsoNormal>Bu teklifi kabûl ettiler. İşte o sırada, li-hikmet’illâhi
Teâlâ hüsn-i tesadüf olarak Resûl-ü Ekrem (S.A.V.) Efendimiz kapıdan içeri
girmekle orada toplananlar hep bir ağızdan:</p>

<p class=MsoNormal>-İşte Muhammed’ül Emîn girdi. Hepimiz hükmûne râzıyız! demişlerdi.</p>

<p class=MsoNormal>Haceri Esved’in yerine konulması için hakem tayîn edilince
bir rida istemiş, Hacer-i Esved’i bunun içine koyarak; kabîle reislerinin müştereken
tutarak mahalline kadar götürmelerini emir buyurmuş ve mahall-i mahsûsuna
gelince mübarek eliyle Hacer-i Esved’i alıp yerine koymuştur.</p>

<p class=MsoNormal>Ömer İbn’ül-Hattâb (R.A.), bir haccı esnâsında Hacer-i
Esved’e yaklaştı ve dudaklarını koyarak öptü ve dedi ki:</p>

<p class=MsoNormal>“– Çok iyi bilirim ki sen zarar ve menfâatı olmayan bir taş
parçasısın. Eğer Resûlullâh (S.A.V.)’in seni takbîl ettiğini (öptüğünü)
görmeseydim seni takbîl etmezdim, yani seni öpmezdim.”</p>

<p class=MsoNormal>Hazret-i Ömer (R.A.)’in bu sözüne Muhammed bin Cerîr-i
Taberî diyor ki:</p>

<p class=MsoNormal>“-Arablar, Câhiliyye devrinde putperest olup, Hacer-i
Esved’i öpmeği de arabların putlara hürmeti kabîlinden bir lâzıme-i ihtirâm
zannetmelerinden endîşe etmesi üzerine bu sözü söylemiş olduğunu” Taberî kayd
etmişdir.</p>

<p class=MsoNormal>İbn-i Huzeyme (R.A.)’den rivâyet olunduğuna göre: Resûlullah
(S.A.V.) buyurmuşlardır ki:</p>

<p class=MsoNormal>“Hacer-i Esved cennet yâkutlarından beyaz bir yâkut idi.
Fakat onu müşriklerin günâhları karartmıştır. Kıyâmet gününde Uhud dağı gibi o
da ba’s olunacak, arz ehlinden onu kim istilâm edip öptüyse onun hakkında şehâdet
edecektir.”</p>

<p class=MsoNormal> (Hz. Mahmûd Sâmî Ramazanoğlu K.S), </p>

<p class=MsoNormal>Hz. İbrâhim (A.S.), S: 137,138)</p>

<p class=MsoNormal>24</p>

<p class=MsoNormal>MÜ’MİNE, EMR-İ Bİ’L MA’RÛF NEHY-İ ANİ’L MÜNKER YAPMAK VÂCİBDİR</p>

<p class=MsoNormal>“Ey Îmân edenler siz kendinizi (ıslâh etmeğe) bakın! Siz
hidâyete erince sapanlar size zarâr veremez. Hepinizin dönüp varışı Allâh’adır.
Artık O, yapmış olduğunuz şeyleri size haber verecektir.” (Mâide Sûresi, Âyet:105)</p>

<p class=MsoNormal>Ekseri ulemânın beyânına nazaran bu Âyet, Allâh’a ve Resûlü
(S.A.V.)’e itâat eden kimsenin, isyânkârların günahlarından sorgulanmayacağına
ve ma’rûf’u emr ve münker’den nehy’in vâcib olduğuna delâlet etmektedir. Hz.
Ebû Bekir ü’s-Sıddîk (R.A.) bir hutbe îrâd buyurup: “Sizler, “Ey Îmân
edenler,siz kendinizi (ıslâh etmeğe) bakın!” Ayeti’ni okuyorsunuz; ama bunu
gereği gibi anlamıyorsunuz. Zîrâ ben, Resûlullâh (S.A.V.)’den: “İnsanlar
münkeri görüp onu reddetmezlerse, Allâh’ın, cezâsını bütün insanlara tesmîl
etmesi yakındır.” (İbn-i Mâce, Fiten) diye buyurduklarını duydum.” demişlerdir.</p>

<p class=MsoNormal>İbn-i Mes’ûd ve İbn-i Ömer (R.A.)’nın şöyle buyurdukları
rivâyet olunmuştur: “Ey Îmân edenler, siz kendinizi (ıslâh etmeğe) bakın!”
Âyeti’nin gereği, âhir zamanda tecellî edecektir. İbn-i Mes’ûd (R.A.)’e bu âyet
okununca O, “Bu vakit, bu Âyet’in ifâde ettiği zaman değildir. Birbirinize
girmediğiniz ve kalbleriniz bir olduğu müddetçe emredin, nehyedin... Ama
kalbler, düşünceler ayrılır, birbirinize girerler, bölünür, parçalanırsanız ve
herkes kendi nefsiyle başbaşa kalırsa, işte o vakit bu Âyet’in sırrı ortaya çıkar.”</p>

<p class=MsoNormal>Abdullâh İbn-i Mübârek (R.A.)’a göre de, bu Âyet, “emr-i
maruf nehy-i münkerin vacip olduğuna” bir delîldir. “Çünkü, Allâh, “Siz
kendinize bakın!” buyurmuştur; ya’ni “Siz kendi dîninizin müntesiblerine bakınız!
Size sapıtan kâfirler zarâr veremez. Birbirinize vaz ü nasîhat edip, hayırda
birbirinizi teşvîk ediniz; kötülük ve günahlardan da birbirinizi sakındırınız,
nefret ettirip uzaklaştırınız, ma’nâsındadır.” demiştir.</p>

<p class=MsoNormal>“Kendilerine vaz ü nasîhat’ın ve “emr-i bi’l ma’rûf nehy-i
ani’l münker”in fâide vermeyeceği, nifâk ve küfürlerini terk etmeyecekleri
belli olanlara “ma’rûfu emr, münkeri nehy” vâcib olmaz” demişlerdir.</p>

<p class=MsoNormal>“Siz hidâyette olup emr-i ma’rûf ve nehy-i münker yaptığınızda,sapıtanın
ve emr-i ma’rûf’u kabul etmeyenin, sapıklığı size zarâr vermez.” denilmiştir.</p>

<p class=MsoNormal>(Fahrüddîn Er-Râzî (R.H.),Tefsîr-i Kebir Tercemesi, C.6, S.
256)</p>

<p class=MsoNormal>25</p>

<p class=MsoNormal>MAHŞER-MÎZÂN-SIRÂT-CENNET</p>

<p class=MsoNormal>CEHENNEM- HAVZ-I KEVSER</p>

<p class=MsoNormal>Mahşerde her mükellef insan, suâl ve cevâba tabi tutulacak, </p>

<p class=MsoNormal>* Sual ve Cevâp, Ahiret gününde Allâh Teâlâ tarafından
mükellef mahlûkatın sorguya çekilmesidir. Mahşerde büyük bir adalet mahkemesi
kurulacak, herkesten dünyada yaptıkları sorulacak, ona göre hakkında karar
verilecek</p>

<p class=MsoNormal>* Defter-i â’mâl, her insanın dünyada iyi ve kötü bütün işledikleri
yazılmış olan defterdir. Ahirette sahibine verilecek “Al kitabını oku”
denilecek, hiç bir şey gizli kalmayacak.</p>

<p class=MsoNormal>* Mizan, mahşerde herkesin amellerini tartmaya mahsus bir
adâlet mikyâsıdır ki, bununla amellerin iyi ve kötü miktarı anlaşılmış olur.</p>

<p class=MsoNormal>* Sırât, Cehhennemin üzerine kurulmuş, üzerinden geçilmesi
pek zor olan bir köprüdür. Üzerinden Allâh-ü Teâlâ’nın muhterem kulları pek
kolaylıkla hatta bir kısmı birer berki hatif (göz kamaştırıcı şimşek) gibi
geçip Cennet’e gideceklerdir. Kafirler ile afva mazhar olamayan bir kısım
mü’min de geçemeyip... (Hafazanallâh)</p>

<p class=MsoNormal>*Cennet, hatır ve hayale gelmeyen maddi ve manevi nimetleri
cami, fenadan beri, elyevm mevcûd ve sekiz tabakaya ayrılmış bir mükâfât
âlemidir ki, bulunduğu yeri ancak Allâh Teâlâ bilir.</p>

<p class=MsoNormal>Mü’minler, Cennet’te pek büyük nimetlere ereceklerdir,
hususiyle Allâh Teâlâ’yı mekandan, zamandan  münezzeh ve şânı uluhiyyetine layık
bir vechile vakit vakit görmek şerefine nâil olacaklardır ki, buna Ru’yetullâh
denir. Îman sahipleri bu nimete nail oldukça Cennet’in sair bütün nimetlerini,
zevklerini unutacaklar, en büyük , en ulvî, en rûhânî bir zevke dalacaklardır.
Artık bunun üstünde bir nimet düşünülemez.</p>

<p class=MsoNormal>Cehennem, bilûmum kâfirler ile bazı günahkâr mü’minler için
yaradılmış, yedi dereceye, aşağı tabakaya bölünmüş bir azap kaynağıdır. Burada
kâfirler ebedî surette kalarak muazzep olacaklardır. Günahkâr mü’minler ise bir
müddet azap gördükten sonra af olunarak Cennet’e konulacaklardır. </p>

<p class=MsoNormal>Havzı Kevser, Mahşer günü Allah Tealâ tarafından
Peygamberimize ihsan buyurulacak olan gayet büyük bir havzdır ki, bunun pek
tatlı, berrak suyundan mü’minler içecek, mahşerin dehşetinden ileri gelen
hararetlerini gidereceklerdir.</p>

<p class=MsoNormal>(Ömer Nasûhî Bilmen (Rh.A.), Büyük İslâm İlmihâl, S: 28)</p>

<p class=MsoNormal>26</p>

<p class=MsoNormal>EHLULLÂH (K.S.) VE ULEMÂ (R.H.) </p>

<p class=MsoNormal>HAZERÂTININ OSMÂNLI’NIN FAZÎLET VE ÜSTÜNLÜKLERİNİ BEYÂNLARI
(7)</p>

<p class=MsoNormal>Şeyh Mustafâ El-Bekrî (K.S.) diyorlar ki:</p>

<p class=MsoNormal>“İbn-i Asâkir Hadîsi: “Onların (Arablar’ın) ellerinden
mülkleri alınıp devletlerin böylece fenâ bulacağı” ile müevveldir. Arab’ın
mülkte tasarrufu Devlet-i Abbâsiye’nin sonuna kadardır. Bundan sonra Arâb’ın
devleti helâk olur. Devlet idâresi ve mülk, onlardan başkasına, Allâh’ın ilm-i
ezelîsinde yazılı olana geçer ki o, Devlet-i Âl-i Osmân’dır. Onlar Şeriât’e ve
Dîn’e sımsıkı yapışan, kendilerine Kitâbullâh’ta “Sâlih kullar” diye işâret
olunan kimselerdir.” derler ki:</p>

<p class=MsoNormal>“Şübhe yok ki Devlet-i Âl-i Osmân’ın yardımı, Rahîm ve
Rahmân olan Allâh’tandır. Osmânlı Devleti’nin vücûdu İslâmiyyet ve îmân için
büyük bir hayırdır. Onlar, birçok kâfir ve tuğyân etmiş Haçlılar’ın ülkelerini
zabtettiler. Bundan dolayı Arab yarımadası halkı kâfir ve Haçlılar’ın şerrinden
emîn oldular.”</p>

<p class=MsoNormal>Şeyh Mustafâ Bekrî (K.S.), İmâm-ı Gazâlî (K.S.)’ün Kasîde-i
Münferice’sinden bir beyiti şerh ederken şunları söylemektedir:</p>

<p class=MsoNormal>“Sultân-ı Emced ve Hakân-ı Evhâd Sultân Muhammed (Allâh-ü
Teâlâ, onu Firdevs-i Âlâ cennetine iskân etsin, onun en yüce kasrında, ona en
güzel şerbetleri içirsin) Kostantiniyye’yi fethetti. Fethinin tarihi (857 H.)
fethin ma’nâsına denk olarak güzel ve iyi bir yaşayış ona ve o beldeye verildi
de Kur’ân’da “Beldetü’t-Tayyîbe” geldi, Hadîs-i Şerîf’te ise “Kostantiniyye
elbette fetholunacaktır. Onu fetheden Emîr, ne güzel Emîr ve o Emîr’in
askerleri ne güzel askerlerdir.” diye vârid olmuştur. Onun oğlunun oğlu Selîm,
Mısır’a girdi ve onu fethetti.</p>

<p class=MsoNormal>Mısır ve Şâm iklim ve ülkelerine o sultân, Selîm’dir. Bu,
(932 H.) senesindeki fetih ve giriş, büyük ve şânlı, bir giriştir. Bu öyle bir
giriştir ki bunda onunla yarışacak kimse de yoktur. Selîm’e ve Selîm’in Şâm’a
girişine imâm-ı Hatîm-i Şeyh-i Ekber Muhyîddînü’l-Arabî, Şecere-i Nu’mâniyye
adlı kitâbında; şu “sin”, “şin”e girdiğinde Muhyîddîn’in kabri meydana çıkar.”
sözü ile işâret etmişti. Dediği gibi de oldu. Sultân ortaya çıkarmıştır.
Sözlerini şöyle tamamlar: “Bir insân-ı kâmil dedi ki: “Ben Âl-i Osmân’ı
severim. Çünkü onlar hayr ü hasenât sâhibidir. Onlar, mülkün idâresinde hüsn-i
tedbîr ve mîzân-ı adâlet sâhibidir.”</p>

<p class=MsoNormal>(Şeyh Mustafâ El-Bekrî (K.S.), Hz. Peygamber (S.A.V.)’in
Dilinden Dört Halîfesi ve Ashabı (Terceme), S. 18-20)</p>

<p class=MsoNormal>27</p>

<p class=MsoNormal>BERÂ B. ÂZİB (R.A.) HADÎSİ</p>

<p class=MsoNormal>Berâ bin A’zib (R.A.)’den rivâyete göre: “Siz büyük bir
fethi, Mekke’nin fethi sayarsınız. Vâkıa Mekke’nin fethi Kur’an’ın işâret ettiği
parlak bir fetih ve zafer idi. Hâlbûki biz büyük fethi, Hudeybiye gününde Rıdvân
Bey’âti addederiz. Ki o gün Cihâd için Resûlullah (S.A.V.)’e verdiğimiz sözden
Allah (C.C.) râzı olmuştur. Biz o gün Nebî (S.A.V.)’in maiyyetinde 100’er
mevcûtlu 14 bölük er idik.</p>

<p class=MsoNormal>Hudeybiye bir kuyudur. Biz oraya varınca kuyunun suyunu
tamâmen çekmiştik de içinde bir katre su bırakmamıştık. Bu hâl Nebî (S.A.V.)’e
arz olundu. Resûlullah (S.A.V.) bu kuyunun yanına gelip, kenârına oturdular.
Sonra içinde biraz su bulunan bir kap istediler. Getirilen su ile duâ ettiler,
sonra bu abdest ve çalkantı suyunu kuyuya döktüler. Bunun üzerine biz, kısa bir
zamân kuyuyu Peygamber (S.A.V.)’in emriyle bu halde bıraktık. Sonra kuyu bize
istediğimiz kadar su verdi. Hem biz hem de hayvânlarımız güç alıncaya kadar
suya kandık”.</p>

<p class=MsoNormal>Berâ (R.A.), Uhûd Harbi’nden i’tibâren bütün harblere iştirâk
eden Ashâb (R.A.E.) Hazeratı’ndandır.</p>

<p class=MsoNormal>Resûl-i Ekrem (S.A.V.) Ashâbı (R.A.E.) ile berâber Hudeybiye
mevkisine vardığında Mekke müşrikleri onu müsellâh kuvvetle karşılamışlardı.</p>

<p class=MsoNormal>Evvelce beyân olunduğuna göre Osmân (radiyallahü anh)’in
katli ciddî şâyiası üzerine Resûl-i Ekrem (sallallahü aleyhi ve sellem): “Artık
bu müşriklerle vuruşmadıkça buradan ayrılmayız.” buyurdular. Ve sefer halkını
bey’ata da’vet ettiler. Bütün Ashâb (radiyallahü anhüm ecmaîn), Cihâd etmek ve
firâr etmemek üzere bey’at ettiler.</p>

<p class=MsoNormal>Yukarıdaki Misver (radiyallahü anh) ve Mervan (rahmetullahi
aleyh) Hadîsi’nde beyân olunduğu üzere musâlehanâme akd olundu ki, bu
“Bey’atü’r - Rıdvân”ın siyâsî kıymeti pek büyük idi. İslam ictimâî hey’etinin
ahde ve akde muktedir bir devlet hâlindeki varlığı, düşmânları tarafında ilk
def’a kabûl edilmiş bulunuyordu. Mekke’nin fethi, askerî ve şanlı bir zafer
idi. Hudeybiye Musâlahası ise Siyâsî ve daha parlak bir zafer idi. İslam’ın
i’tilâ devrinin dönüm noktası idi. Bu cihetle Fetih Sûresi’nin ilk Âyet’inde
Hudeybiye Musâlehası:</p>

<p class=MsoNormal>-”Habîbim! Artık biz sana parlak bir fetih ve zafer kapısı
açtık” diye tavsîf buyurulmuştur.</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Hz. Osmân ve Alî (R.A.), S. 52-53)</p>

<p class=MsoNormal>28</p>

<p class=MsoNormal>ÖVMEK</p>

<p class=MsoNormal>Övmekde bazı yerde zemmetmek gibi yasaktır. Övmenin de altı
afeti vardır. Bunların dördü övende, ikisi de övülendedir.</p>

<p class=MsoNormal>Öven Taraftaki Afetler:</p>

<p class=MsoNormal>1. Aşırı övmekle yalana düşmektir. Halid b. Mi’dann diyor
ki: “Bir hükümdarı veya herhangi bir şahsı kendisinde olmayan vasıflarla öven
bir kimse, kıyamet günü dili peltek olduğu halde mahşer yerine gelir.”</p>

<p class=MsoNormal>2. Övmeğe riyanın karışmasıdır. Çünkü o, medhederken ona
olan sevgisini açıklamak ister. Çok kere içinden böyle olmaz ve hatta
söylediklerinin çoğuna kendisi bile inanmaz. O vakit, hem mürdî, hem müdâfık
olur.</p>

<p class=MsoNormal>3. Bazan, aslında bilmediği ve bilmesine de imkanı olmayan
hususlarda övebilir. Rivâyete göre; adamın biri başka birini Resûl-i Ekrem’in
huzurunda övmeğe başladı. Resûl-i Ekrem Efendimiz: “Yazık sana, adamın boynunu
kopardın. Eğer bu söylediklerini o adam duysaydı iflâh olmazdı.” buyurdu ve
devamla: “İlle de bir adamı övmek istiyorsanız, falancayı böyle sanıyoruz,
Allah’a karşı kimseyi tezkiye edecek değiliz. Herkesin murâkıbı Allah’tır.
Allah da böyle kabul ederse iyidir, dersiniz”, buyurdu.</p>

<p class=MsoNormal>4. Bazan zâlim ve fâsıkı medhetmekle onu ferahlandırmış
olmasıdır. Halbuki Resûl-i Ekrem (S.A.V.): “Fâsık övüldüğü zaman, Allah gazap
eder.” buyurmuştur.</p>

<p class=MsoNormal>Medhedilendeki Afetler:</p>

<p class=MsoNormal>1. Medhediliyorum diye kendini beğenmektir ki, gerek
böbürlenme ve gerekse kendini beğenme; ikisi de tehlikelidir.</p>

<p class=MsoNormal>2. Övülmeğe başlayan insan, ferahlanır ve tenbelleşir de,
elinde olanla kifayete başlar. Kendini beğenen kimse, artık daha fazla yorulmak
istemez. Daha çok amel ve ibadete sarılan, daha ziyade kendini eksik ve kusurlu
gören kimsedir. Artık bir defa dillere düştümü, kendisi de oldum zannıyla
amelini ihmale uğratır. </p>

<p class=MsoNormal>Yine Resûl-i Ekrem: “Yüzüne karşı medhettiğin adamın boğazına
kızgın usturayı çekmiş gibi olursun”, buyurmuştur.</p>

<p class=MsoNormal>(Hüccetü’l İslâm İmam-ı Gazâlî (Rh.A.)</p>

<p class=MsoNormal>İhyâ-u Ulûmi’d-Dîn C.3, S. 355-357)</p>

<p class=MsoNormal>29</p>

<p class=MsoNormal>HASED VE SÛRE-İ YÛSUF’UN </p>

<p class=MsoNormal>NÜZÛL SEBEBİ</p>

<p class=MsoNormal>Resûlullah (S.A.V.) Efendimiz buyuruyor ki: “Hasedden hazer
edip sakınınız. Zîrâ muhakkak hased ateşin odunu yakıp erittiği gibi hasenâtı
yer” </p>

<p class=MsoNormal>Bazı hukemâ demişlerdir ki: “Hased eden kimse beş vechile
Rabbine itirâz etmiş olur?</p>

<p class=MsoNormal>1- Cenab-ı Hakk’ın nimetini başkasında ızhar etmesine buğzeylemiş
olur.</p>

<p class=MsoNormal>2- Rabb Teâlâ’nın taksîmine itirâz edip, böyle yapmasaydı da
taksîmini böyle yapsaydı diye itirâz etmiş olur.</p>

<p class=MsoNormal>3- “Allah Teâlâ Fazlını dilediğine verir.” Fazl-ı İlâhî’ye
buhl (cimrilik) izhâr eylemiş olur.                                            
(Maide: 54)</p>

<p class=MsoNormal>4- Allah Teâlâ’nın; velî, dost ittihâz buyurduğu bir kulunun
hizlânını (yardımdan mahrûmiyet) ve nimetin ondan gitmesini murâd etmiş olur.</p>

<p class=MsoNormal>5- İblîs’in hased sıfatına iştirâk etmiş olur.</p>

<p class=MsoNormal>Bir kimse Sûre-yi Yûsuf’u okumaya devam edip manasını da düşünürse
Yûsuf Aleyhisselâm’ın vasıl olduğu sürûra nail olur.</p>

<p class=MsoNormal>Yahudî âlimleri müşriklerin reislerine dediler ki: “Sorun
Muhammed (S.A.V.)’e Ya’kûb (Aleyhisselâm)’ın aile efrâdı niçin Mısır’a
göçtüler?” Bunun üzerine Sûre-i Yûsuf indi.</p>

<p class=MsoNormal>Übeyy bin Kaab (R.A.), Resûlullâh (S.A.V) Efendimiz’in şöyle
buyurduğunu Rivâyet ediyor:</p>

<p class=MsoNormal>“Kölelerinize Sûre-i Yûsuf’u ta’lim edip öğretiniz. Zîrâ
herhangi bir müslüman (bunu) yazıp ehline ve kendi kölesine öğretirse Allâh-ü
Teâlâ (C.C.) onun sekerât-ı mevtini kolaylaştırır. Hiç bir müslime hased
etmemeye de kuvvet verir.”</p>

<p class=MsoNormal>(Ruhul-BeyanTefsiri) </p>

<p class=MsoNormal>Yusuf (A.S.)’ın kıssası kıssaların en güzelidir. Zira bu
sûrede ibret, hikmet, nükte, hem dînî ve hem dünyevî maslahat için fâideler,
melikin ahvâli, memleketin hâli ve kadınların mekr ve hilelerini haber, düşmanın
ezasına sabır, mukabeleye iktidar var iken sarf-ı nazar etmek gibi bir çok
faydalar vardır.</p>

<p class=MsoNormal>Zîrâ bu sûrede firkat (ayrılık), vuslat (kavuşma), gurbet, taltif,
ta’nif (azarlamak), aşk, âşık, ma’şuk, habis, halâs (kurtuluş) kayd, ubûdiyyet,
ıtık (azadlık), teâruf (tanışma), tenakür (tanımama), İkbal, firar, işaret, beşâret
(müjde), tâ ’bir, tefsîr, ta’sîr (zorlaştırma), teysîr (kolaylaştırma), ve başka
hiçbirinde olmayan latîf kıssalar, muhtelif muâmeleler mevcuttur. </p>

<p class=MsoNormal>Aynı şekil de nefsi emmarenin tezkiye ve tasfiyesi de vardır.
</p>

<p class=MsoNormal>(Hz. Mahmûd Sâmî Ramazânoğlu (K.S.), Hz. Yusuf (A.S.), S:10)</p>

<p class=MsoNormal>30</p>

<p class=MsoNormal>MEKKE’NİN FETHİYLE SÜHEYL BİN AMR (R.A.)’IN MÜSLÜMÂN OLUŞU</p>

<p class=MsoNormal>Akıllı ve şerefliler İslâm’a uzak kalamaz; ama kadere de
kimse karşı gelemez.”</p>

<p class=MsoNormal>Süheyl bin Amr (R.A.) şöyle rivâyet ederler:</p>

<p class=MsoNormal>“Resûlullâh (S.A.V.) zaferle Mekke’yi teşrîf buyurunca evime
kapandım. Kapımı kapadım ve oğlum Abdullâh bin Süheyl’i, aramızı bulması için,
Nebî (S.A.V.)’e gönderdim. Çünkü ben öldürülmeyeceğimden emîn değildim. Oğlum
Abdullâh bin Süheyl gitti ve Nebî (S.A.V.)’e: </p>

<p class=MsoNormal>“-Yâ Resûlallâh, babam Süheyl bin Amr’a emân veriyor
musunuz?” dedi. Resûlullâh (S.A.V.) de:</p>

<p class=MsoNormal>“-Evet, o, Allâh’ın emânıyla emniyyettedir, meydâna çıksın.”
buyurdular ve sonra çevresindeki Ashâbı’na:</p>

<p class=MsoNormal>“-Sizden kim Süheyl’e rastlarsa, onu korkutmasın ki dışarı çıkabilsin.
Yemîn ederim ki Süheyl akıllı ve şerefli bir kimsedir. Süheyl gibiler İslâm’a
uzak kalamaz; fakat kadere de kimse karşı gelemez.” buyurdular. Abdullâh bin
Amr (R.A.) babası Süheyl (R.A.)’in yanına gelip Resûlullâh (S.A.V.)’in
buyurduklarını haber verince Süheyl:</p>

<p class=MsoNormal>“-Vallâhi O Nebî (S.A.V.), büyük küçük herkese karşı şefkatlidir,
güzel muâmelede bulunur.” dedi. Süheyl (R.A.) Nebî (S.A.V.)’e gitmek üzere ayağa
kalkıyor; fakat geri dönüyordu. Resûlullâh (S.A.V.)’e bîat etmeden Huneyn
Gazvesi’ne katıldı ve Ci’rane’de (Mekke’de Harem’in dışında Mikât mahallidir.)
Müslümân oldu. Resulullâh (S.A.V.) Efendimiz, o gün Süheyl (R.A.)’e Huneyn
ganîmetlerinden yüz (100) deve verdiler.</p>

<p class=MsoNormal>(M. Yûsuf Kandehlevî (Rh.A.), Hayâtü’s-Sahâbe (R.A.), C. 1,
S. 173)</p>

<p class=MsoNormal>İslâm târihinin mühim bir dönüm noktası olan Hudeybiye
Musâlehanâmesi’ni imzâlayan Süheyl bin Amr (R.A.)’dir. Mekke’nin Fethi sırasında
Müslümân olan Kureyşli’ler arasında Süheyl bin Amr (R.A.) derecesinde metânet
gösteren hiçbir kimse bulunmamıştır.</p>

<p class=MsoNormal>Buhârî Şerh-i Tecrîd’in kaydına nazaran: Hz. Ömer (R.A.)’ın
Hilâfeti zamanında Süheyl (R.A.), bütün akrabâsıyla Şâm’ın Fethi’ne iştirâk
etmiş, hemen cümlesi bu gazâ’da şehîd olmuştur.</p>

<p class=MsoNormal>(Hz. Mahmûd Sâmî Ramazânoğlu (K.S.), </p>

<p class=MsoNormal>Ashâb-ı Kirâm (R.A.), S. 315-318)</p>

<p class=MsoNormal>31</p>

<p class=MsoNormal>&nbsp;</p>

<p class=MsoNormal>&nbsp;</p>

</div>

</body>

</html>
