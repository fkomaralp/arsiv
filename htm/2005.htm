<html>

<head>
<meta http-equiv=Content-Type content="text/html; charset=Windows-1254">
<meta name=Generator content="Microsoft Word 12 (filtered)">
<title>BESMELE-Y‹ ½ERÎFE  01</title>
<style>
<!--
 /* Font Definitions */
 @font-face
	{font-family:Helvetica;	panose-1:2 11 6 4 2 2 2 2 2 4;}
@font-face
	{font-family:Courier;	panose-1:2 7 4 9 2 2 5 2 4 4;}
@font-face
	{font-family:"Tms Rmn";	panose-1:2 2 6 3 4 5 5 2 3 4;}
@font-face
	{font-family:Helv;	panose-1:2 11 6 4 2 2 2 3 2 4;}
@font-face
	{font-family:"New York";	panose-1:2 4 5 3 6 5 6 2 3 4;}
@font-face
	{font-family:System;	panose-1:0 0 0 0 0 0 0 0 0 0;}
@font-face
	{font-family:Wingdings;	panose-1:5 0 0 0 0 0 0 0 0 0;}
@font-face
	{font-family:"MS Mincho";	panose-1:2 2 6 9 4 2 5 8 3 4;}
@font-face
	{font-family:Batang;	panose-1:2 3 6 0 0 1 1 1 1 1;}
@font-face
	{font-family:SimSun;	panose-1:2 1 6 0 3 1 1 1 1 1;}
@font-face
	{font-family:PMingLiU;	panose-1:2 2 5 0 0 0 0 0 0 0;}
@font-face
	{font-family:"MS Gothic";	panose-1:2 11 6 9 7 2 5 8 2 4;}
@font-face
	{font-family:Dotum;	panose-1:2 11 6 0 0 1 1 1 1 1;}
@font-face
	{font-family:SimHei;	panose-1:2 1 6 9 6 1 1 1 1 1;}
@font-face
	{font-family:MingLiU;	panose-1:2 2 5 9 0 0 0 0 0 0;}
@font-face
	{font-family:Mincho;	panose-1:2 2 6 9 4 3 5 8 3 5;}
@font-face
	{font-family:Gulim;	panose-1:2 11 6 0 0 1 1 1 1 1;}
@font-face
	{font-family:Century;	panose-1:2 4 6 4 5 5 5 2 3 4;}
@font-face
	{font-family:"Angsana New";	panose-1:2 2 6 3 5 4 5 2 3 4;}
@font-face
	{font-family:"Cordia New";	panose-1:2 11 3 4 2 2 2 2 2 4;}
@font-face
	{font-family:Mangal;	panose-1:2 4 5 3 5 2 3 3 2 2;}
@font-face
	{font-family:Latha;	panose-1:2 11 6 4 2 2 2 2 2 4;}
@font-face
	{font-family:Sylfaen;	panose-1:1 10 5 2 5 3 6 3 3 3;}
@font-face
	{font-family:Vrinda;	panose-1:2 11 5 2 4 2 4 2 2 3;}
@font-face
	{font-family:Raavi;	panose-1:2 11 5 2 4 2 4 2 2 3;}
@font-face
	{font-family:Shruti;	panose-1:2 11 5 2 4 2 4 2 2 3;}
@font-face
	{font-family:Sendnya;	panose-1:0 0 4 0 0 0 0 0 0 0;}
@font-face
	{font-family:Gautami;	panose-1:2 11 5 2 4 2 4 2 2 3;}
@font-face
	{font-family:Tunga;	panose-1:2 11 5 2 4 2 4 2 2 3;}
@font-face
	{font-family:"Estrangelo Edessa";	panose-1:3 8 6 0 0 0 0 0 0 0;}
@font-face
	{font-family:"Cambria Math";	panose-1:2 4 5 3 5 4 6 3 2 4;}
@font-face
	{font-family:"Arial Unicode MS";	panose-1:2 11 6 4 2 2 2 2 2 4;}
@font-face
	{font-family:Cambria;	panose-1:2 4 5 3 5 4 6 3 2 4;}
@font-face
	{font-family:Calibri;	panose-1:2 15 5 2 2 2 4 3 2 4;}
@font-face
	{font-family:Tahoma;	panose-1:2 11 6 4 3 5 4 4 2 4;}
 /* Style Definitions */
 p.MsoNormal, li.MsoNormal, div.MsoNormal
	{margin:0cm;	margin-bottom:.0001pt;	font-size:12.0pt;	font-family:"Times New Roman","serif";}
span.msoIns
	{mso-style-name:"";	text-decoration:underline;	color:teal;}
span.msoDel
	{mso-style-name:"";	text-decoration:line-through;	color:red;}
.MsoChpDefault
	{font-size:10.0pt;}
@page WordSection1
	{size:9.0cm 15.0cm;	margin:1.0cm 21.25pt 1.0cm 21.25pt;}
div.WordSection1
	{page:WordSection1;}
-->
</style>

</head>

<body lang=TR>

<div class=WordSection1>

<p><b>BESMELE-Yİ ŞERÎFE</b></p>

<p>Cenâb-ı Hakk, her hayırlı işe besmele ile başlanmasını
emir buyurmuşlardır. </p>

<p>Bu husus müteaddid âyet-i celîlelerde beyân olunmuştur.
Resûlullâh (s.a.v.) Efendimiz de: </p>

<p>“Herhangi bir hayırlı işe eğer besmele ile başlanmazsa
o iş ebter olur.” ya‘ni sonu “hayır ile tamamlanmaz ve bereketli olmaz.”
buyurmuşlardır. </p>

<p>Rûhü’l-Beyân tefsîrinde naklolunur ki: </p>

<p>“Fir‘avn henüz ulûhiyet da‘vâsında bulunmazdan önce
sarayının kapısına “Bismikellâhümme” yazdırmıştı. </p>

<p>Mûsâ aleyhisselâma îmân etmediği için Musâ (a.s.),
Cenâb-ı Hakk’a: “Ya Rabbi ben onu da‘vet ediyorum; ama onda bir hayır
görmüyorum.” diye iltica ettiğinde Cenâb-ı Hakk: </p>

<p>“Her halde sen onun helâk edilmesini istiyorsun. Ve sâdece
onun küfrünü görüyorsun, ben ise onun kapısına yazdırdığı yazıyı da görüyorum.”
buyurdu. Kim besmele-yi şerîfi süveydâ-yı kalbine bir ömür boyu dilinden
düşürmemek üzere nakşederse rahmete lâyık olur. Cenâb-ı Hakk, Fir‘avn’u,
Fir‘avn olduğu halde sarayının kapısına bir besmele yazdırdığı için bu kadar
mühlet veriyor. Onu kalbine yazan bir mü’minin ne kadar âtıfet-i İlâhiye’ye
mazhâr olacağı bedîhidir. Duâsına da muhakkak sûretde icâbet olunur. Kulun
duâsına icâbet olunması için ilk şart; helâl lokma ile ıslâh-ı bâtın eylemek
(kalbini günâhlardan temizlemek), son şart ise ihlâs ve huzûr-ı kalbdir. Ya‘ni
Cenâb-ı Hakk’a lâyıkıyle yönelmektir. Eğer ağıza konulan lokma helâl değilse o
kimsenin ihlâslı ve huzurlu olması, masivâyı terk edip Hakk’a yönelmesi müşküldür.
Evvelâ bunlara dikkat etmesi lâzımdır.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Musâhabe, 2.c. 16.s.)</b></p>

<p class=MsoNormal>&nbsp;</p>

<p><b>01 OCAK 2005</b></p>

<p><b>İSTİ‘ÂZE (E‘ûzü bi’llâhi mine’ş şeytâni’r
racîm)</b></p>

<p>Büyükler derler ki: “Bütün ilimler dört kitâbda cem‘
olmuştur. Bunların hepsi, Kur’ân’da; Kur’ân, Fâtiha’da; Fâtiha da, besmele’de;besmele de, bâ’da derc olunmuştur. Tefsîr-i Kebîr’de der ki: “Bütün ilimlerden
maksâd, kulun Allâh (c.c.)’e vâsıl olmasıdır.” Billâhi’deki bâ-yı ilsâk da,
kulu Allâh (c.c.)’e vâsıl eder.”</p>

<p>E’ş-şeytâni’r-racîm, Allâh (c.c.)’ün rahmetinden uzak
ve uzaklaştırılmış şeytânın şerrinden Allâh (c.c.)’e sığınırım. İbn-i Abbâs
(r.a.)’den: İblis, Allâh’ın emrine isyân edince la‘netlendi ve şeytân oldu. Bu,
onun la‘netlendikten sonraki ismidir. Evvelki ismi, “Azâzil” veya “Nâil” idi.
Şeytânın, hemz, lemz, vesvese, arabozuculuk gibi türlü türlü desîseleri
olmasına rağmen, ondan sâdece bunların birinden veyâ birkaçından değil, umûmî
olarak şeytândan Allâh (c.c.)’e sığınmak gerekir. Ravzât’ül-Ahyâr’da der ki:Şeytânların erkekleri ve dişileri olup çoğalırlar. Cinlerin de erkekleri ve
dişileri vardır, onlar da çoğalır ve bir müddet sonra ölürler. Bunların
varlığını ancak, câhil filozoflar ve bazı tabîbler inkâr ederler.</p>

<p>Hikâye olunur ki: Zamânında sünnet-i senniyyeyi ihyâ
edenlerden ve ins ve cinin müftüsü bulunan İmâm-ı Gazâlî (k.s.) bir gün
musâhiblerinden olan cinlere dışardaki havâdisten suâl etti. Onlar:Zemahşerî’nin tefsîr yazdığını ve yarısına geldiğini haber verdiler. imâm-ı
Gazâlî (k.s.), Zemahşerî’nin yazdıklarının tamamını istinsâh edip asıl nüshayı
tekrâr yerine gönderdi. Bir zamân sonra Zemahşerî, Gazalî (k.s.)’u görmeğe
geldi. Gazâlî (k.s.) da, yanındaki nüshayı, Zemahşerî’ye gösterince; hayret
etti: “Çünkü lâfız, ma‘nâ, vaz‘ ve tertîbdeki bu derece benzerlik nereden
geldi, akıl bunu kabûl etmez.” dedi. İmâm-ı Gazâlî (k.s.): “Bu, senindir.
Cinler eliyle bize ulaşmıştır.” diye ifâde buyurdu. Zemahşerî’nin o güne kadar
cinler hakkında ba‘zı tereddütleri vardı. O mecliste bunu i‘tirâf ederek
terreddütleri zâil oldu.</p>

<p>“Şeytân” ile murâd, iblis ve avânesidir.  Denilmiştir 
ki:  İster insten, ister cinden olsun; istikâmet yolundan saptıran her
saptırıcıya da şeytân denir. En‘âm sûresi 112. âyette: “İnsanların ve cinlerin
şeytânları.” diye buyurulmuştur. E’r-racîm, la‘netlendikten sonra emr-i İlâhî
ile melâike tarafından semâlardan atılan demektir ki şeytânın mezmûm bir
sıfatıdır.</p>

<p><b>(Hz. Mahmûd Sâmî Ramazânoğlu (k.s), Fâtiha
Sûresi Tefsîri)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>02 OCAK 2005</b></p>

<p><b>KULA İLK LÂZIM OLAN: İSLÂM’DIR</b></p>

<p>Allâh ta‘âlâ, bir âyet-i kerîmede: “Allâh katında dîn,
yalnız İslâm’dır.” (Âl-i İmrân s. 19.â.) diye
buyurmuştur.</p>

<p>Şüphe yoktur ki kula ilk lâzım olan şey, İslâm’dır.
Çünkü Allâh ta‘âlâ: “Ben cinleri ve insanları yalnız bana ibâdet etmeleri için
yarattım.” (Zâriyât s. 56.â.) diye buyuruyor.
Buradaki “İbâdet”ten kasdedilen ma‘nâ “Beni tanısınlar için” demektir.</p>

<p>İlim, din üzerine binâ edilir. Bu durumda tevhîd, dîn;ilim de diyânet ya‘ni şerîatle ilgili bilgilerden ibâret olmuştur. Şerîatle
ilgili bilgiler ise tevhîdden sonradır. Sonra dîn, doğru olan her şey üzerine
yapılan bir akiddir. Diyânet ise; doğru yolda yürümektir.</p>

<p>Ebû Mutî‘ el-Belhî (r.h.), İmâm-ı A‘zam Ebû Hanîfe
(r.a.)’e: </p>

<p>“-Bana bilginin (fıkhın) en fazîletlisinden haber ver,
ya‘ni fıkıhtan sonra bilginin en fazîletlisinden? diye suâl ettim de bana Hz.
İmâm (r.a.) şöyle cevâb verdiler: </p>

<p>“-İnsanın, îmânı ve Allâh ta‘âlânın çizdiği sınırları
öğrenmesidir.”</p>

<p>Îmân bilgisinden maksad, îmânla ilgili hükümlerle, îmân
üzerine sebkat etmektir. Ya‘ni insanın bulunduğu durum ile ilgili şerîatin
hükümlerini bilmesidir. Bu da kulun, hangi durumda bulunduğunu bilmesidir. Bu
şekilde kul, ölüm meleği Azrâîl (a.s.)’ın gelmesine hazırlanmış olur. Bu
sebeble Nebî-yi Ekrem ‘aleyhi’s-selâtü ve’s-selâm Efendimiz: “İlim öğrenmek,
her müslümân erkek ve kadına farzdır.” (Münâvî,
Feyzü’l-Kadir 4. c., 268.s.) diye emir buyurmuşlardır. Bundan müslümân
erkek ile kadının amel edici, âlim, fâkih ve tâlib olarak bulunduğu durumu
kasdetmişlerdir ki bu bilgi ile kul, kendini tanır. Nitekim Nebî-yi Ekrem
‘aleyhi’s-selâtü ve’s-selâm Efendimiz: “Kendini tanıyan, Rabbini tanır.” diye
buyurarak bu noktaya işaret buyurmuşlardır.</p>

<p><b>(İmâm-ı Mâtûrîdî (r.h.), Fıkhu’l-Ekber
Şerhi, 28-30.s.)</b></p>

<p><b>&nbsp;</b></p>

<p><b>&nbsp;</b></p>

<p><b>03 OCAK 2005</b></p>

<p><b>ÎMÂN, İSLÂM VE İHSÂN NEDİR?</b></p>

<p>İbn-i Ömer (r.a.)’dan Ebû Dâvud, İbn-i Mâce ve Nesâî
(r.h.) şöyle rivâyet etmişlerdir. “Mescid-i Nebevî (s.a.v.)’de huzûr-u
Resûlullâh (s.a.v.)’de bulunuyorduk ki içeriye güzel yüzlü ve güzel ve beyâz
kıyâfetli bir A‘râbî (bedevî) girdi. Mescidin bir tarafında durdu ve Resûlullâh
(s.a.v.)’e selâm verdi. Peygamber (s.a.v.) Efendimiz de selâmına karşılık
verdiler. A‘râbî sonra: “Yaklaşayım mı?” diye (s.a.v.) Efendimiz’den izin
istedi. Resûlullâh (s.a.v.) de: “Yaklaş” diye buyurarak ona izin verdiler. O da
yaklaştı ve sonra tekrar durup büyük bir ta‘zîm ile tekrar izin istedi ve izin
aldı ve nihâyet Resûlullâh (s.a.v.)’in önlerinde diz çöktü ve dizlerini de
Resûlullâh (s.a.v.)’in mübârek dizlerine dayadı ve ellerini de uyluklarının
üzerine koydu ve: “-Yâ Resûlallâh, îmân nedir?” diye sordu. Resûlullâh (s.a.v.)
Efendimiz:</p>

<p>“Allâh’a, meleklerine, kitâblarına, resûllerine, âhiret
gününe, kadere, hayır ve şerrin Allâh’tan olduğuna îmân etmendir.” diye
buyurdular. A‘râbî: “Doğru söyledin.” dedi. Bu iş, bizim tuhafımıza gitti.
Çünkü hem soruyor, sonra da (s.a.v.) Efendimizin verdikleri cevâbı tasdîk
ediyordu. A‘râbî sonra tekrar: “İslâm nedir? Yâ Resûlallâh!” dedi. Resûlullâh
(s.a.v.) Efendimiz, cevâben buyurdular ki:</p>

<p>“Kelime-i şahâdet getirmek, namâz kılmak, zekât vermek,
Ramazân’da oruç tutmak, gücü yetenler için Beytullâh’ı ziyâret etmektir.”
A‘râbî tekrar: “Doğru söyledin.” dedikten sonra suâl sormaya devam etti ve: “Yâ
Resûlallâh, ihsân nedir?” deyince Resûlullâh (s.a.v.) Efendimiz:</p>

<p>“İhsân, görür gibi Allâh’a ibâdet etmendir. Her ne
kadar sen Allâh’ı görmüyorsan da, Allâh seni görüyor.” diye cevâb buyurdular.
A‘râbî (bedevî) yine “-Doğru söyledin.” dedi.</p>

<p>Ebû Mansûr el-Mâtûrîdî (r.h.) hazretleri derler ki:“Kul, bu esâsları (hadîs-i şerîfteki) dili ile ikrâr, kalbiyle tasdîk ederse mü’mindir.
Kalbi ile tasdîk edip, imkâna sâhib olduğu halde, dili ile ikrâr etmezse veya
dili ile ikrâr edip kalbiyle tasdîk etmezse o kimse, mü’min de müslim de
sayılmaz.”</p>

<p><b>(İmâm Mâtûrîdî (r.h.), Fıkhu’l-Ekber Şerhi,
36-38.s.)</b></p>

<p class=MsoNormal><b>&nbsp;</b></p>

<p class=MsoNormal><b>&nbsp;</b></p>

<p><b>04 OCAK 2005</b></p>

<p><b>KÂMİL ÎMÂNIN ŞARTLARI</b></p>

<p>Mü’minlik, bir insan için en şerefli ve en kıymetli bir
sıfattır. Bu durumda bir mü’min “Ben, mü’minim” deyince sanki kendisini büyük
bir övgüyle methetmiş olur.</p>

<p>Allâh ta‘âlâ Enfâl sûresi, 1-4. âyette bir kimsenin şu
beş sıfata sâhib olduğunda kâmil mü’min olacağını haber vermiştir ki bunlar:</p>

<p>1) Allâh’tan korkmak (ittikâ etmek), 2) Allâh’ın
(katında tek dîn olan İslâm) dîninde samîmî ve ihlâslı olmak, 3) Allâh’a
dayanıp tevekkül etmek, 4) Allâh rızâsı için namâz kılmak, 5) Allâh rızâsı için
zekât vermek.</p>

<p>Allâh ta‘âlâ, Enfâl s. 1. âyetin başında “hasr”
ma‘nâsında bir kelime, “İnneme’l mü’minûne” ya’nî “Mü’minler ancak onlardır ki”
kullanmıştır. Yine 4’üncü âyetin sonunda “hasr” ma‘nâsında “İşte onlar, gerçek
mü’minlerin ta kendileridir.” ifâdesini kullanmıştır. Ameli de îmândan sayan
ulemâ “İnşaallâh ben mü’minim.” demesini câiz görmemişlerdir. </p>

<p>Rivâyete göre birisi, Hasanü’l-Basrî (r.a.)’e: “-Sen
mü’min misin?” diye sormuş. Hazret (r.a.) cevâben buyurmuşlar ki: “-Îmân iki
çeşittir. Eğer sen, benim, Allâh’a, meleklerine, kitâblarına, peygamberlerine,
âhiret gününe, kadere îmân ettiğimi soruyorsan ben mü’minim. Yoksa sen,
“Mü’minler ancak onlardır ki Allâh anıldığı zaman yürekleri titrer.” âyetinde
haber verilen bir mü’min olduğumu soruyorsan, Allâh’a yemîn ederim ki onlardan
olduğumu tâm bilemiyorum.”</p>

<p>Kur’ân-ı kerîm “Mü’min olan herkesin cennetliklerden
olduğunu” haber verir. Binâenaleyh bir kimsenin mü’min olduğunu söylemek o
kimsenin cennetliklerden olduğunu kesin olarak söylemeği gerektirir.</p>

<p><b>(Fahrüddîn Er-Râzî (r.h.), Tefsîr-i Kebîr, </b></p>

<p><b>11. c., 250-251. s.)</b></p>

<p><b>05 OCAK 2005</b></p>

<p><b>“SEYYİDÜ’L İSTİĞFÂR” DUÂSI TERCÜMESİ</b></p>

<p>Allâhümme: Ey benim Allâh’ım, kabul ve i‘tirâf ederim
ki,</p>

<p>Ente rabbî: İnsanlığın başından sonuna kadar, bütün
ma’nâsı ile, beni terbiye eden, ancak sensin, yüce zâtındır. Çünkü: </p>

<p>Lâ-ilâhe illâ ente: Senden başka bir ilâh yoktur.</p>

<p>Halaktenî: Ve i’tirâf ederim ki, beni yaratan, yoktan
var eden sensin.</p>

<p>Ve ene ‘abduke: Ben ise senin kulun ve yarattığınım.
Ya‘ni İlâhî emir ve yasaklarını, yerine getirmeye me’mûrum.</p>

<p>Ve ene ‘alâ ‘ahdike ve va‘dike mesteta‘tü: Aynı şekilde
kulluk vazîfeme dâir “kâlû belâ”da verdiğim söz ve yeminin yerine
getirilmesine, insânî gücümün yettiği kadar emrindeyim. Şu kadar var ki:</p>

<p>E‘ûzü bike min şerri mâ- sana‘tü: Gaflet, bilgisizlik
ve cehâlet sebebiyle va’kî olan, geçmiş kusurlarımın, kötülüğünden cânımı ve
cânânımı kurtarabilmek için emniyet ve güven yurdu olan İlâhî bağış ve
mağfiretine sığınıyorum. </p>

<p>Ebûü’ leke bi- ni‘metike ‘aleyye: Ey benim sevgili
Allâh’ım, kusurluluğuma rağmen apaçık gözüken çeşit çeşit ni’metlere nâil
olduğumu bildiğim gibi.</p>

<p>Ve ebûü’ bi- zenbî: Hiçbir akıl ve mantığa sığmayan
günâhlarımı da bilip onları da kabûl ve i’tirâf ediyorum. Öyle ise ey Rabbim,</p>

<p>Fa’ğfirlî zünûbî: Va’kî olan kusûr ve günâhlarımı afvet
ve bağışla.</p>

<p>Fe- innehu lâ- ya’ğfiru’z- zünûbe illâ ente: Zîrâ senin
en yüce ve en ulu zatından başka günâhları afvedecek başka bir Allâh yoktur.</p>

<p><b>(M. Es‘âd Erbilî (k.s.), Mektûbat, 85.s.)</b></p>

<p><b>&nbsp;</b></p>

<p><b>06 OCAK 2005</b></p>

<p><b>İSLÂM</b></p>

<p>İmâm-ı A‘zam (r.a.) buyurdular:</p>

<p>İslâm, Allâh ta‘âlânın emirlerine teslim olmak ve boyun
eğmek, demektir. Lûgat bakımından îmân ile İslâm arasında fark vardır. Fakat
îmânsız İslâm, İslâmsız da îmân olmaz. Îmân ile İslâmın münâsebeti iç ile dış
(et ile kemik) gibidir).</p>

<p>Istılâhta teslîm, hükme râzı olmaktır, İslâmın ma‘nâsı
da, Allâh ta‘âlânın farzlar ve harâmlar cinsinden olan emirlerine râzı olmak,
boyun eğmektir. Allâh (c.c.)’ün hükmüne râzı olmak, bazı şeylerin helâl, bazı
şeylerin harâm, bazı şeylerin de farz olmasına itiraz etmemek, onları kusurlu görmemekle
olur.</p>

<p>Îmân, lûgatta, tasdîk etmek demektir, âyet-i kerîmede:</p>

<p>“...Biz doğru söyleyenler olsak da, sen bize inânıcı
değilsin.” buyurularak tasdîk edici olmayanlar ifâde edilmiştir.</p>

<p>İslâm ise, teslîmiyettir. Tasdîkin mahalli kalb,
tercümânı da dildir, teslîmiyete gelince, bu da kalb, dil ve bütün a‘zâ ile
olur. Bu bakımdan umûmîdir. Münâfıklar, lûgat bakımından Müslümânlardan
sayılsalar da, şeriat ıstılahınca, müslümân değildirler. Lûgat ma‘nâsı
bakımından mü’min olmayanlar da, şeriat nazarında mü’min değildirler.</p>

<p>Allâh ta‘âlâ buyurur ki:</p>

<p>“Bedevîler, îmân ettik dediler. De ki: “- Siz îmân
etmediniz ama, müslümân olduk deyin, îmân, henüz sizin kalblerinize girip
yerleşmemiştir..”. Bu âyette “Müslümân olduk deyin.” cümlesi geçmektedir ki, bu
lisan ile itiraf etmek olduğu halde, lûgat bakımından İslâm demekse de kalb ile
tasdîk olmadığı için îmâna şâmil olmamaktadır.</p>

<p><b>(Fıkhı Ekber Şerhi, Çev. Ahmet Karadut,
291-293.s.)</b></p>

<p><b>&nbsp;</b></p>

<p><b>&nbsp;</b></p>

<p><b>07 OCAK 2005</b></p>

<p><b>KELİME-İ TEVHÎDİN FAZÎLETİ</b></p>

<p>Zeyd b. Erkam (r.a.)’den: Resûlullâh (s.a.v.): “-
Samîmî olarak Lâ ilâhe illa’llâh, diyen cennete girer.” buyurdu.</p>

<p>“- Samîmî olarak söylemek ne demektir?” diye sordular.</p>

<p>“- Kişinin kelime-i tevhîdi samîmî olarak söylemesi,
Allâh (c.c.)’ün yasaklarından sakınması demektir.” buyurdu.</p>

<p>Ebû Saîd el-Hudrî (r.a.)’den: Resûlullâh (s.a.v.)
şunları anlattı: Hz. Mûsâ (a.s.), Allâh (c.c.)’e:</p>

<p>“- Yâ Rabbi! Bana seni nasıl zikredeceğimi ve sana
nasıl duâ edeceğimi öğret.” dedi. Cenâb-ı Allâh:</p>

<p>“- Lâ ilâhe illa’llâh, de.” buyurdu. Mûsâ (a.s.):</p>

<p>“- Ya Rabbi bunu bütün kulların da söylüyorlar.”
deyince Allâh (c.c.) tekrar:</p>

<p>“- Lâ ilâhe illa’llâh, de.” buyurdu. Mûsâ (a.s.):</p>

<p>“- Ben sadece bana mahsus olacak bir şey istiyorum.”
dedi. Allâh (c.c.):</p>

<p>“- Ey Mûsâ! Eğer terâzimin bir kefesine yedi kat gökle
yedi kat yer, öbür kefesine de Lâ ilâhe illa’llâh konsa, Lâ ilâhe illa’llâh
ağır basar.” buyurdu.</p>

<p>Abdullâh b. Ömer (r.a.)’dan: Resûlullâh (s.a.v.) Nûh
(a.s.)’ın oğluna tavsiyelerini şöyle anlattı:</p>

<p>“- Nûh oğluna şunları tavsiye etmişti: Oğlum, sana iki
şeyi yapmanı, iki şeyden de kaçınmanı tavsiye ederim: Lâ ilâhe illa’llâh,
demeni tavsiye ederim. Terâzinin bir kefesine Lâ ilâhe illa’llâh, diğer
kefesine de gökler ve yer konsa Lâ ilâhe illa’llâh ağır basar. Gökler ve yer
bir halka olsa Lâ ilâhe illa’llâh bundan daha büyük bir halka olur, Allâh
(c.c.)’e ulaşır. Sübhâna’llâhi’l-azîm ve bi hamdihî demeni tavsiye ederim. Zîrâ
bu da yaratıkların ibâdetidir. Bu sebeple yaratıklar rızıklanmışlardır. Seni şu
iki şeyden de men ederim. Birisi şirk diğeri de kibirdir. Bunlar Allâh (c.c.) ile
kulu arasına perde olurlar.” buyurdu. </p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 4.c,1643.s)</b></p>

<p><b>&nbsp;</b></p>

<p><b>&nbsp;</b></p>

<p><b>08 OCAK 2005</b></p>

<p><b>ZİLHİCCE’NİN İLK ON GÜNÜNÜN ÜSTÜNLÜĞÜ</b></p>

<p>İbn-i Abbâs (r.a.): “Âdem (a.s.)’ın tevbesini, Allâh
ta‘âlâ, Zilhicce’nin onuncu günü kabûl eyledi. İbrâhîm ‘aleyhi’s-selâm da aynı
günde hillete kavuştu; malını misafir, oğlunu kurbân ve kalbini Rahmân için
bezleyledi. Tam tevekkül ancak İbrâhîm (a.s.) için doğrulandı. İbrâhîm (a.s.)
Zilhicce’nin ilk on gününde Kâ‘be’yi binâ eyledi. Mûsâ (a.s.)’a da Allâh
ta‘âlâ, yine aynı günlerde münâcât ile ikrâm eyledi. Dâvud (a.s.) da
Zilhicce’nin onuncu günü bağışlandı. Övünme gecesi de Zilhicce’nin ilk on
günündedir.” diye Resûlullâh (s.a.v.)’den haber vermişlerdir. Bazıları da
Kur’ân-ı kerîmin, Resûlullâh (s.a.v.)’e ilk gelişi de Zilhicce’nin onunda
sabahleyin oldu dediler. Bey‘at-ı Rıdvân da Hudeybiye’de Zilhicce’nin ilk
onunda oldu. Tevriye, Arefe, Kurbân Bayramı, haccu’l-ekber de Zilhicce’nin ilk
on günündedir. Ebû Sa‘îd el-Hudrî (r.a.)’den rivâyet edilen hadîs-i şerîfte:“Ayların efendisi ve üstünü Ramazân ayıdır. Ondan daha üstünü, haccu’l-ekber ve
Kurbân Bayramının bir araya geldiği Zilhicce’nin onuncu günüdür.” diye
buyurulmuştur. Hazret-i Âişe-i Sıddîka (r.a.) şöyle buyurmuşlardır: “Resûlullâh
(s.a.v.) zamanında teğannî ve nağmeyi seven bir kimse vardı. Zilhicce ayı
görününce oruç tutardı. Bu hâl Resûlullâh (s.a.v.)’e ulaşınca, o adamı
huzûrlarına çağırdılar ve “Seni bu günlerde oruç tutmağa mecbûr eden sebeb
nedir?” buyurdular. O kimse de: “Yâ Resûlallâh, şu günler, meşâ‘ir ve hacc
günleridir. Hâcıların duâlarına ortak olmağı Allâh ta‘âlâ’dan istedim.” dedi.
Resûlullâh (s.a.v.) de ona: “Zilhicce’den oruç tuttuğun her gün için bir köle
âzâd etmiş, ondan önce bir sene ve sonra bir sene oruç tutmuş gibi sevâb
vardır.” diye tebşîrâtta bulundular. İbni Abbâs (r.a.)’dan rivâyet edilen
hadîs-i şerîfte ise: “İçinde oruç tutulacak ve sâlih ameller işlenecek günler
içersinde Allâh ta‘âlâ katında Zilhicce’nin ilk on günündekilerden daha sevgili
yoktur.” diye buyurulmuştur. Hazret-i Câbir (r.a.) de Cenâb-ı Peygamber
(s.a.v.) Efendimizden: “Bir kimse Zilhicce’nin ilk dokuz günü oruç tutsa Allâh
ta‘âlâ her günkü orucu için tam bir yıl oruç tutmuş gibi sevâb yazar.” diye
müjdeler verdiklerini rivâyet eylemişlerdir.</p>

<p><b>(Hz. Seyyid Abdü’l-kâdir-i Geylânî (k.s.),</b></p>

<p><b>Gunyetu’t-Tâlibîn, 320-322. s.)</b></p>

<p><b>09 OCAK 2005</b></p>

<p><b>ZİLHİCCE’NİN İLK DOKUZ GÜNÜNDEKİ İBÂDETLER</b></p>

<p>Hazret-i Âişe-i Sıddîka (r.anhâ) vâlidemiz, rivâyet
ettikleri hadîs-i şerîfte Peygamber (s.a.v.) Efendimizin şöyle müjde verdiklerini
haber veriyorlar: “Zilhicce’nin ilk on gününün gecelerinden birini ihyâ etmesi,
o kimsenin bir seneyi hacc ve umre ibâdetiyle ihyâ etmesi gibidir. Bu (dokuz)
günlerden bir gün oruç tutması, senenin öbür vakitlerinde ibâdetle meşgûl
olması gibidir; o kadar sevâb alır.” Hazret-i Alî (k.v.) efendimizden de
Cenâb-ı Peygamber (s.a.v.) Efendimizin şu uzun müjdeli hadîs-i şerîfleri
rivâyet edilmiştir: “Zilhicce’nin ilk on günü gelince siz tâat ve ibâdete
gayret ediniz; zîrâ Allâh ta‘âlâ o günleri, öbür günlerden üstün; gecesine
hürmeti de gündüzüne hürmet gibi kılmıştır. Biriniz Zilhicce’nin ilk on
gecesinden birinde, gecenin üçte ikisi geçtikten sonra dört rek‘at namâz kılıp
her rek‘atta Fâtiha’dan sonra üçer kere Âyetü’l-kürsî, üçer kere İhlâs-ı şerîf
ve birer kere de Felak ve Nâs sûrelerini okusa ve namâzı bitirince ellerini
kaldırıp “Sübhâne zî’l-‘izzeti ve’l-ceberût. Sübhâne zî’l-kâ‘ideti
ve’l-melekût. Sübhâne’l-hayyü’llezî lâ-yemût. Lâ-ilâhe illâ hüve yuhyî ve yumît
ve hüve hayyun lâ-yemût. Sübhâna’llâhi rabbi’l-‘ibâdi ve’l-bilâdi ve’l-hamdü
li’llâhi kesîran tayyîben mübâraken ‘alâ küllî hâlin. Allâhu ekber kebîran.
Rabbenâ celle celâluhu ve kudrete bi-külli mekânin.” dese ve sonra da dilediği
gibi duâ eylese Beytullâh’ı haccetmiş, Resûlullâh (s.a.v.)’i ve kabr-i
sa‘âdetlerini ziyâret etmiş ve Allâh (c.c.) yolunda cihâd etmiş gibi ecir ve
sevâb kazanır. Allâh ta‘âlâ o kimseye, o kimsenin, dilediği şeyi verir. Sizden
biriniz, Zilhicce’nin ilk on gecesinin her gecesinde bu namâzı kılsa bu duâyı
okusa ve dilediği gibi duâ etse Allâh ta‘âlâ, ona Firdevs-i a‘lâyı helâl kılar;günâhlarını ondan siler. O kimse Arefe günü oruç tutsa gecesinde de bu namâzı
kılsa ve haber verildiği üzere duâ etse Allâh ta‘âlâya yalvarsa; Allâh ta‘âlâ:“Ey benim meleklerim, şâhid olunuz ki ben o kulumu bağışladım. Beytu’llâhı
haccedenlere, onu ortak eyledim.” der. Bu hâlde melekler, Allâh ta‘âlânın o
mü’min kulunun kıldığı namâzı ve ettiği duâsı sebebiyle ihsân buyurduğu ecir ve
sevâblardan ötürü sevinirler ve neş’elenirler.”</p>

<p><b>(Hz. Seyyid Abdü’l-kâdir-i Geylânî (k.s.),</b></p>

<p><b>Gunyetu’t-Tâlibîn, 320-322. s.)</b></p>

<p><b>&nbsp;</b></p>

<p><b>10 OCAK 2005</b></p>

<p><b>HACC</b></p>

<p>İslâmın şartlarından biri de hacdır. Farz olan hac,
hayatta bir def‘a yapılır. Peygamber (s.a.v.) Efendimiz buyurdu ki: </p>

<p>“Mükellef olduğu halde hac yapmadan ölen, ister yahudî
ister hıristiyan gibi ölmüştür.” Ve yine buyurdu ki: </p>

<p>“Vücûdu günâhlara bulanmamış, dili lüzûmsuz şeylerle
meşgûl olmamış bir kimse, haccedince bütün günâhlardan, anadan doğma gibi olur,
ya‘ni kurtulur.” Ve yine buyurdu: </p>

<p>“Affedilmesi, Arafat dağında vakfeye durmaktan başka
bir şey olmayan, çok günâhlar vardır.” Ve yine buyurdu: </p>

<p>“Şeytan Arefe gününden başka hiçbir gün bu kadar zelîl,
hakîr ve benzi solgun görünmez. Çünkü Arefe günü Allâh ta‘âlâ rahmetini
kullarına saçar ve birçok büyük günâhı affeder.” Ve yine buyurdu: </p>

<p>“Hacc düşüncesiyle evinden çıkıp, yolda ölen kimseye
kıyâmete kadar her sene bir hacc ve bir umre sevâbı yazılır. Mekke’de yâhud
Medine’de ölene ne suâl var ne hesab.” Ve yine buyurdu: </p>

<p>“Makbûl bir hacc, dünyâ ve dünyâdaki her şeyden daha
iyidir. Ona cennetten başka karşılık verilmez.” Ve yine buyurdu: </p>

<p>“Arafat dağında vakfeye durup da, günâhlarının
affedilmediğini sanmaktan daha büyük günâh yoktur.”</p>

<p>Peygamber (s.a.v.) Efendimiz buyurdu: </p>

<p>“Allâh ta‘âlâ va‘d etmiştir ki her sene hacc için
burayı (Kâ‘be’yi) altıyüz bin kul ziyâret edecektir. Bundan daha az olursa, bu
sayıyı tamamlayıncaya kadar melek gönderir, yüzünü gösterecek bir gelin gibi
olur, etrafında dönerler, tavâf ederler, ellerini örtüsüne sürerler. O cennette
oluncaya ve etrafındakiler de onunla cennette oluncaya kadar devâm eder.”</p>

<p><b>(Huccetü’l İslâm İmâm Gazâlî (k.s.),</b></p>

<p><b>Kimyâ-yı Saâdet, 1.c., 163.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>11 OCAK 2005</b></p>

<p><b>HACCA VE UMREYE MÂNİ‘ OLANLARA</b></p>

<p><b>TEHDÎD-İ İLÂHÎ -1</b></p>

<p>“Muhakkak, o küfredenler, O Allâh’ın yolundan ve
kendisini ziyârette yerli, misâfir insanları müsâvî kıldığımız Mescid-i
Harâm’dan alıkoymakta olanları... Kim orada zulm ile ilhâda yeltenirse biz ona
pek acıklı bir azâb tattırırız.” (Hacc s. 25.â.)</p>

<p>Allâh ta‘âlâ, kâfirlerle mü’minlerin arasını ayırdıktan
sonra hem mukaddes ilân ettiği evin büyüklüğünden, hem de kâfirlerin küfrünün
büyüklüğünden bahsederek “İnnellezîne keferû ve yesuddûne ‘an sebîli’llâhi”
ya’ni “Habîbim (s.a.v.)’in getirdiklerini inkâr edip O’nun yolundan ve Mescid-i
Harâm’dan men‘ edenler yok mu?” buyurmuştur. Sanki “Kâfir olanlardan beklenen,
onların Allâh’ın yolundan men‘ etmeleridir.” denilmek istenmiştir. </p>

<p>Ebû Alî el-Fârisî (r.h.) şöyle der: Âyetin takdîri,
“Geçmişte inkâr edenlere gelince onlar, şu anda da, alıkoyuyor ve men‘
ediyorlar.” şeklindedir ki bu ifâdeyle, “Onların hem şu anda hem de gelecekte
yaptıkları şeyler dâhil olur.”</p>

<p>Cenâb-ı Hakk’ın, “Mescid-i Harâm’dan” ifâdesine gelince
bu da, “Onlar, o mü’minleri Mescid-i Harâm’dan da alıkoyuyorlar.” demektir. </p>

<p>“Kendisini ziyârette yerli, misâfir insanları müsâvî
kıldığımız Mescid-i Harâm...” ifâdesiyle ilgili Ebû Alî el-Fârisî (r.h.): </p>

<p>“Biz, o Mescid-i Harâm’ı insanlar için dînî emirlerin
îfâ edildiği bir ibâdet mekânı kıldık ki orada insanların yerlisi yabancısı
denktir.” der.</p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 16.c., 291-293.s.)</b></p>

<p>&nbsp;</p>

<p>&nbsp;</p>

<p><b>             12 OCAK 2005</b></p>

<p><b>HACCA VE UMREYE MÂNİ‘ OLANLARA</b></p>

<p><b>TEHDÎD-İ İLÂHÎ -2</b></p>

<p>“Muhakkak, o küfredenler, O Allâh yolundan ve kendisini
ziyârette yerli, misâfir insanları müsâvî kıldığımız Mescid-i Harâm’dan
alıkoymakta olanları... Kim orada zulm ile ilhâda yeltenirse biz ona pek acıklı
bir azâb tattırırız.” (Hacc s. 25.â.) </p>

<p>Ulemâ-yı kirâm hazerâtı, âyetteki “yerli ve misâfir
insanların eşit olmaları” husûsunda iki türlü görüş beyân etmişlerdir:</p>

<p>1) İbn-i Abbâs (r.a.): “Bu ikisi Mekke’de oturmak ve
konaklamakta eşittirler, ne var ki birisi, oraya daha önce gelmiştir.” Katâde
ve Saîd ibn-i Cübeyr (r.a.)’in de görüşleri budur. </p>

<p>Bunlara göre “Mekke’deki evleri kirâya vermek ve satmak
harâmdır.” âyetten delîlleri bu âyettir ki çünkü “Mekke arazîsi husûsî
mülkiyete tâbi‘ değildir, eğer husûsî mülkiyet edinilmiş olsaydı o zamân orada
hem yerli hem misâfir denk olmazdı.” demişler ve haberden delîlleri de Nebî
(s.a.v.)’in, “Mekke, kendisine önce ulaşanlara mübâhtır.” hadîs-i şerîfidir. </p>

<p>İbn-i Ömer, Ömer İbn-i Abdülazîz, Ebû Hanîfe, İshâk
el-Hanzelî (r.a.e.)’in görüşleri budur. Mescid-i Harâm ifâdesiyle Harem’in
tamamı ya‘ni Mekke kasdedilmiştir. Âyetteki “el-âkîf” kelimesi de bir delîldir
ki bu, “ikâmet eden, yerli, mukîm” demektir ki evlerde ikâmet edilir, mescidde
edilmez. Binâenaleyh Allâh (c.c.), Mescid-i Harâm ifâdesiyle Mekke’yi murâd
etmiştir, demişlerdir.</p>

<p>2) Buna göre, “Allâh insanları Mescid-i Harâm’da ibâdet
etme husûsunda eşit kıldı.” Mukîm olanın, misâfiri bundan men‘ etmesi câiz
olmadığı gibi, aksi de söz konusu değildir. </p>

<p>Nitekim Resûlullâh (s.a.v.) Efendimiz: “Ey Abdimenâf
oğulları, sizden her kim, insanların işlerinden birinde yetkili olursa o Beyt’i
tavâf eden, yâhud da, gece veyâ gündüzün herhangi bir sâatinde namâz kılan
birisini asla alıkoymasın, men‘ etmesin!” diye buyurmuşlardır. </p>

<p>Bu, Hasanü’l-Basrî ve Mücâhid (r.a.) ile “Mekke’nin
evlerinin satılabileceği”ni ileri sürenlerin görüşüdür. </p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 16.c., 291-295.s.)</b></p>

<p><b>&nbsp;</b></p>

<p><b>13 OCAK 2005</b></p>

<p><b>ABDEST DUÂLARI</b></p>

<p>E‘ûzu bi’llâhi mine’ş-şeytâni’r-racîmi </p>

<p>Bi-smi’llâhi’r-rahmâni’r-rahîm</p>

<p>El-hamdü li’llâhi’llezî ce‘ale’l-mâe tahûran ve
ce‘ale’l-islâme nûran.</p>

<p>Ağza su alırken: Allâhümme’skınî min havzı nebiyyike
ke’san.</p>

<p>Burnuna su alırken: Allâhümme lâ-tüharrimnî râyihate
na‘îmike ve cenânike.</p>

<p>Yüzünü yıkarken: Allâhümme beyyız vechî bi-nûrike yevme
tebyezzu vücûhun ve tesveddu vücûh.</p>

<p>Sağ kolunu yıkarken: Allâhümme a‘tınî kitâbî bi-yemînî
ve hâsibnî hisâben yesîran.</p>

<p>Sol kolunu yıkarken: Allâhümme lâ-tu‘tinî kitabî
bi-şimâlî ve lâ-min verâi zahrî ve lâ-tuhâsibnî hisâben şedîden.</p>

<p>Başını meshederken: Allâhümme ezillenî tahte zılli
arşike.</p>

<p>Kulaklarını meshederken: Allâhümme’c‘alnî mine’llezîne
yestemi‘ûne’l-kavle fe-yettebi‘ûne ahsenehu.</p>

<p>Boynunu meshederken: Allâhümme’‘tık rakabetî
mine’n-nâri.</p>

<p>Ayaklarını yıkarken: Allâhümme sebbit kademeyye
‘alâ’s-sırâtı yevme tezûlü fîhi’l-akdâmi.</p>

<p>Abdest bittikten sonra artan abdest suyundan ayakta
kıbleye karşı biraz içip: Allâhümme’c‘alnî mine’t-tevvâbîne ve’c‘alnî
mine’l-mutedahhirîn.</p>

<p>Sübhâna’llâhi vel-hamdülillâhi velâ ilâhe illallâhü
vahdehu la şerike lehu ve eşhedü enne Muhammeden abduhu veresûluhu diye duâ
etmelidir.</p>

<p>Abdest sonunda üç def‘a Kadir sûresini okumak ve on
def‘a salavât-ı şerîfe getirmek abdestin edeblerindendir. </p>

<p><b>(Ömer Nasûhî Bilmen (rh.a.),</b></p>

<p><b>Büyük İslâm İlmihâli, 80.s.)</b></p>

<p><b>14 OCAK 2005</b></p>

<p><b>ARAFÂT VE MÜZDELİFE VAKFELERİNDE BÜTÜN
GÜNÂHLARIN AFFEDİLDİĞİ MÜJDESİ</b></p>

<p>Taberânî (r.a.), Kebîr’inde Ubâde bin es-Sâmit
(r.a.)’den Resûlullâh (s.a.v.)’in Arefe günü şöyle buyurduklarını rivâyet
etmiştir:</p>

<p>“Ey insanlar! Allâh azze ve celle, bu günde (Arefe
gününde) size ihsânda bulunup sizi bağışladı. Ancak kendi aranızda olan
mes’eleler hâriç. Kötünüze, iyiniz için ihsânda bulundu. İyinize de istediğini
verdi. Siz de Allâh’ın adıyla veriniz.”</p>

<p>İnsanlar Müzdelife’de toplanınca Resûlullâh (s.a.v.)
şöyle buyurdular: “Allâh azze ve celle, sizin iyi olanlarınızı bağışladı ve iyi
kimselerinizin kötü kimselere karşı şefâat etmelerine izin verdi. İlâhî rahmet
inip onları kuşatır. Sonra mağfiret yeryüzünde dağılır. Dilini ve elini
haramdan koruyan her tevbe edene rahmet isâbet eder. İblis ve ordusu Arafât
tepeleri üzerinde Allâh’ın onlara yaptığı şeylere bakar. Rahmet inince iblîs ve
ordusu, “Yazık bize, helâk olduk!” diye feryâd koparır.”</p>

<p>Resûlullâh (s.a.v.) şöyle buyurdu:</p>

<p>“Allâh ta‘âlâ, Arafât’ta vakfe yapanlara ihsânda
bulunur ve o kullarıyla meleklere karşı iftihâr edip: “Ey meleklerim! Saçları
dağınık, toz toprak içinde bulunan kullarıma bakınız. Uzak ülkelerden, yol
vermez geçitlerden bana geldiler. Sizi şâhid tutuyorum ki ben onların duâlarına
icâbet ettim, isteklerini kabûl ettim, kötülerine iyileri için bağışta bulundum
ve iyilerine, kendi aralarındaki hakları hâriç, benden istediklerinin tamamını
verdim.” buyurur. Hacılar, Arafât’tan inip Müzdelife’de durarak isteklerini
Allâh ta‘âlâ’ya arz ettiklerinde, Allâh ta’âlâ şöyle buyurur: “Ey meleklerim!
Kullarım durup arzu ve isteklerini arz ettiler, Sizi şâhid tutuyorum ki ben
onların duâlarına icâbet ettim, isteklerini kabûl ettim, kötülerine iyileri
için bağışta bulundum ve iyilerine benden istediklerinin tamamını verdim.
Aralarında olan mes’eleleri de ben üzerime aldım.” dedi. </p>

<p><b>(İmâm Hâfız El-Münzirî (r.h.), </b></p>

<p><b>Et-Tergîb ve’t Terhîb Tercümesi, 3.c.,
27-32.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>15 OCAK 2005</b></p>

<p><b>&nbsp;</b></p>

<p><b>KURBÂNIN MÂHİYYETİ VE CİNSİ</b></p>

<p>Kurbân, Allâh ta‘âlâya takarrüb için kurbân niyetiyle
kesilen husûsî hayvandır. Kurbân bayramında kurbân niyetiyle kurbân kesmek;hür, mukîm, müslim, zengin olan kimse için bir vecîbedir. Zenginden maksat,
hâcet-i asliyesinden başka malı olsun olmasın en az iki yüz dirhem gümüş
mikdârı bir mala mâlik olan, ya‘ni: “Sadaka-i fıtır” ile mükellef bulunan
kimsedir. </p>

<p>Eyyâm-ı nahr’da kurbân kesmeğe kâdir olan kimse kurbân
kesmeyip de bilâhare fakîr düşse bu bâbtaki vücûb, uhdesinden sâkıt olmaz.
Kurbân kesmekle mükellefiyet için İmâm-ı A’zam (r.a.) ile Ebû Yûsuf (rh.a.)’e
göre âkil ve bülûğ şart değildir. Zengin olan çocuğun veyâ mecnûnun malından
velîsinin kurbân kesmesi lâzımdır. Fakat İmâm Muhammed (rh.a.)’e göre âkil ve
bülûğ şarttır. (İmâm-ı Mâlik ile İmâm-ı Şâfîî (r.a.)’e göre kurbân, vâcib değil
sünnet-i müekkededir.) Kurbân kesmekle kesilen hayvanların mikdârı pek artmış
olmaz. Kasaplar için kesilen hayvan sayısı azalır. O günlerde yine mu‘tad
vechile kesilmiş olur.</p>

<p>Kendi zevkleri uğrunda her gün binlerce hayvanât
kesilmesini çok görmeyenlerin, senede bir def‘a Allâh (c.c.)’ün rızâsı için bir
kısım hayvanların fukarâ menfaatine olarak kurbân nâmiyle kesilmesini çok
görmeleri doğrusu büyük bir düşüncesizliktir. Kurbanlar; yalnız koyun ve keçi
ile deve, sığır hayvanlarından kesilebilir. Koyun cinsinin erkeğini kurban
etmek efdaldir. Keçinin, devenin veya sığırın erkeği ile dişisi etçe veya
kıymetçe müsâvî olsalar dişisinin kurban edilmesi efdaldir. Koyun ile keçi ya
birer yaşını bitirmiş bulunmalı veya koyunlar yedi sekiz aylık olduğu halde
birer yaşındaymış gibi gösterişli olmalıdır. Deve en az beş yaşını, sığır da
iki yaşını bitirmiş bulunmalıdır. Tavuk, horoz, kaz gibi ehlî hayvanlar, kurban
olamaz. Bunları kurban niyetiyle kesmek tahrimen mekruhtur. Etleri yenilen
vahşi hayvanlar da kurban olamaz. Bir koyun veya keçi, yalnız bir kişi namına
kurban olabilir. Bir deve veya bir sığır ise birden yedi kişi namına kadar
kurban olabilir.</p>

<p><b>(Ömer Nasûhî Bilmen (rh.a.), Büyük İslâm
İlmihâli, 410. s.)</b></p>

<p>&nbsp;</p>

<p><b>&nbsp;</b></p>

<p><b>&nbsp;</b></p>

<p><b>16 OCAK 2005</b></p>

<p><b>BAYRAM GÜNÜ YAPACAKLARIMIZ</b></p>

<p>Bayram günlerinde erken kalkmak, yıkanmak,
misvâklanmak, gül yağı gibi temiz, güzel kokulu şeyler sürünmek, giyinmesi
mübâh elbiselerin, herkes hâlince en güzelini giyinmek, Hakk ta‘âlânın
ni‘metlerine şükür için ferah ve sürur göstermek, rast gelecek din kardeşlerine
karşı, güler yüzlü bulunmak, mümkün mertebe fazla sadaka vermek, bayram
gecelerini ibâdetle ihyâ etmek müstehap, müstahsen bulunmuştur.</p>

<p>Kurbân bayramı namâzını ta‘cîl (ilk vaktinde kılmak)
müstehaptır. Kurbân bayramında namâz kılınmadıkça bir şey yenilmemesi
müstehâptır. Esah olan kavle göre bu husûsta kurbân kesecek kimse ile
kesmeyecek kimse müsâvîdir. Kurbân kesecek kimsenin keseceği kurbân etiyle
taama başlaması daha muvâfıktır. Bununla berâber namâzdan evvel bir şey
yenilmesinde de bir kerâhet yoktur.</p>

<p>Bayram günü câmi‘-i şerîfe sükûn ve temkîn ile gidilir.
Namâza giderken Ramazân bayramında gizlice, Kurbân bayramında da açıkça tekbîr
alınması, namâzdan sonra da mümkün ise başka bir yoldan ikametgâha dönülmesi
mendûptur.</p>

<p>Bayram günlerinde müslümânların birbirini tebrîk ve
tehniye etmesi, birbiriyle musafâha yapması, birbirine: gafera’llâhu lenâ ve
leküm ya‘nî: Allâh ta‘âlâ bizi de sizi de mağfiretine nâil buyursun, veyâ
tekabbela’llâhu ta‘âlâ minnâ ve minküm ya‘nî Allâh ta‘âlâ bizden ve sizden
kabûl buyursun gibi bir vechile duâda bulunması da mendûbtur.</p>

<p><b>(Ömer Nasûhî Bilmen (rh.a.),</b></p>

<p><b>Büyük İslâm İlmihali, 168-170. s.)</b></p>

<p><b>HADÎS-İ ŞERÎF</b></p>

<p>“Kurban
bayramı günü, sıla-i rahim dışında Âdemoğlu, kurban kanı akıtmaktan daha üstün bir
amelde bulunamaz. </p>

<p>(Taberânî)</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>17 OCAK 2005</b></p>

<p><b>AREFE GÜNÜ VE GECESİNİN FAZÎLETLERİ</b></p>

<p>İbn-i Mâce (rh.a.) Ebû Umâme (r.a.)’den rivâyet ettiği
bir hadîs-i şerîfte Resûlu’llâh (s.a.v.) Hazretleri: “Bayram gecelerini
ibâdetle geçiren kimsenin kalbi, kalblerin öldüğü günde ölmez.” buyurmuşlardır.
Âlimin biri şöyle diyor: “Dünyanın beş gününde mihnet ve meşakkat çeken
âhirette mihnet ve meşakkat çekmez. Bu beş gün ise: Arefe, aşûre, cum‘a ve
bayram günleridir.” Arefe gününü gafletle geçirmeyip tövbe, ibâdet ve zikirle
geçirmek, Hakk ta‘âlâdan helâl rızık, sâlih amellerle dolu uzun bir ömür ve
cennette cemâlu’llâh ile müşerref olmağı istemeliyiz. Arefe ve bayram
günlerinde kabirleri ziyâret etmeli, ölülerimizin rûhları, Fâtihalarla yâd
edilmelidir. Kur’ân-ı kerîm okumağı artırarak Peygamber (s.a.v.) Efendimiz
zamanından günümüze kadar gelmiş geçmiş bütün mü’minlerin rûhlarına ithâf
edilmelidir.</p>

<p><b>TEŞRÎK TEKBÎRLERİ</b></p>

<p>Kurbân bayramının arefe gününün sabah namâzından
i‘tibâren bayramın dördüncü gününün ikindi namâzına kadar yirmi üç vakit farz
namâzını müte‘âkib bir def‘a: “Allâhü ekber, allâhü ekber, lâ-ilâhe illâ’llâhu
va’llâhu ekber, allâhu ekber ve li’llâhi’l-hamd” diye tekbîr alınır ki, buna da
(tekbîr-i teşrîk) denir. Teşrîk tekbîrleri, fukahânın birçoğuna göre vâciptir.
Sünnet diyenler de vardır.</p>

<p><b>(Ömer Nasûhî Bilmen (rh.a.),</b></p>

<p><b>Büyük İslâm İlmihâli, 166. s.)</b></p>

<p><b>AREFE GÜNÜ DUÂSI</b></p>

<p>Hazret-i Peygamber (s.a.v.), arefe günü en ziyâde şöyle
derlerdi:</p>

<p>Lâ-ilâhe illâ’llâhü vahdehu lâ-şerîke lehu.
Lehü’l-mülkü ve lehü’l-hamdü bi-yedihi’l-hayru, ve hüve ‘alâ külli şey’in
kadîrun.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Duâlar ve Zikirler, 133. s.)</b></p>

<p><b>18 OCAK 2005</b></p>

<p><b>BAYRAM NAMAZININ KILINIŞI</b></p>

<p>Bayram namazı iki rek‘attır. Cemâatle cehren (açıktan)
kılınır. İki rek‘at bayram namazına, imâma uymaya niyyet edip Allâhü ekber diye
iftitâh tekbîri alınır. </p>

<p>Eller bağlanıp sübhâneke’llâhümme... okunur, sonra imâm
açıktan, cemâat gizlice Allâhü ekber diye üç def’a tekbîr alır, her tekbîrde
eller kulak hizasına kaldırılıp yanlara salınır. Üçüncü tekbîrden sonra eller
bağlanarak, imâm açıktan Fâtiha ile bir mikdâr Kur’ân okur. Allâhü ekberi
açıktan diyerek bilindiği gibi rükû ve secdeler yapılır. </p>

<p>Sonra tekbîr alınarak ikinci rek‘ata kalkılır. İmâm
Fâtiha ve bir mikdâr daha Kur’ân okur, tekrâr üç def‘a eller kaldırılarak
birinci rek’atte olduğu gibi tekbîr alınır. Dördüncüde Allâhü ekber diyerek
rükû‘ ve secdelere varılır. </p>

<p>Sonra da oturup ettehıyyatü.... allâhümme salli ve
barik, rabbenâ âtinâ... rabbenâ’ğfirlî... duâları gizlice okunup iki tarafa
imâmla berâber selâm verilerek namaz tamamlanır.</p>

<p>Birinci rek‘atin rükûsuna varmış olan imâma yetişen
kimse, ellerini kaldırmadan, bayram tekbîrlerini rükûsunda alır. İmâmla kıyâma
kalkar, imâmla berâber tekbîrlere iştirâk eder. İkinci rek‘atine, yetişen
kimse, birinci rek‘ati kazâya kalkınca evvela besmele çeker ve bir mikdâr
Kur’ân okur, sonra tekbîrleri alır, namazını tamamlar.</p>

<p>İmâm, bayram namazından sonra minbere çıkar,
oturmaksızın, hutbeye başlar. Cemâat de hutbeyi dinler ve hutbeden sonra duâ
edilerek bayram namazı tamamlanmış olur.</p>

<p><b>(Ömer Nasûhî Bilmen (rh.a.),</b></p>

<p><b>Büyük İslâm İlmihâli, 167. s.)</b></p>

<p><b>&nbsp;</b></p>

<p><b>&nbsp;</b></p>

<p><b>19 OCAK 2005</b></p>

<p><b>KURBÂNLIK HAYVANI KESME ÂDÂBI</b></p>

<p>Kurbanın kesilecek zamanı eyyam-ı nahrdır. Yani; Kurban
bayramı birinci, ikinci, üçüncü günüdür. Fakat birinci gününde kesilmesi
efdaldir. Kurbân kesecek kimse, tırnaklarını ve saçlarını kesmeyi te’hir eder.
Bu mendûbtur. Fakat bu te’hir kerâheti celbedecek bir müddette olmamalıdır. </p>

<p>Kurbânlık hayvan, kesilecek yere rıfk ile
götürülmelidir. Kurbânlık hayvana eziyyet edilmemeli ve zahmet verilmeden
kesilmelidir. Meşrû sûrette boğazlama, nefes borusunu ve “merî” denilen yemek
ve içmek borusunu ve bunların arasında bulunup “veced” denilen iki damarını
kesmek sûretiyle, İmâm-ı A’zam (r.a.)’e göre kâfîdir. Hayvanları boğazlayıp
damarlarını kesip kanlarını akıtacak âlet, hayvana zahmet vermeyecektir.
Hayvanı, boynunun altından değil; üstünden kesmek ve daha soğumadan kafasını
tamamen kesip derisini soymak da mekrûhtur. Hayvanı boğazlarken “bi’smi’llâh”
demek lâzımdır. “Allâhü Ekber”, “Allâhü A‘zam” veyâ “Allâh” denilmesi kifâyet
eder. “Bismillâhi Allâhü Ekber” denilmesi müstehâbdır.</p>

<p>Hayvanı, kıble cihetine çevirerek kesmek sünnet
olduğundan terki mekrûhtur. “Besmele” kasden terk edilirse; hayvanın eti
yenilmez, harâm olur. Fakat unutma neticesinde “Besmele” terk edilirse
boğazlanan hayvanın yenilmesinde mâni olmaz. Kurbânlık hayvanı sâhibi
kesmelidir; elinden gelmiyorsa vekâletle başkasına kestirebilir. Kesimde
başında bulunmalı ve okunması gerekenleri okumalıdır. Kurbân etini sâhibi
yiyebilir. Fakîr olmayan kimselere yedirebilir. Efdâl olan kurbân etini üçe
bölmek, bir parçasını evine, bir parçasını yakınlarına, komşularına vs.’ye, bir
parçasını da fakîrlere vermektir. Eğer nüfûsu kalabalık ise, kurbânın tamamını
evinde alıkoyabilir.</p>

<p>Kurbânın sütünü, derisini, etini satıp parasını almak,
veyâhûd demirbaş olmayan bir şeyle değiştirmek mekrûhtur. Yapılırsa karşılığı
tasadduk edilmelidir. Kasaplık ücreti de verilemez. Cemiyetimizde ilim tahsil
edilen veyâ İslâmî faaliyet yapan hayır kurumlarına kurbân eti veyâ canlı
olarak verilebilir. Çevreyi iyi araştırmalı, aylardır et yüzü görmeyen
fakîrlerin, garibânların doyurulması için a’zamî gayret gösterilmelidir.</p>

<p>Kesilen bir hayvanın ödü, bezi, bevl torbası, tenasül
uzvu, husyeleri ise mekruhtur, bunları yememelidir.</p>

<p><b>(Ömer Nasûhî Bilmen (rh.a.), Büyük İslâm
İlmihâli, 412-6. s.)</b></p>

<p><b>&nbsp;</b></p>

<p><b>20 OCAK 2005</b></p>

<p><b>RÜKN-İ YEMÂNÎ’NÎN VE RÜKN-İ ESVED’İN</b></p>

<p><b>İSTİLÂMI MÜSTEHABBDIR</b></p>

<p>Sâlim bin Abdullâh (r.a.), babasından naklen haber
verdi ki babası: “Resûlullâh (s.a.v.), Beyt’in rükünlerinden Rükn-i Esved ile
ondan sonra gelen Cumahlılar’ın evleri tarafındaki rükünden başka bir yeri
istilâm etmezdi.” demiş.</p>

<p>Nâfi‘ (r.a.), İbn-i Ömer (r.a.)’dan rivâyet etti. İbn-i
Ömer (r.a.) şöyle demiş: “Bu iki rüknü (ya‘ni) Rükn-i Yemânî ile Hacer-i
Esved’i, Resûlullâh (s.a.v.)’in istilâm buyurduklarını gördüm göreli ne
şiddette ne de serbest zamânda istilâmı terk ettim.” </p>

<p>Ubeydullâh (r.a.)’den o da Nâfi‘ (r.a.)’den naklen
rivâyet etti. Nâfi‘ (r.a.) şöyle dedi: “İbn-i Ömer (r.a.)’nın eliyle Hacerü’l
Esved’i istilâmda bulunduğunu gördüm göreli terk etmedim.” dedi. </p>

<p>Bu hadîs-i şerîfi Buhârî ile Nesaî, hacc bahsinde
tahrîç etmişlerdir. </p>

<p>Rükn-i Yemânî’nin fazîleti, İbrâhim (a.s.)’ın kurduğu
temel üzerinde bulunmasıdır. Rükn-i Esved’in ise iki fazîleti vardır ki bunlar:Hz. İbrâhîm (a.s.)’ın kurduğu temel üzerinde bulunması ve Hacer-i Esved’in bu
köşede bulunmasıdır. Bundan dolayı Rükni Esved’in iki meziyet ve fâzileti
olduğu için Hacerü’l Esved öpülür ve istilâm edilir. Rükn-i Yemânî’nin bir
fâzileti olduğu için yalnız istilâm edilir. </p>

<p>Nevevî (r.h.) “Bu iki Rükn-i Yemânî’yi istilâm etmenin
müstehabb olduğunda, ümmetin bütün ulemâsı müttefiktir. Öteki iki rüknün de
istilâm edilmeyeceğinde de cumhûr ulemâ müttefîktir.” </p>

<p>“Rüknü meshetmek”ten murâd: İstilâm’dır. </p>

<p><b>(Sahîh-i Müslim,</b></p>

<p><b>Terc. Ahmed Dâvudoğlu (rh.a.), 6.c.,
529-533.s.)</b></p>

<p><b>&nbsp;</b></p>

<p><b>21 OCAK 2005</b></p>

<p><b>TAHÂRETİN FAZÎLETİ</b></p>

<p>Allâh ta‘âlâ buyuruyor ki: “Muhakkak ki, Allah, çok
tövbe edenleri ve temiz olanları sever.” (Bakara s.
222.â.) Peygamber (s.a.v.) Efendimiz de buyuruyor ki: “Temizlik
müslümânlığın yarısıdır.” Ve yine buyuruyor ki: “Müslümânlık temizliğin üzerine
kurulmuştur.” </p>

<p>O halde, temizliğin bütün bu fazîleti ve büyüklüğü
yalnız beden ve elbisedeki su ile olan temizlikte zannedilmesin. Temizlik dört
derecedir:</p>

<p>Birinci derece, kalbin özünün Allâh ta‘âlâdan gayrı bir
şeyden temizlenmesidir. Nitekim Allâh ta‘âlâ buyuruyor ki: “Allâh de, ve onları
kendi oyunlarına bırak” (En‘am s. 91.â.) Bundan
maksâd şudur: Kalb Allâh ta‘âlânın gayrisinden temizlenirse, Allâh ta‘âlâ ile
meşgûl olur, ona dalar. Bu da, “lâ ilâhe illallâh” kelimesinin hakîkatidir. Bu,
sıddîkların îman derecesidir. </p>

<p>İkinci derece de kalbin dışının, hased, kibir, riyâ,
hırs, düşmanlık, gösteriş için süslenmek ve buna benzer kötü ahlâklardan
temizlenmesidir. Ancak böylece, tevâzu‘, kanaat, tövbe, sabır; korku, ümîd,
muhabbet ve buna benzer iyi sıfatlarla ahlâklanabilir. Bu muttakî olanların
îmân derecesidir. </p>

<p>Üçüncü derece, bedenin uzuvlarının, gıybet, yalan,
haram yemek, hıyânet etmek, nâmahreme bakmak ve bunun gibi günâhlardan
temizlenmesidir. Böylece, her işte edebli ve emre a‘mâde olur. Bu, zâhidlerin
îmân derecesidir. </p>

<p>Dördüncü derece, elbisenin ve bedenin necâsetten
temizlenmesidir. Ancak böylece beden, rükû‘, secde ve namazın diğer şartlarıyla
süslenir, ziynetlenir. Bu, bir müslümânın temizlik derecesidir. Kâfir ile
müslümân arasındaki fark buna riâyet etmektir. </p>

<p><b>(Huccetü’l İslâm İmâm-ı Gazâlî (k.s.),</b></p>

<p><b>Kimyâ-yı Saâdet, 1.c., 109.s.)</b></p>

<p><b>22 OCAK 2005</b></p>

<p><b>MÜSLÜMÂN MÜSLÜMÂNIN KARDEŞİDİR</b></p>

<p>Resûlullâh (s.a.v.) şöyle buyurmuşlardır: “Müslümân
müslümânın kardeşidir. Ona zulmetmez; onu tehlikeye atmaz. Bir kimse din
kardeşinin hâcetinde bulunursa, Allâh da onun hâcetinde bulunur. Her kim bir
müslümânın bir sıkıntısını giderirse, onun sebebiyle Allâh kendisinden kıyâmet
sıkıntılarından birini giderir ve her kim bir müslümânın suçunu örtbas ederse,
kıyâmet gününde Allâh onu örtbas eder.” (Buhârî, Tirmizî)</p>

<p>Müslümânların kardeşliği İslâmiyet i‘tibâriyledir.
Aralarında ittifak ve mutâbakat bulunan iki şeye Arapça’da kardeş denilir.
Müslümân ta‘biri: Hür, köle, baliğ ve mümeyyiz olan her ferde şâmildir.
Binâenaleyh kölelerle sâhibleri de kardeştir.</p>

<p>“Ona zulmetmez…” cümlesi emir ma‘nasındadır ve te’kît
kâbilindendir. Çünkü müslümânın müslümâna zulmetmesi haramdır. Mazlûma yardım
etmek farz-ı kifâyedir. Devlet başkanına ise farz-ı ayındır.</p>

<p>Müslümânın suçunu örtbas etmek, kendisine gizlice
tenbih ve nasîhatte bulunmaya ma‘ni değildir. Bu hüküm âşikâre suç işlemeyenler
hakkındadır. Zamanımızda olduğu gibi, her suçu pervasızca göz önünde yapanlar
bundan hariçtir. Bunlara fasık denilir ki, gıybetleri mübâhtır. </p>

<p>Resûlullâh (s.a.v.) bu husûsda: </p>

<p>“Fâciri, âlem bilip dururken anmaktan çekinmiyor
musunuz? Onu kendisinde bulunan ma‘rifetiyle anın ki insanlar ondan sakınsın.”
buyurmuştur.</p>

<p>Bir kimsenin gam ve kederini, sıkıntısını gidermek,
malla, canla veyâ mevkî ile olabilir. </p>

<p><b>(Sahih-i Müslim,</b></p>

<p><b>Terc. A. Dâvudoğlu (rh.a.), 10.c., 530.s.)</b></p>

<p><b>&nbsp;</b></p>

<p><b>&nbsp;</b></p>

<p><b>23 OCAK 2005</b></p>

<p><b>YEMEK DUÂSI</b></p>

<p>El-hamdü li’llâh el-hamdü li’llâh ellezî et‘amenâ ve
sekânâ ve ce‘alenâ mine’l-müslimîne.</p>

<p>Allâhümma’ğfir ve’rhâm va’hfez sâhibe’t-ta‘âmi
ve’l-âkilîn ve li-men sa‘â fîhi ve li-cemî‘i’l-mü’minîne ve’l-mü’minât,
ve’l-müslimîne ve’l-müslimât el-ahyâu minhüm ve’l-emvât bi-rahmetike yâ
erhame’r-rahimîne.</p>

<p>Allâhümme nevvîr kulûbenâ bi-envâri mahabbetike ve
zikrike ve şükrike yâ zê’l-celâli ve’l-ikrâmi.</p>

<p>Allâhümme ahyinâ hayaten tayyibeten bi’s-sıhhati
ve’s-selâmeti ve’l-‘afve ve’l-‘âfiyete fî’d-dîni ve’d-dünyâ ve’l-âhireti.
İnneke ‘alâ külli şey’in kâdîrin.</p>

<p>Allâhümme innâ nes’elüke tamâmen ni‘meti ve
devâme’l-‘âfiyeti ve’rzüknâ hüsne’l-hâtimeti. Allâhümme zid ve lâ-tenkus
bi-hurmeti’n-nebîyyî sallâ’llâhu ‘aleyhi ve sellem ve bi-hurmeti sirri
sûreti’l-fâtiha.</p>

<p><b>ABDEST DUÂSI</b></p>

<p>Abdest aldıktan sonra şu duâyı okumak müstehabbdır.</p>

<p>Sübhâna’llâh, ve’l-hamdü li’llâh, e’stağfiru’llâh, ve
eşhedü en lâ-ilâhe illâ’llâhu vahdehu lâ-şerîke lehu ve eşhedü enne muhammeden
‘abduhu ve resûlühu. Ya‘nî: Sübhânsın Allâhım, hamd sanadır. Senden başka ilâh
olmadığına şahâdet ederim. Sana istiğfâr eder, sana tevbe ederim. Muhammed
(s.a.v.)’in senin kulun ve Resûlün olduğuna şahâdet ederim.” Bu duânın çok
fazîletli olduğu rivâyet edilmiştir.</p>

<p>İbn-i Mes‘ûd (r.a.), Resûlu’llâh (s.a.v.) Efendimizin
şöyle buyurduklarını rivâyet etti: Eşhedü en lâ-ilâhe illâ’llâhu vahdehu
lâ-şerîke lehu ve eşhedü enne muhammeden ‘abduhu ve resûlühu. Ya‘nî: “Abdest
alan biriniz şöyle desin: Şahâdet ederim ki Allâh’tan başka ilâh yoktur ve
Muhammed (s.a.v.) Allâh’ın kulu ve Resûlüdür. Ve bundan sonra salavât okusun.
Böyle yapan kimseye rahmet kapıları açılır.</p>

<p>Abdest alan kimsenin, kendisini tamâmen abdeste vermesi
ve hiçbir söz konuşmaması gerekir; zîrâ abdestle Rabbini ziyâreti murâd
etmektedir.</p>

<p><b>(Fakîh Ebû’l-Leys es-Semerkandî (r.h.),</b></p>

<p><b>Bustânu’l-‘Ârifîn, 838-839. s.)</b></p>

<p><b>&nbsp;</b></p>

<p><b>24 OCAK 2005</b></p>

<p><b>MA‘RİFET, TEVHÎD, ÎMÂN, İSLÂM</b></p>

<p>Vücûdun bütün a‘zâlarına yayılan o nûr, emirleri yerine
getirmek ve yasaklardan sakınmak husûsunda kulu muhâkeme eder. Ya‘ni kulu öyle
murâkabe eder (denetler) ki kulun, emirleri yerine getirmesini ve yasaklardan
da şiddetle kaçınmasını ister. Kulun, bu isteğe müsbet cevâb vermesi sebebiyle
o kul, mü’min ve müttakî olur. Nihâyet Allâh ta‘âlânın Hucurât sûresi, 13.
âyette haber verdiği “İnne ekremeküm ‘ındellâhi etkâküm” ya‘ni “Allâh katında
sizin en değerli ve üstün olanınız; Allâh’tan en çok korkanınızdır.” İlâhî
hükmünün altına girer. Hattâ Resûl-i Ekrem (s.a.v.) Efendimize, Hz. Enes (r.a.)’den
rivâyet edildiğine göre, suâl edildi ki:</p>

<p>“- Yâ Resûlallâh, senin âlin kimdir?” Aleyhissalâtü
ve’s-selam Efendimiz buyurdular ki:</p>

<p>“Îmân eden herkestir.” (Şeybânî
(r.h.), Temyîzüt’t-Tayyîb, 6.s.)</p>

<p>Eğer kul, bu istekleri kabûl etmezse, takvâ ondan yok
olur ve o kul, günâhları işlemesi sebebiyle fâsık ismini alır. Fâsık olduğu
için de o kulun âkıbetinden korkulur. Îmânının hâlis olmaması muhtemel olur.</p>

<p>Burada dört adet düğüm vardır: Tevhîd, Mâ’rifet, Îmân,
İslâm. Aslında bunlar bir değildir; birbirlerine zıdd da değildir. hepsi bir
kimsede toplandığında o kimsede din ikmâl olur. Böyle bir kimseye de dîndâr
kimse denilir. Bu husûs:</p>

<p>“Allâh katında dîn, yalnız İslâm’dır.” (Âl-i İmrân s. 19.â.) âyet-i celîlesinin ma‘nâsıdır.</p>

<p>Ebû Mansûr el-Mâtûrîdî (r.a.) derler ki: “Kim, îmânın
esâslarını, kesinlikle bilir de ikrâr ederse; o mü’mindir: Çünkü o, doğru şey
üzerinde akid yapmıştır.” Kesinlikle bilmek, îmânın esâslarını dil ile
ikrârdır; inanmak da, dil ile ikrâr ettiği bu esâsları kalb ile tasdîk
etmektir. Îmânın esâslarını diliyle ikrâra imkân sâhibi iken, ikrâr etmezse
yalnızca kalbiyle kabûl ederse veya diliyle ikrâr edip kalbiyle tasdîk etmezse
o kimse Mâtûrîdî hazretlerine göre mü’min de, müslim de sayılmaz. </p>

<p><b>(İmâm-ı Mâtûrîdî (r.h.), Fıkhu’l-Ekber
Şerhi, 34-38. s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>25 OCAK 2005</b></p>

<p><b>BİLE BİLE HAKKI BATILLA ÖRTMEYİNİZ!</b></p>

<p>“Hakkı bâtılla karıştırmayın ve hakkı bildiğiniz halde
saklamayın!” (Bakara s. 42.â.) Yahudîler
hasedlerinden nâşi hakkı tebdil ile bâtılı tervîc ederek halkın zihinlerini
iğfale çalıştıklarından Cenâb-ı Hakk bu âyet-i celîle ile onları telbîsinden
nehyetmiştir. Yahudîler hakkında her ne kadar bu âyet-i celîle nazil olmuşsa da
hükmü umûmî olduğundan her mü’min de hakkı bâtıla karışdırmaktan
nehyolunmuştur. Binâenaleyh gerek şahsî ve gerekse başkasına müteallik
husûsatda ve gerekse menâfi-i umûmiyeye âid ahvalde hakkı bâtıla karıştırmak ve
bâtılı yani haksız bir şeyi tervîc ile kabûl etmek ve hakkı setretmekten
bilcümle mü’minler memnu’durlar.</p>

<p>“O kimseler ki, onlar Allâh’ın kitabından inzal ettiği
ahkâmı saklarlar ve sakladıkları ahkâm mukabilinde az para alır ve onunla
intifa’ ederler. İşte şu ahkâmı saklayan kimseler yemezler ancak karınlarında
ateş yerler ve kıyâmet gününde Allâh ta‘âlâ onlara nazar-ı inâyetle söz
söylemez ve onları tezkiye etmez. Onlar için azâb-ı elîm vardır.” (Bakara s. 174.â.)</p>

<p>Bu âyet-i celîlenin hükmü umûmî olduğundan Kur’ân-ı
azîmü’ş-şânın ahkâmını da kendi aklına göre te’vîl edenler ve bâtılı tervice
çalışanlar ve kendi menfaati ve başkalarının keyfi için âyet-i celîleyi yalan
yanlış tefsîre kalkışanlar bu âyet-i celîlede beyan buyurulan azâb-ı elîme
duçar olacaklardır. Bu âyet-i celîlede Kitabullâhın ahkâmını saklayanların dört
sûretle azâba müstehak oldukları beyân olunmuştur.</p>

<p>1- Karınları  dolusu ateş ekl etmeleridir. Çünkü harâm
lokma yemek için ahkâm-ı ilâhîyi tağyîr ile mukabilinde aldıkları para ateş
mesâbesinde olacağından âhiretde dahi karınları dolusu ateş yiyeceklerdir. 2-
Vâcib ta‘âlâ ve tekaddes hazretleri onlara kıyâmet gününde lûtuf ile söz
söylemeyip gazâb ile tekellüm edecektir. 3- Hakk ta‘âlâ hazretleri onları
günâhlarından tathîr etmeyip senâ etmemiştir. 4- Acıdıcı azâb ile muazzeb
olacağı beyan olunmuştur.</p>

<p>Hulâsa: Mesâil-i dîniyyeyi saklamak harâm olup mesâil-i
diniyyeyi izhâr etmek ve muhtaç olanlara öğretmek de bir âlim için vâcib olduğu
bu âyet-i celîleden müstefâd olunmaktadır.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Musâhabe, 2.c., 48-54.s.)</b></p>

<p><b>26 OCAK 2005</b></p>

<p><b>ASHAB (R.A.E.)’NİN</b></p>

<p><b>HZ. PEYGAMBER (S.A.V.)’E BAĞLILIĞI</b></p>

<p>Bedir gazvesi için hareket eden İslâm ordusunda,
Peygamber (s.a.v.) Efendimiz istişare için ensâr (r.a.)’ün fikrini de sormak
üzere:</p>

<p>- “Ey nâs! Siz de bu husûsda re’y ve mütalâalarınızı bildirseniz?”
diye buyurdu.</p>

<p>Sa‘d ibn-i Mu‘az (r.a.) ayağa kalkarak:</p>

<p>- “Yâ Resûlallâh (s.a.v.)! Bu hitâbla bizleri mi murâd
buyuruyorsunuz?” diye sorunca Resûlullâh (s.a.v.) Efendimiz de “Evet” diye
tasdik buyurması üzerine, Sa‘d ibn-i Mu‘az (r.a.):</p>

<p>- “Yâ Resûlallâh (s.a.v.)! Biz sana inândık, Taraf-ı
Bâri’den getirdiğin Kur’an’ın hak olduğuna i‘tikâd ve i‘timâd ettik ve sana
itaat ve ittibâ etmek üzere ahd ü mîsâk eyledik. Nasıl dilersen o sûrette
hareket et, bize emret, biz seninle beraberiz. Seni gönderen Allâh (c.c.) hakkı
için eğer denize girer isen seninle beraber gireriz, hiç birimiz geri kalmayız,
biz düşmâna varmaktan çekinmeyiz. Muhârebe vaktinde geri dönmeyiz. Yâ
Resûlallâh (s.a.v.), biz harbde sebat etmesini, sadâkat göstermesini biliriz.
Düşmânla karşılaştığımızda Cenâb-ı Hakk’tan umarız ki, ensâr câmiasının elinden
seni memnûn ve mesrûr edecek şehâmet hârikaları gösterecektir. Hemen ‘alâ
bereketillâh bizimle beraber düşmân üzerine azîmet buyurunuz!” deyince,
Resûlullâh (s.a.v.) Efendimiz, Sa‘d ibn-i Mu‘az (r.a.)’in bu metin sözlerinden
fevkalâde memnûn olarak:</p>

<p>- “Öyle ise haydi Allâh (c.c.)’ün bereket ve saadetine
doğru yürüyünüz. Size müjde ederim ki: Allâh ta‘âlâ hazretleri bu iki tâifenin
gayr-i muayyen birini kat‘î sûrette va‘d etmiştir. Binânealeyh zafer
muhakkaktır. Vallâhi ben sanki o Kureyş kavminin harb meydânında düşüp telef
olacakları yerleri görüyor gibiyim!” diye buyurdu.</p>

<p><b>(Hazreti Mahmûd Sâmî Ramazânoğlu (k.s.),</b></p>

<p><b>Bedir Gazvesi, 32.s.)</b></p>

<p><b>&nbsp;</b></p>

<p><b>27 OCAK 2005</b></p>

<p><b>ÎMÂNIN ŞU‘BELERİ</b></p>

<p>Ebû Hüreyre (r.a.)’den, Fahr-i Kâinât (s.a.v.): “Îmân,
yetmiş küsur şu‘bedir. Utanmak da îmândan bir şu‘bedir.” buyurmuşlardır. Îmânın
aslı kalple tasdîk, dille ikrârdır. Lâkin îmân-ı kâmil kalple tasdîk, dille
ikrâr ve a‘zâ ile amelin mecmûudur. Yani îmân üç kısımdır: Birinci kısım:İ‘tikâda âid olup otuz şu‘bedir: 1- Allâh (c.c.)’e îmân, zâtına, sıfatlarına ve
birliğine inanmak buna dâhildir. 2- Allâh (c.c.)’den başka her şeyin hâdis
olduğuna inânmak. 3- Allâh (c.c.)’ün meleklerine îmân. 4- Kitaplarına îmân. 5-
Peygamberlerine îmân. 6- Kadere, hayrına şerrine îmân. 7- Âhiret gününe îmân.
Kabirde suâl, kabir azâbı, dirilmek, mahşer yerine gitmek, hesâb vermek,
amellerin tartılması ve sırat gibi şeylere inânmak bu şu‘beye dâhildir. 8-
Allâh (c.c.)’ün cennet va‘dine ve cennetteki ebedî hayata îmân. 9- Cehennem
ateşiyle tehdîde, cehennem azâbına ve o azâbın kâfirler hakkında sonu
olmadığına îmân. 10- Allâh (c.c.)’ü sevmek. 11- Allâh (c.c.) için birbirini
sevmek ve Allâh (c.c.) için bir birine buğzetmek. Allâh (c.c.) için sevmek de
gerek muhacirin gerekse ensâr bütün ashab-ı kirâm ile Peygamber (s.a.v.)’in
akraba ve sülâle-i tâhiresini sevmek de dahildir. 12- Peygamber (s.a.v.)’i
sevmek, O’na salevât getirmek ve sünnetine tâbî olmak buna dahildir. 13- İhlâs
ve samîmîyet. Riyâ ve nifâkı terk etmek buna dâhildir. 14- Günâhlarına pişman
olup tevbe etmek. 15- Allâh (c.c.)’den korkmak. 16- O (c.c.)’ün rahmetini ümîd
etmek. 17- Rahmetinden ümidi kesmemek. 18- Allâh (c.c.)’e şükretmek. 19-
Vefakâr olmak. 20- Belâya sabretmek. 21- Mütevâzî olmak. Büyüklere hürmet
göstermek buna dahildir. 22- Şefkatli ve merhametli olmak. Küçüklere şefkat
buna dahildir. 23- Allâh (c.c.)’ün kazasına râzî olmak. 24- Allâh (c.c.)’e
tevekkül etmek. 25- Kendini beğenmemek. 26- Kin ve garezi terketmek. 27- Hasedi
terketmek. 28- Gadablanmamak. 29- Hıyânet etmemek. Hîle ve sû-i zannı terk
etmek buna dahildir. 30- Dünyâya dalmamak. Hâsılı fazilet veyâ rezâlet nâmına
burada zikredilmeyen bir kalp ameli bulunursa bilmeli ki bu ziyâde zâhire
göredir. Hakîkatte ziyâde sanılan o şey, zikredilen fasıllardan birine râcîdir.
İkinci kısım: Dilin amellerine râcî olup yedi nevîdir: 1- Kelime-i tevhîdi
diliyle söylemek. 2- Kur’an okumak. 3- İlim öğrenmek. 4- İlmi öğretmek. 5- Duâ
etmek. 6- Zikirde bulunmak. İstiğfar buna dahildir. 7- Lağv yani bâtıl
sözlerden sakınmak.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 1.c., 240.s.)</b></p>

<p><b>&nbsp;</b></p>

<p><b>28 OCAK 2005</b></p>

<p><b>BEDEN TEMİZLİĞİ</b></p>

<p>Bedenin fazlalıklardan temizlenmesi yedidir:</p>

<p>1) Saçlar: Memleketin ileri gelenlerinden değil ise,
saçını tıraş etmek temizliğe daha uygundur. Fakat ba‘zan kesmeli, ba‘zan
uzatmalıdır. Her tarafından saçını uzatıp salıvermek harb edenlerin âdetidir.
Bunun mekrûh ve yasak olduğu bildirilmiştir.</p>

<p>2) Bıyığı dudağı hizâsına kadar getirmek sünnet, daha
uzatmak yasaktır.</p>

<p>3) Koltuk altındaki kılları kırk günde bir yolmak
koparmak sünnettir. Başlangıçta âdet ederse kolay olur. Bunu âdet etmediyse,
tıraş etmek daha iyidir. Kendisini acıtmamalıdır.</p>

<p>4) Kaba avret yerindeki kılları, kalsiyum oksitle izâle
etmek veyâ kesmek, tıraş etmek sünnettir. Kırk günü geçirmemelidir.</p>

<p>5) Tırnakları kesmek sünnettir. Çünkü böyle olunca,
tırnak aralarına kir toplanmaz. Eğer az bir kir birikirse, abdeste zarar
vermez. Çünkü Resûlullâh (s.a.v.) bir kısım insanların tırnaklarında bu kiri
gördü ve tırnaklarını kesmelerini söyledi. Namâzlarını kazâ etmelerini
buyurmadı. Haberde bildirildi ki: “Tırnaklar uzayınca, şeytanın bulunacağı yer
olur.” Fazîletli olan parmaktan başlamalıdır. El ayaktan üstündür. Sağ da
soldan üstündür. Şahâdet parmağı üstün olduğu için ondan başlamalıdır. Sağ elin
işâret (şahâdet) parmağından başlayıp, küçük parmağına kadar, sonra da sol elin
küçük parmağından başlayıp en son sağ elin baş parmağında bitirmelidir.</p>

<p>6) Göbeğini kesmektir, bu da doğum zamânında yapılır.</p>

<p>7) Sünnet olmaktır.</p>

<p><b>(Huccetü’l İslâm İmâm-ı Gazâlî (k.s.),</b></p>

<p><b>Kimyâ-yı Saadet, 1.c., 120.s.)</b></p>

<p><b>&nbsp;</b></p>

<p><b>29 OCAK 2005</b></p>

<p><b>EY ALLÂH’IN KULLARI KARDEŞ OLUN!</b></p>

<p>Enes b. Mâlik (r.a.)’den rivâyet edildiğine göre
Resûlullâh (s.a.v.) şöyle buyurmuştur: </p>

<p>“Birbirinize buğz etmeyin, birbirinize hasedlik
çekmeyin! Ve birbirinize sırt çevirmeyin! Ey Allâh’ın kulları! Kardeş olun. Bir
müslümâna kardeşini üç geceden fazla terk etmesi helâl olmaz.”</p>

<p>Ebû Hureyre (r.a)’den Resûlullâh (s.a.v.) şöyle
buyurmuştur: </p>

<p>“Birbirinize hasedlik çekmeyin! Birbirinize buğz
etmeyin! Tecessüste bulunmayın! Başkalarının konuştuğunu dinlemeyin! Kardeş
olun ey Allâh’ın kulları.”</p>

<p>Hattâbî diyor ki: “Sû-i zann hatırdan gelip geçen
şeyler değil, zannı hakîkat kabûl edip tasdîkte bulunmaktır. Zîrâ hatırdan
gelip geçen şeylerin önünü almak elde değildir.” </p>

<p>Kadı Iyâz (r.h.), Süfyân (rh.a.)’in sözünü nakleder: </p>

<p>“Kulu günâha sokan zann, kabul edip konuştuğu zandır.
Hâtırdan geçeni söylemezse günâha girmez.”</p>

<p>Tecessüs: Câsusluk etmek, başkalarının gizli şeylerini
araştırmaktır. Bu kelime ekseriyetle şer hususunda kullanılır.</p>

<p>Tahassüs: Başkalarının sözünü dinlemektir.</p>

<p>Tenâfüs: Bir şeyin yalnız kendisinin olmasını
istemektir.</p>

<p>Müşteri kızıştırmak: Başkalarının pazarlığı üzerine
pazarlık yapmaktır. </p>

<p>Sû-i zann, tecessüs, hasedlik ve emsâli şeyler Kur’ân
âyetleriyle harâm kılınmıştır. </p>

<p><b>(Sahîh-i Müslim,</b></p>

<p><b>Terc. A. Dâvudoğlu (rh.a.), 10.c., 50.s.)</b></p>

<p><b>&nbsp;</b></p>

<p><b>&nbsp;</b></p>

<p><b>30 OCAK 2005</b></p>

<p><b>ALLÂH (C.C.)’E ÎMÂN</b></p>

<p>Allâh ta‘âlâ Birdir. O (c.c.)’ün birliği, sayı
cinsinden değil, ortağı olmamasından dolayıdır. Doğurmamıştır, doğurulmamıştır.
O (c.c.)’ün hiçbir dengi de yoktur.</p>

<p>Burada “doğurmamak ve doğurulmamak” kelimeleriyle,
hıristiyanların ve yahudîlerin Hazret-i Îsâ ve Uzeyr (a.s.) hakkındaki sözleri
reddedilmiştir.</p>

<p>“Vahid” kelimesi sayıların başlangıcı olan ve ikinin
yarısı bire denilir. Bazı kerre de eşi, benzeri, ortağı olmayan için
kullanılır. Allâh ta‘âlâ zâtı ve sıfatları bakımından eşi, benzeri ve ortağı
yoktur, demektir.</p>

<p>Burada ayrıca felsefecilerin, “akıl vâcibu’l-vücûddan
doğmuştur” sözleri de reddedilmiştir. Onların bu sözleri bâtıldır. Çünkü Allâh
ta‘âlâ, Samed’dir. Yani her şey kendisine muhtaç, O hiçbir şeye muhtaç
değildir.</p>

<p>Mevcûdâtta O (c.c.)’ün hiç bir misli de yoktur.</p>

<p>Cisim değildir. Çünkü ölçülmez, parçalanmaz, tasavvur
mümkün değildir. Cevher değildir, kendisinde arazlar bulunmaz. Araz değildir,
çünkü arazlar cevherlerde bulunur.</p>

<p>Cenâb-ı Hakk, yarattığı şeylerden hiçbirine benzemediği
gibi, yaratılanların hiç biri de ona benzemez. Zâtî ve fiilî sıfatları ile
ezelden ebede Bâkî’dir.</p>

<p>Allâh ta‘âlânın isim ve sıfatlarından hiçbiri hâdis,
yani sonradan olmuş değildir.</p>

<p><b>(Fıkhı Ekber Şerhi, Çev. Ahmet Karadut,
238-239.s.)</b></p>

<p><b>&nbsp;</b></p>

<p><b>ALLÂH TA‘ÂLÂNIN KEMÂL SIFATLARI</b></p>

<p>Allâh (c.c.)’ün zâtî sıfatları:</p>

<p>1- Vücud (Var olmak) 2- Kıdem (Varlığının başlangıcı
olmamak) 3- Bekâ (Sonu olmamak) 4- Vahdâniyet (Ortağı olmamak) 5- Muhâlefetü’n
li’l-havâdis (Hiçbir varlığa benzememek) 6- Kıyam bizâtihî (Varlığının
kendisinden oluşu)</p>

<p>Allâh (c.c.)’ün subûtî sıfatları: </p>

<p>1- Hayat (Dirilik) 2- İlim (Bilme) 3- Semî‘ (İşitme) 4-
Basar (Görme) 5- İrâde (Dileme) 6- Kudret (Güç, Kuvvet) 7- Kelam (Bildirme) 8-
Tekvin (Yaratma)</p>

<p><b>(Ömer Nasûhî Bilmen (r.h.), Büyük İslâm
İlmihâli)</b></p>

<p><b>&nbsp;</b></p>

<p><b>31 OCAK 2005</b></p>

<p><b>İSLÂM’DA ADÂLET</b></p>

<p>“Muhakkak ki Allâh (c.c.); adâleti, iyiği akrabaya
yardım etmeyi emreder; çirkin işleri, fenâlıkları ve azgınlığı da yasaklar. O
düşünüp tutasınız diye size öğüt veriyor.” (Nahl s.
90.â.)</p>

<p>Adâleti isteyen insanlar olduğu gibi onun
gerçekleşmesini engelleyenler de yine insanlardır. Kendisi haksızlığa uğrayıp
mağdur edildiğinde adâlet isteyen insan, başkasının mağduriyetine sebep
olduğunda amacına ulaşmak için akıl almaz işleri yapabilmekte, adâlete engel
olmak için rüşvet, yalancı şâhidlik, tehdit veyâ şantaj gibi her yolu
denemekten geri durmamaktadırlar. İşte insanların başvurabileceği adâleti ortadan
kaldırmaya yönelik her girişim de Allâh (c.c.) ve O’nun Peygamber (s.a.v.)’i
tarafından yasaklanmıştır. </p>

<p>Mes‘ud ibn Esved (r.a.) anlatıyor: “Fâtımâ isimli kadın
Resûlullâh (s.a.v.)’in evinden kadifeyi çalınca biz bunu büyük bir hâdise
olarak değerlendirdik. Kadın Kureyş’ten de tanınmış birisiydi. Lehinde konuşmak
üzere Resûlullâh (s.a.v.)’e geldik: “Biz onun cezâsına mukâbil kırk okiyyelik
fidye verelim, dedik. Aleyhisselâtü vesselâm: “Cezâsını çekerek temizlenmesi
onun için daha hayırlıdır.” buyurdular. Biz Resûlullâh (s.a.v.)’in sözündeki
yumuşaklığı görünce Üsâme (r.a.)’e geldik ve: “Git kadın lehine Resûlullâh
(s.a.v)’e konuş(da eli kesilmesin)” dedik. Resûlullâh (s.a.v.) bu hâli görünce
(sertleşti ve) hutbe îrâd etmek üzere ayağa kalkarak şöyle dedi “Azîz ve Celîl
olan Allâh’ın câriyelerinden bir câriyeye terettüp eden Allâh’ın hadlerinden
birini (tatbik etmemem için) üzerinde niye bu kadar ısrâr ediyorsunuz? Muhammed
(s.a.v.)’in nefsini kudret elinde tutan Zât-ı zü’l-Celâle yemîn olsun ki! Eğer o
kadının tenezzül ettiği şeye (hırsızlığa) Muhammed (s.a.v.)’in kızı Fâtımâ
tenezzül etseydi, Muhammed (s.a.v.) (hiç çekinmeden) O’nun elini mutlaka
keserdi.”       </p>

<p><b>(Buhârî, Hudud)</b></p>

<p class=MsoNormal>&nbsp;</p>

<p><b>01 ŞUBAT 2005</b></p>

<p><b>FIRKA-İ NACİYE</b></p>

<p>Server-i Enâm aleyhi ve ‘alâ âlihi’s-salâtü ve’s-selâmın:</p>

<p>“-Benim ümmetim yetmiş üç fırkaya ayrılacak, bunların
hepsi cehenneme, ancak bir tanesi cennete girecektir.” Hadîs-i şerîfinde yetmiş
iki fırkanın cehenneme girmesinden murad azâba duçar olmalarıdır. Yoksa îmâna
münâfi ve kâfirlere mahsûs olan ebedî olarak cehenneme giriş değildir. Çünkü
onların cehenneme girişlerine sebep kendilerinin bozuk itikadıdır. Bozuk
itikadlarının gerektirdiği kadar cehennemde muazzeb olacaklardır. Tek fırka ise
onların aksine cehennem azâbından kurtulan bahtiyarlardır. Şu kadar var ki,
bunlardan da günâh işleyip, bu günâhı tevbe veyâ şefaatla afvolunmayanlar
günâhı kadar cehennem azâbına giriftar olabilirler. Gerçi diğer fırkalar da
cehennem azâbında devâmlı kalacak değillerdir. Zîrâ bid‘at ehli denilen bu
fırkaların ehl-i kıble olanlarını zarûrat-ı dîniyyeyi ve ahkâm-ı şer‘iyyeyi
inkâr etmedikçe tekfîr mümkün değildir.</p>

<p>Ulemâ buyurmuşlardır ki, “Bir zâttan doksan dokuz
vechile küfür zâhir olsa ve bir vechile İslâm bulunmuş olsa o adam hakkında
uygun olan küfr ile hükmetmemektir, şüphesiz en doğrusunu Allâh (c.c.) bilir.”</p>

<p>Bu ümmetin fukarâsı, zenginlerinden yarım gün önce
cennete gireceklerdir. O yarım gün dünyâ ölçüleriyle beş yüz yıldır. Zîrâ bir
gün Hakk ta‘âlâ indinde bin senedir. Nitekim:</p>

<p>“Allâh nezdinde bir gün sizin sayageldiğiniz günlerden
bin yıl gibidir.” âyet-i kerîmesi bu ma‘nâya şâhiddir.</p>

<p>Fakirden murad “fakir-i sâbir”dir ki, ahkâm-ı
şer‘iyyeyi yerine getiren, mahzûrat-ı şer‘iyyeden kaçınandır. Fakirlerin de
kendi aralarında dereceleri ve mertebeleri vardır. </p>

<p>Biri diğerinden üstün buyurulmuştur.</p>

<p>Nitekim “Biri öbüründen üstün” (Nûr
s. 40.â.) buyurulmuştur. Onun da en yüce mertebesi “makam-ı fenâ”dır ki
o da Hakk celle ve ‘alâdan başka herkesi âciz ve nâçîz bilip yok kabûl
etmektir.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Musâhabe, 6.c.13-14.s.)</b></p>

<p><b>02 ŞUBAT 2005</b></p>

<p><b>KUR’AN-I KERİM BİR MU‘CİZEDİR</b></p>

<p>Resûlullâh (s.a.v.) buyurmuşlardır: “Allâh Kur’ân’ı
emredici, nehyedici, uyulan, başlı başına nûrlu bir yol, dillerden düşmeyen bir
örnek olarak göndermiştir: İçinde sizin, sizden öncekilerin ve sizden sonra
(gelecek)lerin de haberi vardır. Aranızda cereyan edecek olayların da hâkimidir
o. Çok okumak onu eskitmez. Garaibi bitmez! O gerçektir, şaka değildir. Onunla
söyleyen doğru söyler... Onunla hükmeden adâletle hükmetmiş olur. Onunla
savunan dâimâ muzaffer olur. Onun ışığında taksîm eden herkese hakkını tam
vermiş olur. Onunla amel eden me’cur olur... Ona temessük eden (sarılan)
dosdoğru bir yola kavuşmuş olur. Ondan başkasından hidâyeti isteyeni Allâh
saptırır, ondan başkasıyla hükmedenin de Allâh belini kırar (helâk eder). O,
hüküm ve hikmetleri içine alan bir zikirdir. Apaçık nûrdur. Dosdoğru bir
yoldur. Allâh’ın sapasağlam (muhkem) bir ipidir. (Her hastalığa) yararlı olan
bir şifâdır. Kendisine sarılanı korur. Kendisine tâbî olanı kurtarır... Eğri
büğrü olmaz ki düzeltilmeye muhtaç olsun! (Doğrudan) meyletmez ki kınansın...
Acâip (ve garâibi) bitmez. Çok okumak (ve tekrarlanmak)la eskimez.”</p>

<p>İbn Mes‘ud (r.a.)’den aynı bunun gibi bir hadîs rivâyet
edilmiştir. O hadîsde şöyle geçmektedir. “İçinde ihtilâfa mahal bir şey yoktur!
Zarâfeti ve göz alıcılığı asla kayıb olmaz!.. İçinde öncekilerin de
sonrakilerin de haberi mevcuttur.”</p>

<p>Kudsî bir hadîs-i şerîfde şöyle buyurulur: Allâh (c.c.)
Muhammed (s.a.v.)’e şöyle hitâb etmiştir: “Ben sana öyle Tevrat(a benzer)
yepyeni bir kitab göndereceğim ki, sen onunla, kör gözleri, sağır kulakları,
kapalı kalpleri açacaksın! İlim menbaları ondadır... Ondadır fehm-i hikmet ve
kâinlerin baharı!...” </p>

<p><b>(Kadı ‘Iyâz (rh.a.), Şifâ-i Şerîf,
274-276.s.)</b></p>

<p><b>03 ŞUBAT 2005</b></p>

<p><b>İHYÂ-İ SÜNNET VE İCTİNÂB-I BİD‘AT</b></p>

<p>Hengâm kurb-i Kıyâmette ve vakt terâküm-i zulümâtta,
âlem ise bu girdâb-ı zulümâta düşmüştür. Bu zamânda bir sünneti ihyâ ve bir
bid‘ati terk ile tarîk-i müstakîmi bulmak, envâr-ı sünen-i Nebeviyye olmadıkça
muhaldir. Ve etvâr-ı Nübüvvet’i iltizâm etmedikçe necat müyesser olmak da
mahz-ı hayâldir.</p>

<p>Muhabbet-i Zâtiyye-i İlâhiyye’ye vusûl, Habîb-i
Rabbi’l-Âlemîn’e ittibâsız asla sûret bulmaz.</p>

<p>“Habîbim de ki; eğer Allâh’ı seviyorsanız, hemen bana
uyun ki, Allâh da sizi sevsin ve suçunuzu örtsün. Çünkü Allâh çok yarlığayıcı,
çok esirgeyicidir.” âyet-i celîlesi buna şâhid-i sâdıktır.</p>

<p>Salla’llâhu ta‘âlâ aleyhi vesellemin gerek ibâdetinden
ve gerekse muamelâtından ve gerekse âdâtından her bir umurda kendi saadetini
bulmak için O (s.a.v.)’e benzemek gerektir.</p>

<p>Âlem-i mecâzîde bir şahıs, bir mahbûb kimseye teşbih
edildikte; muhibbîn nazarında her ne belâ olursa mahbûb ve zîbâ görünür ve
mergûb ve ra’na gelir. Ve kezâlik onun dostları da mahbûb ve azizlerdir ve
mubğizleri de mebğûz ve mağdûptur.</p>

<p>Bu böyle olunca (kemâlât-ı suveriyye ve ma‘neviyye de
onun muhabbetine merbuttur) ve onun mîzânı ile vezn olunur. Onun için: Efdâl-i
tâat, evliyâya muvâlât (muhabbet) ve a‘dâya muâdât (adavet) oldu. Zîrâ bu ma‘nâ
muhabbet-i sırftan nâşîdir ki, sevgilisinin sevdiği kimselere muhabbet etmek ve
ona düşmân olanlara da adâvet eylemek gayr-i ihtiyârîdir.</p>

<p>Muvâlât-ı evliyâ ve muâdât-ı a‘dâ efdâl tâattır. Resûl
(s.a.v.)’e itâat, itâat-i Hakk sübhânehu ve ta‘âlânın aynıdır. Zira, Hakk
sübhânehu ve ta‘âlâ:</p>

<p>“Kim Resûl’e itaat ederse, muhakkak Allâh’a itaat etmiş
olur.” buyurmuştur. Hakk sübhânehu ve ta‘âlâ: Resûl (s.a.v.)’e itâati kendi
itâatinin aynı kıldı. Bu iki itâati birbirinden ayrı görmemek lâzımdır.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Musâhabe, 1.c. 85-87s.)</b></p>

<p>&nbsp;</p>

<p>&nbsp;</p>

<p>&nbsp;</p>

<p>&nbsp;</p>

<p><b>&nbsp;</b></p>

<p><b>04 ŞUBAT 2005</b></p>

<p><b>ASHÂB (R.A.E.)’NİN HZ. PEYGAMBER (S.A.V.)’E
BAĞLILIĞI</b></p>

<p>Bedir gazvesi öncesi müşkil zamânda Cebrâîl (a.s.)
gelerek iki tâifeden (ya‘ni Kureyş ordusuyla, kervandan) gayr-i muayyen
herhangi birisinin müslümânlar için mev‘ûd olduğunu müjdeledi. Bunun üzerine
Peygamber (s.a.v.) Efendimiz Hazretleri ashâb-ı kirâm (r.a.e.)’i toplayarak bir
istişâre meclîsi kurdu.</p>

<p>Resûl-i Ekrem (s.a.v.) Efendimiz Hazretleri: “-Kureyş,
Mekke’den çıkmış geliyor, ne dersiniz? Kervanın peşine mi düşmek istersiniz,
yoksa Kureyş ordusuna karşı mı gitmek cihetini tercih edersiniz?” diye sordu.</p>

<p>Âyet-i celîlede işâret olunduğu üzere ashâb (r.a.)’den
çoğu:  “-Biz kervan niyetiyle çıktık, eğer böyle bir ordu ile muhârebe
olunacağını bilseydik daha tedariklice çıkardık.” diye cevâb verdiler. Ve
kervan tarafına meyil gösterdiler.</p>

<p>Resûlullâh (s.a.v.) Efendimiz Hazretleri, ashâbı
(r.a.)’ün muhalefet cevâbından hâtır-ı âlîleri kırıldı, bu temayülden müteessir
oldu. Bunun üzerine Ebû Bekir ve Ömer (r.anhüma) müteâkiben ayağa kalkarak
muhâcirler nâmına; Kureyş ordusuna karşı gidilmesi lehinde hâtır-ı Nebevî’yi
tatyîb edecek sözler söylediler. </p>

<p>Sonra Mikdâd bin Esved (r.a.) ki ilk müslümânlardandır,
meydâna çıkıp söz alarak: “Yâ Resûlallâh (s.a.v.)! Allâh (c.c.)’ün emri ne ise
biz itaat eyleriz. Her halde seninle beraberiz. Vallâhi arâzi-i ma‘mûrenin en
nihâyetine kadar gitseniz sizinle beraber gideriz!” dedi.</p>

<p>Buhârî’de Abdullâh İbn-i Mes‘ûd (r.a.) der ki: “-Ben
Mikdâd bin Esved (r.a.)’in ağzından gayet keskin bir söz duydum ki, o söz
sâhibi olmak bana ve ona kıyas olunabilen her kıymetli sözden daha çok
sevimlidir. Mikdâd (r.a.), müşrikler üzerine ashâb (r.a.)’ü harekete da‘vetle,
teşvik maksadıyla Nebî (s.a.v.)’in huzûruna gelerek: “-Yâ Resûlallâh (s.a.v.)!
Biz (Hz. Muhammed (s.a.v.) ümmetleri) Mûsâ (a.s.) kavminin Mûsâ Peygamber
(a.s.)’a “Haydi sen ve Rabbin düşmâna karşı gidip muhârebe ediniz de biz burada
duralım!” dedikleri gibi diyemeyiz. Lâkin biz senin sağında, solunda, önünde ve
arkanda düşmânla çarpışırız!” dedi.</p>

<p><b>(Hz. Mahmûd Sâmî Ramazânoğlu (k.s.), Bedir
Gazvesi, 31.s.)</b></p>

<p><b>&nbsp;</b></p>

<p><b>05 ŞUBAT 2005</b></p>

<p><b>ÂYETLERİN OKUNMASI ÎMÂNI GÜÇLENDİRİR</b></p>

<p>Cenâb-ı Hakk’ın, “Karşılarında O’nun âyetleri okununca
(bu), onların îmânın artırır.” (Enfâl s. 2.)
âyetinin ifâde ettiği husûstur. Bu, Cenâb-ı Hakk’ın tıpkı “Bir sûre indirildiği
zamân içlerinden kimi: “Bu, (sûre) hangimizin îmânını artırdı? der.” (Tevbe s. 124.â.) âyetinde olduğu gibidir. </p>

<p>“Tasdîk” ma‘nâsında olan îmânın artması iki şekilde
olur.</p>

<p>a) Kimin bu husûsta delîli daha fazla ve güçlü ise onun
îmânı daha kuvvetlidir. Zîrâ bu, şüpheden arınmak ve yakînin hâsıl olmasıyla
olur. Bu husûsta Resûl-i Ekrem (s.a.v.) Efendimiz, Ebû Dâvud ve Tirmizî’de
rivâyet edildiği üzere: “Şâyed Ebû Bekir’in îmânı, yeryüzündekilerin îmânıyla
tartılacak olsaydı, O’nun îmânı, hepsinin îmânından ağır basardı.” diye
buyurarak bu husûsa işaret buyurmuşlardır.</p>

<p>b) Allâh (c.c.) katından nâzil olup kendilerine okunan
her şeyi tasdik etmek demektir. Asr-ı sa‘âdette mükellefiyetler art arda
gelince işte her teklîfin meydâna gelmesi esnasında ashâb-ı kirâm (r.a.)
hazerâtı, tasdik ve ikrârlarını artırıyorlardı. Bir kimseyi iki husûsta tasdîk
edenin tasdîki, o kimseyi tek bir şeyde tasdîk edenin tasdîkinden daha çoktur.
“Karşılarında O’nun âyetleri okununca bu, onların îmânlarını artırır.”
buyruğunun ma‘nâsı, “Onlar, her ne zamân yeni bir âyet okuyup veyâ
dinlediklerinde, yeni bir ikrarda bulunurlar.” demek olur ki bu da, îmân ve
tasdîkte bir artma olmuş demektir.</p>

<p>“Bu, onların îmânını artırır.” (Enfâl
s. 2.â.) ifâdesi îmânın artmağı kabûl ettiğine delâlet etmektedir. Şâyed
îmân, bilmek, ikrâr etmek ve i‘tirâf edip açıklamaktan ibâret olsaydı, o zamân
artmayı kabûl etmezdi.</p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr, 11. c., 245-246. s.)</b></p>

<p><b>06 ŞUBAT 2005</b></p>

<p><b>ŞİFÂ DUÂLARI (1)</b></p>

<p>Bi-smi’llâhi’r-rahmâni’r-rahîm</p>

<p>Bi-smi’llâhi arkîke, allâhu yeşfîke, ezhibi’l-be’se,
rabbe’n-nâsi, ve’şfi, ente’ş-şâfî, lâ-şifâe illâ şifâuke, şifâen lâ-yuğâdiru
sekamen. Âmîn. Bi-rahmetike yâ erhame’r-râhimîne. Min külli şey’in yü’zîke ve
min külli ‘aynin ve hâsidin, allâhu yeşfîke.</p>

<p><b>ŞİFÂ DUÂLARI (2)</b></p>

<p>Bi-smi’llâhi’r-rahmâni’r-rahîm</p>

<p>Bi-hakki enzelnâhu ve bi-hakki nezele, ezhibi’l-be’se
rabbe’n-nâsi ‘annî, işfi ente’ş-şâfî lâ-şifâe illâ şifâuke işfi şifâen.</p>

<p><b>ŞİFÂ ÂYETLERİ</b></p>

<p>Îkâz: Şifâ âyetleri, sabah ve akşam yedişer def‘a
okunacaktır.</p>

<p>Bi-smi’llâhi’r-rahmâni’r-rahîm</p>

<p>Ve yeşfi sudûre kavmin mü’minîne. (Tevbe s. 14. â.)</p>

<p>Ve şifâun li-mâ fî’s-sudûr. (Yûnus
s. 57. â.)</p>

<p>Yahrucu min butûnihâ şarâbun muhtelifun elvênuhu fîhi
şifâun li’n-nâsi. (Nahl s. 69. â.)</p>

<p>Ve nünezzilü mine’l-kur’âni mâ hüve şifâun ve rahmetün
li’l-mü’minîne. (İsrâ s. 82 â.)</p>

<p>Ve izâ maridtü fe-hüve yeşfîni. (Şuarâ s. 80 â.)</p>

<p>Kul hüve li’llezîne âmenû hüden ve şifâen. (Fussilet s. 44.â.)</p>

<p><b>HADÎS-İ ŞERÎF</b></p>

<p>“Allâh ta‘âlâ, verdiği herhangi bir derdin şifâsını da
verir.” (Buhârî)</p>

<p>“Resûlullâh (s.a.v.)’den ziyâde hastalığı şiddetli olan
hiç kimse görmedim.” (Buhârî)</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>07 ŞUBAT 2005</b></p>

<p><b>HİCRET</b></p>

<p>Hicret-i Peygamberî (s.a.v.) târihin seyrini değiştiren
mühim bir hâdisedir. İslâm güneşinin Medîne-i Münevvere ufaklarında bütün
meş‘alesiyle parlayarak, arzın her tarafını aydınlatmağa başlaması bu hicretten
sonra başlar.</p>

<p>Müslümânlar, Resûl-i Ekrem (s.a.v.)’den aldıkları
ta‘limat üzerine birer ikişer, Medîne-i Münevvere’ye hicret ederken Ebû Bekir (r.a.)
de Mekke-i Mükerreme’de kalmıştı. O da hicret etmeği arzu edince Hz. Peygamber
(s.a.v.) O’na: “- Dur bakalım, belki Allâh (c.c.) sana bir arkadaş nasîb eder.”
buyurmuş, O da beklemeğe başlamıştı.</p>

<p>Ashâb-ı kirâm (r.a.e.)’in Mekke’den Medîne’ye hicret etmeleri,
Medîne’de Evs ve Hazreç kabîlelerinin de Îmâna gelmeleri üzerine Medîne’de
dîn-i İslâm kuvvet buldu. Müşriklerin akılları erdi ki: Resûl-i Ekrem (s.a.v.)
de Onların yanına giderse Medîne’de büyük kuvve-i İslâmiye peydâ olacak ve
Kureyş’in Şâm yolunda pek mühim bir güzergâhı olan Medîne diyârı da ehl-i İslâm
elinde kalacaktı. Kureyş müşriklerinin uluları bunları düşündükçe telâşa
düştüler ve hemen müşâverede bulunmak üzere Dârunnedve’de toplandılar. Resûl-i
Ekrem (s.a.v.)’in mübârek vücûdunu ortadan kaldırmak kararını aldılar. Bu
kararın icrâsı için gece Resûl-i Ekrem (s.a.v.)’in evi önünde birikip O
(s.a.v.)’in uyumasını beklediler.</p>

<p>Cebrâil (a.s.) gelip keyfiyeti Resûl-i Ekrem (s.a.v.)’e
haber verdi. Medîne’ye hicret için me’zûn ve Ebû Bekir es-Sıddîk (r.a.)’i
birlikte götürmeğe me’mûr olduğunu bildirdi.</p>

<p>Resûlullâh (s.a.v.) hemen Alî bin Ebû Tâlib (k.v.)’i
çağırdı:  “-Yâ Alî, ben Medîne’ye gidiyorum. Bu emânetleri sâhiblerine teslîm
et sen de durma gel. Fakat şimdi benim döşeğimde yat ki müşrikler, beni yatıyor
zannetsinler.” diye buyurdu. Alî (k.v.), Resûl-i Ekrem (s.a.v.)’in döşeğine
yattı ve Resûl-i Ekrem (s.a.v.)’in yeşil hırkasını üzerine örttü. Resûl-i Ekrem
(s.a.v.) hemen bir avuç toprak aldı ve Yâsîn-i şerîf sûresinin başından 9.
âyetin sonuna kadar okudu. O toprağı kapısının önünde bekleyen müşriklerin
üzerine saçıp çıkıp gitti. O (s.a.v.)’i kör gibi göremediler.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Hz. Ebû Bekir Sıddîk (r.a.), 26.s.)</b></p>

<p><b>08 ŞUBAT 2005</b></p>

<p><b>MUHARREM AYININ BİRİNCİ GÜNÜ</b></p>

<p><b>OKUNACAK DUÂLAR VE YAPILACAK ZİKİRLER</b></p>

<p>1. Aşağıdaki duâ, üç def‘a okunacaktır:</p>

<p>Bi-smi’llâhi’r-rahmâni’r-rahîm</p>

<p>Ve sallâ’llâhu ‘alâ seyyidinâ muhammedin ve âlihi ve
sahbihi ve sellem. Allâhümme ente’l-ebediyyü’l-kadîmü’l-evvelü ve ‘alâ.
Fazlüke’l-‘azîmi ve cûdüke’l-‘amîmü’l-mu‘avvelü ve hâzihi ‘âmun cedîdün kad
akbele nes’elüke’l-‘ısmete fîhi mine’ş-şeytâni ve evliyâihi ve cünûdihi
ve’l-‘avne ‘alâ hâzihi’n-nefsi’l-emmâreti bi’s-sûi ve’l-iştigâle bi-mâ
yukarribunî ileyke zülfâ yâ zê’l-celâli ve’l-ikrâmi ve sallâ’llâhu ‘alâ muhammedini
’n-nebiyyi’l-ümmiyyi ve ‘alâ âlihi ve ashâbihi’t-tayyîbîne’t-tâhirine
ve’l-hamdü li’llâhi rabbi’l-‘âlemîne.</p>

<p>2. 365 def‘a Âyetü’l-kürsî okunacak.</p>

<p>3. 1000 def‘a İhlâs-ı şerîf okunacak.</p>

<p>4. 1 def‘a Zümer sûresi okunacak.</p>

<p>5. Bütün bunların sonunda 1 def‘a: Allâhümme yâ
muhavvile’l-havli ve’l-ahvâl havvil hâlenâ ilâ ahseni’l-hâl. denilecek.</p>

<p>MUHARREM AYININ İLK ON GÜNÜ</p>

<p>HER GÜN OKUNACAK</p>

<p>Bi-smi’llâhi’r-rahmâni’r-rahîm</p>

<p>El-hamdü li’llâhi rabbi’l-‘âlemîn. Ve’s-salâtü
ve’s-selâmü ‘alâ seyyidinâ muhammedin Ve ‘alâ âlihi ve sahbihî ecma‘îne.
Allâhümme ente’l-ebediyyü’l-kadîmü’l-hayyü’l-kerîmü’l-hannânü’l-mennânü ve
hâzihî senetün cedîdetün es’elüke fîhâ’l-‘ısmete mine’ş-şeytâni’r-racîmi.
Ve’l-‘avne ‘alâ hâzihi’n-nefsi’l-emmâreti bi’s-sûi ve’l-iştigâle bi-mâ-yukarribunî
ileyke yâ zê’l-celâli ve’l-ikrâmi bi-rahmetike yâ erhame’r-râhimîne. Ve
sallâ’llâhu ve selleme ‘alâ seyyidinâ ve nebîyyinâ muhammedin ve ‘alâ âlihi ve
sahbihî ve ehli beytihi ecmaîne.</p>

<p>Peygamberimiz (s.a.v.) Hazretlerinden: “Her kim, ilk on
günü sabahleyin bu duâyı üç kerre okursa, Allâh zû’l-celâl hazretlerinin o
kimseyi tâ gelecek senenin Muharremine kadar bütün belâlardan emin ve muhâfaza
buyuracağı.” rivâyet olunmuştur. </p>

<p>Şeyh Şihâbuddîn-i Sühreverdî (k.s.)’dan nakledilmiştir
ki: </p>

<p>“Her kim, bu duâyı, Aşûre günü üç kerre okursa, ölümden
de emîn kılınır. Elbette o sene ölümü takdîr olunan kimseye bu duâyı bu vechile
okumak nasîb olmaz.”</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>09 ŞUBAT 2005</b></p>

<p><b>HİCRET-İ NEBEVÎ (S.A.V.)’İN</b></p>

<p><b>YILBAŞI OLARAK KABÛLÛ</b></p>

<p>Muharrem, Hicrî senenin ilk ayıdır. Hicrî târih, Resûl-i
Ekrem (s.a.v.)’in, Mekke’den Medîne’ye hicretleriyle başlar.</p>

<p>Hz. Ömer (r.a.) zamanından mukaddem (önce) Arabistân’da
bir târih-i mahsûs (husûsî bir târih) yoktu. Bir def’a Ka‘b bin Lü’eyy’in
vefâtı ve daha sonra Fil hâdisesi, târihe mebde’ (başlangıç) olarak kabûl
olunmuştu. Hicretin 21. senesinde Hz. Ömer (r.a.)’e, üzerinde Şa’bân ayı yazılı
bir sened getirilmişti. Hz. Ömer (r.a.), “Bu senedi, geçen senenin Şa‘bân’ı mı
yoksa sene-i hâliye (bu senenin) Şa‘bân’ı mı olduğunu” sordu. Bu sırada, Hz. Ömer
(r.a.), Yemen vilâyeti mâl emîni Ya’lâ bin Ümeyye (r.a.)’den günü, ayı, yılı
yerli yerinde düzgün yazılar almağa başlamış; bu şekil, Hz. Ömer (r.a.)’in çok
hoşuna gitmişti. Bu da, Muharrem’in ilk günü ile, Hicrî târihin başlangıcına
vesîle olmuştur.</p>

<p>Bunun üzerine Meclis-i Şûrâ toplanarak Hz. Alî
(k.v.)’in tavsiyesi üzerine Hicret-i Muhammediyye (s.a.v.)’in târihe mebde’
(başlangıç) olması, ittifâk-ı ârâ (re’y birliğiyle) ile kabûl edildi.</p>

<p>İslâm târihinde en mühim bir hâdise olan Hicret-i
Nebevî (s.a.v.)’de Hz. Ebû Bekir (r.a.) âilesinin şerefli büyük hizmetleri
vardır. Hicret-i Peygamberî (s.a.v.), târihin seyrini değiştiren mühim bir
hâdisedir. İslâm güneşinin Medîne-i Münevvere ufuklarında bütün meş‘aleleriyle
parlayarak, arzın her tarafını aydınlatmağa başlaması bu hicretten sonra
başlar.</p>

<p>Bu feyizli ve bereketli günün, her müslümân tarafından
kutlanması ve müslümân kardeşler arasında tebrîklerin teâtî edilmesi dînî bir
borçtur. Bu hicretle doğan İslâm devleti otuz yıl gibi çok kısa bir zamanda
Endülüs’ten Çin’e kadar, cihânın en kıymetli mıntıkasında insanları, dîn ve
vicdan hürriyetine, sulha sükûna kavuşturmuştur.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Hz. Ömer (r.a.), 127.s.)</b></p>

<p><b>&nbsp;</b></p>

<p><b>&nbsp;</b></p>

<p><b>10 ŞUBAT 2005</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>1892 Yılında Adana’nın Tepebağ mahallesinde dünyayı
teşrîf eden Hazret-i Sâmî (k.s.)’un babaları Müctebâ Efendi, anneleri
Ümmügülsüm Hanımefendilerdir. Dedelerinin ismi Abdurrahmân, büyük dedeleri
İshâk ve Hüseyin Efendilerdir. Büyük Türk beyliklerinden Ramazânoğlu beyliğinin
en son beylerinden olan Abdülhâdî Efendinin (ki Sâmî Efendi Hazretlerinin büyük
dedelerindendir) tesbîtine göre Ramazânoğlu beyliği aslen Türklerin Oğuz
boyunun Üçoklar kabîlesindendir. Bu kabîlenin de şecereleri büyük Türk Hâkânı
Nureddîn Zengî (Şehîd) vasıtası ile Seyfullâh Hz. Hâlid bin Velîd (r.a.)’e
dayanır. Efendi Hazretleri kendi ifâdeleriyle doğumlarını şöyle
nakletmektedirler:“-Benim doğumum (1308) târihindedir: Adana’da
Vakıfsarayı’ndadır. Doğumumdan evvel kapıya bir zât gelmiş: “-Bu evde, yakında
bir doğum olacaktır, oğlan olacaktır, adını: Sâmî koyunuz; hayırlı bir insan
olacaktır.” diyor, gidiyor. Bir müddet sonra doğum oluyor, oğlan oluyor. Adı:“Mahmûd Sâmî” konuyor. Sonra o zât tekrâr geliyor. Oğlan, doğduğunu
söylüyorlar. Adının da “Muhammed Mahmûd Sâmî” konulduğunu öğrenince:“-Sandıktaki emânetimi veriniz!” diyor. Ona benzer bir emâneti veriyorlar:“-Bu
değil; esâs sandıktaki bana âid emâneti veriniz!” diyor. Veriyorlar. Memnûn
oluyor. Duâ edip gidiyor.” Efendi Hazretleri bu ma’lûmât hakkında:“-Bunu
kaydediniz. Mühimdir. Gelen zât, boş değildir. Bunları olduğu gibi sen kaydet.
İleride neşredilir. İyi olur. Hayırlı olur.” diye buyurdular. Not: Bu ma‘lûmât,
Muhterem Ömer Kirazoğlu (Rh. Aleyh) Ağabey’in kendi el yazısı ile not
defterinden alınmıştır. Metinden Hazretin ism-i şerîflerinin tam olarak
“Muhammed Mahmûd Sâmî” olduğu öğreniliyor. Hazretin 6 Kasım 1937’de kendi el
yazılarıyla, latince olarak, “Kadastro ve Tapu Tahrîrine Mahsûs Beyânnâme”de,
sâdece “Sâmî” ismini ve imzâsını kullandıklarına ve nüfus cüzdanlarında da
sâdece “Sâmî” ismi kullandığına göre, tam ism-i şerîflerinin kullanılmaması o
devirdeki birtakım yasakları akla getirmektedir. Bu “Beyânnâme”de, Hazretin
doğdukları ev Seyhân vilâyeti, Adana kazası, Kayalıdağ mahallesi, Sabuncu Abdullâh
sokağı olarak belirtilmiştir ki burada da isimler değiştirilmiştir. Hazretin
doğdukları evin bulunduğu mahalle en son Tepebağ olmuştur.</p>

<p><b>11 ŞUBAT 2005</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>Doğumundan i‘tibâren bütün hayatı boyunca bu müjdenin
şanlı izlerini taşıyan bu zâta “Âlî makâm sâhibi” ma‘nâsına gelen Sâmî ismi
konur. Her hâlleri büyük, yüksek makâm sâhibi oluşlarının dışarıya tezâhürüdür.
</p>

<p>Hakk idâresinin kaldırılıp, halk idâresinin
müslümânlara da sevdirilmeğe çalışıldığı şu cehâlet asrında; ekseriyetin İslâm
dışı davranışlarına; </p>

<p>“Bugünkü şartlarda ancak bu kadar olur.” diyerek kılıf
bulup, İslâm’ın bazı şartlarda tam olarak yaşanamayacağı iddiâsını hâlleri ile
çürütüp, asra yakın ömrünün, doğumundan i‘tibâren tamamını, sünnete harfiyyen
riâyet ederek geçirip, İslâm, fitnenin zirveye çıktığı devirlerde sünnete tam
olarak ittibâ edilerek yaşanabilir ve kıyâmete kadar da yaşanacaktır diye
hayatı ile bunu isbât etmiş bir âlî kadîrdir Hazret-i Sâmî (k.s.). </p>

<p>Allâh (c.c.) dostlarının büyüklerinden bir zâtın
ifâdesi ile “Asırların nâdir yetiştirdiği bir büyük velîdir” Hazret-i Sâmî
(k.s.). </p>

<p>1950’li yılların başlarında İstanbul’a intikâllerinden
sonra kendilerine Fahr-i Kâinat sallallâhü aleyhi vesellem Efendimiz tarafından
“MAHMÛD” ismi verilmiş ve kendileri icâzetli halîfeleri Adanalı Hacı Hasan
Efendiye: </p>

<p>“-Fakire bundan sonra Mahmûd Sâmî denilmesini ihvâna
bildiriniz; bize böyle emrolundu.” diye emir gereği büyük tebşîrâtı
bildirirler.</p>

<p>Çocuk yaşlarında muhterem anneleri kendilerini
akrânlarıyla oynamak üzere dışarı gönderdiklerinde Hazret-i Sâmî (k.s.)
Efendimiz ellerini dizlerinin üzerine koyup “tahiyyât” oturuşundaki gibi
oturup, uzaklara gözlerini diker, devâmlı olarak düşünür, tefekkür ederler.
Çünkü Allâh (c.c.)’ün Resûlü (s.a.v.) Efendimiz, Mi‘râc’da tahiyyâtta gibi
oturmuşlardı. Bu sünneti ömürleri boyunca hep böyle sürdürdüler. Hiç bir zaman
kendilerini bunun dışındaki bir şekilde otururken gören olmamıştır. “Neden
arkadaşları ile oynamayıp oturduğu” sorulduğunda: </p>

<p>“-Biz oyun için yaratılmadık.” buyurmuşlardır. </p>

<p>İşte hadîs-i şerîfi telmîh; işte sünnete ittibâ‘.</p>

<p><b>             12 ŞUBAT 2005</b></p>

<p class=MsoNormal><b>&nbsp;</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>Bu sünnete uygun hayat günümüz insanlarının ancak
örneklerini kitâblarda görebildiği bir şekilde tam 96 yıl devâm etmiştir.
Doğumlarından dâr-ı bekâya intikâllerine kadar gecesiyle, gündüzüyle, harekâtı
ve sekenâtı ile günün 24 sâatinde sünnet-i seniyyeye; Hazret-i Abdullâh ibn-i
Ömer radıyallâhu anhümânın dediği gibi ve Pîr Efendimiz Hazretlerinin de
mısralaştırdığı şekilde: “Muhammed Mustafa sallallâhü aleyhi vesellem Efendimiz
Hazretlerinin eşiğinde aklı kurbân ederek” katıksız, tam teslîmiyetli bir
sünnet tatbîkâtıdır bu mübârek hayat! </p>

<p>İşte kerâmeti maddî ve ma‘nevî olarak ikiye ayıran
Muhyiddîn-i Arabî hazretlerinin: “Esâs kerâmet ma‘nevî kerâmettir; o da yirmi
dört sâatin tamâmını Resûl-i Ekrem sallallâhü aleyhi vesellem Efendimiz
Hazretlerinin sünnetine uygun olarak geçirmektir. Bizce makbûl olan da budur.”
dediği ma‘nevî kerâmetler manzûmesidir Hazret-i Sâmî (k.s.) Efendimizin asırlık
ömürleri.</p>

<p>Muhyiddîn-i Arabî hazretleri: “Ehlullâh kendilerinden
kerâmet zuhûr etmesini kadınların hayız ve nifas hâli gibi görürler.”
buyuruyor. </p>

<p>Bütün hayatlarında buna son derece dikkat eden
Efendimiz (k.s.) Hazretleri bir sohbetlerinde (1970’li yılların ikinci
yarısında Erenköy’de bir evde) Abdü’l-kâdir-i Geylânî hazretlerinin kendisini
yardıma çağıran Adana’nın Misis nâhiyesinin Abdoğlu köyünden bir Ermeni
çocuğunun hayvanına, düşen çuvalları biiznillâh yüklemesine âid kıssayı
anlatırken, son derece sâf ihvânlardan Merhûm Dr. Bahâ Bey, ayağa kalkarak: </p>

<p>“- Vallâhi bu Zât, asrın Abdü’l-kâdir-i Geylânî’sidir,
ne zaman sıkışıp yetiş yâ Hazret-i Sâmî desem bu Zât’ın himmetiyle biiznillâh
her müşkülüm hallolur.” diye bağırınca, Sâmî (k.s.) Efendimiz Hazretleri
mu‘tâdlarını bozarak yeni başlamış olan sohbeti “el-Fâtiha” diyerek bitirip,
fakîre dönerek: </p>

<p>“-Arabayı hazırlayın” buyurdular ve sohbeti yarıda
bırakıp, ev sahibinin yapacağı ikrâmı da: “-İkrâmınızı kabûl ettik, Allâh
(c.c.) râzı olsun” diyerek yemeden oradan ayrıldılar. </p>

<p>İşte kendilerine karşı sırrı fahş edip kerâmetlerini
açığa vurana verdikleri kendi üslûblarınca en ağır ders.</p>

<p><b>&nbsp;</b></p>

<p><b>13 ŞUBAT 2005</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>Bütün hayatı ma‘nevî kerâmet (ya‘ni istikâmet) olan
Efendimiz Hazretleri, kendilerinden sâdır olan kerâmetleri böylece saklamamızı
bize öğretmiş oluyorlardı. Böylece kerâmetin matlûb olmadığını, zuhûrunun o
kişilere Allâh (c.c.)’ün rahmeti olduğunu anlatmış oluyorlardı. Buna da
hamdetmek lâzımdı ve hemen takılmadan istikâmet üzere Hakk yola devâmı
öğretiyorlardı. Böylece inkılâb kâbiliyetini hâiz olan kalbimiz hakîkî ve tek
matlûb olan Allâh (c.c.) ile olacaktı. Ağyârdan ictinâb gerekliydi. İşte kalbin
hâllerini anlatırlarken verdikleri bir misâl: “Bukâlemun denilen, Türkçe adı
“bahtabakan” kertiş cinsinden kuyruğu ile dala sarılan bir hayvan vardır.
Çocukluğumuzda, bu boz renkli hayvanı tutar, erkeklerin o zaman kullandığı
kırmızı renkli, püsküllü, kalıba konan feslerini onun üzerine koyardık. Kısa
bir süre sonra fesi kaldırdığımızda, bukalemunun kıpkırmızı olduğunu görürdük.
Biraz açıkta kalınca eski boz rengine avdet ederdi. Yine kadınların başını
örttüğü siyah renkli yağlığı (başörtüsünü) alır bukalemunun üzerine örterdik.
Bir müddet beklettikten sonra başörtüsünü açtığımızda hayvanın renginin
siyahlaştığını müşâhade ederdik. Biraz sonra asıl rengine avdet ederdi.” “İşte
bir hayvanda bu derece bulunduğu yere intibâk kâbiliyyeti olursa; ya kalbimizi
nasıl muhâfaza gerekir; teemmül edelim buyururlardı. Hadîs-i şerîfte buyuruldu
ki: “Cenâb-ı Hakk, sizin kalıbınıza değil; kalblerinize nazar atfeder. Kalb
nazargâh-ı İlâhîdir; ona göre dikkat etmeliyiz.” Yine buyuruyorlar:“Gençliğimde
dergâhta hâl ehli, ehl-i keşiften Âdil Beğ bana:“-Sâmî evlâdım, münâsebette
bulunduğun kişilere çok dikkat et, sakın kasvetli kimselerle karşı karşıya
oturma. Bir def‘a Ayasofya câmiinde mevlid dinliyordum; bir de baktım
letâiflerim durmuş. Karşımda diz dize oturduğum adamın kalbi hasta imiş (ya‘ni
katı). Letâiflerimi üç günde zor çalıştırdım.” dedi. “Câmiide mevlid dinleyenin
kalbinden bu in‘ikâs olursa ona göre dikkat edelim.”</p>

<p>&nbsp;</p>

<p><b>14 ŞUBAT 2005</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>Gönüller sultânı Hazret-i Sâmî (k.s.), kalbin Kur’ân-ı
kerîmde beş sınıf olarak beyân edildiğini anlatırlardı. Ezcümle: 1- Ölü kalb,
2- Hastalıklı kalb, 3- Gâfil kalb, 4- Zâkir kalb, 5- Ma‘nen diri (hayy) kalb. </p>

<p>Kalbimizi her türlü hastalık ve tehlikelerden koruyacak
birinci şartın zikru’llâha devâm olduğunu her def‘asında tekrâr tekrâr beyân
buyururlardı. Bunun da, az yiyip oruç tutarak ve şartlarına riâyetle yapılırsa
netice hâsıl olacağını bildirirlerdi. Çünkü kul, hadîs-i şerîfte beyân
buyurulduğu üzere: </p>

<p>“Kalben zikre muvaffak olursa şeytân me’yûs olarak geri
çekilir; zikirden gâfil olursa kalbe yeniden girer.” </p>

<p>“Allâh azîmüşşânı kalben zikreden ile zikretmeyenin
farkı cesed dirisi ile ölüsünün farkı gibidir.” buyururlardı. Bu yüzden
insanlar, kendilerini Allâh (c.c.)’ü ve O’nun zikrini hatırlatanlarla berâber
olmağa çağrılıyordu. Tevbe sûresinde Cenâb-ı Hakk: “Ey îmân edenler, Allâh’tan
korkun da sâlih ve sâdıklarla beraber olun.” diye emrediyor. Sâlihlerden bu
dünyada istifâde olacağı gibi kabirde ve mahşerde de istifâde olunacağını
tefsîr ve hadîsten misâllerle anlatırdı, Hazret-i Sâmî (k.s.). </p>

<p>Bu husûsta kendilerine âid şu menkîbeyi anlatırlardı:“Çocukluğumda kız kardeşim yürüyemiyordu. Yakınlarımız Pozantı’ya yakın bir
köyde Kaplanca Dede adlı bir zât var; kızı ona götürün; inşâallâh onun vesîlesi
ile Allâh (c.c.) şifâ’ verir dediler. Ben, annem ve kız kardeşim o zâtın
türbesine gittik. Geceyi orada geçirdik. Gece bir ara kız kardeşim bağırarak
uyandı. Annem: “- Kızım ne var, ne oldu, niye bağırdın?” dedi. Kız kardeşim: </p>

<p>“- Anne şu kabirdeki dede kalktı, geldi benim kalçamın
üzerine oturdu” dedi. Bu hâlden sonra yürüyemeyen kız kardeşim Allâh (c.c.)’ün
izni ile ayağa kalktı yürüdü. Ömrü boyunca da bir daha ayağı ağrımadı” diye
buyurdular. </p>

<p>İşte sâlihlerden biiznillâh “kabirdeki istifâde”.</p>

<p><b>&nbsp;</b></p>

<p><b>15 ŞUBAT 2005</b></p>

<p><b>İSLÂM’DA AHDE VEFÂ</b></p>

<p>Buhârî’den: Cübeyr bin Mut‘im (r.a.)’den rivâyete göre,
Nebî (s.a.v.) Efendimiz müşriklerin Bedir maktülleri hakkında şöyle
buyurmuştur:</p>

<p>- “Ey Cübeyr! Eğer baban Mut‘im bin Adiy sağ olsaydı,
sonra şu kokmuş cîfeler hakkında şefaat etseydi hiç şübhesiz bunları Mut‘im’e
diri diri ve             fidye-i necat olmaksızın bağışlardım!” buyurdu.</p>

<p>Îzâhı: Resûlullâh (s.a.v.) Efendimiz bu kadar kanlı
düşmânları bağışlamak derecesinde Mut‘im bin Adiy (r.a.)’e teveccüh göstermesi,
Mut‘im (r.a.)’in, Resûlullâh (s.a.v.) Efendimizin üzerinde pek büyük hakk-ı
minneti bulunmasındandır. Şöyle ki:</p>

<p>Peygamber (s.a.v.) Efendimiz Tâif seferinde me’yûs bir
halde Mekke’ye dönüp geldiğinde Mut‘im (r.a.), Peygamberimiz (s.a.v.) Efendimiz
Hazretlerini himâyesine almış ve dört oğluna emr edip silâhlandırarak bunların
her birisini Kâ‘be’nin birer rüknüne dikerek Resûlullâh (s.a.v.) üzerinde
himâyesi olduğunu Kureyş’e karşı îlân etmiştir.</p>

<p>Bu haber Kureyş’e erişince Mut‘im (r.a.)’e gelerek
Kureyş:</p>

<p>- “Sen hakk-ı himâyesi mu‘teber olup küçük görülmeyen
bir kimsesin!” deyip himâyesini kabûl etmişlerdi.</p>

<p>Bundan evvel Kureyş, Hâşimîleri, Hâşimoğulları
mahallesinde muhâsara ettiklerinden mahsurlar hakkında bir sâhife yazmışlardı.
Bu alçak sahîfeyi Mut‘im bin Adiy (r.a.), paçavra gibi yırtıp atmıştı. </p>

<p>İşte, Mut’im (r.a.)’in bu şerefli eline hürmeten on
dört senelik bir zulüm ve husûmetin intikam mahsûlünü bile Resûl-i Ekrem
(s.a.v.) Efendimiz Hazretleri “Bağışlarım!” buyuruyor.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Bedir Gazvesi, 87-88.s.)</b></p>

<p><b>16 ŞUBAT 2005</b></p>

<p><b>AŞÛRE GÜNÜ</b></p>

<p>Aşûre gününde, âile ferdlerine, yeme içme ve elbise
bakımından, eli açık tutmak mendûbdur. </p>

<p>Çünkü Beyhâkî ve Taberânî’nin Ebû Saîd el-Hudrî
(r.a.)’den rivâyet ettikleri hadîs-i şerîfte Cenâb-ı Peygamber (s.a.v.)
Efendimiz: “Aşûre gününde âilesi için bolluk sağlayan kimseye, Allâh ta‘âlâ da,
bütün senesinde bolluk sağlar” diye buyurmuşlardır.</p>

<p>Sâdece Aşûre gününe mahsûs olmak üzere kına yakmanın,
sürme çekmenin fazîletli olduğuna dâir rivâyetler sahîh değildir; (belki)
mekrûhtur.</p>

<p>Aşûre gününde Kerbelâ vak‘asını canlandırmak câiz
değildir. Çünkü bu, râfızîlerin şiârıdır (âdetidir). Bunu hatırlamak isteyen
olursa, önce sahâbe-i kirâm (r.a.e.)’i hatırlar, sonra gâye olarak değil;Onlara ittibâ‘ ederek (uyarak) Hz. Hasan (r.a.) ve Hz. Hüseyin (r.a.)’i
hâtırına getirir (hatırlar) ki bu şekilde davranmakta beis yoktur. (Aksine
fazîlet vardır ki bu da, ashâb-ı kirâm (r.a.)’e ittibâ‘ etmektir ve ehl-i
sünnet şiârıdır.)</p>

<p><b>(M. Alâaddîn, El-Hediyyetü’l-Alâiyye Ter.,
345. s.)</b></p>

<p><b>&nbsp;</b></p>

<p><b>HADÎS-İ ŞERİF</b></p>

<p>“Ramazân orucunda sonra tutulan oruçların en
fazîletlisi Allâh’a izâfet ile şereflendirilen Muharrem ayındaki oruçtur. Farz
namâzlardan sonra kılınan en fazîletli namâz da gece namâzıdır.” (Müslim) </p>

<p>“Farz namazı kıldığınız zaman her bir farz namazdan
sonra on def’a: Lâ-ilâhe illa’llâhu vahdehû lâ-şerîkeleh, lehü’l-mülkü ve
lehü’l-hamdü ve hüve ‘alâkülli şey’in kadîr deyiniz. Böyle diyene bir köle azâd
etmiş gibi ecir yazılır. (Buhârî)</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>17 ŞUBAT 2005</b></p>

<p><b>AŞÛRE GÜNÜ YAPILACAK OLANLAR</b></p>

<p>1. O gün, oruç tutulacak; fakat Muharrem’in sâdece
10’uncu günü oruç tutulmaz. (9.-10.), (10.-11.) veyâ (9.-10.-11.) günleri
tutulur.</p>

<p>2. Muharrem’in birinci ilâ onuncu günü de dâhil her gün
okunan duâ, sabahleyin üç def‘a okunacak.</p>

<p>3. İşrâkten (kuşluk) sonra (4) dört rek‘at namâz
kılınacak. Her rek‘atte Fâtiha-yı şerîfeden sonra elli bir (51) adet İhlâs-ı
şerîf okunur.</p>

<p>4. Mekrûh olmayan bir vakitte 2 rek‘at namâz kılınacak.
Her rek‘atte Fâtiha-yı şerîfeden sonra on bir (11) İhlâs-ı şerîf okunur.</p>

<p>5. Bol bol istiğfâr edilecek.</p>

<p>6. 70 (yetmiş) def‘a “hasbünâ’llâhu ve ni‘me’l-vekîl
ni‘me’l-mevlâ ve ni‘me’n-nasîr” denilecek.</p>

<p>7. 313 (üç yüz on üç) def‘a “lâ-ilâhe illâ ente
sübhâneke innî küntü mine’z-zâlimîn” denilecek.</p>

<p>8. Gusl abdesti alınacak.</p>

<p>9. On mü’mine selâm verilecek.</p>

<p>10. Hasta bir kimse ziyâret edilecek.</p>

<p>11. En az bir mü’mine iftâr ettirilecek ki bütün
mü’minler iftâr ettirilmiş gibi olacak.</p>

<p>12. O gün eve, rızkın bol olması için bol çeşit (10
çeşit) yiyecek (erzâk) alınacak.</p>

<p>13. Muharremin 10’unu, 11’ine bağlayan gece, 1 (bir)
def‘a Zümer sûresi okunacak.</p>

<p><b>HADÎS-İ ŞERÎF</b></p>

<p>Müslim’in rivâyet ettiği bir hadîste: “Aşûre orucu
geçmiş bir senenin günâhlarını affettirir.” buyurulmuştur.</p>

<p>İbn-i Mâce’nin rivâyet ettiği bir hadîste de: “Aşûre
günü orucu ile gelecek senenin hatâ ve kusurlarını örtmesini Allâh’tan
dilerim.” buyurulmuştur.</p>

<p>Beyhakî ve öbürleri çeşitli tarîklerden merfûan şu
hadîsi naklederler: “Aşûre günü âile efrâdını iyi doyuran ve onları her
bakımdan memnûn edenlere Hakk ta‘âlâ gelecek senenin refâh ve rızkını o
nisbette genişletir.”</p>

<p><b>18 ŞUBAT 2005</b></p>

<p><b>AŞÛRE GÜNÜ MEYDANA GELEN HÂDİSELER</b></p>

<p>Aşûre günü, Muharrem ayının onuncu günü olup o günde şu
mühim hâdiseler husûle gelmiştir:</p>

<p>1. Arşu’l-a‘lâ, kürsî, levhu’l-mahfûz, yedi kat semâ ve
dünyânın yaratılması,</p>

<p>2. Hz. Âdem (a.s.)’a hayat verilmesi,</p>

<p>3. Hz. İdrîs (a.s.)’ın semâya kaldırılması,</p>

<p>4. Hz. Nûh (a.s.)’ın tufândan kurtarılması,</p>

<p>5. Hz. İbrâhîm (a.s.) ve Hz. İsmâîl (a.s.)’a cennetten
koç indirilmesi,</p>

<p>6. Hz. İbrâhîm (a.s.)’ın Nemrût’un ateşinden selâmete
erdirilmesi,</p>

<p>7. Hz. Eyyûb (a.s.)’ın belâlardan kurtarılması,</p>

<p>8. Hz. Mûsâ (a.s.)’ın Fir‘avn’un denizde boğulması ile
ondan kurtarılması,</p>

<p>9. Hz. Yûnus (a.s.)’ın balığın karnından çıkarılması,</p>

<p>10. Mahşer Muharrem ayının 10. günü (Aşûre günü)
kurulacaktır. İnşâa’llâh.</p>

<p><b>İLK AŞÛRE YEMEĞİ</b></p>

<p>Nûh aleyhisselâm berâberindekilerle gemiden Âşûre günü
indi. O gün oruç tuttu ve Allâh celle celâluhuna şükür olmak üzere maiyyetine
oruç tutmalarını emretti.</p>

<p> Azıkları artmıştı. Birisi bir avuç buğday, diğeri bir
avuç nohut getirdi. Yedi çeşit hubûbât ile Nûh aleyhisselâm onlara yemek
pişirdi. İnsanlar bunu Âşûre günleri için âdet edindiler ki yapanlar için ecr-i
azîm vardır. Fakîrleri ve miskinleri de doyurmak lâzımdır. </p>

<p>Zikrolunduğuna göre Allâh ta‘âlâ, Aşûre gününde Zemzemi
diğer sularla berâber akıtır. O gün gusleden kimse bir sene boyunca hastalık
görmez. Er-Ravzü’l Fâik’de bu şekilde yazılıdır.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Yûnus ve Hûd Sûreleri Tefsîri)</b></p>

<p><b>&nbsp;</b></p>

<p><b>19 ŞUBAT 2005</b></p>

<p><b>KUR’AN-I KERÎMİN TEFSÎRİ MES’ELESİ</b></p>

<p>Tefsîr yapacak âlimin aşağıda zikr edilen şu onbeş ilmi
gayet mükemmel şekilde bilmesi lâzım gelir. </p>

<p>Bu ilimleri kemâliyle (tam ve en olgun şekilde)
bilmeyen kimselerin Kur’an tefsîrine yeltenmesi şer‘an câiz değildir (şeriatın
buna izni yoktur).</p>

<p>1- Lûgat (Arap dili)         8- Kıraat ilmi</p>

<p>2- Tasrif (Sarf ilmi)         9- Usûl-i din ilmi</p>

<p>3- Nahv ilmi                   10- Usûl-i fıkıh ilmi</p>

<p>4- İştikak                        11- Esbâb-ı nüzûl</p>

<p>5- Me‘ânî ilmi                12- Nâsih ve mensûh</p>

<p>6- Beyân ilmi                  13- Fıkıh ilmi</p>

<p>7- Bedi‘ ilmi                   14- Mücmel ve mübhemin
tefsîri</p>

<p>Müfessirin sahip olması gereken 15’inci ilim
ilmü’l-mevhibedir. Bu öyle bir ilimdir ki, onu Cenâb-ı Hakk hazretleri, ilmiyle
âmil olan bahtiyar kuluna ihsân eder.</p>

<p>(Sırrı Paşa’nın saydığı bu 14 ilim kesbîdir, ya‘ni
çalışıp öğrenmekle elde edilebilir. 15’inci ilim ise vehbîdir, ya‘ni Allâh
(c.c.) vergisidir. O verirse verir, vermezse, çalışmakla öğrenilip elde
edilemez.)</p>

<p>İşte bu 15 ilim, müfessirin (tefsîr âliminin) mutlaka,
kesin sûrette ve hiç şüphesiz ve eksiksiz mükemmel bir şekilde sâhip olması
zorunlu bulunan ilimlerdendir. </p>

<p>Ama bunlardan başka, Kur’an-ı kerîmi tefsîr edebilmek
için müfessirin diğer ilimlerde (ve çağının gerektirdiği genel kültür
bilgilerinde) derinleşmiş olması da şarttır.</p>

<p><b>(İmâm Zehebî (rh.a.),</b></p>

<p><b>Büyük Günâhlar, Ekbölüm, 257-259.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>20 ŞUBAT 2005</b></p>

<p><b>ZİKİR, FİKİR VE MURÂKABEYE DEVÂMIN</b></p>

<p><b>FAZÎLETİ, BAZI VAKİTLERDE BUNU TERKEDİP DÜNYÂ
İLE MEŞGÛL OLMANIN CEVÂZI</b></p>

<p>Bize Yahyâ b. Yahya Et-Teymî ile Katan b. Nüseyr
rivayet ettiler. Lâfız Yahya'nındır. (Dediler ki): Bize Ca'fer b. Süleyman,
Saîd b. Iyâz El-Cüreyrî'den, o da Ebû Osman En-Nehdî'den, o da
Hanzaletü'l-Üseyyidî'den naklen haber verdi.</p>

<p>-Bu zât Resûlullâh (s.a.v.)'in kâtiplerindendi.- Demiş
ki: Bana Ebû Bekir (r.a.) tesadüf etti de :</p>

<p>-Nasılsın yâ Hanzale! dedi. Ben :</p>

<p>-Hanzale münafık oldu! dedim.</p>

<p>-Sübhânallâh! Sen ne söylüyorsun? dedi.</p>

<p>-Resûlullâh (s.a.v.)'in yanında bulunuyoruz. Bize
cenneti, cehennemi hatırlatıyor, hattâ onu gözle görmüş gibi oluyoruz.</p>

<p>Resûlullâh (s.a.v.)'in yanından çıktıktan sonra ise
zevcelerle, çocuklarla, geçim dalgalarıyle meşgul oluyoruz. Bu sebeple çok şey
unuttuk, dedim. Ebû Bekir (r.a.) :</p>

<p>-Vallâhi biz böyle şeylere rastlıyoruz, dedi. Ebû Bekir
ve ben yürüdük ve Resûlullâh (s.a.v.)'in yanına girdik. Ben:</p>

<p>-Hanzale münafık oldu yâ Resûlallâh (s.a.v.)! dedim.</p>

<p>Resûlullâh (s.a.v.) :</p>

<p>“Ne o?” diye sordu.</p>

<p>-Yâ Resûlallâh! Senin yanında bulunuyoruz. Bize cenneti
ve cehennemi hatırlatıyorsun. O derecede ki, gözümüzle görmüş gibi oluyoruz.
Senin yanından çıktığımız vakit zevcelerle, çocuklarla ve geçim dalgalarıyle
meşgul oluyoruz. Çok şey unuttuk, dedim. Bunun üzerine Resûlullâh (s.a.v.):</p>

<p>“Nefsim yed-i kudretinde olan Allâh'a yemin ederim ki,
siz benim yanımda bulunduğunuz hal üzere ve zikretmeye devam ederseniz, sizinle
melekler döşeklerinizin üzerinde ve yollarınızda musafaha ederler. Ve lâkin ya
Hanzale! Bazı zaman şöyle, bazı zaman böyle.” buyurdu. Bunu üç defa tekrarladı.</p>

<p><b>(Sahîh-i Müslim, Terc. Ahmed Dâvudoğlu, 11.
95.s.)</b></p>

<p><b>&nbsp;</b></p>

<p><b>21 ŞUBAT 2005</b></p>

<p><b>EYYÂM-I BIYZ VE FAZÎLETLERİ</b></p>

<p>Hazret-i Alî (k.v.)’den: “Bir öğle vakti Resûlullâh
(s.a.v.)’i evinde ziyâret ettim ve kendilerine selâm verdim. Selâmıma mukâbele
ettikten sonra buyurdular ki:“Yâ Alî!, Cibrîl’in sana selâmı vardır.” Ben de:“Aleyke ve aleyhis-selâm Yâ Resûlallâh (s.a.v)” dedim. Bunun üzerine Resûlullâh
(s.a.v.) “Bana yaklaş” dedi. Ben de yaklaştım. Buyurdular ki: “İşte Cibrîl,
senin için diyor ki her aydan üç gün oruç tutsun. Birinci gün için on bin sene,
ikinci gün için otuz bin sene, üçüncü gün için de yüz bin sene oruç
tutmuşcasına sevâb yazılacaktır.” Ben:“Yâ Resûlallâh (s.a.v.), bu üç gün orucu
tutarsam bunun sevâbı yalnız bana mı mahsûs? Bütün insanlar bu orucu tutarlarsa
onlara bu sevâblar verilmeyecek mi?” dedim. Resûlullâh (s.a.v.):“Yâ Alî! Allâh
ta‘âlâ bu sevâbları sana ve senin gibi bu oruçları tutanlara verecektir.”
buyurdular. Ben “Yâ Resûlallâh (s.a.v.)! Bu oruçlar ne zaman, hangi günlerde
tutulacaktır?” dedim. Buyurdular ki:“Bu günler arabî ayların on üç, on dört ve
on beşinci günleridir. Bu üç güne “eyyâm-ı bıyz” derler.” dedi.”</p>

<p>Eyyâm-ı bıyz denmesinin sebebi: Hadîs-i şerîfi Hz. Alî
(k.v.)’den rivâyet eden Anter (r.a.):“Alî (k.v.)’den sordum: “Eyyâm-ı bıyz” ne
demektir?” Alî (k.v.) şöyle cevâb verdiler: Hazret-i Âdem aleyhisselâm
yeryüzüne indiğinde güneşin harâretinden teni siyahlanmıştı. Cibrîl (a.s.):“Ey
Âdem, teninin beyaz olmasını arzu eder misin?” dedi. Âdem (a.s.) “Evet!” dedi.
Cibrîl (a.s.): “Öyle ise ayın on üç, on dört ve on beşinci günleri oruç tut”
dedi. Âdem (a.s.) on üçüncü günü oruç tuttu; teninin üçte biri beyazlandı. On
dördüncü günü oruç tuttu; teninin üçte biri daha beyazlandı. On beşinci günü de
oruç tutunca onun bütün vücûdu bembeyaz oldu. İşte “eyyâm-ı bıyz” denmesinin
sebebi budur. </p>

<p><b>(Hz. Seyyid Abdü’l-kâdir-i Geylânî  (k.s.),</b></p>

<p><b>Üç Aylar ve Fazîletleri, 82 s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>22 ŞUBAT 2005</b></p>

<p><b>ASHÂB-I KİRÂM (R.A.)’E DİL UZATMAMAK</b></p>

<p>Sahâbe (r.a.)’e sevgi beslemek sünnet ehlinin (ehl-i
sünnet ve’l cemaatin) şiarıdır. Çünkü onlar Resûlullâh (s.a.v.)’in yaranları
(dostları) idi, ona destek oldular, yardımda bulundular, canlarını mallarını
onun emrine sundular. Şu halde onları sevmek Allâh Resûlü (s.a.v.)’i sevmektir.
Onları sevmek Peygamber (s.a.v.)’i sevmenin alâmetidir. Onlara kin tutmak
Peygamber (s.a.v.)’e kin beslemektir. Nitekim Resûl-i Ekrem (s.a.v.): Onlar
olmasaydı bu dînin hiç bir esası bize ulaşmazdı, farzları farz, sünnetleri
sünnet olarak bilmezdik. Onlara kusur bulan, onlara söven dinden çıkar,
müslümân camianın dışında kalır. Çünkü kusur bulmak, onların kötü olduklarına
itikaddan, onlar hakkında gizlenen bir kinden, Allâh ta‘âlânın Kur’an-ı kerîmde
onları övmesini, Resûlullâh (s.a.v.)’in onların faziletini ve onlan sevdiğini
ifade eden hadîslerini inkâr etmekten neş’et eder. Ashab-ı kirâm (r.a.)
Peygamber (s.a.v.)’in yardımcılarıdır. Şeriatın nâkilleridir. Nakledeni
horlamak, nakledileni horlamak olduğu, nifak, zındıklık ve dinsizlikten uzak
olan, düşünebilen herkes için zahirdir, idrak edeceği bir gerçektir.</p>

<p>Resûl-i Ekrem (s.a.v.) buyurdu:</p>

<p>“Allâh (c.c.) beni ihtiyar buyurdu (seçti) ve benim
için de ashab(ımı) seçti. Onlardan kimini benim için vezir, kimini yardımcı,
kimini de hısım yaptı. Her kim onlara söver ise Allâh’ın ve bütün meleklerin,
insanların la‘neti onun üzerine olsun. Allâh (c.c.) Kıyâmet gününde ondan ne
bir farz ne de nafile (ibâdet) kabûl eder”</p>

<p>Enes b. Mâlik (r.a.)’den, şöyle dediği rivâyet
edilmiştir:</p>

<p>Ashab (r.a.)’den bir takımları Resûl-i Ekrem
(s.a.v.)’e:</p>

<p>- Yâ Resûlallâh (s.a.v.), biz sebb ü şetme (hakarete,
sövmeğe) mâruz kalıyoruz diye şekvada bulundular. Peygamberimiz (s.a.v.):</p>

<p>“Her kim ashabıma söverse Allâh (c.c.) ve bütün
meleklerin ve insanların la‘neti onun üzerine olsun.” buyurdu.</p>

<p><b>(İmâm Zehebî (rh.a.), Büyük Günâhlar,
212-214.s)</b></p>

<p><b>&nbsp;</b></p>

<p><b>23 ŞUBAT 2005</b></p>

<p><b>KUR’AN-I KERÎMİ TEKRAR TEKRAR OKUMAK</b></p>

<p>Kur’ân; ne sûretle olursa olsun, tekrârının çokluğundan
eskimez: Kezâ onun mükerrer tilâveti ve dinlenmesi bakımından da eskimez. Şöyle
denilmektedir: Okuyan kimse ne usanır, ne de bıkar. Bir görüşe göre de; onun
revnakı ve behçeti ya‘ni güzelliği gitmez. Nitekim; mahlûkun kelâmında bu
vardır. Bilakis tekrâr edildikçe, tekrâr okundukça, okumalar çoğaldıkça
güzellik artar. Şu yönüyle îzah edilmiştir ki; tilâvet ve tedris bakımından
ulemâ, cühelâ, Araplar ve Acemler tarafından tekrârın çokluğu ile onun harfi değişmez.
Bilakis hatalı okuyuşlar doğruya ve güzel okuyuşlara döner. Nitekim;Cami’us-Sağîr’deki hadîs de şöyledir: </p>

<p>“Okuyan okuduğu ve hata ettiği veyâ lahin yaptığı veyâ
acemi olduğu zamân, melek onu nâzil olduğu gibi yazar.”</p>

<p>Münâvî der ki: Kasden hatâ etmediği veyâ ta‘limde kusûr
etmediği zamân, kıraatta hatâ eden ve lahin eden kimse sevâb alır. Yani o buna
kâil olmuş olur. Yok eğer kasden böyle olursa günâh olur. Fakat bu düşünülemez.
Zîrâ; tekrâr işi, münâsebet bakımından onu ifâde etmez. Yani kasden yapılmış
olmaz.</p>

<p>Hadîsde; “Onu okuyunuz tilâvet ediniz” diye
geçmektedir. Tilavet ve kıraat aynı ma‘nâya gelmektedir. “Okuyunuz” diye gelen
emir, namâzda mutlak vücûb için olduğundan farz ma‘nâsınadır veyâ farzın
karşılığıdır. Bazan da kıraat (okumak) mendûb olur. Fakat bu namâzın bidâyet ve
nihâyetinde vâcib olur. Namâzın dışında ise mendûb olur.</p>

<p>Kıraatta efdâl olan; Mushaf (Kur’an)’dan okumaktır,
ezberden değil. Çünkü Mushaf’ı tutmak, elin amelidir. Yine onun taşınmasında ve
ona bakmakta gözün ameli vardır. Ve aynı zamânda onun ma‘nâlarının
düşünülmesine yardım eder. Bundan dolayı sahâbe (r.a.)’ün ekserisi Mushaf’dan
okurlardı.</p>

<p>Alî (r.a.)’den rivâyet olunmuştur: “Üç şey vardır ki,
hâfızayı kuvvetlendirir, balgamı giderirler. Bunlar; misvak kullanmak, oruç tutmak
ve Kur’ân okumaktır.” </p>

<p><b>(Muhammed Hâdîmi (rh.a.), Berika,
162-163.s.)</b></p>

<p><b>&nbsp;</b></p>

<p><b>24 ŞUBAT 2005</b></p>

<p><b>MEKKE VE MEDİNE’NİN ÖNEMİ</b></p>

<p>Peygamber (s.a.v.) buyuruyor:</p>

<p>- Medine (demircilerin) körüğü gibidir, pis olanları
nefyeder, temiz olanları da bırakır. (Buhâri)</p>

<p>- Medine’yi istemeyerek oradan çıkan hiçbir kimse
yoktur ki, onun yerine Allâh (c.c.) başkasını Medine’de yerleştirmesin.
(Müslim)</p>

<p>Peygamber (s.a.v.)’den rivâyet edilmiştir:</p>

<p>- Kim ki, Mekke’de veyâ Medine’de hacc veyâ umreyi
yaparken ölürse Allâh (c.c.) o kimseyi Kıyâmet günü öyle diriltir ki,
kendisinden hesap sorulmaz, hiçbir azâb da görmez.
(Beyhakî)</p>

<p>Başka bir rivâyette:</p>

<p>“Kıyâmet günü emin olan kimselerden olarak yaratılır.”
(Beyhakî) diye varid olmuştur.</p>

<p>İbn Ömer (r. a.)’den rivâyet edilmiştir:</p>

<p>- Kimin Medine’de ölmeye gücü yeterse, Medine’de ölsün.
Çünkü ben Medine’de ölenlere şefaat ederim.</p>

<p>Allâh ta‘âlâ şöyle buyurmuştur:</p>

<p>- Doğrusu insanlar için konulan ilk ma‘bed, şüphesiz
ki, Mekke’de bulunan çok mübârek ve bütün âlemlere hidayet olan Beyt’tir. Orada
açık alâmetler İbrahim’in makamı vardır. Kim oraya giderse taarruzdan emin
olur... (Âl-i İmrân s. 96-97.â.).</p>

<p>Bazı müfessirler, âyetteki, “taarruzdan emîn olur”a,
cehennem ateşinden emîn olur ma‘nâsını vermişlerdir.</p>

<p>Denilir ki, Harem-i şerîfin dışında bir suç işleyip
oraya sığınan kimse cahiliyet devrinde her türlü cezâdan emîn olurdu. (Yani
cezâlandırılması için oradan çıkarılması husûsunda bir talepte bulunulmazdı).</p>

<p><b>(Kadı ‘Iyâz (rh.a.), Şifâ-i Şerîf Tercümesi,
486.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>25 ŞUBAT 2005</b></p>

<p><b>SÛRELERİN FAZÎLETİ</b></p>

<p>Hz. Âişe (r.anhâ)’dan: Resûlullâh (s.a.v.) yatağa
girdiği zamân İhlâs ve Muâvvizeteyn sûrelerini okur, avuçlarına üfler, sonra da
yüzüne, kollarına, göğsüne ve elinin ulaştığı yerlere sürerdi. Hastalığı
şiddetlendiği zamân bunu benim yapmamı emretti.</p>

<p>Abdullâh b. Mes‘ûd (r.a.)’den: Cenâze kabre konduğu
zamân, azab melekleri ölünün ayak tarafından gelmek isteyince ayaklar:</p>

<p>“- Buradan gelemezsiniz, çünkü sâhibim Mülk sûresini
okurdu.” derler. Melekler göğüs tarafından gelmek isteyince, göğüs -veyâ
karın-:</p>

<p>“- Buradan gelemezsiniz, çünkü sâhibim üzerimde Mülk
sûresini okurdu.” der. Bu defâ melekler baş tarafından gelmek isterler, fakat
baş:</p>

<p>“- Buradan gelemezsiniz, çünkü sahibim Mülk sûresini
okurdu.” der. İşte böylece Mülk sûresi kabir azâbına mânî olur. Mülk sûresi
Tevrat’ta da vardı. Geceleri Mülk sûresini okuyanlar büyük servete kavuşurlar
ve çok güzel bir amel işlemiş olurlar.</p>

<p>Hz. Ömer (r.a.)’den: Geceleri Bakara, Âl-i İmrân ve
Nisâ sûrelerini okuyanlar samîmî kullar zümresine ilhâk olunurlar.</p>

<p>Cübeyir b. Mut‘ım (r.a.)’den: Resûlullâh (s.a.v.) bana:</p>

<p>“- Cübeyir! Bir yolculuğa çıktığın zamân arkadaşlarının
arasında en güzel görünüşe ve en çok azığa sahip olmak ister misin?” dedi.</p>

<p>“- Anam babam sana kurban olsun, istemez olur muyum?”
dedim.</p>

<p>“- O halde şu beş sûreyi oku: Kâfirûn, Nasr, İhlas,
Felâk ve Nâs. Her sûreye besmele ile başla ve besmele ile bitir.” buyurdu.
Şimdi zenginim. Vaktiyle bir yolculuğa çıktığım zamân arkadaşlarım arasında
elbisesi en mütevâzi ve azığı en az olanı bendim. Resûlullâh (s.a.v.) bana
bunları öğretti. Ben de okudum, yolculuk müddetince arkadaşlarım arasında
elbisesi en güzel ve azığı en çok olan ben oldum.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 4.c.,1638.s.)</b></p>

<p><b>&nbsp;</b></p>

<p><b>&nbsp;</b></p>

<p><b>26 ŞUBAT 2005</b></p>

<p><b>RESÛLULLÂH (S.A.V.)’İN MESCİDİNE</b></p>

<p><b>GİREN KİMSEYE...</b></p>

<p>İmâm-ı Tâberî diyor ki: “Peygamber (s.a.v.)’in kabrinin
evinde olduğuna dâir bütün rivâyetlerin ma‘nâları birdir. Aralarında ihtilâf
yoktur. Çünkü Peygamber (s.a.v.)’in kabri odasındadır. Oda da Peygamber
(s.a.v.)’in evidir.”</p>

<p>Peygamber (s.a.v.)’in:</p>

<p>“Minberim havzımın üzerindedir.”</p>

<p>Bu hadîse gelince, bunda birkaç ihtimal vardır:</p>

<p>1- Peygamber (s.a.v.)’in minberi dünyâdakinin aynıdır.
Zâhir olan da budur.</p>

<p>2- Orada (yani Havz-ı Kevser’in yanında (minber
olması).</p>

<p>3- Peygamber (s.a.v.)’in:</p>

<p>“Evimle minberim arası cennet bahçelerinden bir
bahçedir.” hadîsinin de iki ma‘nâya ihtimali vardır:</p>

<p>1- Orada ibâdet etmek cennet bahçelerinden bir bahçeye
nâil olmaya vesîle olur. Peygamber (s.a.v.)’in evi ile minberi arasında namâz
kılmak, duâ etmek cennete müstehak olacak şekilde insana sevâb kazandırır.
Nitekim, “Cennet kılıçların gölgeleri altındadır.” denildiği gibi.</p>

<p>2- Aynı yeri Allâh ta‘âlâ cennete nakleder, aynı
şekilde cennette bulunur.</p>

<p>Bu da Davudî’nin görüşüdür.</p>

<p>İbn Ömer (r. anhümâ) ve sahâbe (r.a.)’den bir topluluk
rivâyet etmişlerdir. Peygamber (s.a.v.) Medine’nin fazîleti hakkında şöyle
buyurmuştur:</p>

<p>“Bir kimse Medine’nin güçlüğüne, darlığına, sıkıntısına
sabretmez mi ki, ben ona Kıyâmet gününde şâhid veyâhud şefaatçi olmayayım”.</p>

<p>Medine-i Münevvere’den başka tarafa göç eden kimse
hakkında şöyle buyurmuştur, Resûl-i Ekrem (s.a.v.):</p>

<p>- Eğer bilmiş olsalardı, Medine onlar için daha
hayırlıdır.</p>

<p><b>(Kadı ‘Iyâz (rh.a.), Şifâ-i Şerîf Tercümesi,
485.s.)</b></p>

<p>&nbsp;</p>

<p><b>&nbsp;</b></p>

<p><b>27 ŞUBAT 2005</b></p>

<p><b>ALLÂH TA‘ÂLÂNIN EŞİ VE BENZERİ YOKTUR</b></p>

<p><b>HER AYIB VE NOKSANDAN MÜNEZZEHDİR</b></p>

<p>Abdullâh bin Mübârek (rahmetullâhi aleyh) bir yolda
gidiyordu. Önünde bir kaç koyun olan bir çocuk gördü. Çobanlık yapıyordu.
Abdullâh bin Mübârek (rh.a.) ona acıdı ve: Zavallı, çocuklukta çobanlık
yaparsa, büyüdükte Allâh ta‘âlânın ibâdet ve ma'rifetine nasıl erişir, dedi. </p>

<p>Hâce, kendi kendine: Gideyim, ona Allâh ta‘âlâyı
tanımakta bir mes'ele öğreteyim, deyip çocuğun yanına geldi ve: Evlâdım, Allâh
ta‘âlâyı bilir misin? buyurdu. Çocuk: </p>

<p>Kul nasıl sâhibini bilmez! dedi. Allâh ta‘âlâyı ne ile
biliyorsun? buyurdu. Bu koyunlarımla, dedi. Bu koyunlarla O’nu nasıl bilirsin?
buyurdu. </p>

<p>Bu bir kaç koyun çobansız işe yaramaz. Bunları koruyucu
birisi lâzımdır ki, bunlara su ve ot versin. Kurttan ve diğer tehlikelerden
korusun. Bundan anladım ki, kevn ü mekân, ins ü can bu hayvanlar ve canavarlar
ve bu kanatlı kuşlar bir koruyucusuz olamazlar. Bu binlerce çeşit mahlûkâtı
korumaya kâdir olan, Allâh ta‘âlâdan başkası değildir. İşte bu koyunlarla Allâh
ta‘âlâyı, böylece bildim, dedi. Allâh ta‘âlâyı nasıl bilirsin? buyurdu. </p>

<p>Hiçbir şeye benzetmeden bilirim, dedi. Böyle olduğunu
nasıl bildin? buyurdu. Yine bu koyunlardan, dedi. Nasıl? buyurdu. Çocuk: </p>

<p>Ben çobanım. Onların koruyucusuyum. Onlar benim korumam
ve tasarrufumdadırlar. Onlara dikkatle bakıyorum. Ne onlar bana benzerler, ne
ben onlara benzerim. Buradan, bir çoban koyunlarına benzemezse, Allâh ta‘âlânın
elbette kullarına benzemiyeceğini anladım, O’na benzeyen bir şey yok. O her
şeyi işitir ve görür, dedi. </p>

<p>Abdullâh bin Mübârek (rh.a.): İyi söyledin, dedi. </p>

<p><b>(Mevlânâ Muhammed Rebhâmî (rh.a.),</b></p>

<p><b>Riyâdu’n-Nâsihîn, 45.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>28 ŞUBAT 2005</b></p>

<p><b>PEYGAMBERİMİZ (S.A.V.)’İN TEVRÂT’TAKİ
VASIFLARINDAN BAZILARI</b></p>

<p>Abdullâh b. Abbâs (r.a.); müslümân olan yahudî âlimi
Ka‘bu’l- Ahbâr'a: “Resûlullâh (s.a.v.)'in vasıflarını Tevrât'ta ne şekilde
buldun?” diye sordu. O da: </p>

<p>“Biz, Onu ‘Muhammed b. Abdullâh (s.a.v.), Mekke'de
doğacak, Tâbe (Medine)’ye, hicret edecek, Şam'a hâkim ve mâlik olacaktır.
Kendisi, kötü huylu ve katı kalbli değildir. Çarşılarda ve pazarlarda bağırıp
çağırmaz. Kötülüğü, kötülükle karşılamaz. Bilâkis, affeder ve bağışlar. O
(s.a.v.)'in ümmeti, hamd edicilerdir. Genişlikte de darlıkta da, Allâh'a hamd ederler.
Onlar, her yerde, yükseklerde (minarelerde) Allâh'ı tekbîr eder, Allâhü ekber,
derler. Bellerine peştemal (izâr) tutunurlar. Abdest alırlar. Savaşlarında saf
bağladıkları gibi, namazlarında da, saf bağlarlar. Mescidlerinde, bal arısının
uğultusu gibi, uğuldarlar. Onların münâdîlerinin (müezzinlerinin) sesleri,
göklerde duyulur!’ diye bulduk!” dedi.</p>

<p>Peygamberimiz (s.a.v.)’in Tevrât'taki vasıfları
sorulunca, Abdullâh b. Amr b. As: “Evet, vallâhi, Resûlullâh (s.a.v.)'- in,
Kur'ân'da ‘Ey Peygamber! Hiç şüphesiz, Biz, Seni şâhid, beşîr ve nezîr olarak
gönderdik!’ (Ahzâb s. 45.â.) âyetiyle
bildirilen sıfatları, Tevrât'ta: </p>

<p>‘Ey Peygamber (s.a.v.)! Biz, Seni şâhid, mübeşşir,
nezîr, ümmîlere melce' olarak gönderdik. Sen, Benim kulum ve Peygamberimsin.
Ben, Sana Mütevekkil ismini verdim ki, kötü huylu, katı kalbli olmayan,
çarşılarda pazarlarda bağırıp çağırmayan, kötülüğe, kötülükle mukabele etmeyen,
bilâkis, affeden ve bağışlayan demektir. Allâh, sapmış bir kavmi, lâ ilâhe
illâllâh dedirterek doğrultmadıkça, O Peygamber (s.a.v.)’in rûhunu almayacak;Allâh, kör gözleri, sağır kulakları, kapalı kalbleri O (s.a.v.) ile açacaktır!’
şeklinde mevcûttur.” dedi.</p>

<p><b>(M. Âsım Köksal (rh.a.), İslâm Tarihi,
8-9.c., 288.s.)</b></p>

<p class=MsoNormal>&nbsp;</p>

<p><b>&nbsp;</b></p>

<p><b>01 MART 2005</b></p>

<p><b>SÜNNETE İTTİBÂ BELÂ VE FİTNELERE EMÂNDIR</b></p>

<p>Müminler hicret ettikten sonra şu âyet-i kerîme nâzil
oldu: “Allâh onlara ne diye azâb etmeyecek?”</p>

<p>İşte bu âyet, Peygamberimiz (s.a.v.)’in şerefi ve Allâh
(c.c.)’ün indindeki mevkiini en bariz ve belirgin bir şekilde açıklamaktadır.
Çünkü O, Mekke’deyken kâfirlere azâb edilmemiştir. Mekkeliler’e onun orada
bulunuşu sebebiyle hiçbir felâket verilmemişti. Sonra kendisi ayrılıp hicret
ettikten sonra ashâb (r.a.)’den bazıları kalmıştı. Onların yüzüsuyu hürmetine
de Allâh (c.c.) onlara ilişmedi. Nihâyet Mekke mü’minlerden hâlî olunca, hiçbir
müslümân orada kalmayıp hepsi Medine’ye hicret edince; Allâh (c.c.) mü’minleri
onlara musallat kıldı, kendilerine zaferler bahşederek, kâfirleri yendirdi,
kılınçlarını onlara hâkim kılıp yerlerine, yurdlarına ve mallarına müslümânları
vâris kıldı. Âyetin başka bir tefsîri daha vardır.</p>

<p>Resûlullâh (s.a.v.) buyurmuşlardır:</p>

<p>“Allâh bana ümmetimi garanti etmek için iki (emniyet)
indirmiştir:</p>

<p>“Sen içlerindeyken Allâh onları azâblandıracak değildi.
İstiğfar ederlerken de Allâh onları yine azâblandırıcı değildir.” Ben ayrılıp
yürüdüğümde (Mekke’den Medine’ye hicret ettiğimde), size istiğfarı bıraktım.
Aynen Allâh (c.c.)’ün şu kavl-i celîli bunun gibidir. “Seni biz ancak âlemlere
rahmet olarak gönderdik.”</p>

<p>Peygamber (s.a.v.) yine buyurdular:</p>

<p>“Ben ashâbıma karşı bir emânım (yani garantiyim).” Bu
hadîsin şerhinde birkaç fikir ve yorum ileri sürülmüştür:</p>

<p>a) Peygamber (s.a.v.) onları bid‘atlerden korumuştur...</p>

<p>b) İhtilâf ve fitnelerden korumuştur...</p>

<p>c) Peygamber (s.a.v.) ve sünneti yaşadıkça en büyük
eman (garanti)dir. Sünneti devâm ettiği müddetçe o emân devâm etmektedir.</p>

<p>Fakat sünneti bırakıldığı zamân (yani hükümsüz
kılındığı zamân) belâ ve fitneleri bekleyiniz!</p>

<p><b>(Kadı ‘Iyâz (rh.a.), Şifâ-i Şerîf, 54.s.)</b></p>

<p>&nbsp;</p>

<p>&nbsp;</p>

<p>&nbsp;</p>

<p><b>02 MART 2005</b></p>

<p><b>NAMÂZIN FAZÎLETİ</b></p>

<p>Hadîs olduğu rivâyet olunan bir metinde şöyle
anlatılıyor: “Her kim farz namâzlara devâm ederse Allâh ta‘âlâ ona beş rütbe
ile ikramda bulunur: 1- Ondan geçim sıkıntısını kaldırır. 2- Kabir azabını
kaldırır. 3- Kitabını sağ tarafından verir. 4- Sırattan yıldırım gibi geçirir.
5- Onu sorgusuz cennete koyar.</p>

<p>Her kim de namâza karşı tembel davranırsa Allâh ta‘âlâ
onu, beşi dünyâda, üçü ölümü anında, üçü mezarda, üçü de kabirden diriltilip
çıktığı ana mahsus olmak üzere on dört cezâ ile cezâlandırır. Dünyâdaki
cezâları: 1- Ömrünün bereketini giderir. 2- Yüzünden iyi kimselere özgü,
(nûrlu) sîmâyı izale eder. 3- İşlediği hiçbir amele karşılık sevâb vermez. 4-
Duâsı göğe yükselmez. 5- Sâlihlerin duâsında nasîbi olmaz.</p>

<p>Ölümü anında gelen cezâlar: 1- Hor, zelîl bir şekilde
ölür. 2- Aç ölür. 3- Dünyâ denizleri (kadar) su ile sulansa bile suya kanmadan
şiddetli susuzluk çekerek ölür.</p>

<p>Mezârda kendisine isâbet edecek cezâlar: 1- Bütün
organlarını yerlerinden kaydıracak şekilde mezârının daralması. 2- Gece, gündüz
kabrinde ateş yanması veyâ buzlar üzerinde öteye beriye çevrilmesi. 3-
Mezârında, “şücâ-i akra” denilen başının tüyleri düşmüş kart bir yılanın
kendisine musallat olmasıdır ki bu yılanın gözleri ateşten, tırnakları
demirden, her tırnağının uzunluğu bir günlük mesâfedir. Bu yılan şiddetli gök
gürültüsüne benzer sesiyle ölüye şöyle der: “Ben şücâ-i akrayım, Rabbim sabah
namâzını gün doğuşuna bıraktığından ötürü sana vurmamı buyurdu, öğleni
ikindiye, ikindiyi akşama, akşamı yatsıya, yatsıyı da sabaha bıraktığından seni
dövmemi emretti.” Ona her vuruşunda yetmiş kulaç yerin dibine doğru gömülür ve
kıyâmete kadar böyle azâb olunur.</p>

<p>Kabirden çıktığı zamân hesâb mevkiinde karşılaşacağı
musîbetler ise: 1- Hesâbının çetin geçmesi. 2- Allâh (c.c.)’ün gazabına ma‘ruz kalması.
3- Cehenneme atılmasıdır.”</p>

<p><b>(İmâm Zehebî (rh.a.), Büyük Günâhlar, 27.s.)</b></p>

<p><b>03 MART 2005</b></p>

<p><b>PEYGAMBERİMİZ (S.A.V.)’E VERİLEN</b></p>

<p><b>HUSÛSİYETLER</b></p>

<p>İbn-i Abbas (r.a.) anlatıyor: Resûl-i Ekrem (s.a.v.)’in
ashâbı (r.a.e.)’den bir topluluk oturmuş, Resûl-i Ekrem (s.a.v.)’i bekliyordu.
Tam bu sırada Resûl-i Ekrem (s.a.v.) çıkageldi ve onların bir şeyler
konuştuklarını duydu. Dikkat etti, birisi: </p>

<p>“Hayret Allâh ta‘âlâ yarattıklarından bir kısmını
meselâ İbrâhim (a.s.)’ı halîl edindi.” dedi. Diğeri de bundan daha acâyibi: Hz.
Mûsâ (a.s.)’ı teklîm ittihâz edip onunla konuşmasıdır, dedi. Başka birisi de:“Îsâ (a.s.), kelimetullâh ve Allâh’ın nûrudur.” Diğeri de: “Allâh ta‘âlâ Âdem
(a.s.)’ı da kulları arasından seçti” dedi. Tam bu sırada Resûl-i Ekrem (s.a.v.)
de aralarına girmiş bulunuyordu.</p>

<p>Peygamberler hakkında konuştuklarınızı ve İbrâhim
aleyhisselâmın, Allâh’ın halîli olduğuna taaccub ettiğinizi duydum ki gerçek
böyledir. Mûsâ’nın neciyyullâh olduğuna hayret ettiğinizi duydum ki gerçek
böyledir. Îsâ’nın nûrullâh olduğunu söyleyip buna şaşırdığınızı duydum. Bu da
böyledir. Âdem’in safiyyullâh olduğuna taaccub ettiğinizi duydum bu da
böyledir. Bana gelince; ben de Allâh’ın habîbiyim fahirlenmek (öğünmek) yok.
Livâü’l hamd benim elimdedir. Fakat öğünme yok. İlk şefâat edecek olan ve ilk
şefâati makbûl olacak olan da benim. Bunda da öğünmek yok. Cennetin zilini ilk
çalıp kapısı kendine açılacak ve cennete ilk girecek olan da benim. Fakirler de
benimle berâber cennete girecek. Bunda da öğünmek yok. Gelmiş ve geçmişlerin en
keremlisi yine benim ve yine bunda da öğünme yoktur.</p>

<p><b>(Huccetü’l İslâm İmâm-ı Gazâlî (k.s.),</b></p>

<p><b>İhyâ-u Ulûmu’d-dîn, 4.c., 951.s.)</b></p>

<p><b>&nbsp;</b></p>

<p><b>&nbsp;</b></p>

<p><b>04 MART 2005</b></p>

<p><b>RESÛLULLÂH (S.A.V.) EFENDİMİZİN</b></p>

<p><b>DA‘VETİNE MUTLAK İTÂAT GEREKİR</b></p>

<p>“Ey îmân edenler, Allâh’a ve Resûlü’ne itâat edin!
İşittiğiniz hâlde O’ndan yüz çevirmeyin.” (Enfâl s. 20.â.)</p>

<p>Bu âyetten maksadın, “Siz o Nebiy-yi Ekrem (s.a.v.)’in
cihâd çağrısını ve da‘vetini işitip dururken” ma‘nâsı olduğu ifâde olunmuştur.</p>

<p>Cihâd iki şeyi ifâde eder: </p>

<p>1) Cânı tehlikeye atmak, 2) Mal elde etmek.</p>

<p>İşte canı tehlikeye atmak herkese zor geldiği gibi aynı
şekilde ele geçirilecekken bir malı bırakmak da herkese çok ağır geldiği için
Allâh ta‘âlâ, bu husûsta, te’dib ve terbiye ifâde eden hükmünü şiddetlendirerek
“Resûl-i Ekrem (s.a.v.)’in, cihâda çağrısına ve Allâh, O’na mal almamasını
emrettiğinde mal (ganîmet) almamak husûsundaki çağrısına icâbet etmekle, Allâh
ve Resûlü’ne itâat ediniz.” buyurmuştur.</p>

<p>Allâh ta‘âlâ, niçin önce “Allâh ve Resûlü’ne itâat
edin!” demiş; “Onlar’dan” dememiş de “O’ndan yüz çevirmeyin.” buyurmuştur?
Çünkü yüz çevirmek, Resûlullâh (s.a.v.) Efendimiz hakkındadır ve ancak
Resûlullâh (s.a.v.)’den, O’nun sözünü kabûl etmekten ve cihâd için O (s.a.v.)’e
yardımda bulunmaktan geri durmakla olur.</p>

<p>Cenâb-ı Hakk daha sonra bunu te’kîd için, “Kendileri
dinlemedikleri hâlde, “Dinledik” diyenler gibi olmayın.” (Enfâl s. 21.â.)
buyurmuştur. Bu, şu demektir: İnsanın, bir teklîfi kabûl edip üstlenmesi, ancak
onu duyduktan sonra mümkün olabilir. Bundan dolayı “duyup işitmek” bir şeyi
kabûl ma‘nâsına mecâz kabûl edilmiştir. Nitekim mü’minlerin, namâzda,
“semi‘allâhu limen hamideh” (Allâh (c.c.), kendisine hamdedenleri duyar) ifâdeleri
de bu ma‘nâdadır. Buna göre bu âyet-i celîlede kasdedilen ma‘nâ şudur: </p>

<p>“Ey mü’minler! Sizler, dilleriyle “Biz Allâh’ın
emirlerini kabûl ettik.” dedikleri hâlde, kalbleriyle onları kabûl etmeyen
kimseler gibi olmayın.”</p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 11.c., 283-284.s.)</b></p>

<p><b>&nbsp;</b></p>

<p><b>&nbsp;</b></p>

<p><b>05 MART 2005</b></p>

<p><b>BAŞKA BİR MEZHEBİ KUSURLU GÖRMEMEK</b></p>

<p>Başka bir mezhebi kusûrlu görüp hafîfe alacak şekilde,
hak bir mezhebi de aşırı şekilde övüp üstün tutmaktan son derece sakınmak
gerekmektedir. Bu kötü huy düşmânlık ve buğza yol açar. Dünyâ ve âhirete âid
birçok zarârlar doğurur. Ayrıca “Her kim benim bir dostuma eziyet ederse ben
ona harb ilân ederim” kudsî hadîsinde belirtilen şiddetli bir cezâya çarpılmaya
da yol açar. Çünkü ilmiyle âmil olan müslümân bilginlerin tümü hiç şübhesiz
“Allâh’ın velîleri” diye nitelenen gruba girer... </p>

<p>Kimi zamân görülmüştür ki, yukarıda açıklandığı gibi
övgü, sefîh insânların dedikodularını da içine alır ve asabiyyet duygusuyla
câhil kişileri başka mezheblerin saygın imâmları hakkında ileri geri konuşmaya
bile sevk eder.</p>

<p>[Bu durumda ise vebâl ve suçun bir kısmının buna sebeb
olanlara âid olacağı açıktır. Bu yüzden Kur’ân-ı kerîm bizi, başka dîne
inananların tapındıkları ilâhlarına sövüp saymaktan men‘ etmiştir. Böylece
onlar da ibâdet edilecek tek İlâh olan Rabbimizin İlâhî şânına söz etmeye
yeltenmesinler. Allâh ta‘âlâ şöyle buyurur: “Allâh’dan başka yalvardıklarına
sövmeyin ki onlar da bilmeyerek aşırı gidip Allâh’a sövmesinler.” </p>

<p>Bu durumda, ehl-i kıbleden sayılan mezheblerin
bağlılarını ve İslâm cemâatlarını, sünnî olsun olmasın hafîfe alarak
incitmemek, daha titiz davranmak gerekir.]</p>

<p>Hâlbuki buna bir kişi bile karşılık verecek olsa
şiddetli anlaşmazlıklar olur. Bu yolda münâkaşa ve sürtüşmeye koyulanların
sözleri kendi imâmlarına iletilse, o tür sözleri reddederek söyleyenlerini
azarlarlar, kötü sonuçlar doğuran taassub ve ham hayâllere tutulan bu kişileri
tamâmen yanlarından kovarlardı.</p>

<p>Büyük imâmlar, yerine göre birbirlerine muhâlif olsalar
bile üstünlük taslama iddiâsı onlarda bulunmadığından, sürekli edeb ve saygı
ile muhâliflerinin bile fazîlet ve olgunluklarını i‘tirâf ederlerdi.</p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmail Hakkı (rh.a.),
84.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>06 MART 2005</b></p>

<p><b>ALLÂH (C.C.)’Ü ANMAK</b></p>

<p>Ebû Hüreyre (r.a.)’den rivâyet edilmiştir: </p>

<p>“Allâh ta‘âlâ hazretleri buyurur: Kulum beni nasıl
sanıyorsa öyleyim. O kul beni andığı zamân ben onunla beraberim. Eğer beni
gönülden anarsa, ben de onu zâtımda anarım. Eğer beni bir toplum içinde anarsa,
ben de onu, o toplumdan daha hayırlı bir toplum içinde (melekler arasında)
anarım. Eğer bana (benim rızâma) bir karış yaklaşırsa, ben ona bir arşın
yaklaşırım. Bana bir arşın yaklaşırsa, ben ona bir kulaç yaklaşırım. Bana
yürüyerek gelirse, ben ona koşarak varırım.”</p>

<p>Mütercim:</p>

<p>Bir kul Allâh (c.c.)’e iyi zan besleyerek, Allâh (c.c.)
merhametlidir ve bağışlayıcıdır diye güven duyarsa; Allâh (c.c.) o kulu
bağışlar ve ona merhamet eder. Eğer Allâh (c.c.)’e güvenmez de onun merhamet ve
bağışlamasını inkâr ederse, bu ni‘metten mahrum kalır. İnsan korku ve ümid
içinde yaşamalı ve mağfiret tarafı üstün olmalıdır. Ölüm haline geldiği zamân
da, Allâh (c.c.)’ün rahmetine tam bir güven beslemelidir.</p>

<p>Bir de Allâh ta‘âlâ hazretleri anıldığı ve zikredildiği
zamân kul ile beraber olur, sözünün ma‘nâsı, Allâh (c.c.) o kula, yardımcı
olur, rızâsı onunla olur demektir. Yoksa Cenâb-ı Hakk’ın kudret ve ilmi her varlık
ile beraberdir. Hiç birşey onun, kudret ve ilmi dışında kalamaz.</p>

<p>Kul, gizli ve aşikâr her nasıl Allâh (c.c.)’ü yad
ederse, Allâh (c.c.) de onu daha hayırlı şekilde rahmetiyle melekler arasında
anacaktır.</p>

<p>Bir kul az ibâdet etmekle Allâh (c.c.)’ün rızâsına
yaklaşınca, Allâh (c.c.) ona çok sevâb verir. Allâh (c.c.)’e ibâdeti çoğaldıkça
Allâh (c.c.)’ün ona ikramı çok daha büyük olur.</p>

<p><b>(Ömer Ziyâuddîn Dağıstânî (rh.a.),</b></p>

<p><b>Zübdetü’l Buhârî, 700.s.)</b></p>

<p><b>07 MART 2005</b></p>

<p><b>SİLSİLE-İ ÂLİYYENİN ONBEŞİNCİ POSTNİŞİNİ HZ. BAHÂUDDÎN
NAKŞİBEND (K.S.) -1</b></p>

<p>Adı, Muhammed b. Muhammed el-Buhârî’dir. Kendilerini
oğulluğa kabûl buyuran Hoca Muhammed Baba Simmâsî (k.s.) olmuştur. Tarîkat
âdâbını Seyyid Emir Külâl (k.s.)’dan öğrenmiştir. Zâhirde durum böyle ise de
hakîkatte kendileri Üveysî idi. Terbiyeleri, Hoca Abdulhalik Gucdüvânî’nin
rûhâniyeti ile olmuştur. </p>

<p>Sordular: “Sizin tarîkatınızda zikr-i cehrî, halvet ve
semâ var mıdır?” “Yoktur.” diye cevâb buyurdular. Tekrâr sordular: “Peki, sizin
tarîkatınız hangi esâs üzere kuruludur?” Şöyle cevâb verdiler: “Halvet der
encümen.” ya‘ni “Zâhirde halk ile, bâtında Hakk sübhânehû ve ta‘âlâ ile olmak.”
Hakk sübhânehû ve ta‘âlânın da “Öyle adamlar var ki, ticâret ve alışveriş
onları Allâh’ı zikretmekten alıkoymaz.” (Nûr s. 37.â.) âyeti bu makâma
işarettir.</p>

<p>Hz. Hoca’nın aslâ hizmetçi ve câriyesi olmamıştı.
Sebebini sorduklarında: “Kulluk ile efendilik uymaz (ben kendim kulum).” Bir
kimse kendilerine şöyle bir soru sormuştu. “Hazretinizin silsilesi nereye
ulaşıyor?” “Silsile ile kimse bir yere ulaşamaz.” buyurdular. </p>

<p>Bir def‘asında da şöyle buyurmuşlardı: “Nefislerinizi
suçlayınız, nefsinin kötüğünü idrâk edip, onun tuzak ve oyunlarını bilen kimse
için Allâh’ın inâyetiyle bu kolay gelir. Bu yolda gidenlerden bir çoğu
başkalarının günâhını yüklenmişler ve taşımışlardır.” Yine şöyle buyurmuştur:“Ey îmân edenler, Allâh’a îmân ediniz…” (Nisa s.
136.â.) âyeti şuna işâret etmektedir. Her göz açıp kapamada bu maddî
vücûdu reddedip hakîkî ma‘budu isbât edesin. </p>

<p>Şeyh Cüneyd (k.s.) şöyle buyurmuştur: “Altmış yıldır
îmân etmekteyim. Nefy-i vücûd bizce en yakın yoldur. Lâkin iradeyi terk edip ve
amellerdeki kusûru görmeden hasıl olmaz. Mâsivâya bağlanmak, sâlik için ulu bir
perdedir. Dünyâ bağı faydası olmayan bir perdedir. Bağları koparınca vâsıl
olursun.”</p>

<p><b>(Abdurrahmân Cami, Evliyâ Menkıbeleri,
532.s.)</b></p>

<p><b>08 MART 2005</b></p>

<p><b>HZ. BAHÂUDDÎN NAKŞİBEND (K.S.) -2</b></p>

<p>Hakîkat ehli, îmânı şöyle ta‘rif etmişlerdir: “Îmân
gerek faydalı gerekse zararlı olsun, Allâh (c.c.)’ün hâricindeki her şeyi terk
etmektir.” </p>

<p>Yine şöyle buyurmuşlardır: “Bizim tarîkatımız
sohbettir. Halvette şöhret, şöhrette âfet vardır. Hayır cemiyettedir, cemiyet
de -dostların birbirini nefy şartıyla-sohbettedir. O ulu zât: “Geliniz bir an
îmân edelim.” buyurmuştur. Bu şuna işârettir: Eğer bu tarîkatın tâliblerinden
bir cemâat sohbet ederlerse hayır ve bereket çokça olur. Buna devâm ve ısrâr
ise hakîkî îmâna ulaşmaya vesîle olabilir. </p>

<p>Şöyle buyurmuştur: Bizim tarikatımız urve-i vüskâdır
-kopmayan kulptur.- (Bakara s. 256.â.) Resûl
(s.a.v.)’in eteğine sarılmaktadır. Sahâbe-i kirâm (r.a.e.)’nin sözlerine
uymaktır. Bu tarîkatta az amel ile çok fütûh hasıl olur. Fakat sünnete uyup onu
gözetmek büyük bir iştir. Bizim yolumuzdan yüz çevirenin dînine eksiklik gelir.
Sâlike gerektir ki, Hakk dostlarından biriyle sohbet ettiği zamân da kendi
hâline vâkıf ola, sohbet zamânı ile önceki zamânı mukâyese ede, arada fark
bulursa “İsâbet ettin, sakın bundan ayrılma.” hükmüyle o şeyhin sohbetini
ganîmet bile.</p>

<p>Kelime-i tevhiddeki “lâ-ilâhe” ifâdesi tabiat (madde) ilâhını
yok etmek demektir. “İllallâh” ifâdesi ise hakikî ma‘bud olan Allâh (c.c.)’ü
isbât etmektir. “Muhammedün resûlullâh” ifâdesi kendini “Bana tâbi‘ olunuz.” (Âl-i İmran s. 31.â.) makâmına ulaşmaktır. Zikirden
maksâd kelime-i tevhîdin hakîkatine erişmektir. Kelimenin de hakîkati,
okunduğunda mâsivâ tamâmen yok olmalı, yoksa çok çok söylemek şart değildir.”</p>

<p><b>(Abdurrahmân Cami, Evliyâ Menkıbeleri,
533.s.)</b></p>

<p><b>&nbsp;</b></p>

<p><b>&nbsp;</b></p>

<p><b>09 MART 2005</b></p>

<p><b>SAFER AYINDA YAPACAKLARIMIZ</b></p>

<p>Safer: Kamerî ayların ikincisidir. Osmânlı’da resmî
vesîkalar ile husûsî mektûblarda ve takvîmlerde “Saferü’l-hayr” sûretinde
yazılır ve “sad” harfi rumûzuyla gösterilirdi. “El-ukyânûsu’l-basît fî
tercemeti’l-kâmûsi’l-muhît” te safer için şu îzâhât vardır. “Es-safer:Fethateynle bir ‘illet adıdır ki insânın karnına ‘ârız olup insânın benzini
kehrübâ (kehribâr) gibi sarartır.” </p>

<p><b>(M. Z. Pakalın, Osmânlı Târih D. ve T. S.,
3. c.) </b></p>

<p>&nbsp;</p>

<p>Bu ayda oruç ve namâz gibi nâfile ibâdetlerin yanısıra
Safer ayına hâs duâ ve ibâdetler de yapılmalıdır. Bu günâhkâr kulların en büyük
silâhı duâsıdır. </p>

<p>Peygamber (s.a.v.) Efendimiz şöyle buyurmuştur: </p>

<p>“Duâ ibâdetin iliği ve özüdür.” (Tirmizî) </p>

<p>“Allâh (c.c.)’ün fazl u kereminden isteyiniz; çünkü
istenilmesinden hoşlanır.” (Tirmizî) </p>

<p>“Muhakkak ki Allâh (c.c.), ısrâr ile duâ eden kulunu
sever.” buyurmuşlardır. (Taberânî)</p>

<p>&nbsp;</p>

<p><b>SAFER AYINDA HER GÜN OKUNACAK DUÂ</b></p>

<p>Bi’smi’llâhi’r-rahmâni’r-rahîm</p>

<p>E‘ûzü bi’llâhi min şerri hâzâ’z-zamâni ve esta‘îzu bihi
min şürûri sâiri’z-zamâni ve e‘ûzu bi-celâli vechike ve cemâli kudsike en
tücîrenî mine’l-belâi fî hâzihi’s-seneti ve kınâ min şerri mâ-kazeyte fîhâ ve
ekrimnâ fî’s-saferi yâ ekreme’l-ekremîne. Ezhir vahtim hâzihi’ş-şuhûre ‘aleyye
bi’s-selâmeti ve’s-sa‘âdeti ve li-ehli beytî ve li-‘akribâî ve li-cemî‘i ümmeti
muhammedin ‘aleyhi’s-salâtü ve’s-selâmu bi-rahmetike yâ erhame’r-râhimîne.
Allâhümme ferricnâ bi-duhûli’s-saferi vahtimlenâ bi’l-hayri ve’z-zaferi.</p>

<p><b>&nbsp;</b></p>

<p><b>&nbsp;</b></p>

<p><b>10 MART 2005</b></p>

<p><b>SELÂM ÂYETLERİ</b></p>

<p>E‘ûzü bi’llâhi mine’ş- şeytâni’r- racîm. </p>

<p>Bi-smi’llâhi’r- rahmâni’r- rahîm .</p>

<p>Selâmün ‘aleyküm ketebe rabbüküm ‘alâ nefsihi’r-rahmeh.</p>

<p>Selâmün aleyküm bi mâ-sabertüm feni‘me ‘ukbe’d-dâr.</p>

<p>Selâmün aleykümü’dhulû’l- cennete bi mâ-küntüm
ta‘lemûn.</p>

<p>Ve selâmün ‘aleyhi yevme vülide ve yevme yemûtü ve
yevme yüb‘asü hayyen.</p>

<p>Ve’s-selâmü ‘aleyye yevme vülittü ve yevme emûtü ve
yevme üb‘asü hayyen.</p>

<p>Selâmün ‘aleyke se-estağfiru leke rabbî innehû kâne bî
hafiyyen.</p>

<p>Ve’s-selâmü ‘alâ meni’t-tebe‘a’l-hüdâ.</p>

<p>Ve selâmün ‘alâ îbâdihî’l-lezîne’stafâ</p>

<p>Selâmün ‘aleyküm lâ-nebteği’l-câhilîn.</p>

<p>Selâmün kavlen min rabbi’r- rahîm.</p>

<p>Selâmün ‘alâ nûhin fi’l-‘âlemîn, innâ kezâlike
neczi’l-muhsinîn, innehû min ‘ıbâdine’l-mü’minîn.</p>

<p>Selâmün ‘alâ ibrâhîm, innâ kezâlike neczi’l-muhsinîn,
innehû min ‘ıbâdine’l-mü’minîn.</p>

<p>Selâmün ‘alâ mûsâ ve hârûn, innâ kezâlike
neczi’l-muhsinîn, innehümâ min ‘ıbâdine’l-mü’minîn.</p>

<p>Selâmün ‘alâ ilyâsîn, innâ kezâlike neczi’l-muhsinîn,
innehû min ‘ıbâdine’l-mü’minîn.</p>

<p>Ve selâmün ‘ale’l-mürselîn.</p>

<p>Selâmün ‘aleyküm dıbtüm fe’dhulûhâ hâlidîn.</p>

<p>Selâmün hiye hattâ matla‘ı’l-fecr.</p>

<p><b>SELÂM ÂYETLERİ</b></p>

<p>Bi-smi’llâhi’r-rahmâni’r-rahîm</p>

<p>“Selâmün kavlen min rabbi’r-rahîm.” </p>

<p>“Selâmün ‘alâ nûhin fî’l-‘âlemîne.” </p>

<p>“Selâmün ‘alâ ibrâhîme.” </p>

<p>“Selâmün ‘alâ mûsâ ve hârûne.” </p>

<p>“Selâmün ‘alâ ilyâsîn.” </p>

<p>“Selâmün ‘aleyküm tıbtüm fe’dhulûhâ hâlidîne.” </p>

<p>“Selâmün ‘alâ’l-mürselîne.” “Ve’l-hamdü li’llâhi rabbi’l-‘âlemîne.”
 (Yolculukta yedişer def‘a okunur.)</p>

<p><b>11 MART 2005</b></p>

<p><b>RESÛLULLÂH (S.A.V.)’İ TERCİH ETMEK</b></p>

<p>Zeyd b. Hârise (r.a.)’in anası Su’dü kendi kavmini
ziyârete gitmişti. Zeyd de beraberinde idi. Cahiliye devrinde Benî Kayn ibn-i
Cişr süvârileri Benî Ma‘n evlerine baskın ettiler. Zeyd (r.a.)’i kapıp aldılar.
Anlayışlı bir çocuk idi. Sûk-ı Ukaz’a (Ukaz çarşısına) getirdiler, satılığa
çıkardılar. Hâkim ibn-i Huzam ammesi (teyzesi) hesâbına dörtyüz dirheme O’nu
satın aldı. Hz. Hadîce de Resûlullâh (s.a.v.) kendisini nikâhladığında Zeyd’i
Resûlullâh (s.a.v.)’e hîbe etti.</p>

<p>Kelb kabîlesinden birtakım kimseler hacca gelmişler,
Zeyd’i görmüşler, Zeyd onlara kendini tanıtmış onlar da tanımışlar. Bunun
üzerine babası Hârise ve birâderi Ka‘b, O’nu kurtarmak için fidyesini alıp yola
çıktılar. Mekke’ye geldiler. Peygamber (s.a.v.)’in yanına gittiler. “Ey
Muttalib’in Oğlu, Ey Kavmin Seyyidi’nin Oğlu! Siz Allâh’ın Harem-i şerîfinin
ehlisiniz. Zahmettekileri kurtarır, esirleri doyurursunuz. Biz sana yanındaki
çocuğumuz için geldik. Bize lûtfet ve ihsân et. Takdîm edeceğimiz fidyesini
kabûl eyle.” dediler. Peygamber (s.a.v.): “O kimdir buyurdu?” Zeyd b. Hârise,
dediler. Bunun üzerine “Haydi çağırın O’nu da muhayyer bırakın. Eğer sizi
tercih ederse fidyesiz sizin olsun; yok eğer beni ihtiyar ederse (tercîh
ederse) vallâhi ben, beni tercih edene karşı fidyeyi tercih etmem.” buyurdu. </p>

<p>Binâenaleyh çağırdılar, Rasûl (s.a.v.): “Bunları
tanıyor musun?” buyurdu, evet şu babam, şu amcam dedi. Peygamber (s.a.v.)
Efendimiz: Ben de o bildiğinim sana olan sohbetimi de gördün. Şimdi ya beni
tercih et, ya onları. O vakit Zeyd (r.a.) dedi ki: “Ben sana karşı kimseyi
tercih edemem, sen benim hem babam, hem amcamın yerinesin.” Buna karşı babası
ve amcası, “Yazık sana yâ Zeyd, köleliği hürriyete ve babana ve amcana ve ehli
beytine (âile halkına) tercîh mi ediyorsun?” dediler. Zeyd de “Ben bu zâttan
öyle şeyler gördüm ki O’na karşı hiç kimseyi tercih edemem.” dedi. Resûlullâh
(s.a.v.) bunu görünce onu hicre (taşın üzerine) çıkardı ve buyurdu ki: “Şâhid
olun Zeyd benim oğlumdur, bana vâris olacak, ben de ona vâris olacağım.” Bunu
görünce babasının ve amcasının gönülleri hoş oldu, memnun olarak dönüp
gittiler.   </p>

<p><b>(Hakk Dîni Kur’an Dili, 6.c., 3900.s.)</b></p>

<p>&nbsp;</p>

<p>Not: Allâh (c.c.) ve Resûlü (s.a.v.)’i tercihinin semeresi
olarak, Hz. Zeyd (r.a.), Kur’ân-ı kerîmde ismi geçen tek sahâbe olmak şerefine
nâil olmuştur.</p>

<p><b>&nbsp;</b></p>

<p><b>12 MART 2005</b></p>

<p><b>RESÛLULLÂH (S.A.V.)’E İTÂAT ETMEYİ BEYÂN EDEN
ÂYETLER</b></p>

<p>Hz. Peygamber (s.a.v.)’e itâat etmeye ve sünnetine
uymaya delâlet eden âyet-i kerîmeler bildirilecektir.</p>

<p>Hakk ta‘âlâ hazretleri meâlen: “Ey îman edenler,
Allâh’a ve O’nun peygamberine itâat edin.” (Enfâl s.
20.â.) buyurdu.</p>

<p>Yine meâlen; “Allâh’a ve Peygambere itâat edin. Tâ ki
rahmete kavuşturulasınız.” (Âl-i İmrân s. 132.â.)
buyurdu.</p>

<p>Yine “De ki: Allâh’a ve Peygambere itaat edin. Eğer yüz
çevirirlerse şüphesiz ki, Allâh da o kâfirleri sevmez.” (Âl-i İmrân s. 32.â.) buyurdu.</p>

<p>Yine “Kim Peygambere itâat ederse muhakkak Allâh’a
itâat etmiştir.” (Nisâ s. 80.â.) buyurdu.</p>

<p>Bu âyet-i kerîmeler Hz. Muhammed (s.a.v.)’in bütün söz
ve davranışlarında ma‘sum olduğunun delîlidir. Zîrâ eğer ufak bir hatâsı
olsaydı ona itâat, Hakk ta‘âlâ hazretlerine itaat olmazdı. Buna göre ma‘sum
olması vâcibtir. Zîrâ Cenâb-ı Hakk “Ve’t-tebiûhü” “Ona uyunuz” şerefli sözü ile
O (s.a.v.)’e tâbî olmayı, halka emretmiştir. Ona uymak demek, yaptıklarının
aynını yapmak demektir. O halde Hz. Peygamber (s.a.v.)’in söz ve davranışlarına
uymak Allâh (c.c.)’ün emirlerine uymak ve O’na itimat etmek demektir.</p>

<p>Yine Hakk ta‘âlâ hazretleri meâlen:</p>

<p>“Kim ki Allâh’a ve Peygambere itâat ederse işte onlar,
Allâh’ın kendilerine ni‘metler verdiği Peygamberlerle, sıddîklarla, şehidlerle
ve iyi adamlarla beraberdirler. Onlar ne iyi arkadaştırlar.” (Nisâ s. 69.â.) buyurmuştur.</p>

<p><b>(İmâm-ı Kastalânî (rh.a.), </b></p>

<p><b>İlâhî Rahmet Hz. Muhammed (s.a.v.),
2.c.,126-127.s.)</b></p>

<p><b>&nbsp;</b></p>

<p><b>13 MART 2005</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>14 MART 2005</b></p>

<p><b>SAFER AYININ İLK VE SON ÇARŞAMBA</b></p>

<p><b>GÜNÜNDE OKUNACAK DUÂ</b></p>

<p>E‘ûzu bi’llâhi mine’ş-şeytâni’r-racîmi.
Bi-smi’llâhi’r-rahmâni’r-rahîm. Selâmun ‘aleyküm ketebe rabbüküm ‘alâ
nefsihi’r-rahmete. Selâmun ‘aleyküm bi-mâ sabertüm fe-ni‘me ‘ukbe’d-dâri.
Selâmun ‘aleyküm udhulû’l-cennete bi-mâ küntüm ta‘melûne. Ve selâmun ‘aleyhi
yevme vulide ve yevme yemûtü ve yevme yub‘asü hayyan. Ve selâmu ‘aleyye yevme
vulidtü ve yevme emûtü ve yevme ub‘asü hayyan. Selâmun ‘aleyke se-esteğfiru
le-ke rabbî innehu kâne bî hafiyyan. Ve selâmun ‘alâ meni’ttebe‘a’l-hüdâ. Ve
selâmun ‘alâ ‘ibâdihi’llezîne’stafâ. Selâmun ‘aleyküm lâ-nebteği’l-câhilîne.
Selâmun kavlen min rabbi’r-rahîmin. Selâmun ‘alâ nûhin fî’l-‘âlemîne. İnnâ
ke-zâlike neczî’l-muhsınîne. İnnehu min ‘ibâdinâ’l-mü’minîne. Selâmun ‘alâ
ibrâhîme. Ke-zâlike neczî’l-muhsinîne. İnnehu min ‘ibâdinâ’l-mü’minîne. Selâmun
‘alâ mûsâ ve hârûne. İnnâ ke-zâlike neczî’l-muhsinîne. İnnehümâ min
‘ibâdinâ’l-mü’minîne. Selâmun ‘alâ ilyâsîne. İnnâ ke-zâlike neczî’l-muhsinîne.
İnnehu min ‘ibâdinâ’l-mü’minîne. Ve Selâmun ‘alâ’l-mürselîne. Selâmun ‘aleyküm
tıbtüm fe’dhulûhâ hâlidîne. Selâmun hiye hattâ metla‘i’lfecri. Allâhümme bârik
fî şehri’s-saferi va’htim le-nâ bi’s-sa‘âdeti ve’z-zaferi.</p>

<p><b>SAFER AYINDA KILINACAK NAMÂZ</b></p>

<p>Safer ayının ilk ve son çarşamba gecesi nısfu’l-leylden
(gece yarısından) sonra yeryüzüne nâzil olacak belâlardan bi-izni’llâhi ta‘âlâ
muhâfaza olmak için imsâkten evvel dört rek‘at nâfile namâzı kılıp Fâtiha’dan
sonra zamm-ı sûre olarak, birinci rek‘atte 17 “İnnâ a‘taynâ”; ikinci rek‘atte 5
“İhlâs”; üçüncü rek‘atte 1 “kul e‘ûzu bi-rabbi’l-felak”; dördüncü rek‘atte 1
“kul e‘ûzu bi-rabbi’n-nâs” okuyup selâmdan sonra duâ edilecektir. Kezâ, Safer
ayının son çarşambasının ya gecesi veyâ gündüzü iki rek‘at namâz kılıp birinci
ve ikinci rek‘atte Fâtiha’dan sonra 11’er “İhlâs” okunacak.</p>

<p>Namâzdan sonra 7 def‘a istiğfar edilecek ve el kaldırıp
11 def‘a salât-ı münciye ve sonlarında inneke ‘alâ külli şey’in kadîr
okunacaktır. Bu duâlarda, “Allâh ta‘âlânın, kendimizi ve âile efrâdımızı ve
bilcümle mü’minleri âfât-ı semâvîye, âfât-ı arzîyelerden ve cemî‘ belâlardan
muhâfaza buyurulması” için niyâz edilecektir</p>

<p><b>15 MART 2005</b></p>

<p><b>HZ. EBÛ BEKİR (R.A.)’İN FAZÎLETLERİ</b></p>

<p>Bir gün ashâb-ı kirâm (r.a.) Resûlullâh (s.a.v.)’e Hz.
Ebû Bekir (r.a.)’den şikâyet etmek için gelmişlerdi.</p>

<p>- Yâ Resûlallâh (s.a.v.)! Hz. Ebû Bekir (r.a.) odasında
yalnız başına ciğer kebabını yer, kokusunu duyarız, bizi hiç      da‘vet etmez,
dediler. Resûl-i Ekrem (s.a.v.):</p>

<p>- O, bir daha öyle yaptığında bana haber verin,
beraberce evine gidelim, buyurdular.</p>

<p>Bir gün haber verdiler. Resûl-i Ekrem (s.a.v.) hemen
kalkıp Hz. Ebû Bekir (r.a.)’in odasına gitti. Ateş veyâ kebâb yoktu.</p>

<p>- Yâ Ebâ Bekir! Sen ciğer kebabı yiyormuşsun, bize de
var mıdır? diye sordular.</p>

<p>- Yâ Resûlallâh (s.a.v.)! Ben ciğer kebabı yemiyorum,
pişen kendi ciğerimdir, dedi. Resûlullâh (s.a.v.) bunun nasıl olduğunu sorunca:</p>

<p>- Hakk ta‘âlâ bana İslâm dînini nasîb etti. Habîbi
(s.a.v.)’e dost eyledi. Ashâb (r.a.)’ün arasında şöhret verdi. Acaba Kıyâmet
gününde hâlim ne olur, bu kadar ni‘metin şükrünü yapabilir miyim, diye
korktuğumdan ciğerim kebab oluyor, cevâbını verdi. Bunun üzerine ashâb-ı kirâm
(r.a.)’ün, Hz. Ebû Bekir (r.a.)’e olan muhabbetleri daha çok arttı.</p>

<p>Bir gün Resûlullâh (s.a.v.) ashâb-ı kirâm (r.a.) ile
beraber Mescid-i şerîfte otururken Cebrâîl (a.s.) geldi. Resûl-i Ekrem
(s.a.v.)’e Ebû Bekir (r.a.)’in bir saat ibâdeti yetmiş yıllık ibâdet yerini tutar,
dedi. Resûl-i Ekrem (s.a.v.) bir şey söylemeyip, Hz. Bilâl (r.a.)’e Ebû Bekir
(r.a.)’i çağırmasını emir buyurdu. Hz. Ebû Bekir (r.a.)’e haber ulaşınca, hemen
yola çıktı. Resûlullâh (s.a.v.), Hz. Ebû Bekir (r.a.)’i karşıdan görünce
karşılayıp yanına oturttu:</p>

<p>- Evde ne yapıyordun? diye sordu. O da:</p>

<p>- Hâtırıma şu gelmişti. Hakk ta‘âlâ cenneti ve
cehennemi yarattı. Her ikisini de dolduracağını takdîr etti. Hakk ta‘âlâdan,
vücûdumu cehennemi dolduracak kadar büyük yapmasını diledim. Böylece hem Hakk
ta‘âlânın takdîri yerine gelmiş olur, hem de bütün insanlar cehennem
korkusundan kurtulur, cevâbını verdi. Ashâb-ı kirâm (r.a.) Hz. Ebû Bekir
(r.a.)’in bu yüksek arzulu duâsını çok beğenip ona hayır duâ eylediler.</p>

<p><b>(Şemsüddîn Ahmet Efendi, Dört Büyük Halîfe,
41-50.s.)</b></p>

<p><b>&nbsp;</b></p>

<p><b>16 MART 2005</b></p>

<p><b>ÇANAKKALE DESTÂNI</b></p>

<p>Sultân II. Abdülhamîd Hân’ın önceden aldığı tedbîrler
ve O’nun eğittiği askerlerle Haçlı’ya karşı kazanılan ve Türk târihinin dönüm
noktasını teşkîl eden bir mübârek zaferdir. Mehmed Âkif’in uzun manzûmesi
olmasaydı bu büyük savaş günümüze nasıl intikâl edebilecekti? Meçhûl!..</p>

<p>Çanakkale savaşları 8,5 ay sürdü. Memleketin en hassâs
yerine yöneltilen taarruz kırıldı. Osmânlı müdâfaasiyle Çanakkale, Irak ve
Filistin cephelerinde bir milyona yakın İngiliz ve Fransız askeri, Müttefik
devletlerin ana cephelerinden uzak tutuldu. Muhârebeler iki taraf için ağır
kayıplara sebeb oldu. </p>

<p>Çanakkale muhârebeleri, Osmânlı devletinin dört sene
harbe dayanmasına, bu yüzden Çarlık Rusyası’nın yıkılmasına sebeb oldu. Bu
başarı yalnız Osmânlı kuvvetlerinindir. </p>

<p>İlk bombardımandan i’tibâren 324 gün ve çıkarma gününe
göre de tam 259 gün devam ederek neticesinde Osmânlı ordusunun ölümsüz bir
zaferiyle kapanan I. Dünya savaşının bu en kanlı sahnesine ordumuzun en
kıymetli ve en büyük kısmı iştirâk etmiş ve semereleri burada inkişâf
eylemiştir. Türklerin resmî kayıtlara göre kayıp mikdârı 251.000, müttefiklerin
kayıp mikdârı ise 252.000 idi. </p>

<p>II. Abdülhamîd Hân’ın açmış olduğu yüksek mekteblerden
me’zûn olan îmânlı ve kültürlü binlerce genç Çanakkale’de şehîd olmuşlardır.</p>

<p><b>(Millî Gençlik Mecmuâsı, Çanakkale Özel
Sayısı, 1977)</b></p>

<p><b>&nbsp;</b></p>

<p><b>•••</b></p>

<p>“Biz sana doğrusu apaçık bir fetih ihsân ettik.</p>

<p>Böylece Allâh, senin geçmiş ve gelecek günâhını
bağışlar. Sana olan ni‘metini tamamlar ve seni doğru bir yola iletir. Ve sana
şanlı bir zaferle yardım eder.” (Fetih s. 1-3.â.)</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>17 MART 2005</b></p>

<p><b>ÜSTEĞMEN ZÂHİD'İN VASİYETİ</b></p>

<p>Bütün şehîd mektupları birbirine benziyor. Hepsi de
şahadeti hissetmişler... Dolayısıyla son mektûbları vasiyet, vasiyetleri de son
mektûbları gibi...</p>

<p>Üsteğmen Zâhid de, öyle yazmış eşine; yazabilen
diğerleri gibi...</p>

<p>&quot;Bugünlerde, her zamânkinden daha önemli
muharebelere gireceğiz. Bilirsin, her muhârebeye giren ölmez. Fakat eğer ben
ölürsem sakın gam yeme... Beni ve seni yaratan Allâh, bizi nasıl dünyâda birbirimize
nasîb etti ise, benden şehîdlik rütbesini esirgemediği takdirde elbette
rûhlarımızı da birbirine kavuşturur.</p>

<p>Vatan yolunda şehîd olursam, bana ne mutlu... Ancak
sana bir vasiyetim var: Birincisi, benim için kat‘iyyen ağlama; ikincisi,
eşyâmın listesi ilişikte, bunları sat, ele geçecek paradan mihr-i mu‘accel ve
mihr-i müeccelini al, üst tarafıyla bana bir mevlid okut. Eğer bunlar sana
borcumu ödemezse, hakkını helâl et ve ilk gece aramızda geçen sözü unutma...</p>

<p>...Bu vasiyetnâmemi aldığınız zamân yüksek sesle
ağlamanıza râzı değilim.”</p>

<p><b>(V. Vakkasoğlu, Bir Destandır Çanakkale,
266.s.)</b></p>

<p><b>&nbsp;</b></p>

<p><b>•••</b></p>

<p>“Mü’minler ancak o kimselerdir ki Allâh’a ve Resûlü’ne
îmân etdikten sonra şübheye sapmayıp Allâh yolunda mallarıyla, canlarıyla
savaşırlar. İşte onlar (îmânlarında) sâdık olanların tâ kendileridir.” (Hucurât s. 15.â.) </p>

<p><b>•••</b></p>

<p>Bir kimse sıdk ve hulûs ile Allâh (c.c)’den şehîdlik
dilerse, Allâh (c.c.) onu, yatağında ölse dahi, şehîdler derecesine erdirir.” (Müslim)</p>

<p><b>&nbsp;</b></p>

<p><b>18 MART 2005</b></p>

<p><b>NEVRUZDA MÜŞRİKLERE HEDİYE</b></p>

<p><b>VERMEK KÜFRE SEBEB OLUR</b></p>

<p>El-Hulâsa adlı kitapta zikredildiğine göre, bir kimse
Nevruz gününde bir mecûsîye yumurta hediye etse kâfir olur. Çünkü bu mecûsîye
küfründe ve hatalarında yardımcı olmuştur. Nevruz gününde bir müslümana bir
yumurta hediye ederse kâfir olmaz. Fakat bu görüş de sağlam değildir. Çünkü
müslümâna hediye etmekle de benzeme oluyor. Ancak bilerek değil de öyle tesâdüf
ederse o zaman küfür olmaz.</p>

<p>Mecmaun-Nevâzil adlı kitapta şöyle yazılmıştır:“Mecûsîler Nevruz gününde toplansa ve bir müslümân, onlar için ‘güzel bir adet
koydular’, dese kâfir olur. Çünkü bu sözü ile küfrü güzel kabul etmiş oluyor.”</p>

<p>Yine Fetâvâ-yı Suğrâ’da yazıldığına göre, bir kimse
daha önce satın almadığı halde özellikle Nevruz gününe saygı için bir şeyler
satın alırsa kâfir olur. Çünkü bu hareketi ile kâfirlerin bayramına saygı
göstermiş olur. Ancak ihtiyaç sebebiyle satın alırsa o zaman bir şey lâzım
gelmez. Yine bir kimse bir insana Nevruz gününde bir şey hediye etse ve bununla
Nevruz gününe saygı göstermeyi kasdetse kâfir olur. Yine bir öğretmen birinden
Nevruzluk hediyesi istese ve istenen kişi verse de vermese de öğretmenin kâfir
olmasından korkulur.</p>

<p>Tetimme adlı kitapta: Ebû Hafs el-Kebîr el-Buharî'den
rivâyet edilmiştir: Bir kimse elli sene Allâh (c.c.)'e ibâdet etse sonra Nevruz
günü gelse ve bu güne saygı için müşriklere bir şey hediye etse Allâh (c.c.)'e
küfretmiş ve elli senelik ibadetini yok etmiş olur. Yine bir kimse Nevruz günü
kafirlerin toplandığı yere giderse kâfir olur. Çünkü bu küfrünü ilân etmektir.</p>

<p><b>(Fıkh-ı Ekber, Aliyyü’l Kârî Şerhi,</b></p>

<p><b>Terc. Y. Vehbi Yavuz, 344-345.s.)</b></p>

<p><b>&nbsp;</b></p>

<p><b>19 MART 2005</b></p>

<p><b>İMÂM-I A‘ZAM (R.A.)’İN SÜNNET-İ SENİYYEYE
UYMADAKİ ÜSTÜNLÜĞÜ</b></p>

<p>İlim ve amel konusunda, herkesin âciz kaldığı yüksek
derecelere çıktığından dolayı avâm ve havâs tarafından hüsn-i kabûl görüp
yüceltildi. Bu arada hasedçilerin ve düşmânlarının sayısı da çoğaldı. Büyükler
hakkında cârî olan İlâhî bir âdet vardır: “Sen Allâh’ın açtığı yolu (sünneti,
kânûnu) değiştirecek değilsin.” Buna rağmen ders okutma ve fetvâ konusunda
kendisine aslâ yılgınlık gelmedi. Tam tersine kendisi hakkında verilen
müjdelerin iyiye yorumlanması buna eklenince çalışma ve ikbâlleri arttı. Bu
cümleden olarak, bir gece rü’yâda Ravza-i Mutahhara’yı kazıp Hazret-i Muhammed
(s.a.v.)’in mübârek kemiklerini çıkarıp toplayarak göğsünün üzerine koyduğunu
gördü. (Bir başka rivâyet de kemikleri çıkardıktan sonra birleştirdiği
şeklindedir). Bu durumdan çok rahatsız oldu, çok sarsıldı. Kendisinde ortaya
çıkan ıztırâb ve şiddetli korku sebebiyle arkadaşları ziyâretine geldi.
Muhammed b. Sîrîn (rh.a.)’e rü’yânın yorumunu sordurmaya mecbûr oldu. İbn-i
Sîrîn (rh.a.) rü’yâyı anlatan kişiye hemen şu cevâbı verdi: “Bu rü’yânın
sâhibi  Hazret-i Peygamber (s.a.v.)’in sünnetini tefsîr etmede kimsenin
ulaşamayacağı bir mertebede insânlara incelik ve gizlilikleri açıklayıp onları
aydınlığa kavuşturacaktır.” Bu yorum İmâm-ı A‘zam (r.a.)’e ulaştırılınca çok
ferâhladı. Gerçekten de akılları hayrete düşürecek derecedeki dînî sorunları
inceleyip çözüme kavuşturmayı başarmıştır. </p>

<p>Başka bir rivâyet de şöyledir: Öğrencilerinden biri
yanına vardığında kendisini üzüntülü görünce sebebini sormuştu. Yukarıda
anlatılan rü’yâyı aktardığında: “Muhammed b. Sîrîn’in çok yakın arkadaşlarından
biri buraya yakın bir yerde bulunmaktadır. İzin verirseniz gidip onu
çağırayım.” dedi. İmâm-ı A‘zam (r.a.): “Hayır biz gidip soralım.” dedi. Gidip
rü’yâsını anlatınca şu yorumda bulundu: “Siz Hazret-i Peygamber (s.a.v.)’in
sünnetini ikâme konusunda başka kimsenin ulaşamadığı yüce bir mertebeye
ulaşacak, şer‘î ilimlerin inceliklerine ve hakîkatlerine vukûfiyet
kazanacaksınız.” Bu iki rivâyet arasında çelişki yoktur. </p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmail Hakkı (rh.a.),
133.s.)</b></p>

<p><b>20 MART 2005</b></p>

<p><b>CENÂB-I ALLÂH’IN KAZÂSI VE TAKDÎRİ</b></p>

<p>Taatlerin hepsi Allâh (c.c.)’ün emriyle, iradesiyle,
sevgisiyle, kazası ve takdiriyle boynumuza borçtur. Ma‘siyetlerin hepsi de O
(c.c.)’ün takdiri, iradesi ve kazasıyladır. Fakat sevgisi, rızâsı ve emri ile
değildir.</p>

<p>“Eğer küfrederseniz, şüphesiz, Allâh (c.c.) sizden
müstağnidir (sizin îmânınıza muhtaç değildir). Bununla beraber O, kullarının
küfrüne razı olmaz. Eğer şükrederseniz sizin faîdeniz için bundan hoşnud
olur...” (Zümer s. 7.â.)</p>

<p>“Onlar (o îmân etmeyenler), bir hayasızlık yaptıkları
zamân; biz atalarımızı bunun üzerinde bulduk. Allâh (c.c.) de bize bunu
emretti, dediler. Onlara söyle: Allâh, hiçbir zamân, kötülüğü emretmez.
Bilmeyeceğiniz şeyleri Allâh’ın üzerine mi (atıp) söylüyorsunuz?” (A‘raf s. 28.â.)</p>

<p>İmâm-ı Âzam  (r.a.) hazretleri, el-Vasiyye adlı
eserinde şöyle demektedir:</p>

<p>“Biz inânırız ki, amellerimiz yapılış itibariyle üçe
ayrılır. Farz olanlar, fazîlet olanlar ve ma‘siyet olanlar.</p>

<p>Farz olan ameller: Bunları Allâh ta‘âlâ emretmiştir. Bu
ameller Cenâb-ı Hakk’ın dilemesi, sevgisi, rızası, kaza ve kaderi, hükmü,
yaratması ve O (c.c.)’ün tevfîkıyledir. Mahiyeti de Levh-i Mahfuz’da yazılıdır.</p>

<p>Fazilet olan ameller: Allâh (c.c.)’ün emriyle değildir.
Fakat O (c.c.)’ün dilemesi, sevgisi, rızası, hükmü, takdiri, ilmi, yaratması ve
yardımıyladır. Levh-i Mahfuz’da da yazılıdır.</p>

<p>Ma‘siyet (günâh) olan amellere gelince: Bu ameller,
Allâh (c.c.)’ün emriyle değil dilemesiyle, sevgisi ile değil, kazasıyla,
rızasıyla değil takdiriyle, yardımıyla değil, ilmi çerçevesindedir. Levh-i
Mahfuz’da da yazılır.”</p>

<p><b>(Fıkhı Ekber Şerhi, Çev. Ahmet Karadut,
264-265.s.)</b></p>

<p><b>&nbsp;</b></p>

<p><b>&nbsp;</b></p>

<p><b>21 MART 2005</b></p>

<p><b>BÜTÜN RESÛLLER (A.S.), İNSANLAR</b></p>

<p><b>ONLARA İTÂAT ETSİNLER DİYE</b></p>

<p><b>GÖNDERİLMİŞLERDİR</b></p>

<p>“Resûllerden hiçbir Resûlü biz Azîmüşşân göndermedik,
illâ Allâh’ın izni irâdesiyle (Onlara) itâat için gönderdik.” (Nisâ s. 64.â.)</p>

<p>Âyet-i celîle, cümle Resûller (a.s.)’ı göndermekten
maksad, biiznillâh onlara itâat etmek olduğu beyân ve itâat etmeyenleri de tenbîh
ve tekdîr etmektedir. Yine hayır ve şerrin, îmân ve küfrün, tâat ve ma‘siyetin
(günâhın) cümlesinin Allâh’ın irâdesiyle (dilemesiyle) olduğuna bu âyet-i
celîle işâret etmektedir. Zîrâ “İllâ li-yutâ‘a biiznillâh” demek “Bizim
tevfîkimiz ve i‘ânemizle itâat olunmak için Resûller gönderdik.” demektir. Yine
her Resûl (a.s.)’ın yeni bir şerîat ile geldiğine ve yeni bir şerîatın sâhibi
olduğuna da bu âyet-i celîle delâlet (işâret) eder. Zîrâ Resûl (a.s.),
kendinden evvel geçen Resûl (a.s.)’ın şerîatına da‘vet etmiş olsa, kendine
itâat etmiş addolmaz. Hâlbuki “Her Resûl (a.s.)’ın, ümmeti tarafından itâat
olunmak için gönderildiğini” bu âyet-i celîle beyân ediyor ki her Resûl
(a.s.)’ın yeni bir şerîatın sâhibi olduğuna delalet eder. Yine bu âyet-i celîle
“Enbiyâ (a.s.)’ın ma‘sûm olduğu”na delâlet eder. Zîrâ Enbiyâ (a.s.) ma‘sûm
olmasaydı, o zamân günâh işlemek câiz olup o Nebî (a.s.)’ın ümmeti de itâatle
me’mûr olduğundan o ma‘siyetle de itâatle me’mûr olmaları lâzım gelirdi.
Hâlbuki ma‘siyet (günâh) harâmdır. Şu hâlde vâcib ile harâmın tek şey üzere
birleşmesi, birbirine taban tabana zıd olan iki şeyin bir araya gelmesini îcâb
ettirir ki bu, mümkün değildir. Zıdların birleştirilmesi muhâl (imkânsız)
olduğuna göre cümle Enbiyâ (a.s.) ma‘sûmdur.</p>

<p><b>(Hulâsatü’l-Beyân Fî Tefsîri’l-Kur’ân, 3.c.,
964.s.)</b></p>

<p><b>&nbsp;</b></p>

<p><b>&nbsp;</b></p>

<p><b>22 MART 2005</b></p>

<p><b>HÂCET NAMÂZI</b></p>

<p>Şöyle ki: Uhrevî veyâ dünyevî bir hâceti olan kimse
güzelce abdest alır, yatsı namâzından sonra iki veyâ dört, bir kavle göre on
iki rek‘at namâz kılar, sonra Hakk ta‘âlâ hazretlerine senâda, Resûl-i Ekrem
(s.a.v.) Efendimize salât ü selâmda bulunur. Ba‘dehu hâcet duâsını okuyup
hâcetin husûlünü Allâh ta‘âlâdan niyâz eder.</p>

<p>Hâcet namâzının birinci rek‘atında Fâtiha-yı şerîfeden
sonra üç kerre Âyetü’l-kürsî, öbür üç rek‘atında da birer Fâtiha ile, birer
İhlâs ve Mu‘avvizeteyn sûreleri okunması hakkında bir hadîs-i şerîf vardır.</p>

<p>Hâcet Duâsı:</p>

<p>Allâhümme innî es’elüke tevfîka ehli’l-hüdâ ve a‘male
ehli’l-yakîn ve münâsahate ehli’t-tevbeti ve ‘azme ehli’s-sabri ve cidde
ehli’l-haşyeti ve talebe ehli’r-rağbeti ve ta‘abbüde ehli’l-verâi ve ‘irfâne
ehli’l-‘ilmi hattâ ehâfuke. Allâhümme innî es’elüke mehâfeten tahcüzünî ‘an
ma‘siyetike hattâ a‘mele bi-tâ‘atike ‘amelen estehıkku bihi rızâke ve hattâ
ünâsıhake bi’t-tevbeti havfen minke ve hattâ uhlisa leke nasîhate hubben leke
ve hattâ etevekkele ‘aleyke, fî’l-umûri husne zannin bike sübhâne hâlikın nûr.</p>

<p><b>&nbsp;</b></p>

<p><b>RIZIK BOLLUĞU İÇİN OKUNACAK DUÂ</b></p>

<p>Aşağıdaki âyet-i celîle, Zâriyât sûresi 58. âyet olup
akşam ve sabah veyâhud beş vakitte on birer kerre okunacaktır:</p>

<p>İnna’llâhe hüve’r-razzâku zû’l-kuvveti’l -metîn.</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>23 MART 2005</b></p>

<p><b>CEMAATE GİTMEYİP NAMÂZI ÖZÜRSÜZ OLARAK
MÜNFERİDEN KILMAK</b></p>

<p>Abdullâh b. Mes‘ud (r.a.)’den, Resûl-i Ekrem
(s.a.v.)’in cemaatten geri kalan bir takım adamlar hakkında şöyle buyurduğu
rivâyet olunmuştur:</p>

<p>“Gönlüm öyle istedi ki, halka (cemaate) namâz
kıldırmasını birine emredeyim de, sonra kendim cemaatten geri kalan adamlar
üzerine gidip evlerini yakayım.” (Müslim) </p>

<p>Resûlullâh (s.a.v.) buyurdu: “Bir takımları ya cemaatı
terketmekten vazgeçerler, ya da Allâh kalbleri üzerine mühür basar da sonra
gâfillerden olurlar.” (Müslim) </p>

<p>Resûl-i Ekrem (s.a.v.) buyurdu: “(Her kim) üç cumayı,
ona ehemmiyet vermeyerek terkederse Allâh onun kalbini mühürler.” (Ebû Dâvud) </p>

<p>Resûlullâh (s.a.v.) buyurdu: “Kim ki, bir ma‘zereti ve
zarûreti olmaksızın cumayı terkederse (zabta geçen kaydın) silinmediği ve
değiştirilmediği divanda (sicil defterinde) münâfık yazılır.”</p>

<p>Hafsa (r.a.)’dan, Resûlullâh (s.a.v.)’in şöyle
buyurduğu rivâyet edilmiştir. “Cuma namâzına gitmek, rüşdünü isbat eden herkese
vâcibtir.”</p>

<p><b>(İmâm Zehebî (rh.a.), Büyük Günâhlar,
207.s.)</b></p>

<p>&nbsp;</p>

<p><b>HADÎS-İ ŞERÎF</b></p>

<p>Enes (r.a.)’den: </p>

<p>“Kim sabah namazını cemaatle kılar, sonra güneş
doğuncaya kadar oturur Allâh (c.c.)’ü zikrederse ve sonra kalkıp iki rek‘at
(işrak) namazı kılarsa eksiksiz eda edilmiş bir hac ve umre sevabı alır. (Tirmizi)</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>24 MART 2005</b></p>

<p><b>İSLÂMDA ADÂLET VE EŞİTLİK</b></p>

<p>Resûl-i Ekrem (s.a.v.) Efendimizin amcası Abbâs (r.a.)
haylice zengin bir zât idi. Bedir harbine giderken zevcesi Ümmü’l-Fadl
(r.a.)’ya külliyetli altın verip:</p>

<p>- “Ben muharebeye gidiyorum, şayet bana bir hâl olur
ise bu altınlar seninle evlâdımındır.” demiş, buna ikisinden başka kimse vâkıf
değilmiş. Abbâs (r.a.) askere sarf edilmek üzere de yanına haylice altın almış,
lâkin vakt-i harbde elinden alınmış.</p>

<p>Resûl-i Ekrem (s.a.v.) Efendimiz, bu kerre ona gerek
kendisi için ve gerek birâderzâdeleri Âkil ve Nevfel (radıyallâh anhümâ) için
bedel vermesini emrettikte muharebede elinden alınmış olan altınların bu yolda
mahsûb edilmesini taleb ve ricâ etmişti. Resûlullâh (s.a.v.) Efendimiz
Hazretleri de:</p>

<p>- “Bizim aleyhimize sarf etmek üzere taşıdığın altını
sana bırakamayız.” diyerek onun bu ricasını kabûl etmedi. Abbâs (r.a.) de:</p>

<p>- “Yâa.. Beni avuç açtırıp da dilendirecek misin?”
dedi.</p>

<p>Onun üzerine Resûl-i Ekrem (s.a.v.) Efendimiz
Hazretleri de:</p>

<p>- “Hani Mekke’de haremin Ümmü‘l-Fadl’a bıraktığın
altınlar nerede? Ve Ümmü’l-Fadl’a “Benim ne olacağım ma‘lûm değildir, eğer
ölürsem bu altın oğlanlarımla senindir” demedin mi?” diye buyurdu. Hâlbuki
Abbâs (radıyallâh anh) o altınları zevcesine verirken yanında kimse yok idi.
Abbâs (r.a.) de:</p>

<p>- “Yâ Resûlallâh (s.a.v.)! Bunu sana kim söyledi?
deyince Hazret-i Resûl-i Ekrem (s.a.v.) Efendimiz de:</p>

<p>- “Bana Rabbim haber verdi!..” buyurdu. Abbâs (r.a.)
de:</p>

<p>- “Yâ Resûlallâh (s.a.v.) ben senin işinde şüphe
ediyordum, şimdi şüphem kalmadı. Ben şehâdet ederim ki sen sâdıksın!” dedi. Ve
kelime-i şahâdeti getirdi. Ve birâderzâdelerine de îmân etmelerini emretti. “Ve
Allâh (c.c.)’den daha ziyâde hayır ve mağfiret isterim.” diye sözlerine hitam
verdi. Lâkin bedeli afv edilmeyip, sâir esirler gibi bedel tedârik edip vererek
Mekke’ye avdet eyledi.</p>

<p><b>(Hz. Mahmûd Sâmî Ramazânoğlu (k.s.), Bedir
Gazvesi, 73.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>25 MART 2005</b></p>

<p><b>KIYÂMET GÜNÜNE İNANMAK</b></p>

<p>Biliniz ki, Kıyâmet günü gelecektir, olacaktır.
Kıyametin olacağında hiç şübhe yoktur. Allâh ta‘âlâ Hacc sûresi yedinci
âyetinde: </p>

<p>“Kıyâmet muhakkak gelecektir, bunda hiç şübhe yoktur.”
buyuruyor. İnsanların diriltilmesi de hakdır, olacaktır. Nitekim aynı sûrede
aynı âyet-i kerîmenin devamında: </p>

<p>“Allâh ta‘âlâ, bütün kabirlerde olanları
diriltecektir.” buyuruyor. Kıyâmetin gelmesini inkâr eden kâfir olur. Zîrâ
Kur'ân-ı kerîmin nassını inkâr etmiş olur. Kıyâmet gününe îman etmek; Kur'ân-ı
kerîmde ve hadîs-i şerîflerde haber verilen kıyâmet ve âhiret hallerinden,
kabir suâli, kabir azâbı, insanların dirilmesi, amel defterlerinin okunması,
amellerin tartılması, sırattan geçmek, havuz, şefaat, cehennem, cennet, ceza ve
mükâfat, azâb ve rahat, mü'minlerin cennette sonsuz kalmaları; kâfir, müşrik ve
münafıkların cehennemde ebedî kalmaları, âsî olan mü'minlerin cehennemden
çıkması ve cennete girmesi, büyük günâhların afvedilmesi, küçük günâha bile
azâb olunması, mü'minlerin Allâh ta‘âlâyı görmesi, cennete girdikten sonra
hepsinin hak olmasına kalb ile inanıp, dil ile ikrar etmesidir. Kıyâmet, şerîr
nâs, yani kötü insanlar üzerine kopacaktır. Nitekim Müslim Sahih’inde
Resûlullâh (s.a.v.)’den bildirir: </p>

<p>“Kıyâmet kötü insanlar üzerine kopar” buyuruldu. Yani
iyi insanlar bulundukça, Allâh ta‘âlâ Kıyâmeti koparmaz. Diğer bir hadîs-i
şerîfde: </p>

<p>“Yeryüzünde Allâh diyen bir kimse kalmayıncaya kadar
Kıyâmet kopmaz.” buyuruldu. </p>

<p><b>(Mevlânâ Muhammed Rebhâmî (rh.a.),</b></p>

<p><b>Riyâdu’n-Nâsihîn, 69-70.s.)</b></p>

<p><b>&nbsp;</b></p>

<p><b>&nbsp;</b></p>

<p><b>26 MART 2005</b></p>

<p><b>İSLÂM’DA ESİRLERE MUÂMELE</b></p>

<p>Bedir gazvesi sonrası esirler ikişer üçer ashâb (r.a.)
arasında taksîm olunmuş, Resûl-i Ekrem (s.a.v.) Efendimiz de bu esirlerin hoş
tutulmasını emir buyurmuşlardı.</p>

<p>Ashâb (r.a.) hurma ile teayyüş ederek hânelerindeki
esirlere kendi ekmek ve yemeklerini verir, me’kûlat ve meşrûbatına güzel
bakarlar idi.</p>

<p>Esirler arasında bulunan Mus‘ab bin Umeyr’in kardeşi
Ebû Uzeyir (r.a.) diyor ki:</p>

<p>- “Nezdlerinde esir bulunduğum ensâr (r.a.) yemek
vakitleri geldikçe kendileri hurma yerler, bana da ekmek ve katık verirlerdi.
Ben bu vaziyette utanır, yemeği onlara teklîf ederdim. Fakat onlar kabûl
etmezlerdi. Çünkü Resûl-i Ekrem (s.a.v.) bize iyi bakılmasını emretmişti.”</p>

<p>İşte “ahlâk-ı İslâmiyye”nin şeref ve ulviyyeti!..</p>

<p>Harb esirlerinin temiz elbiseleri yoktu. Resûl-i Ekrem
(s.a.v.) Efendimiz bunlara temiz elbiseler verilmesini emretti. Fakat Hazret-i
Abbâs (r.a.) o kadar boylu boslu idi ki, hiçbir kimsenin elbisesi ona
uymamıştı. Abdullâh ibn-i Übeyy (münâfıklardandır), boyca ona benzediğinden
elbisesini ona vermişti.</p>

<p>Buhârî (rh.a.)’e göre bu iyiliğine karşılık Resûl-i
Ekrem (s.a.v.) Efendimiz de gömleğini onun ölümünde kefen olmak üzere vermişti.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Bedir Gazvesi, 72.s.)</b></p>

<p><b>&nbsp;</b></p>

<p><b>HADÎS-İ ŞERÎF</b></p>

<p>“Düşmân elinde esir olan müslümânı kurtarınız, aç olanı
doyurunuz, hastayı ziyâret edip, hâlini hatırını sorunuz.”  (Buhârî)</p>

<p>&nbsp;</p>

<p><b>&nbsp;</b></p>

<p><b>27 MART 2005</b></p>

<p><b>RESÛLULLÂH (S.A.V.) HAKKINDA ŞÜPHE VE
İFTİRÂLARI BERTARAF EDEN ÂYETLER</b></p>

<p>Müşrikler, Hz. Muhammed (s.a.v.)’e deli demişlerdir.
Bunun üzerine Cenâb-ı Hakk, meâlen: “Hokka ile kaleme ve (erbab-ı kalemin)
yazmakta oldukları şeylere and olsun ki, (Habibim) Sen kalbinin ni‘meti
sayesinde, bir mecnun değilsin.” buyurmuştur. (Kalem
s. 1-2.â.)</p>

<p>Bir gün Âs bin Vâil, Hz. Muhammed (s.a.v.) ile
konuştuktan sonra, dönerken Mescid-i Harâm’da oturan Kureyş ulularından birkaç
kâfir, Âs’a:</p>

<p> O söyleştiğin kimdir, diye sordular. O da hâşâ: Bir
ebter (soyu kesik) idi cevâbını verdi. O günlerde Hz. Peygamber (s.a.v.)’in Hz.
Hatice (r.a.)’den doğan bir erkek oğlu vefât etmişti. O mel‘un, bunun için
ebter, yani soyu kesilen bir kişi idi, demek istedi. Cenâb-ı Hakk, o mel‘unun
bu sözlerine karşı şu âyet-i kerîmeyi indirdi. Meâlen: “Ebter senin
düşmânındır, Yâ Muhammed sen değilsin, senin evlâdın ve soyun kıyâmete kadar
bakidir.” (Kevser s. 3.â.) Düşmânın ise
bunlardan mahrumdur, demektir.</p>

<p>Yine o zamân da Hz. Peygamber (s.a.v.) için o mel‘un
kafirler yalan söyleyip iftira ettiler. Meâlen “O Allâh’a karşı yalan yere
iftirâ mı ediyor. Yoksa onda bir delilik mi var.” (Sebe
s. 8.â.) dediler. Hakk ta‘âlâ hazretleri buna cevâb verip şöyle buyurdu.
Meâlen:</p>

<p>“Hayır, âhirete inânmamakta olanlar (orada) azâbda
(dünyâ da hakdan) uzak bir sapıklık içindedirler.” (Sebe
s. 8.â.)</p>

<p>Yine O (s.a.v.)’e, Kur’an onun sözüdür, şâirdir
dediklerinde Allâh (c.c.) onlara şöyle cevâb buyurdu. Meâlen: “Biz ona, şiir
öğretmedik (bu) O’na yakışmaz da. O (nun getirdiği kitab) bir öğütten ve
(hükümleri) açıklayan bir Kur’an’dan başkası değildir.” (Yâsin s. 69.â.)</p>

<p>Hz. Peygamber (s.a.v.) eski ümmetlerden haber veren
âyetleri kâfirler okuduğu zamân Nadr bin el-Haris adındaki kâfir meâlen: “Eğer
dilersek bizde elbet bunun benzerini söyleriz. Bu eskilerin masallarından başka
(bir şey) değildir.” (Enfal s. 32.â.)</p>

<p>Bu sûre ile Hakk ta‘âlâ hazretleri müslümânları Kureyş
üzerine muzaffer kılacağını, onlara Mekke ve diğer ülkeleri fethedeceklerini
va‘d buyurduğunu ve insanların bölük bölük İslâm dînine gireceklerini haber
verdi ve öyle oldu.</p>

<p><b>(İmâm-ı Kastalânî (rh.a.),</b></p>

<p><b>İlâhî Rahmet Hz. Muhammed (s.a.v.), 2.c.,
132.s.)</b></p>

<p><b>&nbsp;</b></p>

<p><b>&nbsp;</b></p>

<p><b>28 MART 2005</b></p>

<p><b>İLM-İ TEVHÎDİN İNCELİKLERİ</b></p>

<p>İmâm-ı Âzam (r.a.) hazretleri buyurdular:</p>

<p>Tevhîd ilminin ince meselelerinden herhangi birisinin
anlaşılması insana müşkil görünürse, bir âlim bulup da derhal müşkilini ona
soruncaya kadar, Allâh ta‘âlâ indinde doğru olanı ne ise ona inândım demesi
kendisine borç olur. Aramayı geciktirmesi câiz olmaz. Bu husûsta duraklaması
ile kendisi mazur görülmez. Duraklarsa (belki) küfre varır.</p>

<p>İnançlarla ilgili olarak, akaid ilmi de dediğimiz
tevhîd ve sıfatlar ilmine ait bir mes’elenin anlaşılması insana güç gelirse,
ehlini bulup, sormak, doğrusunu öğrenmek lâzımdır. Ehlini arayıp bulmamak,
araştırmayı te‘hîr etmek, farz olan ilim talebini te’hir etmek demektir. Bu
te’hîr edilen ilim, îmân bilgisidir. Bu bilgi sayesinde insan, küfrü ve îmânı
bilir, Ehl-i Sünnet’in inânç esaslarına göre doğru olanı, bu bilgi sayesinde
öğrenir.</p>

<p>Cenâb-ı Hakk buyurur:</p>

<p>“...Eğer bilmiyorsanız, zikir erbabından sorunuz.” (Nahl s. 43.â.) </p>

<p>Hadîs-i şerîfte de:</p>

<p>“Kadın erkek bütün müslümânlar üzerine ilim talebi
farzdır.” Diğer bir hadîs-i şerîfte de:</p>

<p>“İlim, Sîn’de de olsa taleb ediniz” (Cami‘u’s-Sağîr) buyurulmuştur.</p>

<p>Bilinmesi ve inânılması zaruri olan dinin temel
meselelerinde şüphe ve tereddüt etmek, mü’minin kalbindeki tasdiki sarsar,
tasdike mani olur. Bu bakımdan da küfre götürebilir. Bu durum da, “Allâh
(c.c.)’e inândım, O (c.c.)’ün indinde doğru olana îmân ettim” dediğinde de,
icmâlî îmân sabit olmuş olur.</p>

<p><b>(Fıkhı Ekber Şerhi, Çev. Ahmet Karadut,
320-321.s.)</b></p>

<p><b>&nbsp;</b></p>

<p><b>&nbsp;</b></p>

<p><b>29 MART 2005</b></p>

<p><b>ALLÂH RESÛLÜ (S.A.V.)’E BAĞLILIK VE HARBDE
DİKKAT</b><b> EDİLECEK
HUSÛSLAR</b></p>

<p>Hz. Ebû Bekir (r.a.)’in buhrandan, tehlikelerden zerre
kadar yılmadığını gösteren bir hâdise: En muhataralı vaziyet içinde Resûl-i
Ekrem (s.a.v.), Zeyd b. Hârise’nin oğlu Üsâme (r.a.)’in kumandası altında izhar
buyurduğu ordunun Şam’a doğru azimetini emir etmesidir. Bazı ensar (r.a.),
Üsâme(r.a.)’in genç olduğunu, ashâbdan yaşlı bir kumandanın tayin olunmasını
münasib gördüklerini Hz. Ömer (r.a.)’le Hz. Ebû Bekir (r.a.)’den istemişlerse
de Hz. Ebû Bekir (r.a.): “Köpekler, kurtlar üzerime saldıracak olsalar yine onu
gönderirim. Resûl-i Ekrem (s.a.v.)’in emri bu merkezdedir. Tek başıma kalacak
olsam da onu gönderirim.” demişti.</p>

<p>Hz. Ebû Bekir (r.a.) ordu karargâhına gelerek orduyu
teşyi‘ etti. Üsâme ile arkadaşları at üzerinde gittikleri halde Hz. Ebû Bekir
(r.a.) yaya yürüyerek orduyu selâmladı. Üsâme (r.a.) atından inerek Hz. Ebû
Bekir (r.a.)’e atını takdîm etmek istedi, kabûl etmedi.</p>

<p>“Bir saat olsun ayaklarım Allâh yolunda tozlansın.”
dedi.</p>

<p>Hz. Ebû Bekir (r.a.) ordudan ayrılırken Üsame (r.a.)
ordusunda bulunan Hz. Ömer (r.a.)’in kendisine yardım etmek üzere Medine’de
kalmasına müsaade edip etmeyeceğini Üsame (r.a.)’den sordu, Üsame (r.a.) de Hz.
Ömer (r.a.)’e izin verdi.</p>

<p>Hz. Ebû Bekir (r.a.)’in orduya vuku bulan bu talimatı
ve vesâyâsı tarihe altın yazı ile yazılacak derecede kıymeti hâizdir. Ebû Bekir
(r.a.)’in bu hal ve harekâtı nüfûz-u şahsisini her nüfûzun fevkinde tanıyarak
bu nüfûzu sû-i isti‘malden müteneffir olduğunu ve kumanda ve idare esasatına ne
kadar riayetkâr olduğunu göstermektedir.</p>

<p>Kezâ: Hz. Ebû Bekir (r.a.) “Hiyanet etmeyiniz, gadr
etmeyiniz, haddi tecavüz etmeyiniz, kimsenin a’zasını kesmeyiniz, çocukları,
ihtiyarları, kadınları öldürmeyiniz. Hurma ağaçlarını kesip yakmayınız, yemiş
veren bir ağaca dokunmayınız.</p>

<p>Deve, koyun, inek gibi hayvanları gıdadan başka bir
maksat için kesmeyiniz.</p>

<p>Yolda manastırlara çekilmiş âdemlere rast geleceksiniz,
onları kendi hallerine bırakınız” dedi.</p>

<p>Orduya Allâh (c.c.)’ün avn-i samedaniyesiyle yürümesini
emir etmiş ve Resûl-i Ekrem (s.a.v.)’in emrini yerine getirmesini söylemiş ve
ordu da yürümüştü.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Hz. Ebû Bekir Sıddîk (r.a.), 116.s.)</b></p>

<p><b>&nbsp;</b></p>

<p><b>30 MART 2005</b></p>

<p><b>ÜMM-Ü SÜLEYM’İN ALLÂH (C.C.)’E BAĞLILIĞI</b></p>

<p>Ümm-ü Süleym'in, Ebû Umeyr adındaki oğlu hastalanıp
babası Ebû Talha'nın evde bulunmadığı bir sırada ölmüştü. Ümm-ü Süleym, onu
yıkadı, kefenledi ve evin bir köşesine koydu. Buhurladı ve üzerine örtü örttü.
Ev halkına da: “Ebû Talha'ya, oğlunun öldüğünü, ben söylemedikçe, hiç biriniz
söylemeyiniz!” dedi. Akşam olunca, Ebû Talha geldi. “Çocuk nasıldır?” diye
sordu. Ümm-ü Süleym: “Çocuğun ıztırâbı dindi. Rahatlaştığını sanıyorum!” dedi.
Ebû Talha, onun sözünden, çocuğun, gerçekten, iyileştiğini sandı. Ümm-ü Süleym,
akşam yemeğini hazırladı. Kocasına yedirdi, içirdi. O güne kadar hiç yapmadığı
şekilde özenerek süslendi, süslü görünmeğe çalıştı.</p>

<p>Sonra, yattılar. Gecenin sonuna doğru, Ebû Talha, gusl
edip mescide çıkmak isteyince, Ümm-ü Süleym: “Ey Ebû Talha! Birtakım kimseler,
ba‘zı şeyler âilelerine emânet olarak bıraksalar, bir müddet sonra da, bu
emânetlerini geri almak isteseler, onların bu isteklerini engellemeyi, sen
uygun görür müsün?” dedi. Ebû Talha “Hayır” deyince, Ümm-ü Süleym: “Sen de, oğlun
Ebû Umeyr'i böyle bir emânet say!” dedi.</p>

<p>Ümm-ü Süleym, Peygamberimiz (s.a.v.)’e İslâmiyet
üzerine bey'at ederken, ölüye feryâd ve figân etmemeye de, bey‘at etmiş
bulunuyordu.</p>

<p>Ebû Talha, Ümm-ü Süleym'in gösterdiği soğukkanlılığa
kızdı: “Madem ki öyleydi, ne diye bu işlere bulaştırıncaya kadar beni kendi
hâlime bıraktın da, oğlumun öldüğünü bana sonradan haber verdin?” dedi. Kalkıp,
Peygamberimiz (s.a.v.)’in yanına kadar gitti. Peygamberimiz (s.a.v.): “Allâh,
geçen gecenizi her ikinize mübarek kılsın!” buyurdu.</p>

<p>Ümm-ü Süleym, o gece hâmile kaldı. Çocuk doğduğu zamân
da, Peygamberimiz (s.a.v.), ona Abdullâh ismini koydu.</p>

<p>Peygamberimiz (s.a.v.)’in duâsı bereketiyle Abdullâh'ın
dokuz oğlu olmuştu ki, hepsi de hâfız-ı Kur'ân’dır.</p>

<p><b>(M. Âsım Köksal (rh.a.), İslâm Târihi,
8-9.c. 7.s.)</b></p>

<p><b>31 MART 2005</b></p>

<p><b>ALLÂH TA‘ÂLÂDAN KORKMAK</b></p>

<p>Enfâl sûresi, 2.,3.,4. âyetlerinde gerçek mü’minin
vasıfları sıralanmış. Burada sıralanan beş husûs ile ancak kâmil îmânın
tahakkuk edebileceği beyân edilmiştir.</p>

<p>“Mü’minler ancak onlardır ki Allâh anıldığı zamân
kalbleri titrer...” (Enfâl s. 2.â.)</p>

<p>Âyet-i celîleden kasdedilen ma‘nâ şudur: “Mü’min kimse,
ancak Allâh (c.c.)’ten korktuğu zamân mü’min olur.” Nitekim Cenâb-ı Hakk’ın,
“Rabblerine derin ta‘zîm göstermekte olanların O’ndan derileri ürperir.” (Zümer s. 23.â.) </p>

<p>“Rabblerinin huzûruna döneceklerinden yürekleri
korkarak... (Mü’minûn s. 57.â.) ve “Ki onlar, namâzlarda huşûya
riâyetkârdırlar...” (Mü’minûn s. 2.â.) âyet-i
celîleleri de böyledir.</p>

<p>Hakîkat erbâbına göre iki türlü korku vardır.</p>

<p>1. İkâb korkusu: Cenâb-ı Hakk’ın azâbından korkmaktır
ki bu günâhkârların duyacağı korkudur.</p>

<p>2. Azamet ve Celâl korkusu: Bu, ister Mukarreb melek
olsun, ister Mürsel, ister gönderilmiş bir Nebî olsun, mahlûkatın hiçbirinin
kalbinden çıkmayan korkudur. Zîrâ Cenâb-ı Hakk, zâtı gereği bütün mevcûdattan
müstağnîdir, onlara muhtaç değildir. O’nun dışındaki bütün mevcûdat ise O’na
muhtâçdır. Muhtaç olan, zengin ve azamet sâhibi hükümdârın huzûrunda ondan
korkar ve ürperir. Bu dehşete kapılmak ve korkmak, hükümdârın vereceği cezâdan
dolayı değildir. Aksine bu, muhtâç olan kimsenin, onun kendisinden zengin;kendisinin de ona muhtâç olduğunu bilmesi, böyle bir korku ve ürpermeye sebep
olmuştur.</p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 11. c., 243. s.)</b></p>

<p class=MsoNormal>&nbsp;</p>

<p class=MsoNormal>&nbsp;</p>

<p><b>01 NİSAN 2005</b></p>

<p>HZ. EBÛ HANÎFE (R.A)’İN FAZÎLETİ</p>

<p>Ebû Hanîfe (r.a.)’e bu yüksek makam nasıl verilmesin ki
kendisi kırk sene yatsı abdesti ile sabah namâzı kılmış, elli beş def‘a hacca
gitmiş, Rabbini yüz def‘a rü’yâda görmüştür. Bu rü’yâ mes’elesinin meşhûr bir
kıssası vardır: Son haclarında geceleyin Kâ‘be’ye girmek için Kâ‘be’nin
bekçisinden izin almış ve içeri girerek iki direk arasında namâza durmuşlar.
Namâzda evvelâ sağ ayağı üzerine basmış, sol ayağını onun üzerine koymuş ve
Kur’ân-ı kerîmi yarıya kadar okumuşlar. Sonra rükû ve secdeye vararak ikinci
rek‘ata kalkmışlar. Bu sefer de sol ayağına basmış, sağ ayağını onun üzerine
koymuşlar ve Kur’ân-ı kerîmi hatmedinceye kadar okumuşlar. Selâm verince
ağlayarak Rabbine münâcatta bulunmuşlar: “Ey Allâhım! Bu zaîf kul, sana hakkı
ile ibâdet edemedi; amma seni hakkı ile bildi. İmdi hizmetimin noksanını,
ma‘rifetinin kemâline bağışla!” diye niyâz ettiler. Bunun üzerine Beyt-i
şerîfin yan tarafından bir ses geldi: “Yâ Ebâ Hanîfe! Bizi nasıl lâzımsa öyle
bildin! Bize hizmet ettin, hizmeti de güzel yaptın. Seni ve kıyâmete kadar
mezhebine girerek sana tâbi olanları afvettik!” diye müjdelendi.</p>

<p>İmâm-ı A‘zam (r.a.) diyor ki: Rabbimi rü’yâmda doksan
dokuz def‘a gördüm. Kendi kendime: “Eğer yüzüncü def‘a görürsem, O’na, mutlakâ
Kıyâmet gününde kulların, azâbından ne ile kurtulacak?” diye soracağım, dedim.
Arkasından Rabbimi rü’yâmda gördüm ve suâlimi sordum. Hakk ta‘âlâ hazretleri şu
cevâbı verdi: “Her kim, sabah ve yatsı namâzlarından sonra şu duâyı okursa o
azâbdan kurtulur” dedi.</p>

<p>“Sübhâne’l ebediyyi’l-ebed. Sübhâne’l-vâhidi’l-ehad.
Sübhâne’l-ferdi’s-samed. Sübhâne râfii’s-semâi bi gayri ‘amed. Sübhâne men
besata’l arza ‘alâ mâin cemedâ. Sübhâne men haleka’l halka ve ahsâhüm adedâ.
Sübhâne’llezi men kaseme’r-rizka velem yense ehaden. Sübhâne lem yettehiz
sâhibeten velâ veleden. Sübhâne’llezi lem yelid velem yûled velem yekün lehü
küfüven ehad.</p>

<p><b>(İbn-i Âbidîn, Terc. Ahmed Dâvudoğlu (r.h.),
1.c., 57.s.)</b></p>

<p><b>02 NİSAN 2005</b></p>

<p><b>HZ. PEYGAMBER (S.A.V.)’E</b></p>

<p><b>SAHÂBE (R.A.E.)’NİN BAĞLILIĞI</b></p>

<p>Muhammed bin İshak (rh.a.) rivâyet eder ki:</p>

<p>Bedir günü Ukkaşe bin Mihsân (r.a.) şol kadar cenk etti
ki, elinde kılıç ufalandı. Hemen Resûlullâh (s.a.v.)’in yanına geldi.
Peygamberimiz (s.a.v.) dahî eline bir ağaç budağı verip: </p>

<p>- “Var bununla cenk eyle!” dedi.</p>

<p>Ukkaşe (r.a.) elindeki budağı bir kerre silktiği gibi
bir güzel uzun muhkem okkalı kılıç oldu. Andan gitti, tâ Bârî ta‘âlâ ve
tekaddes hazretleri müslümânlara fetih müyesser edinceye kadar ol kılıçla cenk
eyledi. Sonradan Resûlullâh (s.a.v.) Hazretleri ile nice gazâlara gidip ol
kılıcı kullandı. Hattâ şehîd olduğu zamânda dahî (o hurma dalı) kılıç şeklinde
idi.” diye buyurdu. (Mevâhib)</p>

<p>Bedir gazvesinde iki asker birbirine kavuşacağı esnâda
Abdurrahman bin Avf (r.a.) hazretleri saff-ı harbde olup sağında ve solunda
ensâr (r.a.)’den Benî Neccâr’dan iki kişi bulunmuştu.</p>

<p>Abdurrahman bin Avf (r.a.) der ki:</p>

<p>“Böyle korkulu bir vakitte rüzgârın girm ü serdini
görmemiş iki çocuk arasında kaldım diye düşünürken, bunlardan harb ve darbe
daha elverişlisi ile bulunmak isterken, onlardan biri beni gözü ile süzdü,
yenimden çekip bana:</p>

<p>- Ey amca, sen Ebû Cehîl’i tanır mısın? Bana
göstersene! dedi. </p>

<p>- Evet tanırım ey kardeşimin oğlu, Ebû Cehîl’i ne
yapacaksın? dedikte o:</p>

<p>- Bana haber verildiğine göre Ebû Cehil, Resûlullâh
(s.a.v.)’e sebb edermiş. Hayâtım irâde ve kudretinde olan Allâh’a yemîn ederim
ki, onu bir görürsem, artık benimle ondan eceli yakın olan ölünceye kadar
şahsım, onun şahsından ayrılmıyacaktır. Allâh ile ahd ettim, Ebû Cehîl’i
gördüğüm gibi üzerine hamle edip ya onu öldüreceğim veyâhud bu uğurda
öleceğim.” demiş.</p>

<p>Bir gencin heyecan hâlinde, böyle söylediği kat‘î şu
söze, doğrusu teaccüb ve hayret ettim.</p>

<p><b>(Hz. Mahmûd Sâmî Ramazânoğlu (k.s.), Bedir
Gazvesi, 58.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>03 NİSAN 2005</b></p>

<p><b>ÖLÜM VE AZRÂİL (A.S.)</b></p>

<p>Rivâyet olunur ki: </p>

<p>İbrâhîm aleyhisselam Azrâîl (a.s.)’a şöyle dedi:</p>

<p>- Ey Azrâîl! Sen kötü insanın rûhunu alırken hangi
sûrette ona göründüğünü bana gösterebilir misin?</p>

<p>- Sen buna tahammül edebilir misin?</p>

<p>- Evet tahammül ederim. Azrâîl (a.s.):</p>

<p>- Öyleyse yüzünü başka tarafa çevir, dedi.</p>

<p>Hz. İbrâhîm (a.s.) ondan yüzünü çevirdi. Sonra döndü
ki:  </p>

<p>O; korkunç kıyâfetli, pis kokulu, saçları dikleşmiş
siyah bir adam... Ağzından alev saçıyor ve burnundan duman çıkarıyor. Bu
manzarayı gören İbrâhîm (a.s.) düşüp bayıldı. Sonra ayıldığı zamân Azrâîl
(a.s.) ilk sûretinde göründü ve İbrâhîm (a.s.) O’na şöyle dedi:</p>

<p>- Kötü adama hiçbir şey olmasa da, yalnız senin yüzünü
görmek ona kâfidir. İbrâhîm (a.s.), ölülerine ağlayan birtakım insanlar gördü.
Onlara: </p>

<p>- Ölüler için değil, kendiniz için ağlasanız daha
hayırlı olur. Zîrâ ölen üç korkudan kurtulmuştur:</p>

<p>1. Azrâîl’in yüzünü görmekten kurtuldu. Çünkü o, O’nu
bir kerre görüp geçti.</p>

<p>2. Ölümün acısından kurtuldu. Çünkü o, onu da tattı.</p>

<p>3. Hayatın ne şekilde sona ereceğinden. Ondan da emîn
oldu.</p>

<p>“Akıllıya gereken; kendi nefsi için ağlamak ‘Zîrâ
ağlanacak odur.’ ve ölümün ensesinde onu beklemekte olduğunu bilmektir.”</p>

<p>Kim ki kulların sırlarına muttalî olup da merhamet-i
ilâhiyye ile ahlaklanmaz ise onun bu durumu kendisine fitne ve imtihândır. Bir
çok veballeri kendisine çekmesine sebep olur. Çünkü bu hâl, onun kendi nefsini
büyük görmesine, yaptığı amel ile ucub duyup başkasına karşı tekebbür etmesine
vesîle olur. Bu ise fitnenin en büyüğüdür. Zîrâ Allâh ta‘âlâya mahsûs azamet ve
kibriyâ sıfatlarının kendisinde olduğunu iddiâ etmek vebâline düşmüş olur. Bu
en büyük vebâldir. Zillet ve rüsvaylığın ve İlâhî azâba müstehak olmanın en
büyük sebebidir.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Hz. İbrâhîm (a.s.), 28.s.)</b></p>

<p><b>&nbsp;</b></p>

<p><b>04 NİSAN 2005</b></p>

<p><b>SAFER AYININ İLK VE SON ÇARŞAMBA</b></p>

<p><b>GÜNÜNDE OKUNACAK DUÂ</b></p>

<p>E‘ûzu bi’llâhi mine’ş-şeytâni’r-racîmi.
Bi-smi’llâhi’r-rahmâni’r-rahîm. Selâmun ‘aleyküm ketebe rabbüküm ‘alâ
nefsihi’r-rahmete. Selâmun ‘aleyküm bi-mâ sabertüm fe-ni‘me ‘ukbe’d-dâri.
Selâmun ‘aleyküm udhulû’l-cennete bi-mâ küntüm ta‘melûne. Ve selâmun ‘aleyhi
yevme vulide ve yevme yemûtü ve yevme yub‘asü hayyan. Ve selâmu ‘aleyye yevme
vulidtü ve yevme emûtü ve yevme ub‘asü hayyan. Selâmun ‘aleyke se-esteğfiru
le-ke rabbî innehu kâne bî hafiyyan. Ve selâmun ‘alâ meni’ttebe‘a’l-hüdâ. Ve
selâmun ‘alâ ‘ibâdihi’llezîne’stafâ. Selâmun ‘aleyküm lâ-nebteği’l-câhilîne.
Selâmun kavlen min rabbi’r-rahîmin. Selâmun ‘alâ nûhin fî’l-‘âlemîne. İnnâ
ke-zâlike neczî’l-muhsınîne. İnnehu min ‘ibâdinâ’l-mü’minîne. Selâmun ‘alâ
ibrâhîme. Ke-zâlike neczî’l-muhsinîne. İnnehu min ‘ibâdinâ’l-mü’minîne. Selâmun
‘alâ mûsâ ve hârûne. İnnâ ke-zâlike neczî’l-muhsinîne. İnnehüma min
‘ibâdinâ’l-mü’minîne. Selâmun ‘alâ ilyâsîne. İnnâ ke-zâlike neczî’l-muhsinîne.
İnnehu min ‘ibâdinâ’l-mü’minîne. Ve Selâmun ‘alâ’l-mürselîne. Selâmun ‘aleyküm
tıbtüm fe’dhulûhâ hâlidîne. Selâmun hiye hattâ metla‘i’lfecri. Allâhümme bârik
fî şehri’s-saferi va’htim le-nâ bi’s-sa‘âdeti ve’z-zaferi.</p>

<p><b>SAFER AYINDA KILINACAK NAMÂZ</b></p>

<p>Safer ayının ilk ve son çarşamba gecesi nısfu’l-leylden
(gece yarısından) sonra yeryüzüne nâzil olacak belâlardan bi-izni’llâhi ta‘âlâ
muhâfaza olmak için imsâkten evvel dört rek‘at nâfile namâzı kılıp Fâtiha’dan
sonra zamm-ı sûre olarak, birinci rek‘atte 17 “İnnâ a‘taynâ”; ikinci rek‘atte 5
“İhlâs”; üçüncü rek‘atte 1 “kul e‘ûzu bi-rabbi’l-felak”; dördüncü rek‘atte 1
“kul e‘ûzu bi-rabbi’n-nâs” okuyup selâmdan sonra duâ edilecektir. Kezâ, Safer
ayının son çarşambasının ya gecesi veyâ gündüzü iki rek‘at namâz kılıp birinci
ve ikinci rek‘atte Fâtiha’dan sonra 11’er “İhlâs” okunacak.</p>

<p>Namâzdan sonra 7 def‘a istiğfar edilecek ve el kaldırıp
11 def‘a salât-ı münciye ve sonlarında inneke ‘alâ külli şey’in kadîr
okunacaktır. Bu duâlarda, “Allâh ta‘âlânın, kendimizi ve âile efrâdımızı ve
bilcümle mü’minleri âfât-ı semâvîye, âfât-ı arzîyelerden ve cemî‘ belâlardan
muhâfaza buyurulması” için niyâz edilecektir.</p>

<p><b>05 NİSAN 2005</b></p>

<p><b>HER KİM SÜNNETİMDEN YÜZ ÇEVİRİRSE BENDEN
DEĞİLDİR</b></p>

<p>Buhârî’nin nikâh bahsinde rivâyet edilen hadîs-i
şerîfte: </p>

<p>“Üç kişi ezvâc-ı tâhiratın evlerine gelerek Peygamber
(s.a.v.)’in (gizli) ibâdetini sormuşlar. Kendilerine haber verilince bunu az
görerek: </p>

<p>“Biz nerede, Peygamber (s.a.v.) nerede! Allâh (c.c.) O
(s.a.v.)’in gelmiş geçmiş bütün günâhlarını affetmiştir.” demişler. </p>

<p>Bunlardan biri: “Bana gelince ben geceleri ilelebed
namaz kılacağım; diğeri ben de ömrüm boyunca oruç tutacağım, orucu hiç
bırakmayacağım; öteki, kadınlardan uzak kalacağım ve ebediyyen evlenmeyeceğim.”
demiş. Bunun üzerine Resûlullâh (s.a.v.) gelerek: </p>

<p>“Şöyle şöyle diyenler sizler misiniz? Dikkat edin
vallâhi sizin Allâh’tan en ziyâde korkan ve sakınanınız benim. Lâkin ben hem
oruç tutarım, hem de tutmam. Hem namaz kılarım, hem uyurum. Kadınlarla da
evlenirim. İmdi her kim benim sünnetimden yüz çevirirse benden değildir.”
buyurmuşlar.</p>

<p>“Her kim benim sünnetimden yüz çevirirse benden
değildir.” cümlesinden murâd; sünnetimden yüz çeviren benim yolumda değildir,
demektir. Ya‘ni buradaki sünnetten murâd tarîkat ve yoldur. Bu da farz, nâfile
bütün amellere ve akâide şâmildir.</p>

<p>Evlâ olan her işte orta yolu tutup helâl şeylere
devâmda ifrat göstermemektir. Çünkü bunun sonu büyüklenmeye varır. Nikâh
Peygamber (s.a.v.)’in sünnetlerindendir. İslâmiyette ruhbâniyet yoktur. </p>

<p><b>(Sahîh-i Müslim,</b></p>

<p><b>Terc. Ahmed Dâvudoğlu (rh.a.), 7.c., 216.s.)</b></p>

<p><b>&nbsp;</b></p>

<p><b>&nbsp;</b></p>

<p><b>06 NİSAN 2005</b></p>

<p><b>ÂHİR ZAMÂN MÜSLÜMÂNLIĞI</b></p>

<p>“Âhir zamânda öyle bir topluluk ortaya çıkacaktır ki,
onlar yaşca küçük, akılca hafif olacaklardır. Onlar yaratılmışların en
hayırlısı olan Son Peygamberin kelâmını te’vil ederek tekellüm ederler. (Yani
hadîsleri kendi re’y ve hevâlarına göre ma‘nâlandırıp açıklarlar.) Kur’an
okurlar, ama (îmân ve Kur’an) boğazlarından geçip kalplerine inmez. (Sadece
lâfta kalır). Yaydan hızla fırlayan okun, hedefi delip çıkması gibi onlar da
dinden öylece çıkar giderler...” (Buhârî)</p>

<p>Bu hadîs-i şerif, son devrin büyük âlim ve
mürşidlerinden “Ebû’l-Kemal İbrâhim Hakkı” hazretleri adlı mevlevî şeyhinin
İslâm harfleriyle basılmış olan Şemsü’l-îrşad li Sultan Reşad adlı eserinde
yazılmış ve açıklanmıştır. Meşhur ve mu‘teber hadîs kitaplarında da mevcuttur.</p>

<p>Bu hadîsten anladığımıza göre âhir zamânda
müslümânların içinden sapık ve bozuk bir gurup çıkacaktır. Bunların özellikleri
şunlardır:</p>

<p>1- Yaşları genç olacaktır.</p>

<p>2- Amel, yani yaptıkları işler, aksiyonlar itibariyle
beyinsiz ve hasta olacaklardır. Yararsız, yaramaz, bozuk, zararlı işler
işleyeceklerdir.</p>

<p>3- Bunlar İslâm da‘vasını, Peygamber (s.a.v.)
Efendimizi, mukaddesatımızı kendi re’y, kapris, hevâ ve hevesleriyle
açıklayacak; yüce dînimizi nefisleri, siyasî nüfûzları, maddî menfaatleri,
ikbal ve riyaset hırsları, ün ve alkış hevesleri uğrunda istismar ve istihdam
edeceklerdir.</p>

<p> 4- Bunlar Kur’an okurlar, âyetler zikrederler, “biz
Kur’an-ı kerîme bağlıyız” derler ama, onların bu iddiaları ancak laftadır.
Aslında îmân kalplerine inmemiştir. Onlar “men fesserel Kur’ane bire’yihi fekad
kefer” tehdîdine ma‘ruzdurlar.</p>

<p> 5- Müslümân olduklarını iddia etmelerine rağmen gerek
i‘tikad, gerekse ameldeki bozuk ve sapık halleri yüzünden onlar dinden hızla
çıkıp giderler. Kendilerinde küfür, inkâr alametleri vardır.</p>

<p> 6- Bunlar “islâmcı” olduklarını iddia ederler, ama
ahlâk ve karakter i‘tibâriyle İslâm’dan uzaktırlar.</p>

<p><b>(İmâm Zehebî (rh.a.), Büyük Günâhlar
Ekbölüm, 277-278.s)</b></p>

<p><b>&nbsp;</b></p>

<p><b>07 NİSAN 2005</b></p>

<p><b>İMÂM-I A‘ZAM
(R.A.)’İN FIKIHTAKİ ÜSTÜNLÜĞÜ</b></p>

<p>İmâm-ı A‘zam (r.a.) şöyle söylerdi: “Her hangi bir
mes’elede Resûl-i Ekrem (s.a.v.) Efendimizden bir hadîs gelirse “baş ve gözümüz
üzerinde” deriz. Ashâb-ı kirâmdan bir kaç söz gelse kitâb ve sünnete daha uygun
bulduğumuzu seçeriz. Ama bir mes’elede hadîs ya da sahâbe (r.a.) sözü
bulamazsak tâbiîleri taklîd edemeyiz, belki biz de onlar gibi ictihâd etmek
durumundayız.”</p>

<p>Her şeyden önce Hazret-i İmâm (r.a.), gece ibâdetini
(teheccüdü) ihmâl etmezdi. Bu O’nun güzel alışkanlıklarındandı. Bir gün yolda
yürürken: “İşte bütün geceyi ibâdetle değerlendiren Ebû Hanîfe (r.a.) geçiyor.”
diyen bir kişiyle karşılaştıktan sonra gecelerini tamâmen ibâdet ve tâatle
geçirmeye başladı. “Bende bulunmayan güzel bir hasletle nitelendirildiğim için
Rabbim’den hayâ ederim.” dedi.</p>

<p>Ba‘zı selef bilginleri: “Mekke-i Mükerreme’de
bulunduğumuz sırada hem Mescid-i Harâm’da namâz kılıp tavâf etmek hem de
insânların tüm sorunlarını hâllederek fetvâ vermek konusunda Ebû Hanîfe (r.a.)
gibi sabırlı ve gayretli bir kimse görmedik.” demişlerdir.</p>

<p>Müctehid imâm ve büyük bilginlerden sayılan birçok
kişinin İmâm-ı A‘zam (r.a.)’den ders alması da büyük bir şeref ve fazîlettir.
Büyüklük ve üstünlükleri herkesce kabûl edilen Abdullâh b. el-Mübârek, Mâlik b.
Enes, Leys b. Sa‘d, Mis‘ar b. Kidâm ile Ebû Yûsuf, Muhammed b. el-Hasan, İmâm-ı
Züfer (rh.a.e.) gibi pek çok kimse İmâm-ı A‘zam (r.a.)’den ilim öğrenmiştir.</p>

<p><b>(İmâm Ebû Hanîfe (r.a.), Terc. Manastırlı
İsmail Hakkı (rh.a.), 50.s.)</b></p>

<p>&nbsp;</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>08 NİSAN 2005</b></p>

<p><b>MÜSLÜMÂN KADINLAR KİMLERLE GÖRÜŞÜP
KONUŞABİLİRLER?</b></p>

<p>Cenâb-ı Allâh Ahzâb s. 55’de şöyle buyuruyor: “Onların
üzerlerine bir vebâl yoktur: Ne babalarında ve ne oğullarında ve ne
kardeşlerinde ve ne kardeşlerinin oğullarında ve ne kendi kadınlarında ve ne de
ellerinin mâlik olduklarında. Bunlar ile görüşebilirler. Ve Allâh’tan korkun.
Şübhe yok ki Allâh, her şey üzerine bir şâhiddir.” Bu mübârek âyette müslümân
kadınların, kimler ile arada perde olmaksızın görüşebileceklerini bildiriyor ve
kendilerine Allâh korkusu telkîn buyuruluyor.</p>

<p>Onların, (İslâm kadınlarının) üzerlerine bir vebâl
yoktur. Arada perde olmaksızın buluşup görüşmelerinden dolayı bir günâh
gerektirmez. Ne babalarında ve ne oğullarında ve ne kardeşlerinde ve ne
kardeşlerinin oğullarında ve ne kız kardeşlerinin oğullarında, bunlar ile perde
arkasında olmaksızın görüşmelerinde bir mahzûr yoktur. Bu husûsta süt babalar
da neseben baba hükmündedir. Amcalar ve dayılar da baba mesâbesinde oldukları
için ayrıca zikredilmemişlerdir. Ve müslümân kadınlarının ne kendi kadınlarında
kendileri gibi müslümân bulunan kadınlar ile görüşmelerinde bir günâh yoktur.
Müslümân olmayan kadınlar, bir kavle göre erkek mesâbesindedir. Ve ne de
ellerinin mâlik olduklarında bir vebâl yoktur, bunlar ile görüşebilirler.
Bunlardan murâd, bir kavle göre sâdece câriyelerdir. Velhâsıl bu bildirilen
kimselerle perdesiz görüşmeleri yasak değildir.</p>

<p>Deniliyor ki hicâb âyeti (perde âyeti) nâzil olunca babalar
ve oğullar vesâir yakınlar demişlerdir ki: “-Yâ Resûlallâh, bizler de mi perde
arkasından konuşacağız?” Bunun üzerine bu âyet-i celîle nâzil olmuş, onların bu
husûsta müstesnâ bulundukları bildirilmiştir.</p>

<p><b>(Ömer Nasûhî Bilmen,</b></p>

<p><b>Kur’ân-ı Kerîm’in Türkçe Meâl-i Âlîsi ve
Tefsîri)</b></p>

<p>Âyet-i celîlenin başlangıcından i‘tibâren sıralanıp
“hakkında hiçbir vebâl yoktur, ifâdesini Beyzâvî, Celâleyn, el-İşâre, Medârik
“Bütün bunların perdesiz olarak zevcât-ı tâhirât (r.anhünne)’yi ve diğer
müslümân kadınları görmeleri ve onlarla konuşmaları helâldir.” ma‘nâsıyla
tefsîr etmişlerdir.</p>

<p><b>(Hasan Basrî Çantay, Kur’ân-ı Hakîm ve
Meâl-i Kerîm)</b></p>

<p><b>09 NİSAN 2005</b></p>

<p><b>ALLÂH (C.C.)’E TEVEKKÜL ETMEK</b></p>

<p>Allâh ta‘âlâ, bu âyet-i celîlelerde (Enfâl s. 2-4.â.)
beş şeyi zikretmiş: Allâh anıldığı zamân yürekleri titrer, karşılarında O’nun
âyetleri okununca bu, onların îmânını artırır. Onlar, ancak Rabblerine dayanıp
güvenirler, onlardır ki namâzı dosdoğru kılarlar, kendilerine rızık olarak
verdiğimizden Allâh yolunda harcarlar. İşte bu beş şey ile muttasıf olanlar
hakkında “İşte onlar, gerçek mü’minlerin tâ kendileridir.” buyurmuştur ki bu
da, bütün bu hasletlerin “îmân” ismine dâhil olduğuna delâlet eder.</p>

<p>Buhârî ve Müslim’in îmân bâbında Ebû Hureyre (r.a.)’den
rivâyetle Fahr-i Kâinât (s.a.v.) Efendimiz, şöyle buyurmuşlardır: “Îmân yetmiş
küsür kısımdır. Bunların en yücesi, Allâh’tan başka ilah olmadığına şahâdet
etmektir. En düşüğü ise eziyet veren şeyleri yoldan gidermektir. Hayâ da îmânın
bir şu‘besidir.” Îmân, ikrâr, i‘tikâd ve amelin toplamından ibâret olduğundan
ameldeki farklılık îmândaki farklılığı ortaya çıkarır.</p>

<p>Hakk ta‘âlânın “Onlar, ancak Rabbleri’ne dayanıp
güvenirler.” (Enfâl s. 2.â.) ifâdesinin ma‘nâsı şudur:</p>

<p>Bil ki mü’minlerin vasfı, Hakk ta‘âlânın va‘dinde ve
vaîdinde (korkutucu şeyler va‘d etmesinde) sâdık olduğuna güvenmektir ve “Allâh
ve Resûlü doğru söylemiştir.” demektir. “Onlar, sâdece Rabbleri’ne tevekkül
ederler.” bu hâl, çok yüce bir mertebedir. Bu da, insanın herhangi bir işte
sâdece Allâh (c.c.)’e güvenip dayanması hâlidir. Burada üç mertebe
sıralanmıştır: 1) Allâh (c.c.)’ün ikâbından (ya‘ni azâbından) korkmak, 2) Allâh
(c.c.)’ün teklîflerine boyun eğmek, 3) Allâh (c.c.)’ten gayrisinden alâkayı
tamâmen kesmek ve tamâmıyla Allâh (c.c.)’ün lûtuf ve keremine i‘timâd etmektir.
Ya‘ni Allâh (c.c.)’ten gayrîsinden tamâmıyla müstağnî olmaktır.</p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 11. c., 246. s.)</b></p>

<p><b>&nbsp;</b></p>

<p><b>&nbsp;</b></p>

<p><b>10 NİSAN 2005</b></p>

<p><b>SIDDÎKLARIN ALLÂH (C.C.)’Ü ZİKRİ</b></p>

<p>Bir harp dönüşü Resûl-i Ekrem (s.a.v.) Efendimizden, o
harpte şehîd olan Nevfel (r.a.)’in annesi, bir rivâyete göre de hâtunu Nevfel
(r.a.)’in orduda bulunup bulunmadığını ve akîbetini sordu.</p>

<p>Resûl-i Ekrem (s.a.v.)’in gözleri yaşardı. Yanında
olanlar da ağladılar. Şahâdet haberini vermeğe mübârek kalbi dayanamadığından
eliyle arka tarafı işaret edip geçtiler. Hz. Ömer, Osman, Alî (r.a.e.) aynı
şekilde cevâb vermeden geçtiler. Ordunun en sonunda Hz. Ebû Bekir (r.a.)
geliyordu. Nevfel (r.a.)’in annesi veyâ hatunu gelip, Hz. Ebû Bekir (r.a.)’den
de sordu. O, Resûl-i Ekrem (s.a.v.)’in mağara arkadaşı, yüksek sırların
kaynağı, Hakk ta’âlâya tam bir teveccühle sakalını da ağzına alarak: “- Ya
Rabbi, bir gönül yıkmaktan Habib-i Ekremin (s.a.v.) sakındı, Alî, Osman, Ömer
kaçındı. Ben zor vaziyette kaldım. Eğer Nevfel’in şahâdet haberini versem
Habîbine muhalefet etmiş olurum. Doğru söylesem bir gönlü yıkmış olurum, yalan
söylesem din yıkılır. Sen bana bir söz ilham et veyâ hatunun gönlünü teselli
edecek bir kolaylık ihsan et.” diye duâ etti. Ve içten gelerek, tam bir
teslimiyetle “Yâ Allâh” diye bağırdı. O anda okun yaydan çıktığı gibi Nevfel
(r.a.), elinde kılıç olduğu halde gelerek Hz. Ebû Bekir (r.a.)’e selâm verdi.
“- Beni mi çağırdın yâ Sıddîk, buradayım.” dedi.</p>

<p>Resûl-i Ekrem (s.a.v.) mescide gelip oturmuşlardı. Hz.
Nevfel’in içeri girip selâm verdiğini gördüler. Resûl-i Ekrem (s.a.v.), Hz.
Nevfel’i karşılayıp selâmını aldı otururlarken “Bu Hakk ta’âlânın bir âyetidir.
Acaba kimin sebebiyle gelmiştir?” dedikleri sırada Cebrâîl (a.s.) gelip: “Yâ
Resûlallâh (s.a.v.), şükür secdesi et! Hakk ta’âlâ ümmetinden Hz. Îsâ (a.s.)
gibi ölüleri dirilten birini yaratmıştır. Hakk ta‘âlâ selâm eder, “Eğer mağara
arkadaşın Sıddîk, sakalı ağzında iken bir kere daha “Yâ Allâh” deseydi İzzetim
Celâlim hakkı için bütün şühedâyı diriltirdim. Ben Ebû Bekir’den râzıyım. O da
benden râzı mıdır? Onun sözünün üzerine Nevfel’i dirilttim. Çünkü o cahiliyyet
devrinde de yalan söylememiştir.” buyurduğunu haber verdi.</p>

<p>İşte hakkı ile “Allâh” demenin dünyâdaki neticesi. </p>

<p>Muhakkak ki Kıyâmet günü elde edilecek netice daha da
üstün olacaktır. İnşaallâh.</p>

<p><b>11 NİSAN 2005</b></p>

<p><b>KIYÂMET GÜNÜNDE OLACAKLARA ÎMÂN</b></p>

<p>İmran b. Husayn anlatıyor: Peygamber (s.a.v.) bir
yolculukta iken şu âyet inmişti: “Ey insanlar! Rabbinize âsi olmaktan sakının;doğrusu Kıyâmet kopacağı sırada meydana gelen zelzele dehşet vericidir. O gün
emzikli kadınlar emzirdiğini unutur. Hâmile kadınlar çocuklarını düşürür,
insanları sarhoş bir vaziyette görürsün. Oysa sarhoş değildirler. Fakat
Allâh’ın azâbı daha da şiddetlidir.”</p>

<p>Daha sonra Peygamber (s.a.v.):</p>

<p>“- O hangi gündür biliyor musunuz?” diye sordu. Biz:</p>

<p>“- Allâh ve Resûlü daha iyi bilir.” dedik. Hz.
Peygamber (s.a.v.):</p>

<p>“- O gün Allâh’ın Adem’e şöyle dediği gündür:Cehennemlikleri diriltiyorum. Adem, ey Rabbim, cehennemlikleri diriltmek ne
demek? der. Allâh dokuz yüz doksan dokuz kişi cehenneme gidecek birisi cennete
gidecektir, buyurur.” dedi. Bu sözler üzerine müslümânlar ağlamaya başladılar.
Resûlullâh (s.a.v.):</p>

<p>“- Doğruluktan ayrılmayın, dürüst olun. Çünkü her
peygamberden önce bir cahiliyet devri yaşanmıştır.” buyurdu. Sonra da:</p>

<p>“- Cahiliyet devri insanlarının çoğu cehennemlikleri
meydana getirir. Eğer bunlar kâfi gelmezse münâfıklarla tamamlanır. Sizler
diğer milletlere nazaran devede kulak bile değilsiniz. (Bir hayvanın
bacağındaki veya bir devenin böğründeki küçük bir ben kadarsınız.)</p>

<p>Ben cennetliklerin dörtte birini sizin teşkil etmenizi
temennî ederim.” buyurunca, orada bulunanlar tekbîr getirdiler. Peygamber
(s.a.v.) bu defâ: “-Cennet halkının üçte birini sizin teşkil etmenizi temennî
ederim.” buyurdu. Etrafındakiler yine tekbîr getirdiler. Peygamber (s.a.v.)
daha sonra:</p>

<p>“- Sizin cennet ehlinin yarısını teşkil etmenizi
temennî ederim.” buyurdu. Etrafındakiler yine tekbîr getirdiler. Fakat ben
Peygamber (s.a.v.)’in “Üçte ikisini teşkîl etmenizi temennî ederim.” deyip
demediğini bilmiyorum.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 4.c, 1384.s.)</b></p>

<p><b>             </b></p>

<p><b>12 NİSAN 2005</b></p>

<p><b>MÜ’MİNLERİN KADINLARININ</b></p>

<p><b>HANIMEFENDİSİ</b></p>

<p>Hz. Âişe (r.a.)’dan naklen rivâyet edilmiştir. Hz.
Peygamber (s.a.v.) zevceleri yanındaydılar. Onlardan hiçbirini terk etmemişti.
Derken yürüyerek Hz. Fâtımâ (r.a.) geldi. Yürüyüşü Hz. Peygamber (s.a.v.)’in
yürüyüşünden hiç ayrılmıyordu. O’nu görünce kendisiyle hoşbeşte bulundu ve:“Merhaba kızım!” dedi. Sonra sağ yanına yâhud soluna oturttu. Sonra kendisine
bir şeyler fısıldadı. Bunun üzerine Fâtımâ (r.a.) şiddetle ağladı. O’nun
feryâdını görünce, ikinci def‘a kendisine bir şeyler fısıldadı. Bu sefer Fâtımâ
(r.a.) güldü. Ben kendisine:</p>

<p>-Resûlullâh (s.a.v.) kadınlarının arasında sır söylemek
için seni seçti. Sonra sen ağlıyorsun hâ! dedim. Resûlullâh (s.a.v.)
(yanımızdan) kalktığı vakit Fâtımâ (r.a.)’ya:</p>

<p>-Resûlullâh (s.a.v.) sana ne söyledi? diye sordum.</p>

<p>-Ben Resûlullâh (s.a.v.)’in sırrını ifşâ edemem! dedi.
Resûlullâh (s.a.v.) vefât edince (Fâtımâ (r.a.)’ya):</p>

<p>-Senin üzerinede hakkım nâmına yemîn ediyorum. Bana
Resûlullâh (s.a.v.)’in sana ne dediğini söyle? dedim. Hz. Fâtımâ (r.a.):</p>

<p>-Şimdi (olur). Evet! Birinci def‘a bana fısıldadığında
Cibrîl’in her sene kendisine bir def‘a Kur’ân arzettiğini, bu sefer iki def‘a
arzettiğini haber verdi ve:</p>

<p>-“Ben ecelimin yaklaştığını görüyorum. Allâh’tan kork!
Sabret! Zîrâ ben senin için ne iyi bir selefim.” buyurdu. Ben de gördüğün
şekilde ağladım. Benim feryâdımı görünce bana tekrar fısıldayarak: “Yâ Fâtımâ!
Mü’minlerin kadınlarının efendisi olmak istemez misin?” buyurdu. Ben de
gördüğün şekilde güldüm, dedi. Es-Sübkî bizim ihtiyarımız hepsinden efdâl olan
Fâtımâ’dır, sonra Hadîce, sonra Âişe (r.a.) gelir, demiştir.</p>

<p><b>(Sahîh-i Müslim,</b></p>

<p><b>Terc. Ahmed Dâvudoğlu (rh.a.), 10.c.,
323.s.)</b></p>

<p><b>13 NİSAN 2005</b></p>

<p><b>YAĞMUR SUYUNA OKUNACAK DUÂ</b></p>

<p>“Bi’smi’llâhi’r-rahmâni’r-rahîm”</p>

<p>Ömer İbn-i Hattâb radıya’llâhu anhin şöyle dediği
rivâyet edildi:</p>

<p>“Resûlullâh salla’llâhu ta‘âlâ ‘aleyhi ve sellem
buyurdular ki:</p>

<p>“-Kim yağmur suyundan alır da (bir rivâyette Nisan
yağmurundan) ve üzerine yetmiş (70) def‘a Fâtiha sûresi ve yetmiş (70) def’a
Âyetü’l-kürsî ve yetmiş (70) kul-huve’llâhu ahad ve yetmişer (70’er) def‘a da
Mu‘avvizeteyn’i (Felâk ve Nâs sûrelerini) okursa, nefsim, yed-i kudretinde
Olan’a (Allâh’a) yemîn ederim, muhakkak Cibrîl bana geldi ve haber verdi ki:“-Her kim, bu sudan arka arkaya yedi (7) gün, sabahları içerse, muhakkak Allâh
sübhânehu ve ta‘âlâ, o suyu içen kimsenin cesedindeki bütün hastalıkları def‘
eder. Ve onu hastalıktan âfiyette kılar. Ve damarlarından ve etinden ve
kemiğinden ve bütün a‘zâlarından (hastalığı) çıkarır.”</p>

<p>1. Yetmiş (70) def‘a Fâtihâ sûresi</p>

<p>2. Yetmiş (70) def‘a Âyetü’l-kürsî</p>

<p>3. Yetmiş (70) def‘a İhlâs sûresi</p>

<p>4. Yetmiş (70) def‘a Felak sûresi</p>

<p>5. Yetmiş (70) def‘a Nâs sûresi</p>

<p><b>&nbsp;</b></p>

<p><b>HADÎS-İ ŞERÎF</b></p>

<p>“Resûlullâh (s.a.v.), her zaman hastalıklarında
Muavvizeteyn sûrelerini okuyup kendi ellerine üflemek ve ondan ifâkat için
elleriyle vücûdlarını sıvazlamak i’tiyâdında idiler.” (Buhârî) </p>

<p>“Allâhım! Bize dünyada iyilik, âhirette de iyilik ver.
Ve bizi cehennem azabından koru!” (Peygamber (s.a.v.) Efendimizin ekseriyetle
okuduğu duâ) (Müslim)</p>

<p><b>&nbsp;</b></p>

<p><b>&nbsp;</b></p>

<p><b>14 NİSAN 2005</b></p>

<p><b>ÖMER B. HATTÂB (R.A.)’İN  ÖĞÜTLERİ</b></p>

<p>Saki b. Müseyyib’ten: </p>

<p>Ömer b. Hattâb (r.a.) müslümânlara, hepsi de hikmet
dolu olan onsekiz tavsiyede bulundu:</p>

<p>“İnsanların isyanına sebep olup onları
cezâlandırmaktansa, isyana sebep olan şeyleri ortadan kaldırıp itaati
gerçekleştirmek daha hayırlıdır. Gerçek anlaşılıncaya kadar müslümân kardeşinin
yaptıklarını iyiye yor. Müslümânın ağzından çıkan bir sözü hemen kötü sayma,
onda hayıra yorulabilecek taraflar da bulabilirsin. Kendini töhmetlere açık
tutan kimse, hakkında zanla hüküm verenleri kınamasın. Sırrını gizleyen kimse
istediği gibi davranabilir, onun esîri olmaz. Aralarında yaşayabileceğin samîmî
arkadaşlar edin. Çünkü onlar, iyi günlerinde gönül şenliği, kötü günlerinde de
yardımcıdırlar. Ölüm pahasına da olsa doğruluktan ayrılma. Seni ilgilendirmeyen
işlerle meşgûl olma. Olmayan şeylere dair soru sorma. Çünkü o senin için yoktan
bir meşgûliyettir. Bir konuda ilerlemeni istemeyene, o konuda birşey havâle
etme. Yalan yere yemîni hafife alma, yoksa Allâh (c.c.) seni helâk eder. Kötü
yolları öğrenmemen için günâhkârlarla sohbet etme. Düşmânlarından uzak dur,
güvenemediğin arkadaşlarından sakın. Güvenilen arkadaş ise sadece Allâh
(c.c.)’den korkanlardır. Mezârlıkta huşû içinde bulun. İbâdet anında kendini
hiçe say. Günâhtan kendini koru. İşlerini Allâh (c.c.)’den korkanlarla müşâvere
et. Çünkü Allâh ta‘âlâ, Allâh’tan sadece âlim kulları korkar, buyuruyor.”</p>

<p><b>(M. Yûsuf Kandehlevî (rh.a.), </b></p>

<p><b>Hadîslerle Müslümânlık, 5.c., 1873-1874.s.)</b></p>

<p>&nbsp;</p>

<p>&nbsp;</p>

<p>&nbsp;</p>

<p><b>15 NİSAN 2005</b></p>

<p><b>&nbsp;</b></p>

<p><b>KUR’AN OKUMANIN EDEBLERİ</b></p>

<p>Kur'an-ı kerim okuyanın, okuma esnâsında dikkat edeceği
edebler vardır.</p>

<p>Mushafı taşımakta altı edebi gözetmelidir:</p>

<p>1- Abdestli olmalıdır. Bir rivayette Kur'ân-ı kerîme
abdestsiz dokunmak ve Kur'ân-ı kerîmi abdestsiz taşımak haramdır. Allâh ta‘âlâ
Vakıâ sûresi yetmiş dokuzuncu âyetinde: “Ona tertemiz -abdestli- olanlardan
başkası el sürmesin.” buyuruyor.</p>

<p>2- Sağ eli ile tutmalı ve elbette özürsüz sol eli ile
tutmamalıdır.</p>

<p>3- Düşünürken ve yapraklarını çevirirken, elini yazılı
olmayan kısımdan tutmalıdır.</p>

<p>4- Okurken, dizinden yukarıda olmak üzere bir rahle
üzerine, koymalıdır.</p>

<p>5- Okurken, göreceği bir iş çıkarsa, onu yapmaya
kalkarken mushafı açık bırakmamalı, gelince açıp, yeniden okumalıdır.</p>

<p>6- Kur'ân-ı kerîm okurken, okuduğu sûre veya âyet
bitmeden konuşmamalıdır. Ancak kesin bir zarûret olunca konuşabilir. Satırlara
iyi dikkat etmelidir. Rahmet âyetine gelince, duraklayıp, Allâh ta‘âlâya duâ
edip O (c.c.)’den rahmet istemeli; azâb âyeti gelince, Allâh ta‘âlâya sığınmalı
ve sonra yeniden okumaya başlamalıdır. Zîra Muhammed Mustafâ (s.a.v.) böyle
yapmıştır.</p>

<p><b>(Mevlânâ Muhammed Rebhâmî (rh.a.),</b></p>

<p><b>Riyâdu’n-Nâsihîn, 61.s.)</b></p>

<p>&nbsp;</p>

<p><b>HADÎS-İ ŞERÎF</b></p>

<p>“Evlerinizi kabirlere çevirmeyiniz. Muhakkak şeytân
içinde Bakara sûresi okunan evden kaçar.” (Müslim) </p>

<p>“Allâh ta‘âlâ şu Kur’ân’la (âmil olan) kavimleri
yükseltir ve onun izinden gitmeyenleri de alçaltır.” </p>

<p>(Müslim)</p>

<p><b>16 NİSAN 2005</b></p>

<p><b>İMÂM-I A‘ZAM (R.A.)’İN ALLÂH KORKUSU</b></p>

<p>Yahyâ b. Saîd hazretleri İmâm-ı A‘zam (r.a.)’i
anlatırken şöyle der: “Görünüşünde takvâ nûru parlar, çok ibâdet etmekten
herkesi kendisine hayrân ederdi. Hattâ bir gece namâzda “Kıyâmet onların azâb
ile va‘d edildikleri gündür. O ne korkunç ve acı bir gündür!” âyetini okumuş,
ağlayıp yalvararak sabâhlamış, bir gece de “Çoğunluk olmak iddiânız sizi o
kadar meşgûl etti ki...” âyetiyle sabâhı etmişti.”</p>

<p>Ümmetin hayırlılarından olan İbnü’l-Kümeyt (rh.a.)’den
şunlar nakledilmiştir: “Bir gece yatsı namâzında mescidin imâmı “İzâ
zülzileti’l-ardu” sûresini okudu. Namâzı bitirince Ebû Hanîfe (r.a.)’i gördüm;göğsü harâretle huşû‘ ve tazarrû içinde nefes alıp veriyor ve son derece
üzüntülü bir hâlde tefekküre dalmış bulunuyordu. Kalb huzûruna mâni‘ olmamak için
kandili söndürmeden câmiden çıktım. Fakat kandilin yağı çok azdı. Sabâh vakti
ezânı okumak için mescide geldiğimde baktım ki kandil hâlâ yanıyor. Şaşırarak
içeri girdim. Meğer Ebû Hanîfe (r.a.) gece orada kalmış da O’nun hürmetine
bizim kandil yanmaya devâm etmiş. Girdiğimde beni hissetmedi. Kıbleye karşı
ayakta, mübârek sakalını eline almış, şu münâcaatı diline vird edinmiş, korkulu
bir sesle şöyle diyordu: “Ey kulların zerre ağırlığında hayır ve şerr
amellerine cezâlar düzenleyen gerçek Ma‘bûd! Nu‘mân kulunu ateşin azâbından ve
ona yakınlaştırmaya sebeb olan ayrılık ve hicâbdan himâye ederek kurtar ve
kendisini rahmetinin enginliğine dâhil et. Onu özel sarayınla hediyelendir ey
Rabbim!” Ön tarafa varınca beni gördü ve “Kandili mi almak istiyorsun?” dedi. “Hayır
efendim, sabâh namâzı için ezân okudum” deyince, “Öyleyse bu gördüğün ve
haberdâr olduğun durumu gizle” dedi. Sabâh namâzının sünnetini kılıp oturdu.
Daha sonra herkesle berâber yatsının abdesti ile sabâh namâzını edâ etti.”</p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmail Hakkı (rh.a.),
168.s.)</b></p>

<p>&nbsp;</p>

<p><b>&nbsp;</b></p>

<p><b>17 NİSAN 2005</b></p>

<p><b>KİŞİ SEVDİĞİ İLE BERÂBERDİR</b></p>

<p>Taberânî’nin Evsât’ında, Abdullâh b. Mesud (r.a.)’den
naklettiği hadîs-i şerîfte Resûlullâh (s.a.v.) şöyle buyurdu:</p>

<p>“Kişi kişiyi kendisine verdiği bir maldan dolayı değil
de, sadece Allâh ta‘âlâ için ve îmânından dolayı severse işte gerçek îmân
budur.”</p>

<p>Yani îmânın meyvalarından ve onun şubesinden biri de
budur, işte bu sevginin hakikati îmândır dedi. Çünkü onun en kuvvetli füruundan
olduğu için böyledir. “İyilik; güzel ahlaktır” ve “Hac Arafadır” hadîsleri
gibi.</p>

<p>Kurtubî’nin Müslim şerhinden naklettiği hadîse göre
îmânın halâvetine ulaştıran mü’minin muhabbetinin elbetteki dünyevî gayeler ve
beşeri hazlarla karışmış olmaksızın, Allâh ta‘âlâ için hâlis olması gerekir.</p>

<p>Mesâbih şerhinden ve İhyâ-u Ulûmi’d-Din’den
nakledildiğine göre, Peygamber (aleyhi’s-salâtü ve’s-selâm)’dan şöyle
nakledilmiştir. “Allâh (c.c.) için birbirini sevenler cennette kızıl yakuttan
direkler üzerindedirler. Direklerin başında yetmiş bin köşk vardır; ehl-i
cenneti oradan gözetlerler; onların yüz güzellikleri ehli cenneti aydınlatır.
Güneşin dünyâ ehlini aydınlattığı gibi.</p>

<p>Cennet ehli derler ki; geliniz Allâh (c.c.) için
sevişenlere bakalım. Onların güzellikleri cennet ehlini aydınlatır. Güneşin dünyâyı
onların üzerlerine ziyalandırdığı gibi. Onların üzerlerinde yeşil sündüsten
elbiseler vardır. Alınlarına işte bunlar Allâh (c.c.) için birbirini
sevenlerdir” diye yazılıdır.</p>

<p><b>(Muhammed Hâdimî (rh.a.), Berika,
213-214.s.)</b></p>

<p>&nbsp;</p>

<p>Hakk ta‘âlâ hazretleri buyuruyor ki: Kim ki Allâh’a ve
Peygamber’e itaat ederse işte onlar, Allâh’ın kendilerine ni‘metler verdiği
Peygamberlerle, sıddîklarla, şehîdlerle ve iyi kimselerle berâberdir. Onlar ne
iyi arkadaştırlar. (Nisâ s. 69.â.)</p>

<p>&nbsp;</p>

<p><b>&nbsp;</b></p>

<p><b>&nbsp;</b></p>

<p><b>18 NİSAN 2005</b></p>

<p><b>RESÛLULLÂH (S.A.V.) EFENDİMİZİN</b></p>

<p><b>HÜKMÜNE RÂZI OLMAYAN MÜNÂFIKTIR</b></p>

<p>“Öyle değil, Rabbine and olsun ki onlar aralarında kimi
oraya, kimi buraya çektikleri (kavga ettikleri) şeylerde seni hakem yapıp sonra
da verdiğin hükümlerden yürekleri hiçbir sıkıntı duymadan tam bir teslîmiyetle
teslîm olmadıkça îmân etmiş olmazlar.” (Nisâ s. 65.â.)</p>

<p>Ya‘ni “Onlar, senin hükmüne muhâlefetle berâber îmân
ettik zannederler. Mes’elenin aslı onların zannettikleri gibi değildir. Rabbin
ta‘âlâya kasem ederim ki onlar ihtilâf ettikleri mes’elelerde seni hakem kabûl
edip ve verdiğin hükme râzı olup ve sana tam bir şekilde inkıyâd edinceye
(teslîm oluncaya) kadar mü’min olamazlar.” demektir.</p>

<p>Vâcib ta‘âlâ hazretleri, münâfıkların îmânlarının kabûl
ve sıhhatini üç şarta bağlamıştır:</p>

<p>1. Aralarında çekişmeye düştükleri mes’elelerde
Resûlullâh (s.a.v.)’i hakem ta‘yîn edip O (s.a.v.)’in verdikleri hükme râzı
olmaktır.</p>

<p>2. Resûlullâh (s.a.v.) tarafından teblîğ olunan hükme,
kalben mutmaîn olmak, kalbinde herhangi bir rahatsızlık çarpıntısı görmemek ve
Resûlullâh (s.a.v.)’in hükmünün hak olduğunu yakîn bir şekilde bilmek ve buna
i‘tikâd etmektir.</p>

<p>3. Resûlullâh (s.a.v.)’in hükmüne kalbiyle râzı olduğu
gibi bu hükme, açıktan açığa boyun eğdiğini de amelleriyle göstermektir.</p>

<p>Bu âyet-i celîle “Resûl (s.a.v.) Efendimizin fetvâsına,
zâhir ve bâtında, her türlü durumda boyun eğmenin vâcib (farz) olduğunu ve
(s.a.v.) Efendimizin fetvâsına boyun eğilmedikçe îmânın sahîh olmayacağını”
açıkça beyân buyurmaktadır.</p>

<p><b>(Hulâsatü’l-Beyân Fî Tefsîri’l-Kur’ân, 3.c.,
966.s.)</b></p>

<p>&nbsp;</p>

<p><b>19 NİSAN 2005</b></p>

<p><b>ERBİL HÜKÜMDÂRI SELÇUKLU MUZAFFERÜDDİN
GÖKBÖRİ HAZRETLERİNİN, MEVLİD-İ NEBEVÎ (S.A.V.) İÇİN YAPTIĞI MUHTEŞEM
KUTLAMALAR VE YAPTIĞI DİĞER HAYIRLAR</b></p>

<p>Prof. Dr. Osman Turan Selçuklular zamânında Türkiye
isimli kitâbının 334’üncü sahifesinde bu husûsta şöyle der:  </p>

<p>“Hayır te’sîsleri, mevlid âyinleri ve dîn uğrunda büyük
hizmetleri ile meşhûr olan Erbil hükümdârı Muzafferüddîn Gökböri, Selçuklu
askerlerini bizzât karşıladı ve ağırladı, Halîfe’ye de onların gelişini
bildirdi.”</p>

<p>“Muzafferüddîn Gökböri’nin Erbil’de kurduğu hayır
kurumları zamanına göre çok ileriydi. Bu konuda İbn Hallikân şöyle der. </p>

<p>..Hayır işlerinde hiçbir kimseden duyulmadık güzel
hareketleri vardı. Her gün şehrin çeşitli yerlerinde muhtaçlara ekmek
dağıtırdı. Bir yerden geldiği zaman evinin yanında toplanmış olan muhtâçları
yanına çağırır, yaz ve kış mevsimine göre onlara para keseleri verir, kesenin
içindeki paralar arasında bir iki veya daha fazla altın bulunurdu. Kötürümler
ve körler için dört ev kurmuş bu evleri bu kişilerle doldurmuş, onlara ihtiyâçları
olan şeyleri tahsîs etmişti. Her pazartesi ve perşembe günleri bu kişileri
ziyâret eder ve onların hallerini sorardı. Onlara lâtife yapar, gönüllerini
alırdı. Dul kadınlar, yetim çocuklar, sokakta bırakılmış süt çocukları için de
evler yaptırmıştı. Bu süt çocukları için süt anaları tutmuş, bu evler için
tahsîsatlar ayırmıştı. Her zaman buralarda oturanların durumunu kontrol eder,
tahsisattan ayrı olarak onlara nafaka dağıtırdı. Yine şehirde kendisi
tarafından yaptırılan hastahâneyi ziyâret eder, her hastanın başında durup
gecesinin nasıl geçtiğini, nasıl olduğunu ve ne istediğini sorardı. Misâfirler
için de ayrı bir ev (dârü’z-ziyâfe) inşâ ettirmişti. Dışardan gelen ilim
adamları, fakîrler, sûfîler ve başkaları burada kalırdı. Buranın da özel tahsîsatı
vardı. Burada kalanlardan biri, yola çıkacak olursa, yanına yiyecek ve diğer
ihtiyâçları verilirdi. </p>

<p>Sibt bin el-Cevzî bunları anlattıktan sonra, “Erbil’de
biri, bana O’nun senede mevlid için 300.000, hânkâhlar için 200.000
dârü’z-ziyâfe için 100.000, esirleri kurtarmak için 100.000, Hicâz için 300.000
dînar harcadığını söyledi.” der.” </p>

<p><b>(Doç. Dr. Ramazan Şeşen,</b></p>

<p><b>Salâhaddîn Eyyûbî ve Devleti,  İst. 1987,
317.s.)</b></p>

<p>&nbsp;</p>

<p>&nbsp;</p>

<p>&nbsp;</p>

<p>&nbsp;</p>

<p><b>20 NİSAN 2005</b></p>

<p><b>ALLÂH RESÛLÜ (S.A.V.)’E SALAVAT GETİRMENİN
MİKDÂRINA DÂİR HADÎS-İ ŞERÎF</b></p>

<p>Hz. Ka‘b (r.a.), Resûlullâh (s.a.v.)’e dedi ki: “Yâ
Resûlallâh, ben senin üzerine çok salavât getiriyorum. Buna vaktimin ne
kadarını tahsîs edeyim?” Resûlullâh (s.a.v.) Efendimiz: “Dilediğin kadarını.”
buyurdular. Hz. Ka‘b (r.a.): “Dörtte biri nasıl?” diye sorunca Resûlullâh
(s.a.v.) Efendimiz: “Dilediğin kadar yap, artırırsan senin için daha
hayırlıdır.” diye buyurdular. Hz. Ka‘b (r.a.) tekrâr sordu: “Üçte biri olsa?”
Resûlullâh (s.a.v.) Efendimiz:“Dilediğin kadar yap, artırırsan senin için daha
hayırlıdır.” diye buyurdular. Hz. Ka‘b (r.a.) tekrâr sordu: “Yarı olsa?”
Resûlullâh (s.a.v.) Efendimiz:“Dilediğin kadar yap, artırırsan senin için daha
hayırlıdır.” diye buyurdular. Hz. Ka‘b (r.a.) tekrâr sordu: “Üçte iki nasıl?”
deyince Resûlullâh (s.a.v.):“Dilediğin kadar yap, artırırsan senin için daha
hayırlıdır.” Hz. Ka‘b (r.a.) bunun üzerine tekrâr sordu: “Bütün vakitlerimde Yâ
Resûlallâh, Sana salât getirsem.” (s.a.v.) Efendimiz buyurdular ki: </p>

<p>“Bu sana yeter, gam ve kederine de mânî‘ olur.”</p>

<p><b>SALAVÂT-I ŞERÎFE</b></p>

<p>Hadîs-i şerîfte: “Kim, bu salâvât-ı şerîfeyi bir def‘a
okursa bana on iki bin salâvât getirmiş gibi olur.” buyurulmuştur.</p>

<p>Allâhümme salli ‘alâ muhammedi’n-nebiyyi ‘adede men
sallâ ‘aleyhi mine’l-ahyâri ve ‘adede men lem yusalli ‘aleyhi mine’l-eşrâri ve
‘adede katarâti’l-emtâri ve ‘adede evrâkı’l-eşcâri ve ‘adede
enfâsi’l-müstağfirîne bi’l-eshâri ve ‘adede mâ-kâne ve mâ-yekûnu ilâ
yevmi’l-haşri ve’l-karâri ve salli ‘aleyhi mâ-te‘âkabe’l-leyli ve’n-nehâri. Ve
salli ‘aleyhi ma’htelefe’l-melevâni ve te‘âkabe’l-‘asrâni ve kerrere’l-cedîdâni
ve’stakbele’l-ferkadâni ve ‘adede emvâci’l-bihâri ve ‘adede’r-rimâli
ve’l-ğifâri. Ve belliğ rûhahu ve ervâha ehli beytihi minne’t-tehiyyete
ve’t-teslîme ve ‘alâ cemî‘i’l-enbiyâi ve’l-mürselîne ve’l-hamdü li’llâhi
rabbi’l-‘âlemîne. Allâhümme salli ‘alâ muhammedin ve ‘alâ âli muhammedin bi
‘adedi külli zerratin elfe elfi merratin. Allâhümme salli ‘alâ
muhammedi’n-nebiyyi ve ‘alâ âlihi ve sahbihi ve sellim. Sübbûhun kuddûsun
rabbunâ ve rabbu’l-melâiketi ve’r-rûh. Rabbi’ğfir ve’rham ve tecâvez ‘ammâ
ta‘lemu inneke ente’l- e‘azzu’l-ekremu.</p>

<p><b>21 NİSAN 2005</b></p>

<p><b>SİLSİLE-İ ÂLİYYENİN ONALTINCI POSTNİŞİNİ HZ.
MUHAMMED ALÂÜDDÎN ATTÂR (K.S.A.)</b></p>

<p>Kendileri bizzât her husûsta “sünneti seniyye”yi
öğrenip yaşayan ve insanları da irşâd ile itikâdda, amelde, ahlâkta, muâmelâtta
ve her husûsta “sünnet-i seniyye”ye kılavuzlayan veliy-yi kâmil ve vâris-i
ilm-i Resûllullâh (s.a.v.) olan büyük zâtlardandır.</p>

<p></p>

<p>Buhârâ'da yetişen evliyânın büyüklerindendir. İsm-i
şerîfleri Muhammed bin Muhammed Buhârî'dir. Şâh-ı Nakşîbend Buhârî (k.s.)'un
hem talebesi, hem dâmâdıdır. Buhârâ'nın Çağanyan nâhiyesinde 1400 (H. 802)’de
irtihâl eylediler.</p>

<p>Seyyid Şerîf Cürcânî (k.s.) demişlerdir ki:&quot;Alâüddîn-i Attâr hazretlerinin sohbetine kavuşunca, Rabbimi tanıyabildim.
O zamana kadar câhildim.&quot;</p>

<p>Hz. Muhammed Alâüddîn-i Atâr Buhârâ'da, Allâh ta‘âlânın
Cemâl-i Bâ-kemâli’nin cennette zamansız ve mekansız olarak görüleceğini isbât
etti. Hastalıkları esnâsında talebelerine, birlik ve beraberliği, (s.a.v.)
Efendimizin yolundan ayrılmamayı ve sohbete devam etmeyi tavsiye ettiler.
Nakşibendî yolunun &quot;Alâiyye kolu” onunla başlar. Dünyâ malına
meyletmezlerdi. Bu husûsda buyurmuşlardır ki: &quot;Hakîkat, zenginliğin
gösterişinden korkmak ve titremek gerektirir. Zenginlik taslamamalı, Allâh ta‘âlânın
verdiğine şükretmelidir.&quot; </p>

<p>Mübârek söz ve vasiyetlerinden: &quot;Bir âlimi ve
evliyâyı ziyaret etmekten maksad, Allâh ta‘âlâya yönelmektir. O büyüklerin
rûh-ı şerîflerini tam bir yönelme ile ziyâret etmek, Cenâb-ı Hakk'ın rızâsına
kavuşmaya vesîledir. Nitekim görünüşte, halka tevâzu, hakîkatta Hakk'a
tevâzûdur. Çünkü insanlara tevâzu göstermek, Allâh ta‘âlânın rızâsı için ise
makbûldür. Evliyâ ile sohbet, aklın artmasına sebeptir.&quot;</p>

<p>Son nefeslerinde buyurdular ki: &quot;Dostlar ve
azîzler gitti. Kalanlar da gider. Elbette o âlem, bu dünyâdan a‘lâdır
(üstündür).&quot; Allâh cümlemizi şefaâtlerine nâil eylesin ve yollarında
bulundursun. (Amîn).</p>

<p><b>(Yeni Rehber Ansiklopedisi, 1.c., 370.s.)</b></p>

<p><b>&nbsp;</b></p>

<p><b>&nbsp;</b></p>

<p><b>22 NİSAN 2005</b></p>

<p><b>PEYGAMBERİMİZ (S.A.V.)’İN EDEB  VE GÜZEL
AHLÂK BAKIMINDAN EŞSİZLİĞİ</b></p>

<p>Peygamberimiz (s.a.v.); Kendisine, peygamberlik
gelmeden önce de, kavmi arasında, ahlâkının güzelliği ve üstünlüğü ile övülür,
parmakla gösterilirdi. Bu gerçeği, kaynaklar, şöyle dile getirirler.</p>

<p>Resûlullâh (s.a.v.), erlik çağına erinceye kadar,
merdlik ve insanlıkça, kavminin en üstünü, ahlâkça en güzeli, soy sopca en
şereflisi, komşuluk haklarını en çok gözeteni, hilmce, akıl ve uslulukça en
büyüğü, doğru sözlülükte en başta geleni, emînlik ve güvenilirlikte en büyüğü,
kötülükten, insanları alçaltan huylardan da, en uzak bulunanı idi. Yüce Allâh,
O (s.a.v.)’de, bütün iyi haslet ve meziyetleri toplamıştı. Bunun için, Kendisi,
kavmi arasında “(el-Emîn)” ismi ile anılırdı. Peygamberimiz (s.a.v.) de: “Beni,
Rabbim, terbiye edip yetiştirdi ve güzel terbiye edip yetiştirdi.” “Ben, ancak,
ahlâkî faziletleri tamâmlamak için gönderildim!” buyurmuştur.</p>

<p>Sûretçe en güzel bir biçimde yaratılmış bulunan
Peygamberimiz (s.a.v.), aynaya baktıkça Allâh (c.c.)'e hamd eder ve: “Allâhım!
Sûretimi güzel yarattığın gibi ahlâkımı da güzel kıl!” </p>

<p>Namâza dururken de: “Allâhım! Ahlâkın en güzeline
erişmek için bana yol göster! Çünkü, en güzel ahlâkı, bana gösterecek ancak,
Sensin! Kötü ahlâkı da, benden uzak tut! Çünkü, kötü ahlâkı benden uzak tutucak
ancak, Sensin! Allâhım! Ahlâkın, amellerin, arzu ve emellerin yaramazlarından
Sana sığınırım! Allâhım! Şıkaktan, nifaktan, kötü ahlaktan, Sana sığınırım!”
diyerek duâ ederdi.</p>

<p>Sa'd b. Hişam b. Âmir (r.a.) de, Hazret-i Âişe
(r.a.)’ya: “Ey mü'minlerin annesi! Resûlullâh (s.a.v.)’in ahlâkını, bana haber
ver!” dediği zamân, Hazret-i Âişe (r.a.): “Sen, Kur'an okumuyor musun?” diye
sordu.</p>

<p>Sa'd b. Hişam (r.a.): “Evet! Okuyorum!” deyince,
Hazret-i Âişe (r.a.): “İşte, Resûlullâh (s.a.v.)’in ahlâkı, Kur’an’dı! Muhakkak
ki Sen (Habîbim), pek büyük ve yüksek bir ahlâk üzeresindir! (Kalem s. 4.â.) âyetini okumuyor musun?!” dedi.</p>

<p><b>(M. Asım Köksal (rh.a.), İslâm Târihi, 2.c.,
113.s.)</b></p>

<p><b>&nbsp;</b></p>

<p><b>23 NİSAN 2005</b></p>

<p><b>HZ. EBÛ BEKİR (R.A.)’İN FAZÎLETLERİ</b></p>

<p>Bir gün Hz. Ebû Bekir (r.a.)’le Hz. Ömer (r.a.) bir
husûs üzerinde münâzara ediyorlardı. Hz. Ebû Bekir (r.a.) her nasılsa kızıp,
gadab ile Hz. Ömer (r.a.)’e söz söyledi. Sözü bitince pişman olup özür diledi.
Hz. Ömer (r.a.) iltifat etmeyip evine gitti. Hz. Ebû Bekir (r.a.) afv
edilmediğine üzüldü. Bu üzüntü ile Resûlullâh (s.a.v.)’in huzûrlarına vardı.
Habîb-i Ekrem (s.a.v.), Hz. Ebû Bekir (r.a.)’i üzüntülü görünce sebebini sordu:</p>

<p>- Yâ Resûlallâh (s.a.v.)! Bir husûs için Ömer (r.a.)
ile konuşuyorduk. Ona biraz kızarak söz söyledim, herhalde kalbi kırıldı.
Hatâmı anlayıp özür diledim. Afv etmedi. Huzûrunuza geldim. Eğer Ömer (r.a.)
Kıyâmet günü yakama yapışırsa benim hâlim ne olur. Bana acıyın, duâ buyurun,
dedi.</p>

<p>Resûl-i Ekrem (s.a.v.) üç kere Hakk ta‘âlâdan Ebû Bekir
(r.a.)’in bütün günâhlarının afv olması için duâ buyurdu.</p>

<p>Bu arada Hz. Ömer (r.a.) de Hz. Ebû Bekir (r.a.)’in
ricâsını kabûl etmediğine üzülüp evine gitmiş, evden de Resûlullâh (s.a.v.)’e
gittiğini öğrenince huzûru saadetle şereflendikte, Hz. Ebû Bekir (r.a.)’i ve
Hz. Ebü’d Derdâ (r.a.)’i orada gördü. Habîb-i Ekrem (s.a.v.) söze başlayarak:</p>

<p>- Hakk ta‘âlâ beni sizlere Peygamber olarak gönderdi.
Hepiniz tekzip ettiniz, fakat Ebû Bekir tasdik etti. Canıyla, malıyla bana
candan yardımcı oldu. Benden bir ân ayrılmadı. Neden Ebû Bekir’i
incitiyorsunuz? Ona hürmet etmek bize hürmet etmek gibidir. Onun hâtırını hoş
tutmakla bizim hatırımız da hoş tutulmuş olur, buyurdu. </p>

<p>Hz. Ömer (r.a.) bu azarlayıcı mâhiyetteki sözleri
işitince kalkıp Hz. Ebû Bekir (r.a.)’in yanına gitti. O da Hz. Ömer (r.a.)’i
karşılayıp musâfaha ettiler, birbirlerinden özür dilediler.</p>

<p><b>(Şemsüddîn Ahmet Efendi, Dört Büyük Halîfe,
41-50.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>24 NİSAN 2005</b></p>

<p><b>BENİM VELÎME DÜŞMANLIK EDENE,</b></p>

<p><b>BEN HARB İLÂN EDERİM</b></p>

<p>Ebû Hüreyre (r.a.)’den rivâyet edilmiştir:</p>

<p>“Allâh ta‘âlâ buyurdu: Benim velîme (evliyama)
düşmânlık eden kimseye savaş ilân ederim. Kullarımdan hiçbiri, ona farz
kıldığım işten daha sevgili bir şeyle bana (rahmetime) yaklaşmamıştır. Kulum,
nafile ibâdetlerle bana yaklaşmaya devâm edince ben onu severim ve sevdiğim
zamân da onun işiten kulağı, gören gözü, tutan eli ve yürüyen ayağı olurum.
Benden ne dilerse mutlaka veririm. Bana sığınırsa mutlaka kendisini korurum.
Mü’minin canını almakta tereddüt ettiğim kadar yapacağım hiç bir işte tereddüt
etmedim: Mü’min ölümü sevmez, ben de onun yadırgadığını yapmak istemem.”</p>

<p>Mütercim:</p>

<p>Tasavvuf âlimleri bu hadîs-i şerîfi şöyle tevil
ederler: Allâh (c.c.)’ün gerçek velileri her şeyi Allâh ta‘âlâdan işitirler.
Her şeyi Allâh ta‘âlâdan görürler, bütün hareketleri Allâh (c.c.)’den bilirler.
Hulul ve birleşme itikadı olmaksızın kendi varlığını yok kabûl edip Allâh
(c.c.)’ün varlığına dayanırlar.</p>

<p>Diğer âlîmler şu ma‘nâyı vermişlerdir: Ben razı olduğum
kulumu başarıya ulaştırırım, ona her husûsta yardım ederim ve her işini şeriat
hükümlerine uygun olarak yapar.</p>

<p>Her şeyi şeriat kulağı ile dinler, her şeyi şeriat gözü
ile görür, her şeyi şeriat eliyle tutar, her işe şeriat ayağı ile yürür. Yâhud
benim veli kulum, beni zikretmekten başka bir şeyden haz duymaz, yaratıklarımın
hepsine ibret bakışı ile bakar, rızama aykırı işlere el uzatmaz ve yürümez.</p>

<p><b>(Ömer Ziyâüddin Dağıstânî (rh.a.),</b></p>

<p><b>Zübdetü’l Buhârî, 665-666.s.)</b></p>

<p><b>&nbsp;</b></p>

<p><b>&nbsp;</b></p>

<p><b>25 NİSAN 2005</b></p>

<p><b>FÂTİH SULTÂN MEHMED HÂN</b></p>

<p>Sultân Mehmed hân, nâdiren güler, zekâsı dâimî bir
çalışma hâlindedir. Çok cömerttir. Projelerinde inatçı, atılgan, cür’etkârdır.
İşlek zekâlıdır. Soğuğa, sıcağa, açlığa, susuzluğa mütehammildir. Kesin
konuşur. Kimseden çekinmez. Zevk ve safâdan uzaktır. </p>

<p></p>

<p>Her gün bir müddet okur. Roma târihini, İtalya’nın
coğrafyasını, bütün teferruâtıyle bilir. Avrupa’daki bütün hükümetleri de
tanır. </p>

<p>Büyük bir Avrupa haritasını yanından eksik etmez.
Askerî ve coğrafî ilimleri büyük bir zevkle tetebbû eder. Devletinin çeşitli
ülkelerindeki âdetlere ve şartlara kendini uydurmakta mâhirdir.</p>

<p>Sultân Mehmed hân, târihin en büyük hükümdarıdır.
Kiros’tan, Büyük İskender’den, Sezar’dan, bir kelimeyle, gelmiş geçmiş bütün
hükümdarlardan büyüktür.</p>

<p>İstanbul’un fethi, İkinci Mehmed’in şahsî bir eseridir.
Osmânlı devletinin tabiî gelişmesinin bir netîcesi olarak kabûl edilemez.</p>

<p>Balistikteki keşifleri, matematikteki dehâsı, dînî
ilimleri çok iyi bilmesi, Arabça ve Farsça’ya vukûfundan başka Yunanca, Sırpça,
İtalyanca ve daha bir iki dili iyi anlaması, Fâtih Sultân Mehmed hânı, Osmânlı
târihinin en büyük hükümdârı, en büyük askeri, en büyük devlet ve siyâset
adamı, en bilgin devlet başkanı olarak kabûl ettirmeye bizi zorlar. Bir çok
târihçiye göre de Türkler’in tarih boyunca yetiştirdiği en büyük şahsiyettir.</p>

<p><b>(Yılmaz Öztuna, Büyük Türkiye Târihi)</b></p>

<p>&nbsp;</p>

<p>Allâh Resûlü (s.a.v.); “O, ne güzel kumandandır” dediği
için dost düşman, Sultân Fâtih’in, târihin en büyük hükümdârı olduğunu tasdîk
etmek mecbûriyetinde kalıyor.</p>

<p><b>&nbsp;</b></p>

<p><b>26 NİSAN 2005</b></p>

<p><b>FÂİZ</b></p>

<p>Resûlullâh (s.a.v.) şöyle buyuruyor: “Mi‘rac’a çıktığım
gece başımın üstünde gök gürültüsü, yıldırım sesi duydum bir de şimşek çakması
gördüm. Birtakım kimseler de gördüm ki mîdeleri şişmişti, içindeki yılanlar
dıştan bakılınca görünüyordu. Sordum: Yâ Cebrâil, bunlar kimlerdir? Şöyle dedi:Bunlar fâiz yiyenlerdir.”</p>

<p>Abdullâh Selâm (r.a.) şöyle buyurdu: “Fâizin yetmiş iki
günâhı vardır, onların en küçüğü müslümân iken anası ile zinâ etmek gibidir.
Devâm etti: Bir dirhem fâiz otuz küsür kere zinâya bedeldir.” </p>

<p>Allâh ta‘âlâ kötüye ve her günâhkara Kıyâmet günü
kalkma izni verir. Ancak fâiz yiyene kalkma izni vermez. Ancak onların kalkma
durumu şu âyetle anlatılır: “Fâiz yiyenler, şeytan çarpmış gibi kalkarlar.” (Bakara s. 275.â.) Ya‘ni deli gibi kalktıkça
düşerler.</p>

<p>Abdurrahman b. Sâbit şöyle anlattı: “Şu dört şeyi helâl
sayan bir milletin yok olup gitmesi haktır; terâzileri eksik tutarlarsa,
ölçüleri noksan yaparlarsa, açıktan zinâ ederlerse, fâiz yerlerse.”</p>

<p>Açıktan zinâ ederlerse; vebâ gibi ictimâî hastalıklara
uğrarlar.</p>

<p>Terâzileri eksik tutarlarsa, ölçüleri noksan
yaparlarsa; yağmurdan ve bereketten mahrûm kalırlar.</p>

<p>Fâiz yerlerse; düşmanların silahlı saldırısına
uğrarlar.</p>

<p>Tüccarın ticârette kendisine yetecek kadar dînî ve
teknik bilgiye sâhib olması lazımdır. Allâh ta‘âlâ ölçü ve tartı husûsunda sert
emirler vermiştir.</p>

<p><b>(Ebû Leys Semerkandî (rh.a.),</b></p>

<p><b>Tenbîhü’l Gâfilin, 412.s.)</b></p>

<p>&nbsp;</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>27 NİSAN 2005</b></p>

<p><b>HAŞİR GÜNÜ</b></p>

<p>Mu‘az bin Cebel (r.a.) şöyle demiştir:</p>

<p>- Ben Resûlullâh (s.a.v.) Efendimize, Allâh ta‘âlânın:</p>

<p>&quot;Sûra üfürüldüğü günde hepiniz bölük bölük (mahşer
yerine) geleceksiniz.&quot; (Nebe’ s. 18.â.)
meâlindeki sözünden sordum. Akabinde Resûl-i Ekrem (s.a.v.)'in (mübârek)
gözlerinden yaş dökülüverdi. Sonra Allâh'ın Resûlü (s.a.v.):</p>

<p>- Ey Mu‘az, vallâhi sen büyük bir şeyden sordun.
Ümmetimden insanlar ayrı ayrı on sınıf olarak haşredilecek ki, Allâh ta‘âlâ
onları müslümân topluluğundan ayıracak ve sûretlerini, şekillerini
değiştirecektir.</p>

<p>Hadîs-i şerîfte bildirilen bu on sınıf şunlardı:</p>

<p>1. Maymun şeklinde olanlar, koğuculuk edenlerdir. </p>

<p>2. Domuz sûretinde olanlar, harâm ve gayri meşrû‘
kazanç yiyenlerdir.</p>

<p>3. Başlarını ve yüzlerini yere çevirip elleri üzerinde
mahşer yerine gelenler, fâizcilerdir.</p>

<p>4. Kör olarak haşredilenler, hükmünde haksız
zâlimlerdir.</p>

<p>5. Sağır ve dilsiz haşredilenler, amelleri ile
gurûrlanan kimselerdir.</p>

<p>6. Göğüsleri üzerine sarkmış olduğu halde dillerini
sakız gibi çiğneyen kimseler de, sözleri fiillerine uymayan (âlimler ve)
kıssacılardır.</p>

<p>7. Elleri ve ayakları kesilmiş olarak haşredilenler,
komşularına eziyet edenlerdir.</p>

<p>8. Ateşten hurma dallarına asılmış olarak
haşredilenler, insanları zâlim hükümdârlara ihbâr eden müzevir kişiler ve
dalkavuklardır.</p>

<p>9. Mundar leşten daha pis ve daha iğrenç kokarak
haşredilenler, şehvet ve lezzetlerle oyalanıp zekâtlarını vermeyenlerdir.</p>

<p>10. Katrandan elbise giyenler de kibirli olan, kendini
beğenen ve büyüklenen ahâlidir.</p>

<p><b> (İmâm-ı Şa‘rânî (rh.a.),</b></p>

<p><b>Ölüm-Kıyâmet-Âhiret, 150-151.s.)</b></p>

<p><b>28 NİSAN 2005</b></p>

<p><b>SON PEYGAMBER (S.A.V.)</b></p>

<p>İbn Abbas (r.a.)’den: “Allâh (c.c.) Âdem (a.s.)’ı
yarattığı zamân, beni yeryüzüne onun sulbünde indirdi. Gemide Nuh (a.s.)’ın
sulbünde de vardım, İbrahim (a.s.) ateşe atılınca ben sulbündeydim. Devâmlı
olarak temiz sulblardan tertemiz rahimlere beni naklede durdu, nihâyet
ebeveynimin (birleşmesiyle) beni dünyâya çıkardı. O ebeveynim ki asla gayri
meşru şekilde birleşmemişlerdir.” </p>

<p>Abdu’l-Muttalip oğlu Abbas (r.a.) şu sözü ile buna
işaret etmiştir: “Ondan önce (dünyâya inmeden önce) cennet gölgelerinde yaşadın,
yapraklar katlanıp birbiri üzere konduğu zamân Âdem’in sulbunda... Sonra
beldelere indin, ne cisimdin, ne mudğa ne de pıhtılaşmış kan! Belki gemiye
binen bir nutfe idin... O gemi ki Nesri geme vurmuş, ehlini de boğmuştur..
Dünyâ döndükçe, nesil, nesli takip edince, Sen (temiz) sulblardan tertemiz
rahimlere intikal edip durdun!...”</p>

<p>Bazı nüshalarda diğer şu beyitler de vardır:</p>

<p>“Şahit olan şu ailen senin muhteşem dağları andıran
yüce bir kabileden geldiğini isbatlar... Evet, sen doğduğun zamân yeryüzü aydınlandı,
nurunla ufuk parladı. Biz ise, o ziyada, o nurda ve doğru yollar içinde
yuvarlanıp gitmişiz. Sen ey Halil ateşinin suyu ve (alev alev) yanan ateşten
onun kurtarılış sebebi!..”</p>

<p>Peygamber (s.a.v.) buyurdular ki: “Bana, benden önce
hiçbir peygambere verilmeyen beş, bazı rivâyetler de altı şey verilmiştir:</p>

<p>1) Bir aylık yolda (ki düşmânımın kalbine) korku
verilerek zafere kavuşturuldum. 2) Yer (yüzü) bana mescit ve (teyemmüm etmek
için) pek temizleyici olarak kılındı; binâenaleyh ümmetimden herhangi bir adama
namâz (vakti) gelip çatarsa namâzını kılsın! 3) Ganîmetler bana helâl kılındı;halbuki benden önce hiçbir peygambere helâl kılınmamıştı. 4) (Yalnız bir kavme
değil,) tüm insanlığa (Peygamber) gönderildim. 5) Bana, şefaat etme (yetkisi
veyâ payesi) verildi. Diğer bir rivâyette bu şu şekilde rivâyet edilmiştir:(Bana) İste, sana istediğin verilecektir! denildi.</p>

<p><b>(Kadı ‘Iyaz (rh.a.), Şifâ-i Şerîf,
167-169.s.)</b></p>

<p>&nbsp;</p>

<p>&nbsp;</p>

<p>&nbsp;</p>

<p><b>29 NİSAN 2005</b></p>

<p><b>MESCİD-İ NEBEVÎ’NİN FAZÎLETİ</b></p>

<p>Mukaddes bir yerde namâz kılmış olmak için Tûr mescidine
kadar giden Basra b. Ebî Basra, dönüşünde Ebû Hureyre (r.a.) ile rastlaştılar.
Ebû Hureyre (r.a.), ona: “Nereden geliyorsun?” diye sordu. “Tûr'dan geliyorum,
orada namâz kıldım.” dedi!</p>

<p>Ebû Hureyre (r.a.): “Eğer, Tûr'a gitmeden önce, seninle
görüşmüş olsaydım, gittiğin yere hiç de, gitmezdin. Çünkü, Resûlullâh
(s.a.v.)'in: ‘Üç mescidden: Mescid-i Haram'dan, benim şu mescidimden, bir de,
Mescid-i Aksâ'dan başka mescidlere yük bağlanıp sefer edilmez!’ buyurduğunu
işittim.” dedi.</p>

<p>Ebû Saîd el-Hudrî (r.a.)'in bildirdiğine göre:Peygamberimiz (s.a.v.) bir gün, kendisiyle vedâlaşmağa gelen bir zâtla (Erkâm
b. Ebî’l Erkâm'la) vedâlaşırken, ona: “Nereye gitmek istiyorsun?” diye
sormuştu.</p>

<p>O da: “Mukaddes bir yerde namâz kılmış olmak için
Beytü'l-Makdîs'e gitmek istiyorum!” dedi.</p>

<p>Bunun üzerine, Peygamberimiz (s.a.v.): “Benim şu
mescidimde kılınan bir namâz, Mescid-i Haram, müstesnâ, başka mescidlerde
kılınan bin namâzdan daha efdâl ve üstündür!” buyurdu.</p>

<p>Hastalanan ve: “Allâh, bana şifâ verirse, gidip
Beytü'l-Makdîs'te namâz kılayım!” diyerek adakta bulunan bir kadın,
hastalığından kurtulunca, yol hazırlıklarını görmüş ve yola çıkacağı sırada
Peygamberimiz (s.a.v.)’in zevcesi Hz. Meymûne (r.a.)'ya uğramıştı.
Selâmlaştıktan sonra durumu ona anlatınca, Hz. Meymûne (r.a.): “Evinde otur.
Yol için yaptıklarını ye! Namâzını da, Resûlullâh (s.a.v.)'in mescidinde kıl!
Çünkü, ben, Resûlullâh (s.a.v.)'in mescidinde kılınacak bir namâzın, Kâ‘be
müstesnâ, başka mescidlerde kılınacak bin namâzdan efdâl ve üstün olduğunu söylediğini
işittim.” dedi.</p>

<p>Abdullâh b. Zeyd'e göre Peygamberimiz (s.a.v.): “Evimle
minberim arasındaki sâha, cennet bahçelerinden bir bahçedir!” buyurmuşlardır.</p>

<p><b>(M. Âsım Köksal (rh.a.), İslâm Tarihi,
8-9.c. 140-142.s.)</b></p>

<p><b>30 NİSAN 2005</b></p>

<p><b>PEYGAMBERİMİZ (S.A.V.)’İN</b></p>

<p><b>HUSÛSİYETLERİNDEN BAZILARI</b></p>

<p>Peygamberimiz (s.a.v.)’in husûsiyetlerinden bazıları da
şunlardır: O (s.a.v.)’in ümmetinden, daha önceki ümmetlerin üzerindeki ağır yük
kaldırılmış, önceki ümmetlerin pek çok meşakkatli işleri hafifletilmiş,
kendilerine dînde herhangi bir güçlük kılınmamıştır. Hatâ, unutkanlık veyâ
zorlama ile yapılan şeylerin mes‘ûliyeti üzerinden kaldırılmış, sırf içinden
düşünmek sebebiyle günâha girmiş olmak da üzerinden kaldırılmıştır. O
(s.a.v.)’in ümmetinden her kim, içinden bir günâhı işlemeyi geçirmiş olsa da
işlemese, bu kendisine günâh olarak yazılmaz, üstelik Allâh (c.c.) için
vazgeçmiş olursa bir sevâb yazılır. Fakat bir iyiliği yapmayı niyet ettiği
halde yapmamış olursa, yine kendisine bir sevâb yazılır, eğer yapacak olursa en
azından on sevâb yazılır.</p>

<p>Yine O (s.a.v.)’in ümmetinden tevbe etmiş olmak için
kendisini öldürmesi veyâ pislik bulaşan bir yerini yıkamayıp kesmesi gibi
şeyler de kaldırılmıştır. Zekât mükellefiyeti dörtte birden, kırkta bire
indirilmiş, duâları müstecâb kılınmıştır. Haksız yere öldürülen kişinin
velîlerine, kısas ile diyet arasında seçim yapma hakkı tanınmıştır. Evlenmede
dörde kadar izin verilmiş, câriye nikahlamaya da müsaade edilmiştir.</p>

<p>O (s.a.v.)’in ümmeti açıktan helâk olmaz, gark olmaz;önceki ümmetlerin uğradığı azâblara uğratılmaz. Kendilerinden başka köklerini
kazıyacak bir düşmânın tasallutu altında bırakılmaz. Sapıklık üzerine toplanıp
ittifak etmez... İşte bundan dolayıdır ki, Ümmet-i Muhammed (s.a.v.)’in
ittifakı kesin bir hüccet ve delîl olmuştur! İttifak edemeyip ihtilâfa
düşmeleri de yine onlar için bir kolaylık ve ruhsat olmuştur.</p>

<p>Halbuki önceki ümmetlerin ihtilâfı, onların azâb ve
helâk sebebi idi.</p>

<p><b>(Celâleddin es-Suyûti (rh.a.), Peygamberimiz
(s.a.v.)’in Mu‘cizeleri ve Büyük Özellikleri, 1.c. 409-416.s.)</b></p>

<p><b>&nbsp;</b></p>

<p><b>01 MAYIS 2005</b></p>

<p><b>İMÂM-I A‘ZAM (R.A.)’İN ZÜHD VE TAKVÂSI</b></p>

<p>Arkadaşlarından biri olan Hârice b. Mus‘ab hacca
gittiği zamân câriyesini İmâm-ı A‘zam (r.a.)’in evinde emânet olarak
bırakmıştı. Dört ay sonra döndüğünde câriyenin durumunu İmâm-ı A‘zam (r.a.)’e
sordu, şu cevâbı aldı: “Kur’ân okuyup insânların dînini muhâfaza etmekle
sorumlu bulunan kişinin her kim olursa olsun nefsine güvenmemesi ve fitneden
sakınması gerekir. Sen gideli câriyenin yüzünü görmüş değilim.” Sonra câriyeden
soruşturduğunda şu cevâbı aldı: “Ebû Hanîfe (r.a.)’in benzerini ne gördüm, ne
işittim. Gece ve gündüz gusül abdesti aldığını duymadığım gibi, gündüz yiyip
içtiğini de aslâ işitmedim. İmsâk zamânından az önce bir mikdâr yemek yiyip
bazen kısa bir an oturduğu yerde uyukladıktan sonra sabâh namâzını edâ etmek
için câmiye giderdi. Dâimâ âdetleri bu idi.” </p>

<p>Kûfe şehrinin koyunlarına birtakım çalıntı koyunun da
karışmasından dolayı, koyun cinsinin yaş süresi olan yedi sene içinde et yemeyi
terketti. </p>

<p>Şafiî imâmlarının büyüklerinden İmâm Ebû’l-Kâsım
el-Kuşeyrî (rh.a.), sofî büyükleri hakkında bilgi veren değerli kitâblar
arasında sayılan er-Risâle adındaki kıymetli eserinin takvâ bölümünde şöyle
der: “Ebû Hanîfe (r.a.), kendisine borçlu bulunan kişinin ağacının gölgesinde
oturmayıp, “Cüz’î bir menfaat elde etmeye sebeb olan borç dahî ribâdan
sayılır.” derdi.”</p>

<p>İbn-i Hârûn (rh.a.)’in sözü de bunu te’yîd eder. O da
şöyle söylemiştir: “Bir gün Ebû Hanîfe (r.a.)’i bir kişinin kapısı önünde,
güneş isâbet eden bir yerde otururken gördüğümde selâm verdim ve gölgede
oturmamasının sebebini öğrenmek istediğimde bana şöyle dedi: “Bu evin
sâhibinden bir mikdâr alacağım var. Onun için duvarının gölgesinden faydalanmak
istemiyorum. Çünkü bu, menfaat cinsinden olup borcu ribâya dönüştürür. Doğrusu
herkesin hakkında bu derece ihtiyâtla amel etmesini gerekli görmüyorum. Fakat
âlimlerin halkı da‘vet ettikleri güzel amellere, kendilerinin daha fazla özen
göstermeleri ve dâimâ azîmeti gözetmeleri gerekir.” dedi.” </p>

<p><b>(İmâm Ebû Hanîfe (r.a.), </b></p>

<p><b>Terc. Manastırlı İsmail Hakkı (rh.a.), 
183.s.)</b></p>

<p><b>&nbsp;</b></p>

<p><b>&nbsp;</b></p>

<p><b>02 MAYIS 2005</b></p>

<p><b>İLİM SÂHİBİNİN SALTANÂTI, İLÂHÎDİR</b></p>

<p>İhyâ-u Ulûmu’d-Dîn’de beyân edildiğine göre Nebî-yi
Ekrem (s.a.v) Efendimiz: “Hikmet, kişinin şerefine şeref katar; köleyi
yükselterek melikler meclisine oturtur.” diye buyurmuşlardır. Aleyhis-salâtü
ve’s selâm Efendimiz: bununla ilmin dünyevî semeresine işâret buyurmuşlardır.
Ma‘lumdur ki âhiret daha hayırlı ve bâkîdir. İmâm Gazâlî hazretleri, bundan
sonra Sâlim bin Ebî Ca‘d (r.h.)’ın şu sözlerini nakletmişlerdir.</p>

<p>“Sâhibim beni üç yüz dirheme satın alarak âzâd etti,
acaba ne iş tutsam?” dedim. Nihâyet ilmi san‘at edindim. Daha bir sene geçer
geçmez Medîne’nin emîri ziyâretime geldi; ama onun beni ziyâret etmesine izin
vermedim.”</p>

<p>Evet, ilim sâhibi azledilmez bir sultândır. Çünkü onun
saltanatı İlâhîdir, kulların onu azletmeğe güçleri yetmez.</p>

<p>Mu‘temed bir kavle göre Hakk ta‘âlâ hazretlerinin
“Allâh’a itaât edin. Resûlü’ne ve sizden ulü’l emir olanlara itâat edin.” (Nisâ s. 59.â.) âyet-i kerîmesindeki “ulü’l- emir”den
murâd, ulemâ’dır. İhyâ-u Ulûmu’d-Dîn’de beyân edildiğine göre Ebû’l Esved
(r.h.): “İlimden kıymetli bir şey yoktur. Sultânlar, insanlara hükmederler;ulemâ ise sultânlara hükmeder.” demişlerdir.</p>

<p>Bilmiş ol ki ilim öğrenmek, farz-ı ayın ve farz-ı
kifâye olmak üzere iki nev‘îdir. Farz-ı ayın: Bir kimsenin dîni için muhtâç
olduğu mikdâr ilimdir. Farz-ı kifâye: Başkalarına fâideli olmak için hâlen
muhtâç olduğu mikdârdan fazlasını öğrenmektir.</p>

<p>Farz-ı ayın, farz-ı kifâyeden efdâldir. Çünkü Farz-ı
ayın, nefsin hakkı için farz kılınmıştır. Nefis için o daha mühim ve daha
meşakkatlidir. Farz-ı kifâye öyle değildir. O, umûm hakkı için farz olmuştur ki
bu umûma kâfir bile dâhildir.</p>

<p><b> (İbn-i Âbidîn,</b></p>

<p><b>Terc. Ahmed Dâvudoğlu (r.h.), 1.c., 40.s.)</b></p>

<p><b>03 MAYIS 2005</b></p>

<p>ALLÂH’A VE RESÛLÜ (S.A.V.)’E İTÂAT NASIL OLMALI VE BU İTÂATIN SEMERESİ
NEDİR?</p>

<p>“Kim Allâh’a ve Resûlü’ne itâat ederse işte onlar,
Allâh’ın, kendilerine ni‘metler verdiği nebîlerle, sıddîklarla, şehîdlerle,
sâlihlerle berâberdirler. Onlar ne iyi arkadaşdırlar.” (Nisâ
s. 69.â.)</p>

<p>Vâcib ta‘âlâ, Resûlü (s.a.v.)’e itâatin vücûbunu
(farziyetini) beyândan sonra bu âyet-i celîle ile de bu itâatin semeresini
beyân buyuruyor. İtâat ile murâd: Bütün emirlere sımsıkı sarılmak ve bütün
yasaklardan da şiddetle sakınmak ve tam bir boyun eğmekle de teslîm olmaktır.
İtâatin fâidesi, cümle mahlûkâtın en şereflisi ve en kerîmi olan zümrelerle
arkadaşlık olduğunu beyânla itâata ihtimâmın lüzûmunu beyân buyurmuştur.</p>

<p>Fahr-i Râzî (r.h.)’ın beyânı vechile Allâh ta‘âlâya ve
Resûlü (s.a.v.) Efendimize itâat edenlerin enbiyâ ve sıddîklar ile berâber
olacaklarının ma‘nâsı derece bakımından denklik değildir. Çünkü fâdıl (fazîlet
sâhibi) ile mefdûl (üstün kılınmış) denk olamaz. Belki bunun ma‘nâsı:“İstedikleri zamân ziyâretlerine gelebilecek ve arzu ettiğinde sohbetinde
bulunabilecek, meclisiyle müşerref olabilecek ve bunlardan mahrûm olmayacak.”
demektir.</p>

<p>Cenâb-ı Hakk, Allâh’a ve Resûlü (s.a.v.) Efendimize
itâat edenlerin arkadaşlarını peş peşe sıralayıp saydıktan sonra,
arkadaşlarının ne acaîb güzel olduğunu beyân buyurdu ki itâatin semeresinin,
taaccübe şâyân bir hâl olduğunu hatırlatmakla (bunu) işitenleri, dinleyenleri
Resûl (s.a.v.) Efendimize itâata rağbet ettirmiştir. </p>

<p><b>(Hulâsatü’l-Beyân Fî Tefsîri’l-Kur’ân, 3.c.,
970-971.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>04 MAYIS 2005</b></p>

<p><b>YEME İÇME HUSÛSUNDA BA‘ZI TAVSİYELER</b></p>

<p>Ehl-i kitâb demişlerdir ki: Herkes kendi vücûdunun
hekimi olmalıdır. Ve isti‘mal eylediği devâ ve gıdâların tabiatlarını ve
menfaatlerini bilmelidir. Tâ ki vücûdu sıhhat üzere kalmalıdır. Yemekten evvel
soğuk su içmek mîdenin harâretini söndürür. Yemekten sonra su içmek ise mîdeyi
kızdırır ve bedeni ısıtır. </p>

<p>Elma, kayısı, üzüm gibi meyveleri yedikten sonra su
içmekten sakınmalıdır. Çünkü bunların üzerine su mîdeyi ifsad eder. Eğer su
içmek istiyorsa bir veya iki saat sonra içmelidir. Bunun zarârı daha azdır.</p>

<p>Sıcak pilav veya sıcak tatlı (helva gibi) yedikten
sonra soğuk su içmemelidir. Çünkü bu dişlere zarâr verir. Eğer su isterse
birkaç lokma ekmek yedikten sonra içmelidir, bunun zarârı daha azdır.</p>

<p>İnsan her rast geldiği yerde yememelidir. Belirli bir
yemek vakti olmalıdır. Eğer kısa aralıklarla azar azar dahi yese birinci
hazmolunmadan yemiş olacağı için bu mîdeyi bozar ve zayıflatır.</p>

<p>Büyükler demişler ki: Dört şey ancak sonu belli olunca
medholunur. 1. Yemek hazm olunduktan sonra 2. Savaştan döndükten sonra 3. Ekin
büyüdükten sonra 4. Kadın öldükten sonra.</p>

<p>Tok karnına yaş ceviz yemek hazımsızlık verir. Kırmızı
dutu aç karnına yemek bir zarâr vermez, tok karnına yemek hasta eder. Hurma,
kuru üzüm vesâir tatlıları çok yemek diş etlerini bozar ve dişlere zarâr verir.</p>

<p>Çok tuzlu yemek göze zarâr verir. Çok soğan yemek
balgamı arttırır ve göz karârması olur. Kâfî miktarda yağlı şeyler yemelidir.
Akla faydası vardır. Kifâyet mikdârı tatlı hılmi arttırır, kifayet mikdarı
mercimek kalbe rikkat verir ve kanı inceltir, fazlası zarârdır. Bal kabağı da
dimağı kuvvetlendirir.</p>

<p>Hz. Alî (k.v.) demiştir ki: </p>

<p>“Yemeğe tuzla başlayan ve tuzla bitireni Allâh ta‘âlâ
yetmiş türlü hastalıktan temizler. Yedi gün sabah vakitlerinde yirmi bir tane
kızıl üzüm (kuru) yerse bedeninde sevmediği bir şey kalmaz.”</p>

<p><b>(Hz. Mahmûd Sâmî Ramazânoğlu (k.s.),
Musâhabe, 4.c.)</b></p>

<p><b>&nbsp;</b></p>

<p><b>&nbsp;</b></p>

<p><b>05 MAYIS 2005</b></p>

<p><b>KUR’AN-I KERİME TA‘ZÎM</b></p>

<p>Şerhü’s-Sünne'de diyor ki: İbn-i Abbâs (r.anhümâ),
Kur'ân-ı kerîme ta'zîm hakkında buyurdu: “Eğer Allâh ta‘âlâ, Kur'ân-ı kerîmi,
insanların dilinde kolay eylemeseydi, hiç kimsede, Allâh ta‘âlânın kelâmını
söyleyecek tâkat bulunmazdı. Resûlullâh (s.a.v.)’in zamânında, Kur’ân-ı kerîm,
bir mushaf hâlinde toplanmamıştır. Kur’ân-ı kerîmi ilk toplayan Ebû Bekir
Sıddîk (r.a.)’dir. Ondan sonra Hazret-i Osmân (r.a.)'dır. Nitekim Ebû Amr-i
Dânî Mukni', İmâm-ı Şâtıbî Raiyye kasîdesinde bildirmiştir. Bu kıssayı şöyle
anlatırlar: Yemâme cenginde, Müseylemetü’l Kezzâb, kurrâ olan, ya'ni Kurân-ı
kerîmi ezber bilenlerden bir çoğunu şehîd etmişti. Hazret-i Ömer (r.a.),
Hazret-i Ebû Bekir (r.a.)’in yanına gelip: “Kur’ân-ı kerîmi ezber bilenler çok
şehîd olmakla azalmaktadır. Kur’ân-ı kerîmin unutulmasından korkuyorum.
Kur’ân-ı kerîmi toplayıp yazın.” dedi. Ebû Bekir Sıddîk (r.a.) Peygamber
(s.a.v.) Efendimizin bize emretmediği, yapın buyurmadığı bir şeyi nasıl
yaparım? dedikte, Hazret-i Ömer (r.a.): “Kur’ân-ı kerîmi topla Allâh ta‘âlâya
yemîn ederim ki, hayırlıdır ve iyi niyyetledir.” dedi. Hazret-i Ömer (r.a.), bu
konu üzerinde o kadar ciddî olarak durdu ki, Allâh ta‘âlâ, Hazret-i EbûBekir
(r.a.)’e de, Hazret-i Ömer (r.a)’in görüşünü verdi. Bunun üzerine Ebû Bekir
(r.a.) Zeyd bin Sâbit (r.a.)’i çağırdı ve; “Ey Zeyd, sen gençsin ve Resûlullâh
(s.a.v.) zamanında vahiy kâtibi idin. Kur’ân-ı kerîmi topla ve yaz.” buyurdu.
Zeyd bin Sabit (r.a.) de aynısını söyledi. Yani Resûlullâh (s.a.v.)’in bize
buyurmadığı ve yapın demediği şeyi nasıl yaparım dedi. Ebû Bekir Sıddîk (r.a.)
bu mes'elede mübâlağa eyledi. Allâh ta‘âlâ Zeyd bin Sâbit (r.a.)’e, Hazret-i
Ömer ve Ebû Bekir Sıddîk (r.a.) gösterdiği re'yi gösterdi. Zeyd bin Sâbit
(r.a.) der ki: “Allâh ta‘âlâya yemîn ederim ki, bana bir dağı devirmek işi
verilseydi, bana verilen bu ağır vazîfeden daha kolay gelirdi. Kur’ân-ı kerîmi
âyet âyet, sûre sûre büyük bir zahmetle, ehlinin gönüllerinden, yapraklardan,
ağaç kabukları, taş ve diğer şeyler üzerinde yazılı olanlardan topladı.</p>

<p><b>(Mevlânâ Muhammed Rebhâmî (rh.a.),</b></p>

<p><b>Riyâdu’n-Nâsihîn, 63-64.s.)</b></p>

<p>&nbsp;</p>

<p>&nbsp;</p>

<p><b>06 MAYIS 2005</b></p>

<p><b>SİLSİLE-İ ÂLİYYENİN ONYEDİNCİ</b></p>

<p><b>POSTNİŞİNİ HZ. YA‘KÛB-İ ÇERHÎ (K.S.A.)</b></p>

<p>Kendileri bizzât her husûsta “sünneti seniyye”yi
öğrenip yaşayan ve insanları da irşâd ile itikâdda, amelde, ahlâkta, muâmelâtta
ve her husûsta “sünnet-i seniyye”ye kılavuzlayan veliy-yi kâmil ve vâris-i
ilm-i Resûlullâh (s.a.v.) olan büyük zâtlardandır.</p>

<p>Mübârek isimleri Ya‘kûb bin Osmân bin Mahmûd'dur.
Gazne'nin Çerh köyünde doğdu. Doğum târihi belli değildir. 1447 (H. 851)’de
Hülfetû'da irtihâl eyledi. Burası, sınır köylerinden bir köydür ve kabri şerifi
buradadır.</p>

<p>Yâkûb-i Çerhî hazretleri, Şâh-ı Nâkîşbend hazretlerinin
sohbetine kavuşmasını ve o büyük rehberden duyduklarının bir kısmını Farsça bir
risâle hâlinde yazmıştır. Buyururlar ki:</p>

<p>&quot;Bütün ibâdetlerden maksad: Zikir, Allâh ta‘âlâyı
anmaktır, demişlerdir. Hakk ta‘âlâdan gâfil olunca, ibâdetlerden beklenen fayda
hâsıl olmaz. Zikir de, ihlâssız olunca, beklenen faydayı vermez.&quot;</p>

<p>&quot;Her hâlde uyanık olmalıdır: Yerken, yatarken,
konuşurken, yürürken, alışveriş ederken, abdest alırken, namaz kılarken,
Kur'an-ı kerîm okurken, yazarken, ders ve va‘z verirken, bir göz açıp kapayacak
kadar, Hakk ta‘âlâdan gâfil olmamalıdır.&quot;</p>

<p>&quot;Birbirini inkâr etmeyen aynı yol erbâbının
sohbetleri faydalıdır. Amma sohbet ve arkadaşlık haklarını gözetmelidir. Kâmil
ve mükemmil bir zâtın bir bakışı, kalbi o kadar temizler ki uzun riyâzetlerle
buna kavuşmak pek zordur.&quot;</p>

<p>&quot;Sohbetin sahîh, doğru olduğunun alâmeti, onda
kulun kalbine Rahmânî ve Rabbânî feyzlerin gelmesi, Allâh ta‘âlânın sevgisinden
başka sevgilerin kalbden silinmesidir. Ashâb-ı kirâm (r.a.e.), birbirlerine:&quot;Gelin bir mikdar oturalım da îmân edelim.&quot; derlerdi. Yani beraber
olup, Allâh ta‘âlâdan başkasını unutup, hakîkî îmâna kavuşalım derlerdi. Allâh
(c.c.)’ün sevgili kulları ile oturup kalkmanın, onlarla sohbet etmenin
faydaları pek çoktur.&quot; Allâh (c.c.) cümlemizi şefaâtlerine nail eylesin ve
yollarında bulundursun. (Âmîn)</p>

<p><b>(Yeni Rehber Ansiklopedisi, 20.c.,
161-162.s.)</b></p>

<p><b>&nbsp;</b></p>

<p><b>&nbsp;</b></p>

<p><b>07 MAYIS 2005</b></p>

<p><b>İLİM VE AMEL, İNSANI KÜFRE DÜŞMEKTEN
ALIKOYMALIDIR</b></p>

<p>İlim ile amelin hayırlı olmaları bir takım şartların
tahakkukuna bağlıdır: Amelde ihlâsla ve ölünceye kadar şerîatın emirlerine
sarılmak ve yasaklarından şiddetle sakınmakla, amellerin ibtâline sebep olan
küfre düşmekten her an uyanık olmaktır. Zîrâ küfürle, ameller ne kadar ihlâslı
olsa da, ibtâl olur. Böyle olursa o ilim ve amel dünyâ ve âhirette elem ve
üzüntüyü îcâb ettirir. Nefis, kötülükle emreder. İnsan şeytânları ve cinlerin
şeytânları, insanı Cenâb-ı Hakk’tan uzaklaştırıcıdırlar. Hakîkî âlim, ihlâsla
şerîatın emirlerine sarılarak ve nefse muhâlefet ederek insân ve cinn
şeytânlarını def‘ eder. Allâh ta‘âlanının rızâsını tâleb eden ve âhireti
düşünen âlimin şânı budur ki şeytânlar bu âlime te’sîre muktedir olamazlar.</p>

<p>O hâlde ilim ve amel, Allâh ta‘âlâdan korkmağa ve Allâh
ta‘âlânın hidâyetine götürmelidir.</p>

<p>İşin özü şudur: “Sıhhatte olduğu müddetçe o kimse,
korkusunu ümîdi üzerine gâlib kılmalıdır. Hastalık hâlinde ise bunun aksidir.
Bu, âhiret yolcusu yanında böyledir. Hâlbuki herkes, âhiret yolcusudur.</p>

<p>Bel’am bin Bâûra, önceleri meclisine hikmeti yazmak
için on iki mürekkeb hokkası konulurdu ve baktığında arşı görürdü... Sonra o,
dünyâya meyletti. Evliyâullâhtan bir velîyi bir tek harâmı işlemesiyle, Allâh
ta‘âlâ onun ma‘rifetini aldı ve onu köpek menzilesinde câhil kıldı.</p>

<p>Bersîsâ ise, bir manastırda yetmiş sene ibâdet etti.
Allâh ta‘âlâya bir an bile isyân etmedi. Talebelerinden yetmiş bin kişiyi,
himmetiyle göklerde uçurdu. Sonunda küfür üzere öldü.</p>

<p><b>(Hz. Muhammed Mevlânâ Ebû Saîd Hâdimî
(k.s.), </b></p>

<p><b>Berîka Tercemesi, 2.c., 441-443.s.)</b></p>

<p>&nbsp;</p>

<p><b>08 MAYIS 2005</b></p>

<p><b>RESÛLULLÂH (S.A.V.) EFENDİMİZİN</b></p>

<p><b>HÜKÜMLERİNDEN BİRİNE RÂZI OLMAYAN,</b></p>

<p><b>ÎMÂN ETMEMİŞ DEMEKTİR.</b></p>

<p>“Eğer o münâfıklar, (Habîb-i Edîbim) senin itâatinden
çıkmakla nefislerine zulmettikleri zamân tevbe ve nedâmet edici oldukları hâlde
sana gelmiş olsalardı ve Allâh ta‘âlâya istiğfâr etseler ve Resûlleri de onlar
için istiğfâr etmiş olsaydı, Allâh ta‘âlâyı onlar, tevbelerini kabûl ve
merhamet eder bulurlardı.” (Nisâ s. 64.â.)</p>

<p>Enbiyâ (a.s.)’ın hükmüne râzı olmayan, her ne kadar
îmân izhâr etmiş olsa (açığa çıkarsa) dahî katli vâcib ve kâfir olduğuna bazı
ulemâ bu âyet-i celîle ile istidlâl etmişlerdir (delîl göstermişlerdir.). Çünkü
Beyzâvî (r.h.)’ın beyânı vechile Enbiyâ (a.s.)’ın gönderilmesinden maksad,
ancak ümmetinin itâati olunca hükmüne râzı olmayıp itâat etmeyen kimse, peygamberliğini
kabûl etmediğinden kâfir olmak lâzım gelir. </p>

<p>Âyet-i celîledeki “velev ennehüm iz-zalemû enfüsehüm
câûke.” demek “Onlar nefislerine zulmettikleri zamân sana gelseler, istiğfâr
etselerdi, Allâh ta‘âlâ tevbelerini kabûl ederdi.” demektir. “Nefsine zulmedenlerden
murâd münâfıklardır. “Zulümleri”yle murâd “Tâğûta muhâkemeye gitmek ve
Resûlullâh (s.a.v.)’in muhâkemesinden firâr etmektir.”</p>

<p>Münâfıklar, Tâğût’a muhâkemeye gitmek istediklerinde
Resûlullâh (s.a.v.) Efendimizin mübârek kalblerini mahzûn ettiklerinden “Allâh
ta‘âlâya istiğfâr ve tevbe etmeleri lâzım olduğu gibi Resûlullâh (s.a.v.)
Efendimizin de istiğfâr etmelerini istirhâm etmeleri dahî tevbelerinin
kabûlünde şart kılındı ki mahzûn olan kalb-i Nebevîleri (s.a.v.) onlar hakkında
râzı olmayınca tevbelerinin kabûl olmayacağı”na işâret olunmuştur.</p>

<p><b>(Hulâsatü’l-Beyân Fî Tefsîri’l-Kur’ân, 3.c.,
964-965.s.)</b></p>

<p><b>&nbsp;</b></p>

<p><b>09 MAYIS 2005</b></p>

<p><b>İMÂM-I A‘ZAM (R.A.)’İN DİĞER İMÂMLARDAN
AYRILAN SEÇKİN NİTELİKLERİ</b></p>

<p>1. Sahâbe (r.a.e.)’den bir toplulukla görüşmüştür.
Çeşitli yollardan rivâyet olunan: “Tûbâ li-men raânî ve limen raâ men raânî ve
limen raâ men raâ men raânî.” Beni görenlere, beni görenleri görenlere ve de
onları görenlere ne mutlu! Sahîh hadîsindeki övgüye nâil olmuştur. </p>

<p>2. “Hayrü’l-kurûni karnî sümme’llezîne yelûnehüm”
Asırların en hayırlısı benim asrımdır, sonra benim asrımdan sonra gelendir.
Hadîsinde övülen çağda dünyâya gelmiştir.</p>

<p>3. Tâbiîn büyüklerinin döneminde ictihâd ve fetvâ ile
uğraşıyor olmasıdır. </p>

<p>4. Çağdaşı Amr b. Dînâr gibi büyük bilginler
kendisinden hadîs rivâyet etmişlerdir. </p>

<p>5. İmâm-ı A‘zam (r.a.)’in arkadaş ve öğrencilerinin
benzeri başka imâmlarda bulunmaz. Hattâ İmâm-ı Vekî‘ (rh.a.)’in yanında edebsiz
birisi: “Ebû Hanîfe falan mes’elede hatâ etmiştir.” deyince, Vekî‘ o adamı
azarlayıp “Böyle sözler söyleyen hakkında “Onlar şübhesiz hayvânlar gibidir,
belki daha da sapık yolludur” âyetini söylemek doğru olur.” cevâbını vermiştir.
</p>

<p>6. Fıkıh ilmini ilkönce tedvîn ederek bugünkü şekliyle bâblara
ve fasıllara göre düzenleyen İmâm Ebû Hanîfe (r.a.)’dir. İmâm-ı Mâlik (r.a.)
bile el-Muvatta’ın tertîbinde Ebû Hanîfe (r.a.)’e uymuştur. Onlardan önce
insânlar arasında kitâb tedvîni bulunmadığından hıfza i‘timâd olunurdu. Yine
Kitâbü’l-Ferâiz ve Kitâbü’ş-Şürût’un ilk olarak ortaya koyucusu yine Ebû Hanîfe
(r.a.)’dir.</p>

<p>7. Başka mezheblerden iz bulunmayan dünyânın çeşitli
memleketlerinde bile Hanefî mezhebi yayılmıştır. Hind, Sîn, Anadolu ve
Mâverâünnehir bunlardandır.</p>

<p>8. Kendisinin ve öğrencilerinin ihtiyâçlarını kendisi
karşılar başkalarından hediye kabûl etmezdi.</p>

<p>9. Âhirette hesâba çekilme korkusuyla yüksek mansıbları
kabûl etmeyerek hapiste şahâdet rütbesini seçmiştir. </p>

<p><b>(İmâm Ebû Hanîfe (r.a.), </b></p>

<p><b>Terc. Manastırlı İsmail Hakkı (rh.a.),
139.s.)</b></p>

<p><b>&nbsp;</b></p>

<p><b>10 MAYIS 2005</b></p>

<p><b>KADERE ÎMÂN</b></p>

<p>Kader: Takdîr olunmuş, ölçülmüş ma‘nâsına masdar bir
kelimedir. “Vakti gelince her şeyi Allâh (c.c.)’ün ilim ve ezelî iradesine
uygun bir sûrette icad buyurmasına kader denir.” Hayırlı olsun şerli olsun
kaderin Allâh (c.c.)’ün takdiriyle olduğuna inânmak îmân esaslarındandır.</p>

<p>Hazret-i Ebû Bekir (r.a.) ve Ömer (r.a.) kader
mes’elesinde münâzara ediyorlardı. Ebû Bekir (r.a.): İyilikler Allâh ta’âlâdan,
kötülükler ise bizdendir, diyordu. Hz. Ömer (r.a.) ise: Kaderin hayırlısı da,
şerlisi de Allâh’tandır, diyordu. Bu münâzaralarını Allâh’ın Resûlü (s.a.v.)’e
ilettiler. Peygamber (s.a.v.) Efendimiz de: “Cenâb-ı Hakk’ın yarattıkları
içinde, kader konusunda, ilk konuşanlar Cebrâil ile Mikâil (a.s.)’dır. Yâ Ömer!
Cebrâil senin gibi konuşuyordu. Mikâil (a.s.) ise senin gibi konuşuyordu ya Ebâ
Bekir. İsrâfil bunlar arasında hakem oldu, şu kararı verdi. Kaderin hayrı da,
şerri de Allâh (c.c.)’dendir. İşte bu söz, benim sizin aranızdaki, mes’eleye
vereceğim hükümdür.” buyurduktan sonra Ebû Bekir (r.a.)’e dönerek: “Yâ Ebâ
Bekir! Allâh ta’âlâ kendisine isyan edilmemesini dileseydi şeytanı yaratmazdı.”
buyurdular.</p>

<p><b>(Fıkhı Ekber Şerhi, Çev. Ahmet Karadut,
236-237.s.)</b></p>

<p><b>&nbsp;</b></p>

<p><b>KADERİ İNKAR EDENLER</b></p>

<p>Peygamber (s.a.v.) Efendimiz buyurdular:</p>

<p>“Her ümmetin mecûsîleri vardır. Benim ümmetimin
mecûsîleri de kader yok diyenlerdir. Onlardan kim ölürse cenâzesine gitmeyin,
hastalanırsa ziyaret etmeyin. Onlar Deccal’ın taraftarıdırlar. Allâh ta‘âlâ
onları Deccal’in zümresine ilhak etmeği va‘d etmiştir.” (Sünen-i Ebû Dâvud)</p>

<p>Bir diğer hadîs-i şerîfte de:</p>

<p>“Kadere îmân, insandan düşünce ve kederi giderir.”
buyurulmuştur.  (Câmi‘u’s-Sağir)</p>

<p><b>(Fıkh-ı Ekber Şerhi, Çev. Ahmet Karadut,
253-254.s.)</b></p>

<p><b>&nbsp;</b></p>

<p><b>&nbsp;</b></p>

<p><b>11 MAYIS 2005</b></p>

<p><b>ŞEYTAN VE ASKERLERİNDEN KORUNMAK</b></p>

<p>Şeytanın hilelerinden korunmanın yolunu tutun. Sizin
neslinizin korunması, sebeplerini tutunuz. Şeytanın da‘veti yalnız kendisine
tâbî olanlara ve taraftarlarına olduğu, onlara münhasır (sınırlı) kaldığı ve
onun da‘veti cehenneme yönelik olduğu için, insana vâcib olan onun dostlarından
ve askerlerinden olmaktan kendini korumak ve onu düşmân edinmektir.</p>

<p>Bunu müellif, “onu düşmân edininiz” şeklinde ifâde
etmektedir. Çünkü düşmân, düşmânını çağırmaz, onu da‘vet etmez. Bilakis da‘vet,
ancak birbirini sevenler arasında olmaktadır. Şayet düşmân da‘vet etse düşmâna
icâbet etmez. Sakınmak, korunmak ise başka türlü mümkün olmayıp, ancak Allâh
(c.c.)’e sığınmakla olur.</p>

<p>Öyle ise sığınmakla, istiâze ile Allâh (c.c.)’e
sığınınız. Yine kendisinde Allâh (c.c.)’ün mağfireti, rahmeti bulunan davranış
ve duâlarla O’na sığınınız, koşunuz. Rabbinizden mağfiret dileyiniz. Bâhusûs;Allâh (c.c.)’ün zikrine devâm ediniz. Bu hayatınızın vazgeçilmez bir parçası,
bir düsturu olsun.</p>

<p>Enes (r.a.)’in rivâyet ettiği hadîsde şöyle
denilmektedir. “Şüphesiz şeytan, hortumunu Âdem oğlunun kalbi üzerine koyar.
Eğer (Âdemoğlu) Allâh (c.c.)’ü zikrederse geri durur gizlenir. Eğer zikretmez,
Allâh (c.c.)’ü hatırlamazsa, onun kalbini yutar.”</p>

<p>Mücâhid’in tefsîrinden naklettiğimiz; Kur’an-ı kerîm’de
“..O sinsi vesvesecinin şerrinden...” (Nas s., 4.â)
âyetinin tefsîrinde şöyle denildiği nakl olundu:</p>

<p>O, insanın kalbinin üzerine çullanmıştır. İnsan Allâh
(c.c.)’ü zikr ettiği zamân geri durur, gizlenir, çekilir. Gâfil olduğu zamân
onun kalbi üzerine çullanır. Allâh ta‘âlâ Kur’an’da şöyle buyurmaktadır:“Onların üzerine şeytan galib oldu, böylece Allâh (c.c.)’ün zikrini onlara
unutturdu.” (Mücâdele s. 19.â.)</p>

<p>Çünkü o kelb-i mübîddir. Yani helak edici bir köpektir.
Kuduz köpek nasıl helak edici ise, şeytanın verdiği vesvese ve sapık düşünce de
öyledir. Ancak, o helak eden köpek gibi, helak etmez. Zira; o mücerred vesvese
vericidir</p>

<p>Denilir ki: Şeytana karşı mü’minin silahı altıdır.
İstiâze, kelime-i şahâdet, besmele, tama’ı (beklentiyi) terketmek, emeli (hırs
ve tama’ı) terketmek ve dünyâyı terketmektir.</p>

<p><b>(Muhammed Hâdimî (rh.a.), Berika,
110-112.s.)</b></p>

<p><b>             12 MAYIS 2005</b></p>

<p><b>KARDEŞİMİ PARMAK UÇLARINDAN</b></p>

<p><b>TANIYABİLDİM</b></p>

<p>Enes b. Mâlik (r.a.) anlatıyor: Bana amcam Enes b. Nadr
(r.a.) Resûlullâh (s.a.v.) ile birlikte Bedir’de bulunamadığını söyledi. Bu ona
güç gelmiş. (Dedi ki): </p>

<p>Resûlullâh (s.a.v.)’in bulunduğu ilk harbde bulunamadım.
Allâh (c.c.) bana bundan sonra Resûlullâh (s.a.v.)’le birlikte bir harb
gösterdi ise işte ne yaptığımı Allâh görüyor!..</p>

<p>Başkasını söylemekten çekindi. Sonra Resûlullâh
(s.a.v.)’le birlikte Uhud gününde bulundu. Karşısına Sa‘d b. Mu‘az (r.a.)
çıktı. Enes (r.a.) O’na:</p>

<p>- Yâ Ebâ Amr, nereye? - Ah (şu) cennetin kokusu!.. Onu
Uhud’un yanında buluyorum! dedi. Sonra küffârla harbetti. Nihâyet öldürüldü ve
cesedinde kimi vurmadan, kimi yaralama ve ok izinden seksen küsür yara bulundu.
Kızkardeşi (halam) Rubeyyi binti Nadr:</p>

<p>- Kardeşimi ancak parmak uçlarından tanıyabildim, dedi
ve şu âyet nâzil oldu: “Mü’minlerden öyle adamlar Allâh’a verdikleri sözde
sâdık kalırlar. Onlardan bazısı vefât etti; ba‘zısı da bekliyor. Ama hiçbir
tebdîl yapmadılar.” (Ahzâb s. 23.â.) Bu âyetin
onunla arkadaşı hakkında indiği sanılıyor.</p>

<p>Hz. Sa‘d (r.a.): “Yâ Resûlallâh! Ben onun yaptığını
anlatmaya kâdir değilim.” demiştir. Hz. Enes (r.a.)’in tanınmaz hâle gelmesi,
aldığı seksen küsür yaradan ve müşrikler tarafından ağzı, burnu vesâir uzuvları
kesildiğindendir. Resûlullâh (s.a.v.)’e cesurluk, hamiyyet ve riyâ için
çarpışan kimsenin hükmü soruldu. Bunların hangisi Allâh yolundadır? (denildi).
Resûlullâh (s.a.v.) de: </p>

<p>“Kim yalnız kelimetullâh yüce olsun diye çarpışırsa
işte o Allâh yolundadır.” buyurdu.</p>

<p><b>(Sahîh-i Müslim,</b></p>

<p><b>Terc. A. Dâvudoğlu (rh.a.), 9.c., 103.s.)</b></p>

<p><b>13 MAYIS 2005</b></p>

<p><b>NAMÂZI TA‘DÎLİ ERKÂNA GÖRE KILMAK -1</b></p>

<p>Nebiy-yi Muhterem (s.a.v.) Efendimiz:</p>

<p>“- Namâz kılmaya kalktığında tekbîr al, sonra
Kur’an’dan ezberinde bulunanlardan kolayına geleni oku. Sonra rükû‘ halinde tam
sükûnet buluncaya kadar rükû‘da dur. Sonra tam dimdik olacak biçimde rükû‘dan
kalk, sonra secdede tam itmi’nân buluncaya kadar dur, sonra vücûd eklemleri
yerleşecek şekilde otur. Sonra tekrâr (ikinci secdeyi yap ve orada itmi’nâna
erene dek) dur, namâzının diğer bütün rek‘atlarını böyle yap.” buyurdu.
(Secdelerde ve rükû‘larda vücûdda hiçbir hareket kalmamalı, tamâmen sâkin ve
hareketsiz olmalı; iki secde arasında ve rükûdan doğrulunca mutlaka en az bir
kez “sübhâna’llâh” diyecek kadar durulmalıdır.)</p>

<p>Resûl-i Ekrem (s.a.v.) buyurdu ki: “İnsanların en
hırsızı, namâzından çalandır.”</p>

<p>- Namâzından nasıl çalar ya Resûlallâh (s.a.v.), diye
sordular. Cevâb verdi:</p>

<p>- Rükû‘ ve secdesini ikmâl etmez, kıraatini tam
okumaz.” buyurdular.</p>

<p>İmâm-ı Ahmed isnâdı Ebû Hüreyre (r.a.)’e varan bir
hadîsde şöyle buyurulduğunu rivâyet etmiştir. Resûl-i Ekrem (s.a.v.)
buyuruyorlar ki:</p>

<p> “Allâh ta‘âlâ, rükû ile secdesi arasında belini
düzeltmeyen (dik hale getirmeyen) adama rahmet nazarıyla bakmaz.”</p>

<p>Resûlullâh (s.a.v.)’in şöyle buyurduğu rivâyet
olunmaktadır.</p>

<p>“Bu şekil namâz, münâfığın namâzıdır: Oturur, güneşi
gözetir (tenbellik ederek kerâhat vaktine kadar namâzı edâ etmez). Güneş
şeytanın iki boynuzu arasında bulunduğu zamân (namâz kılmanın harâm olduğu
zamân) kalkar da namâzı dört rekât olarak (kuşun yemi gagasıyla acele acele
toplaması gibi) gagalar. Ve o namâzın içinde Allâh (c.c.)’ü pek az zikreder.”</p>

<p><b>(İmâm Zehebî (rh.a.), Büyük Günâhlar,
29-32.s.)</b></p>

<p><b>14 MAYIS 2005</b></p>

<p><b>NAMÂZI TA‘DÎLİ ERKÂNA GÖRE KILMAK -2</b></p>

<p>Mûsâ el-Eş‘arî (r.a.) şöyle anlatıyor: “Resûl-i Ekrem
(s.a.v.) bir gün ashâb (r.a.)’e namâz kıldırdı, sonra oturdu. Bir adam içeri
girdi, namâza kalktı, rükû‘ ve secdesini (kuşun yemi) gagalaması gibi alelacele
kıldı. Bunun üzerine Peygamberimiz (s.a.v.):</p>

<p>- Görüyorsunuz ya, şu adam bu halde ölse Muhammed
(s.a.v.) milletinden hariç olarak ölür. Çünkü o karganın kanı gagaladığı gibi
namâzını gagalıyor, buyurdu.” (Ebû Bekir b. Huzeyme Sahîh’inde rivâyet
etmiştir.)</p>

<p>Selmân-ı Fârisî (r.a.), Resûl-i Ekrem (s.a.v.)’in şöyle
buyurduğunu bildirmiştir:</p>

<p>“Namâz bir ölçektir, tam hakkını verene o da noksansız
verir. Her kim de eksiklik yapar (tam hakkını vermeden kılarsa) Allâh
ta‘âlânın, ölçü ve tartıda hîle yapanlar hakkında ne buyurduğunu bilirsiniz.”</p>

<p>İbn-i Abbas (r.a.)’den, “Resûl-i Ekrem (s.a.v.) şöyle
buyurdu.” dediği rivâyet edilmiştir:</p>

<p>“Sizden biri secde edeceği vakit yüzünü (alnını),
burnunu ve ellerini yere koysun. Allâh ta‘âlâ bana yedi a‘zâ üzere secde etmemi
emir buyurdu. (Bu yedi a‘zâ): Alın, burun, iki avuç, iki diz, iki ayağın ön
kısımlarıdır. Yine Allâh ta‘âlâ bana saçı, (durumu bozulmasın diye) toplayıp
dürmememi de emretti. Her kim namâz kılar da her uzvun namâzdaki hakkını
vermezse namâzı bitirinceye kadar o organı kendisine la‘net okur.”</p>

<p>İmâm Buhârî, Huzeyfe bin el-Yemân (r.a.)’den şu vak‘ayı
nakletmektedir: Huzeyfe hazretleri, rükû‘ ve secdenin hakkını vermeden namâz
kılan bir adam görür. Ona: “Sen namâz kılmadın, böyle namâz kıldığın halde
ölsen Muhammed sallallâhu aleyhi vesellemin dîninin dışında kalmış olarak
ölürsün.” diye adamı i‘kâz buyurur. Ebû Dâvud’un rivâyetinde, Huzeyfe
hazretleri o adama:</p>

<p>- Kaç senedir bu namâzı (böyle) kılıyorsun?</p>

<p>- Kırk senedir. Huzeyfe (r.a.):</p>

<p>- Kırk senedir sen namâz kılmıyorsun. Ölsen Muhammed
sallallâhu aleyhi vesellemin dîninin dışında kalmış olarak ölürsün, buyurur.</p>

<p><b>(İmâm Zehebî (rh.a.), Büyük Günâhlar,
29-32.s.)</b></p>

<p><b>&nbsp;</b></p>

<p><b>15 MAYIS 2005</b></p>

<p><b>PEYGAMBER (S.A.V.)’İN</b></p>

<p><b>ADÂLETİ, EMÎN VE İFFETLİ OLUŞU</b></p>

<p>Peygamber (s.a.v.) emîn, en âdil ve en doğru bir
peygamberdi. Öylesine emin ve doğru idi ki, bunu düşmânları bile kabûl edip
itiraf etmişlerdir. Henüz kendisine peygamberlik gelmeden önce bile (el-Emîn)
deniyordu. İbn İshak, “Allâh (c.c.) onda bütün güzel ahlâk ve hasletleri
cemettiği için kendisine emîn denilmiştir.” dedi. Allâh (c.c.): “Orada
kendisine itaat olunandır. Bir emîndir.” buyurmuştur.</p>

<p>Birçok müfessir, bu âyette kastedilen, Hazreti Muhammed
(s.a.v.)’dir, dediler. Kureyş, Kâ’be’nin inşaasında Hacer-i Esved’i kim
koyacağı husûsunda anlaşmazlığa düşünce, aralarında bilahâre ilk defâ kim
gelirse onu hakem kılacaklarına karar verdiler. Derken, Peygamber (s.a.v.)
çıkageldi. Bu, henüz kendisine peygamberlik gelmeden önce idi.</p>

<p>Dediler ki: - Bu Muhammed (s.a.v.)’dir. Bu, kendisine
son derece güvenilen bir zattır. (Yani Emîn)’dir. O (s.a.v.)’in hakem olmasına
hepimiz yürekten râzıyız. Hakemliğini kabûl ediyoruz.</p>

<p>Er-Rabi b. Huşeym’den: “İslâmiyetten önce, cahiliyet
devrinde (insanlar) Resûlullâh (s.a.v.)’in hakemliğine başvururlardı.” dedi.</p>

<p>Peygamber (s.a.v.) buyurmuştur: “Vallâhi ben gökte de Emînim,
yerde de.”</p>

<p>Alî (k.v.)’den nakledilmiştir: “Ebû Cehil, Peygamber
(s.a.v.)’e dedi ki: - Biz seni yalanlamıyoruz, biz sana gelen kitabı
yalanlıyoruz. Bunun üzerine Allâh (c.c.):</p>

<p>“Şüphesiz onlar, seni yalanlamıyorlar.” meâlindeki
âyeti inzâl buyurmuştur.</p>

<p>Ahnes b. Şerik, Bedir günü Ebû Cehil ile karşılaştı ve
ona sordu:</p>

<p> - Ey Hakem’in babası burada sözümüzü duyacak kimse
yok, bir sen bir de ben varım. Söyle bakalım Muhammed (s.a.v.) sadık (doğru bir
kimse) midir, yoksa yalancı mıdır?</p>

<p> - Allâh’a yemîn ederim ki Muhammed (s.a.v) doğru ve
pek emîn bir zattır! O hayatında katiyyen yalan söylememiştir.</p>

<p><b>(Kadı ‘Iyaz (rh.a.), Şifâ-i Şerîf,
133-135.s.)</b></p>

<p><b>&nbsp;</b></p>

<p><b>&nbsp;</b></p>

<p><b>16 MAYIS 2005</b></p>

<p><b>ASHÂB (R.A.)’ÜN (S.A.V.) EFENDİMİZE BAĞLIĞI</b></p>

<p>Reci seriyyesinden sonra, müşrikler esir aldıkları, Hubeyb
(r.a.)'i, dar ağacına yükseltip bağladılar. Yönünü Medine'ye çevirdiler. Ona
“İslâmiyetten dön, seni serbest bırakalım!” dediler. Hubeyb (r.a.) “Hayır!
Vallahi dönmem! Hattâ, dünyâda olanların bütünü benim olsa bana verilse, yine
İslâmiyetten dönmek istemem!” dedi.</p>

<p>Müşrikler “Sen, şimdi senin yerine Muhammed (s.a.v.)'in
öldürülmesini, senin de, evinde sağ sâlim oturup yaşamanı isterdin tabî ki!”
dediler.</p>

<p>Hubeyb (r.a.) “Ben, evimde sağ salim oturup da,
Muhammed (s.a.v.)'in ayağına bir dikenin batmasını bile istemem!” dedi.</p>

<p>Bundan sonra Hubeyb (r.a.) “Allâhım! Şuracıkta, düşman
yüzünden başka yüz görmüyorum! Allâhım! Buralarda, selâmımı Resûlüne
ulaştıracak bir kimseler yok! Bari, O'na selâmımı, Sen ulaştır! Allâhım!  
Sen,  bize,  Resûlünün  risâletini  tebliğ  ettin.  Bize  yapılanı  da,  O
Resûlüne, sabahleyin tebliğ et, eriştir!” diyerek duâ etti.</p>

<p>Cebrâîl (a.s.) gelip Peygamberimiz (s.a.v.)’e bunu
haber verdi. Peygamberimiz (s.a.v.): “Ve aleyhisselâm! Onun üzerine de, selâm
olsun!” buyurdu.</p>

<p>Yanında bulunan sahâbîleri (r.a.e.) “Ey Allâh'ın
Peygamberi! Bu selâmı, kimin selâmına karşılık verdiniz?” diye sordular.</p>

<p>“Kardeşiniz Hubeyb'in selâmına karşılık!” buyurdu.</p>

<p>Kureyş müşrikleri, Hubeyb (r.a.)'in yüzünü kasden
Medine'ye doğru çevirdikleri zaman, Hubeyb (r.a.) “Allâhım! Eğer, ben, Senin
katında hayırlı bir kul isem, yüzümü, kıblene çevir!” diyerek duâ etmişti.</p>

<p>Yüce Allâh, Hubeyb (r.a.)'in duâsını kabûl buyurarak,
yüzünü böylece, Kâ‘be'ye doğru çevirdi.</p>

<p>Müşriklerden hiç kimse, onun yüzünü, Kâ‘be'den başka
tarafa çeviremediler. </p>

<p>Peygamberimiz (s.a.v.), Hubeyb (r.a.)'in asılacağı
sırada, iki rek‘at namaz kılmasını yerinde ve güzel bulmuş, kendisine
(şehîdlerin ulusu) diye isim vermiş “O, benim cennette komşumdur!” buyurmuştur.</p>

<p><b>(M. Âsım Köksal (rh.a.), İslâm Târihi, 11.c.
15.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>17 MAYIS 2005</b></p>

<p><b>HARÂM YEMEK</b></p>

<p>Allâh (c.c.) buyurdu: “Aranızda birbirinizin mallarını
haksız sebeplerle yemeyin.” (Bakara s. 188.â.) </p>

<p>İbn-i Abbas (r.a.) bu âyetin tefsîrinde: “Haksız
sebebden murâd; kardeşinin malını koparıp elinden almak için yalan yere yemîn
etmendir. Başkalarının malını haksız olarak yemek iki şekilde olur. Gasb,
hıyânet, hırsızlık gibi zulüm yollarıyla; kumar ve diğer oyunlar gibi eğlence
vesileleriyle.”</p>

<p>Buhârî Sahîh’inde Resûl-i Ekrem (s.a.v.)’in şöyle
buyurduğunu rivâyet etmiştir: “Birtakım adamlar Allâh’ın (müslümânların
yararına tahsîs buyurduğu) malında haksız olarak tasarrufta bulunurlar. Onlar
için Kıyâmet gününde ateş muhakkaktır.” </p>

<p>Resûlullâh (s.a.v.) şöyle buyurdu: “Kişi görünüşte
Allâh için uzun yolculuğa çıkar, saçı başı dağılır, elbiseleri tozlanır,
ellerini semaya kaldırır ve (Yâ Rabb! Yâ Rabb!) diye yalvarır, halbuki yediği
harâm, içtiği harâm, giydiği harâmdır, harâm ile beslenmiştir. Onun duâsına
nasıl icâbet olunur.”</p>

<p>Hz. Enes (r.a.)’den şöyle rivâyet edilir: Yâ
Resûlallâh! Allâh (c.c.)’e duâ et beni, duâsı kabûl edilenlerden kılsın.
Resûl-i Ekrem (s.a.v.): “Ey Enes helâl kazan duan kabul edilir, ağzına bir
lokma harâm koyan kimsenin kırk gün duâsı kabul edilmez.” buyurdu. </p>

<p>Beyhakî’nin Resûlullâh (s.a.v.)’e vardırdığı isnâdda
şöyle rivâyet edilir: “Allâh ta‘âlâ aranızda rızıklarınızı taksim buyurduğu
gibi, huylarınızı da taksîm etti. Allâh ta‘âlâ dünyâyı sevdiğine de sevmediğine
de verir. Dîni ise yalnız sevdiği kimselere vermiştir. Allâh ta‘âlâ dîni kime
vermişse onu sevmiştir.” </p>

<p><b>(İmâm Zehebî (rh.a.), Büyük Günâhlar,
107.s.)</b></p>

<p><b>&nbsp;</b></p>

<p><b>&nbsp;</b></p>

<p><b>18 MAYIS 2005</b></p>

<p><b>İLMİN MALDAN ÜSTÜNLÜĞÜ</b></p>

<p>Resûlullâh (s.a.v.): Ben ilmin şehriyim. Alî, onun
kapısıdır, buyurunca haricîler Hz. Alî (k.v.)’i kıskandılar. Hâricîlerin ileri
gelenlerinden on kimse biz Hz. Alî (k.v.)’e hepimiz aynı soruyu soracağız. Eğer
hepimize ayrı ayrı cevâblar verirse onun âlim ve fâdıl olduğunu anlarız,
dediler. On kişi Hz. Alî (k.v.)’in huzûruna gittiler. Birincisi:</p>

<p>- Yâ Alî! İlim mi efdâldir, mal mı efdâldir? diye
sordu. Hz. Alî (k.v.):</p>

<p>- İlim efdâldir, dedi. Bu on kişiden biri:</p>

<p>- Delîlin nedir? dedi. Hz. Alî (k.v.):</p>

<p>- İlim, Peygamberler (aleyhimüsselâm)’dan mirastır.
Mal, Karun, Fir‘avn ve Hâmân’dan mirastır, buyurdu. İkincisi:</p>

<p>- Yâ Alî! İlim mi, yoksa mal mı efdâldir? diye sordu.
Hz. Alî (k.v.):</p>

<p>- İlim efdâldir. Çünkü, ilim, sâhibini saklar. Malı ise
sâhibi saklar, buyurdu. Üçüncüsü de aynı soruyu sordu, ona da:</p>

<p>- İlim efdâldir. Çünkü, mal sâhibinin düşmânı çoktur,
ilim sâhibinin ise dostu çoktur, buyurdu. Dördüncüsünün aynı suâline:</p>

<p>- İlim efdâldir. Çünkü, mal sarf edilince eksilir. İlim
sarf edilince artar, buyurdu. Beşinciye cevâb olarak:</p>

<p>- Mal sâhibini cimri diye, ilim sâhibini ise büyük
isimlerle çağırırlar. Altıncıya cevâb olarak:</p>

<p>- Mal, eşkıyâdan saklanır; ilim eşkiyâdan saklanmaz,
buyurdu. Yedinciye cevâb olarak:</p>

<p>- Mal durmakla zâyi olur; ilim durmakla zâyi olmaz,
cevâbını verdi. Sekizinciye:</p>

<p>- Mal kalbi karartır; ilim ise nûrlandırır, buyurdu.
Dokuzuncuya:</p>

<p>- Mal sâhibi, çok malı sebebiyle ilâhlık da‘vâsında
bulunur. İlim sâhibi böyle bir da‘vâda bulunmaz. Onuncuya:</p>

<p>- Mal kalbin katılaşmasına sebeb olur; ilim rahmete
sebeb olur, buyurdu.</p>

<p><b>(Şemsüddîn Ahmet Efendi, Dört Büyük Halîfe,
125.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>19 MAYIS 2005</b></p>

<p><b>&nbsp;</b></p>

<p><b>İMÂM-I A‘ZAM (R.A.)’İN</b></p>

<p><b>KIYASTAKİ ÜSTÜNLÜĞÜ</b></p>

<p>İmâm-ı Müzenî (rh.a.), İmâm-ı Şâfiî (r.a.)’den birçok
kez şunu işittiğini söyler: “Bütün fakîhler kıyâsda Ebû Hanîfe (r.a.)’in âilesi
mesâbesindedir.” Hanefî mezhebindeki kıyâsların titizliğinden dolayı İmâm-ı
Müzenî (rh.a.), Hanefî imâmlarının kitâblarını çok okuyup incelerdi. Bundan
dolayı yeğeni Ebû Ca‘fer Et-Tahâvî başlangıçta Şâfiî mezhebindeyken daha sonra
Hanefî mezhebine geçmiştir.</p>

<p>Hasan b. Sâlih’den rivâyet edilmiştir: Ebû Hanîfe
(r.a.) âyet ve hadîslerin nâsih ve mensûhunu çok titiz araştırırdı.
Kûfeliler’in rivâyet ettiği hadîsleri ve onlara ulaşan bütün bilgileri bilir ve
ezberlerdi. İnsânların selef dönemindeki yaşantılarına uymada çok titizlik
gösterirdi. Ebû Hanîfe (r.a.) bir mes’ele hakkında geçerli olan kıyâsı birine
takrîr ederken diğer bir kişi şöyle söylemiş: “Şu kıyâsları terk ediniz. Çünkü
ilk kıyâs yapmaya başlayan la‘netlenmiş İblis değil midir?” Bunun üzerine Ebû
Hanîfe (r.a.) “Be hey câhil! Hiç farkında değil misin? İblis kıyâs yaparak
Allâh ta‘âlânın emrini reddetti de kâfir oldu, bizler ise kıyâsla Allâh
(c.c.)’un emrine uyuyoruz. İhtilâf olunan her işi Allâh’ın kitâbına, Resûlü
(s.a.v.)’in sünnetine ve din imâmlarının sözlerine başvurarak çözmeye
çalışıyoruz. Biz İlâhî emre uymak için çalışıp çabaladığımız hâlde İblis’e
kıyâs yapılmamız hangi selîm vicdânın işidir?” diye karşılık verdi. Bunun
üzerine adam “Ben yanlışlık yaptım tövbekâr oldum. Şübhe karanlığını gidererek
kalbimi aydınlattığınız için Allâh (c.c.) de sizin kalb aydınlığınızı daha da
arttırsın.” diyerek pişmânlığını ortaya koydu.</p>

<p>İbn-i Hazm (rh.a.) de bu konuda şunları söylemiştir:“Hanefî mezhebinde zayıf hadîsin kıyâsa tercîh edildiği konusunda Ebû Hanîfe
(r.a.)’in arkadaşları söz birliği etmiştir.”</p>

<p><b>(İmâm Ebû Hanîfe (r.a.), </b></p>

<p><b>Terc. Manastırlı İsmail Hakkı (rh.a.),
136.s.)</b></p>

<p><b>&nbsp;</b></p>

<p><b>20 MAYIS 2005</b></p>

<p><b>ALLÂH (C.C.) İÇİN SEVMEK</b></p>

<p>Ebû Hureyre (r.a.)’den rivâyetle Resûlullâh (s.a.v.)
şöyle buyurmuştur: “Hiç şüphe yok ki, Kıyâmet gününde Allâh (c.c.): Nerede
benim azametim için birbirini sevenler! Bu gün ben onları kendi gölgemde
gölgelendireceğim. Benim gölgemden başka hiçbir gölge olmayan günde!
diyecektir.”</p>

<p>“Benim gölgemden başka gölge bulunmayan günde…”
İfâdesinden murâd: “Dünyâda olduğu gibi burada gölgeli şey yoktur.” demektir.
Kadı Iyâz (r.a.)’e göre insanlar güneşin sıcağından, hesâb yerinin heyecanından
ve mahşer halkının nefeslerinden Arşü’l a‘lânın gölgesine sığınacaklardır.
Ekserî ulemânın kavli budur. Îsa b. Dinar (r.a.)’e göre hadîsin ma‘nâsı: Kulu
kötü vaziyetlerden kurtararak, kendisine ikrâmda bulunmak ve Allâh (c.c.)’ün
onu kendi muhafaza ve himâyesine almasıdır. Gölgenin Allâh (c.c.)’e izâfe
edilmesi teşrif içindir. Çünkü bütün gölgeleri halkeden Allâh (c.c.)’dür.</p>

<p>Ebû Hureyre (r.a.) Resûlullâh (s.a.v.)’den naklen şöyle
rivâyet etmiştir. “Bir adam başka bir köydeki kardeşini ziyârete gitmiş. Bunun
üzerine Allâh (c.c.) onun için yoluna bir gözcü melek oturtmuş. Adam meleğin
yanına gelince (Ona):</p>

<p>-Nereye gitmek istiyorsun? diye sormuş. Adam:</p>

<p>-Şu köydeki kardeşime gitmek istiyorum, cevâbını
vermiş. Melek:</p>

<p>-Onun üzerine ıslâhına çalıştığın bir nimetin var mı,
diye sormuş. Adam:</p>

<p>-Hayır! Şu kadarı var ki, ben onu Allâh azze ve celle
için sevdim, cevabını vermiş. Melek:</p>

<p>- O halde ben senin o kardeşini Allâh için sevdiğin
gibi Allâh (c.c.)’ün de seni sevdiğini bildirmek üzere Allâh (c.c.)’ün sana
gönderdiği elçiyim, demiş. </p>

<p><b>(Sahîh-i Müslim, Terc. A. Dâvudoğlu, 10.c.,
51.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>21 MAYIS 2005</b></p>

<p><b>NAMÂZIN ÖNEMİ</b></p>

<p>Peygamber (s.a.v.) Efendimiz buyurdu ki: “Namâz dinin
direğidir, namâz kılmayan dînini yıkmış olur.” </p>

<p>Peygamber (s.a.v.) Efendimize amellerin, en kıymetlisi,
fazîletlisi hangisidir? diye sordular. Cevâbında: “Namâzı vaktinde kılmak.”
buyurdu ve yine buyurdu ki: “Cennetin anahtarı namâzdır.” Yine buyurdu: “Allâh
ta‘âlâ kullarına tevhîdden ya‘ni îmandan sonra kendi indinde namâzdan daha
sevgili bir şeyi farz eylemedi. Eğer bundan daha çok sevdiği bir şey olsaydı,
meleklerine o işi yaptırırdı. Halbuki onların hepsi namâzdadır. Bir kısmı
rükû‘da, bir kısmı secdede, bir kısmı ayakta, bir kısmı da oturur
vaziyettedir.” </p>

<p>Peygamber (s.a.v.) Efendimiz buyurdu ki: “Kıyâmet günü
îmândan sonra, ilk soru namâzdandır. Eğer namâzları tamamsa ve şartlarına
uygunsa kabûl edilir. Diğer ameller de, ondan sonra, ona göre kabûl edilir.
Eğer namâz eksik, kusûrlu olmuşsa, diğer bütün amelleri ile beraber, yüzüne
çarparlar. </p>

<p>Yine buyurdu ki: “İyi bir abdest alıp, namâzı vaktinde
kılan, rükû ve secdelerini güzelce yerine getiren, kalben de huşû’ ve alçak
gönüllülük içerisinde bulunanın namâzı, beyaz ve nûrlu olarak Arş-u a‘lâya
kadar yükselir ve der ki: Beni koruduğun gibi, Allâh ta‘âlâ da seni korusun.
Namâzı vaktinde kılmayıp, abdesti iyi almaz, rükû‘ ve secdelerini, hudû ve
huşûu yerine getirmezse, namâzı siyah ve karanlık olarak göğe çıkar ve: Beni
zâyi ettiğin gibi, Allâh ta‘âlâ da seni zâyi‘ eylesin, der. Allâh ta‘âlânın
dilediği zamâna kadar, onun bu namâzını eski bir bez gibi toplayıp yüzüne
vururlar.” </p>

<p>Yine Peygamber (s.a.v.) Efendimiz buyurdu: </p>

<p>“Hırsızların en kötüsü namâzından çalandır.”</p>

<p><b> (Huccetü’l İslâm İmâm-ı Gazâlî (k.s.),</b></p>

<p><b>Kimyâ-yı Saâdet, 1.c., 123-124.s.)</b></p>

<p><b>22 MAYIS 2005</b></p>

<p><b>ALLÂH’A VE RESÛLÜ (S.A.V.) EFENDİMİZE VE
ULÜ’L-EMRE İTÂAT ETMEK</b></p>

<p>“Ey îmân edenler, Allâh’a itâat edin ve Resûl’e itâat
edin ve sizden olan (Resûlullâh’a bağlı) ulü’l-emre (emir sâhiblerine) itâat
edin.” (Nisâ s. 59.â.)</p>

<p>Ya‘ni “Ey îmân edenler, kelîme-i tevhîd getirmek
sûretiyle Allâh’a (îmân) ile itâat edin. O’nu gönülden tasdîk edin. Size
emrettiklerini (Allâh’ın emirlerini) noksansız yerine getirin ve
yasakladıklarından (Allâh’ın yasaklarından) da şiddetle kaçının. Allâh’a âsî
olmaktan sakının. Resûl-i Ekrem (s.a.v.)’e de itâat edin. O’nun İsm-i pâkleri
anılınca O’na salât ve selâm getirin. Resûlullâh (s.a.v.)’in Allâh’tan
getirdiklerini tasdîk edin ve O’nun sünnetlerini icrâ ederek yerine getirin.
O’nun yolundan ayrılmayın ve Resûlullâh (s.a.v.)’in yolundan giden sizden olan
emir sâhiblerine de itâat edin, onların emirlerini yerine getirin. Başınızdaki
bir köle olsa bile, Allâh’a ve Resûlullâh (s.a.v.)’e itâat ediyorsa ona itâat
edin. Allâh ve Resûlü (s.a.v.)’in emirlerine mûhalefette bulunup isyân edenlere
itâat câiz olmaz. Allâh’a ve Resûlü (s.a.v.)’e âsî olan emir sâhiblerine itâat
etmek Allâh’a ve Resûlü (s.a.v.)’e isyân etmektir. Zîrâ küfre rızâ göstermek,
küfürdür.</p>

<p>Ulü’l-emr mevzûunda ulemâ farklı tefsîrlerde
bulunmuşlardır. Hz. Alî (k.v.): </p>

<p>“Âmirlerin, emri altındakilere adâletle muâmele etmesi,
kimseye zulmetmemesi, işkence yapmaması, emâneti ehline vermesi, kimseye ihânet
etmemesi, üzerlerine vâcibdir. Böyle muâmele eden emir sâhiblerine,
müslümânların itâat etmeleri ve onların emirlerini yerine getirmeleri
vâcibdir.”</p>

<p><b>(Fakîh Ebû’l-Leys Semerkandî (r.h.),</b></p>

<p><b>Tefsîrü’l-Kur’ân, 2.c., 51.s.)</b></p>

<p><b>&nbsp;</b></p>

<p><b>23 MAYIS 2005</b></p>

<p><b>KADINLARIN, RESÛL (S.A.V.) EFENDİMİZE</b></p>

<p><b>Bİ‘ÂTLARI VE ERKEKLERİN KADINLARLA</b></p>

<p><b>MUSÂFAHA ETMESİ</b></p>

<p>Gafile binti Ubeyd (r.anhâ) anlatıyor: Ben ve annem
Haris kızı Karire, muhâcir kadınlarla beraber Allâh Resûlü (s.a.v.)’e bi‘ât
ettik. O, Ettah'da çadır kurmuştu. Bize Allâh (c.c.)'e hiçbir şeyi ortak
koşmamamıza dâir âyeti sonuna kadar okudu. Kabûl edip, O (s.a.v.)’e bi‘ât için
elimizi uzattığımızda, “Ben kadınların eline dokunmam.” buyurdu. Allâh
(c.c.)'den bizim için afv diledi. Bi‘âtimiz bu şekilde oldu.</p>

<p>Ümeyye b. Rukeyka (r.anhâ) anlatıyor: Kendisine bi‘ât
etmek isteyen kadınlarla beraber Allâh Resûlü (s.a.v.)’e geldim. Biz:</p>

<p>“- Allâh (c.c.)'e hiçbir şeyi ortak koşmayacağımıza,
çocuklarımızı öldürmeyeceğimize, iyilikte ve doğrulukta kimseye iftirada
bulunmayacağımıza ve sana âsî olmayacağımıza dâir sana bi‘ât ediyoruz.” dedik.
Allâh Resûlü (s.a.v.):</p>

<p>“- Güç ve tâkatiniz yettiğince.” buyurdu. Bunun
üzerine: “- Allâh Resûlü (s.a.v.), bize kendimizden daha merhametli, haydi sana
bi‘ât edelim, ya Resûlallah!” dedik.</p>

<p>“- Ben kadınlarla musâfaha etmem. Benim yüz kadına
söylediğim söz bir kadına söylediğim söz gibidir.” buyurdu.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 1.c. 249.s.)</b></p>

<p><b>&nbsp;</b></p>

<p><b>HADÎS-İ ŞERÎF</b></p>

<p>“Benden sonra erkeklere, kadınlardan daha zararlı fitne
ve fesad (amili) olarak hiçbir şey
bırakmadım.”                                                              (Buhârî)</p>

<p><b>&nbsp;</b></p>

<p><b>24 MAYIS 2005</b></p>

<p><b>ALLÂH (C.C.) ZULMÜ HARÂM KILMIŞTIR</b></p>

<p>Ebû Zerr (r.a.)’den Hz. Peygamber (s.a.v.), Allâh
ta‘âlâdan rivâyet ettikleri meyânında şunu rivâyet etti:</p>

<p>“(Allâh ta‘âlâ) buyurdu ki: Ben zulmü kendime harâm
kılmışımdır. Onu sizin aranızda da harâm kıldım. Binâenaleyh birbirinize
zulmetmeyin! Ey kullarım! Hepiniz dalâlettesiniz, yalnız benim hidâyete
erdirdiğim müstesnâ! İmdi benden hidâyet dileyin ki, sizi hidâyete erdireyim.
Ey kullarım! Hepiniz açsınız! Yalnız benim doyurduklarım müstesnâ! İmdi benden
yiyecek isteyin ki sizi doyurayım. Ey kullarım! Hepiniz çıplaksınız, yalnız
benim giydirdiğim müstesnâ! Şu halde benden giyecek isteyin ki sizi giydireyim.
Ey kullarım! Siz gece gündüz günâh işliyorsunuz. Bütün günâhları affeden de
benim. Şu halde benden afv dileyin ki sizi affedeyim. Ey kullarım! Sizin bana
zarar vermeye elbet gücünüz yetmez ki, zarar veresiniz. Bana fayda vermeye
gücünüz yetmez ki fayda veresiniz. Ey kullarım! Sizin evveliniz, âhiriniz,
insiniz, cinniniz sizden en takvâ sahibi adamın kalbi üzere olsalar, bu benim
mülküme bir şey ziyâde etmez. En fasık facir kulum gibi olsa bu da mülkümden
birşey eksiltmez. Ey kullarım! Sizin evveliniz ve âhiriniz, insanınız ve
cinniniz bir toprağın üzerinde ayağa kalkarak benden isteseler, ben de her
insana dilediğini versem; bu bende olandan ancak iğnenin denize batırıldığı
vakit azalttığı kadar azaltır. Ey kullarım! Bunlar ancak sizin amellerinizdir.
Onları size sayıyorum. Sonra onların karşılığını size tastamam veriyorum. İmdi
(verileni) kim hayır bulursa Allâh’a hamd etsin! Hayırdan başka bulan ancak
kendini muâhaze etsin.</p>

<p><b>(Sahîh-i Müslim,</b></p>

<p><b>Terc. A. Dâvudoğlu (rh.a.),10.c., 526.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>25 MAYIS 2005</b></p>

<p><b>HÜKÜM ZÂHİRE GÖREDİR</b></p>

<p>İbn Ebî Şeybe (r.a.)’den Üsame (r.a.) şöyle demiştir.</p>

<p>- Resûlullâh (s.a.v.) bizi bir seriye ile (cihada)
göndermişti. Cüheyne kabilesinden Hürü Kaatâ bir sabah baskını yaptık. Derken
ben bir adama eriştim. Adam hemen: “La ilâhe illallâh” dedi. Ama ben kendisini
vurdum. Bundan kalbime bir şüphe düştü; ve hâdiseyi Peygamber (s.a.v.)’e
anlattım:</p>

<p>“Lâ ilâhe illallâh, dedi mi? Sen de onu öldürdün mü?”
buyurdu. Ben:</p>

<p>“Yâ Resûlallâh (s.a.v.), o bu sözü ancak silâhdan
korktuğu için söyledi” dedim.</p>

<p>“Bâri kalbini yarsan da bu sözü doğru söyledi mi!
Söylemedi mi! Bilseydin ya!” buyurdular. Artık bu sözü bana o kadar tekrarladı
durdu ki, keşke o gün (yeni) müslümân olmuş olaydım diye temennî ettim.</p>

<p>Hadîs-i şerîften çıkarılan hükümler:</p>

<p>1- Hadîs kelâm-ı nefsinin sübûtuna delîldir.</p>

<p>2- Ahkâm babında zâhir delillerle amel olunur; esrarı
Allâh ta‘âlâ bilir. Bu kaide fıkıh ve usul-i fıkıh uleması arasında ma‘ruf ve
meşhurdur.</p>

<p>3- Hataen katilde diyet yoktur; diyenler bu hadîsle
istidlal ederler. Fakat burada İbni Rüşd şu mutâleayı ileri sürmüştür: “Üsâme
(r.a.)’in o zâtı öldürmesi ne kasden insan öldürme hükmüne girer; ne de diyet
ve keffaret icabeden hata hükmüne, o ancak hatâ olduğu anlaşılan bir ictihâddır
ki, bunda Üsâme’ye bir ecir vardır. Şayet isâbet etseydi; iki ecir verilecekti.
Peygamber (s.a.v.)’in onu tekdir buyurması ihtiyatı elden bıraktığı içindir.
Zîrâ ihtiyâten öldürmemek icâbederdi...” Bazıları Peygamber (s.a.v.)’in Hz.
Üsâme (r.a.)’e kısas, diyet ve keffâret gibi bir cezâ tatbîk etmediğine göre
bunların hepsi sakıt olmuştur; diyorlar. </p>

<p>4- Mü’min bir kimseyi öldürmek büyük günâhtır.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 1.c., 397.s.)</b></p>

<p><b>&nbsp;</b></p>

<p><b>26 MAYIS 2005</b></p>

<p><b>HZ. EBÜ’L-FETH GÂZÎ FÂTİH SULTÂN</b></p>

<p><b>MUHAMMED HÂN’IN FETİH İÇİN</b></p>

<p><b>İLK ADIMI: RÛMELİHİSÂRI</b></p>

<p>Fâtih, 1452’de bahara yakın Gelibolu’dan Boğaziçi’ne
otuz kadar harb gemisi ile bir mikdâr nakliye gemisi göndermişti. Bir müddet
sonra kendisi de kara yoluyla Boğaz’a geldi. Burada bizzât dolaşarak keşifler
yaptı. Bugünkü Hisâr’ın bulunduğu yerde Foena dağının yamacında kal‘anın
yapılmasını emretti. Bir ma‘bedin harâbeleri üzerinde yapılmaya başlanan
kal’anın, malzemesinin bir kısmı bu mabedin harâbesinden bir kısmı da Anadolu’dan
sağlandı. Kal‘a binlerce amelenin çalışmasıyla dört aydan biraz fazla bir
zamânda bitirildi. Plânı Türk mimârı Muslihüddîn tarafından çizilen bu kal‘anın
inşâatına bizzât Pâdişâh ve vezîrler nezâret etmişlerdi. Pâdişâh, kal‘anın
yapılmasını dört vezire: Çandarlı, Saruca, Zağanos ve Şehabüddîn Paşalara
havâle etmişti. Bunların her biri bir köşeyi yapacaktı. Duvarlarının kalınlığı
yirmi beş kadem olan bu kal‘anın kuleleri kurşunla örtülü idi. Kal‘aya toplar
yerleştirilmiş, en büyük çaptaki toplardan birisi de Çandarlı Burcu’na
konmuştu. Boğazkesen denilen bu kal’anın komutanlığına Firuz Ağa getirilmiş ve
maiyyetine de dört yüz (400) seçme asker verilmişti. Topların bir kısmı
Boğaz’ın ortasına, hatta bir kısmı karşı sâhile kadar mermi atabiliyordu. Kal’anın
denize açılan yirmi (20) kapısı vardı ve her kapıya birer top konmuştu. Firuz
Ağa, hangi millete âid olursa olsun ve ne büyüklükte bulunursa bulunsun
Boğaz’dan geçecek her geminin durdurulması, yelkenlerini indirerek kal‘anın
önüne demir atması ve ta‘yîn edilecek mururiyyeyi vermesi lâzım olduğu emrini
almıştı. 26 Ekim 1452’de Antonio Rizo’nun arpa yüklü gemisi verilen emre itâat
etmediğinden atılan bir gülle ile batırıldı. Boğazkesen’in inşâasına 25
Rebîülevvel 856 Cumartesi başlandı. Şa‘bân-ı şerîfin ortalarına doğru kal‘anın
inşâası tamamlandı. (Kal‘anın arâzîye yapılışı, yukarıdan kuşbakışı
bakıldığında Kur’an yazısıyla kûfî harflerle MUHAMMED (s.a.v.) yazılmış
biçimdedir.) </p>

<p><b>(Dr. Selâhattin Tansel, </b></p>

<p><b>Fâtih Sultân Mehmed, Ank., 1985, 43-45.s.)</b></p>

<p><b>&nbsp;</b></p>

<p><b>&nbsp;</b></p>

<p><b>27 MAYIS 2005</b></p>

<p><b>RESÛLULLÂH (S.A.V.)’İN ASHÂBINA,</b></p>

<p><b>HÜRMET VE TA‘ZÎM GEREKİR</b></p>

<p>- Hakikaten Allâh, (Hudeybiye’de) ağacın altında sana
biat etmekte oldukları vakit, o mü’minlerden razı oldu. Böylece kalblerinde
olan sadakati bildi de, üzerine manevi huzûru indirdi. Kendilerine de yakın bir
zafer (Hayber’in fethini) verdi. (Fetih s. 18.â.)</p>

<p>- Mü’minlerden öyle erkekler vardır ki, Allâh’a
verdikleri sözde sadakat ettiler. Kimi (şehid oluncaya kadar dövüşeceğine dair)
adağını ödedi (şehid oldu). Kimi de (şehid olmayı) bekliyor. Onlar asla
verdikleri sözü değiştirmediler. (Ahzâb s. 23.â.)
Resûlullâh (s.a.v.) buyuruyor:</p>

<p>- Benden sonra -iki kişiye- Ebû Bekir ve Ömer’e uyun
(onlara itaat edin). Yine Resûlullâh (s.a.v.) buyuruyor:</p>

<p>- Ashabım (gökteki) yıldızlar gibidir. Onlardan hangisine
uyarsanız hidayete ulaşırsınız. Resûlullâh (s.a.v.) buyuruyor:</p>

<p>- Ashabımın örneği, yemeğe (katılan) tuz gibidir. Yemek
yenecek hale ancak tuz ile gelir.</p>

<p>- Ashabım hakkında Allâh’tan korkunuz. Benden sonra
onları hedef alıp (aleyhlerinde konuşmayınız). Onları kim severse, bana karşı
beslemiş olduğu sevgi ile sevmiştir. Kim onlara buğzederse, bana olan buğzundan
dolayı etmiştir. Kim onlara eziyet ederse, bana eziyet etmiş olur. Bana kim ezâ
ederse, Allâh’a karşı çıkmış olur. Kim ki Allâh’a karşı çıkıp isyan ederse,
Allâh’ın onu yakalayıp (cehenneme atması) yakın olur.</p>

<p>- Ashabıma küfretmeyin (kötü söz söylemeyin). Sizden
biriniz, Uhud (dağı) kadar altın tasadduk etse, onların tasadduk ettiği bir
buçuk müd (iki rıtl yani yirmi kile) kadar olmaz .</p>

<p>- Ashabıma sövenin, Allâh’ın, meleklerin ve bütün
insanların la‘neti üzerine olsun. Allâh onun tevbesini (veyâ nafile ibâdetini)
ve fidyesini (veyâ farz olarak yaptığı ibâdetini) kabûl etmez. (Deylemî)</p>

<p><b>(Kadı ‘Iyaz (rh.a.), Şifa-i Şerif Tercümesi,
438-439.s.)</b></p>

<p>&nbsp;</p>

<p><b>28 MAYIS 2005</b></p>

<p><b>HZ. EBÛ’L FETH GÂZÎ FÂTİH SULTÂN</b></p>

<p><b>MUHAMMED HÂN’IN FETİH MÜŞÂVERESİ</b></p>

<p>Fâtih Sultân Mehmed, 1 Eylül’de İstanbul’un fethiyle
ilgili düşüncelerini tesbît etmek için devlet erkânını toplantıya çağırdı.
Fâtih Sultân Mehmed meclistekilere “Uzun müddettir gönül aynamda bir görüntü
hâsıl olmuştur ki bunu sizinle müşâvere murâdındayım.” diyerek söze başladı:“İnsanlar fikir, anlayış ve zekâ bakımından ne derecede ileri olurlarsa
olsunlar bu meziyetler, kendilerini başkalarıyla müşâvere etmekten geri bırakmamalıdır.
Peygamber (s.a.v.) Efendimiz dahî bundan müstağnî kalmamış ve böyle yapılmasını
tavsiye buyurmuşlardır.” dedi. Meclistekiler, Pâdişâh’ın düşünceleri karşısında
kendilerinin düşüncesinin bir şey ifâde etmeyeceğini ve Pâdişâh’ın emirlerini
yerine getireceklerini söylediler. Herkesten düşüncesini açıkça dile
getirmesini isteyen Fâtih Sultân Mehmed Hân: “Dünyâ devleti müebbed kalmaz ve
fânî dünyâda kimse, bâkî ve ebedî değildir. Yaratılıştan maksad, Allâh’ı
tanımak ve insanın yaşadığı müddetçe Allâh’a kullukla dergâhına tekarrüb etmeğe
gayret eylemektir. En fazîletli kimse, küfür ve dalâletteki kimselere karşı
cihâd edendir. Cennetten bir köşe olan Belde-i Tayyibe-i Kostantiniyye şu anda
bir küfür ocağı ve âsîler durağıdır ki Peygamber (s.a.v.) Efendimiz bu şehrin
fethini tebşîr buyurmuşlardır. Dedelerim, Rûmeli’ye geçerlerken çok sıkıntı
çektiler. Bizans ise tezvîrâttan ve entrikadan geri durmadı. Elhâsıl niyyetim
ve himmetim Bizans’ın, Peygamber (s.a.v.) Efendimizin emr-i şerîfleri üzere
fethi üzerine kararlaşmıştır. Bizans işi halledilmeden hiçbir mühim teşebbüse
girişilmeyecektir. Bundan dolayı herkes fikrini açıkça söylemelidir.”
Meclisteki müzâkerede bir kısım devlet erkânı Pâdişâh’ın fikirlerine aynen
katıldılar; muhâlifler ise “İstanbul’un zaptı çok güçtür. Nüfus çoktur, surları
sarp ve kuvvetlidir.” dediler. Muhâlifler Çandarlı Halil Paşa etrafında
toplanmışlardı. Pâdişâh: “Ol kal‘anın benim elimde fethi mukadder ola, ol
kal‘anın burçları ve duvarları taştan değil sâdece demirden olsa dahî öfkemin
ve azmimin ateşiyle mûm gibi eriyecektir.” deyince mecliste Bizans’ın fethine
ittifâkla karar verildi. </p>

<p><b>(Dr. Selâhattin Tansel,</b></p>

<p><b>Fâtih Sultân Mehmed, Ank., 1985, 48-50.s.)</b></p>

<p><b>29 MAYIS 2005</b></p>

<p><b>İMÂM-I A‘ZAM (R.A.)’E İMÂM-I ŞAFİİ
HAZRETLERİNİN ÖVGÜLERİ</b></p>

<p>İmâm-ı Şâfiî hazretleri “Bütün insânlar, fıkıh ilminde
İmâm-ı Ebû Hanîfe hazretlerinin çocukları sayılır.” demiştir. Fıkıh ilmini
hakkıyla öğrenmek isteyenler, O’nun arkadaşlarından ayrılmamalıdır. Yine Şâfiî
hazretleri şöyle söylemiştir: İmâm-ı Mâlik hazretlerine “Ebû Hanîfe (r.a.) ile
karşılaştığınızda kendilerini nasıl görmüştünüz?” dediğimde, “Öyle kâmil ve
inceden inceye araştıran bir kimse daha olamaz. Faraza eğer şu direk için
altındır demiş olsaydı, mutlaka delîl ve tanık getirir; olması uzak görünen
şeyleri güneş gibi ayan beyân ortaya koyardı.” İmâm-ı Şâfiî hazretleri Bağdâd’a
gidip İmâm-ı A‘zam efendimiz hazretlerinin güzel kokulu türbelerini ziyâret
ettiğinde kıldığı iki rek‘at namâzın intikâl (geçiş) tekbîrlerinde ellerini
kaldırmamıştır. Bir rivâyette kıldığı namâz sabâh namâzı olduğu hâlde Kunût
duâlarını okumamış, niçin terkettiğini soranlara, “Şu makâmın sâhibi bulunan
Hazret-i İmâm’a uyup huzûrlarında teeddüb ettiğim için muhâlefet etmek
istemedim.” diye cevâb vermiştir.</p>

<p>Başka bir rivâyette de besmele-i şerîfeyi sesli
söylemeyi terk eylemiş olduğu nakledilmiştir. Hâlbuki sesli kılınan namâzlarda
Şâfiîler’e göre besmele sesli okunur. Fakat şu üç rivâyet arasında çelişki ve
tutarsızlık bulunmadığından her birinin gerçek olması uzak bir ihtimâl
değildir. Zîrâ İmâm-ı Şâfiî hazretlerinin kıldığı namâz sabâh namâzı olduğu
hâlde kendi görüşüne göre sünnet olan sabâh Kunût duâsıyla berâber geçiş
tekbîrlerinde el kaldırmayı terk eylemesi ve besmele-i şerîfeyi sessiz
söylemesi olabilecek bir hâdisedir. Böylece rivâyet edenlerin her biri bir
durumu anlatmakla yetinmiş olur. Kısaca bu kıssa İmâm-ı Şâfiî hazretlerinin de
şânının yüceliğine ve hikmet-şinâslığına işâret eder. Çünkü hasedcilerin
burunlarının sürtülmesi ve câhilleri irşâd için hâlin gereğine uyulması daha
önemli olduğu için birçok sünnetin terkine sebeb olabilir.</p>

<p><b>(İmâm Ebû Hanîfe (r.a.), </b></p>

<p><b>Terc. Manastırlı İsmail Hakkı (rh.a.),
46.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>30 MAYIS 2005</b></p>

<p><b>İLİMDEN MURÂD NEDİR? ÖNCE FARZ-I AYIN OLAN
İLMİ ÖĞRENMEK</b></p>

<p>İlimden murâd: Âhirete ulaştıran ilimdir. Allâmî (r.h.)
Füsûl’ünde şunları söylemiştir:</p>

<p>“Kulun dîni icrâsı Allâh (c.c.) için amelinin ihlâslı
ve kulları ile muâşereti husûsunda muhtâç olduğu ilmi öğrenmesi İslâmın
farîzalarındandır. Her erkek ve kadının din ve hidâyet ilmini öğrenmekten sonra
abdest, gusl, namâz ve orucu öğrenmesi, nisâba mâlik olanın zekâtı, kendisine
hacc farz olanın haccı, ticâretle meşgûl olanın alış verişi öğrenmesi farzdır.
Tâ ki sâir muâmelâtta şübhelerden ve mekrûh olan şeylerden korunabilsinler.
San‘at sâhibleri ve diğer herhangi bir işle meşgûl olanların da meşgûl
oldukları işin hükmünü bilmeleri farzdır.”</p>

<p>Tebyîni’l Mahârim nâm eserde de şöyle deniliyor:</p>

<p>“İlmi ihlâslı öğrenmenin farz olduğunda şübhe yoktur.
Çünkü amelin sahîh olması buna bağlıdır. Helâli, harâmı ve riyâyı öğrenmek de
farzdır. Zîrâ ibâdet eden kimse, riyâ yaparsa amelin sevâbından mahrum olur.
Hased ile ucubu (kendini beğenmeyi) öğrenmesi dahî farzdır. Çünkü bu iki şey:“Ateşin odunu yediği gibi, ameli yer.” Alışveriş, nikâh ve talâk gibi şeyleri
yapmak isteyenlerin de bunları öğrenmeleri farzdır. Harâm küfre müeddî (sebeb
olan) sözleri öğrenmek de farzdır. Yemin ederim ki şu zamanda bunlar, en mühîm
şeylerdir. Zîrâ çok zaman avâmın (herkesin, câhil halkın) küfre varan sözler
sarf ettiklerini işitirsin. Hâlbuki onlar, bundan gâfildirler. İhtiyâten câhil,
îmânını her gün; nikâhını da bir veyâ iki def‘a iki şâhid huzurunda
tazelemelidir. Çünkü hatâ erkekten sâdır olmasa bile kadından çok südûr eder
(meydana çıkar).”</p>

<p><b>(İbn-i Âbidîn,</b></p>

<p><b>Terc. Ahmed Dâvudoğlu (r.h.),  1.c., 40.s.)</b></p>

<p><b>&nbsp;</b></p>

<p><b>31 MAYIS 2005</b></p>

<p><b>PEYGAMBERİMİZ (S.A.V.)’İN YETİŞTİRİP</b></p>

<p><b>TAVSİYE ETTİĞİ DEVLET ADAMLARI</b></p>

<p>Peygamberimiz (s.a.v.), bir gün: “Ben, sizin aranızda
daha ne kadar kalacağımı bilmiyorum!” buyurduktan sonra, Hz. Ebû Bekir ve Hz.
Ömer (r.a.)'ya işâret ederek: “Siz, benden sonra, bunlara tâbî olunuz!”
buyurmuştur.</p>

<p>Hz. Ali (k.v.)'in: “Beni, Ebû Bekir'e ve Ömer'e üstün
tutana iftirâ cezâsı olarak, dayak atarım!” dediği de, rivâyet edilir.</p>

<p>Ahmed b. Hanbel'in Hz. Ali (k.v.)'den ceyyid bir
senedle rivâyetine göre: Peygamberimiz (s.a.v.)’e: “Yâ Resûlallâh! Bize, Senden
sonra kimi emîr edinmemizi tavsiye edersin?” diye soruldu.</p>

<p>Peygamberimiz (s.a.v.): “Ebû Bekir'i emîr edinirseniz,
onu dünyâda emîn ve zâhid, âhirete istekli bulursunuz.</p>

<p>Ömer'i emîr edinirseniz, onu güçlü, emîn, Allâh yolunda
hiçbir kınayıcının kınamasından korkmaz bulursunuz!</p>

<p>Alî'yi emîr edinirseniz, onu, doğru yolu gösterici
olarak bulursunuz! Siz, hangisini uygun görürseniz, doğru yolu tutarsınız!”
buyurdu.</p>

<p>Züâle b. Avkaletü’l-Yemânî, Peygamberimiz (s.a.v.)’in
önünde durup: “Yâ Resûlallâh! Halkın, yaratılış ve huy bakımından en güzeli
kimdir?” diye sordu.</p>

<p>Peygamberimiz (s.a.v.): “Benim ey Züâle! Fakat, övünmek
yok!” buyurdu.</p>

<p>Züâle: “Yâ Resûlallâh! Halkın, Senden sonra üstünü
kimdir?” diye sordu.</p>

<p>Peygamberimiz (s.a.v.): “Ey Züâle! Benden sonra,
kadınlar, Ebû Bekir es-Sıddîk'tan üstününü doğurmadı!” buyurdu.</p>

<p>Züâle: “Ondan sonra, kimdir?” diye sordu.</p>

<p>Peygamberimiz (s.a.v.): “Ondan sonra Ömer'dir!”
buyurdu.</p>

<p>Züâle: “Ondan sonra kimdir?” diye sordu.</p>

<p>Peygamberimiz (s.a.v.): “Ondan sonra Osmân b.
Affan'dır!” buyurdu.</p>

<p>Züâle: “Ondan sonra kimdir?” diye sordu. </p>

<p>Peygamberimiz (s.a.v.): “Ondan sonra Alî b. Ebî
Tâlip'tir!” buyurdu.</p>

<p><b>(M. Âsım Köksal (rh.a.), İslâm Tarihi,
8-9.c. 227-228.s.)</b></p>

<p><b>&nbsp;</b></p>

<p><b>01 OCAK 2005</b></p>

<p>MUSÎBETLERE SABRETMENİN FAZÎLETİ</p>

<p>Resûl-i Ekrem (s.a.v.) buyurmuştur ki:</p>

<p>“Bir kimsenin çocuğu vefât edince, Allâh ta‘âlâ
meleklerine buyurur:</p>

<p>- Siz, kulumun çocuğunun ruhunu kabzettiniz? Melekler:</p>

<p>- Evet, yâ Rabb kabzettik, derler. Allâh ta‘âlâ:</p>

<p>- Siz kulumun gönlünün meyvesi olan ciğerparesini
aldınız? buyurur. Melekler:</p>

<p>- Evet, yâ Rabb aldık, cevâbını verirler. Allâh ta‘âlâ:</p>

<p>- Kulum ne dedi? diye sorar. Melekler:</p>

<p>- Sana hamdetti ve İnna lillâh-i ve inna ileyh-i
râciun, dedi cevâbını verirler. Allâh ta‘âlâ:</p>

<p>- Öyle ise kulum için cennette bir ev binâ edin ve
adını (Hamd evi) koyun, buyurur.” </p>

<p>“Karı-koca olan iki müslümânın üç çocuğu vefât eder,
onlar da sabredip Allâh ta‘âlâya hamdederlerse, Allâh ta‘âlâ onlara fadlı ve
rahmeti sebebiyle o ma’sumların ana ve babalarını cennete idhal eder.” Orada
bulunanlar sordular: - Yâ Resûlallâh (s.a.v.)! Ölen çocuklar iki olursa?
Resûl-i Ekrem (s.a.v.):</p>

<p>- İki de olsa öyledir, buyurdu. Tekrar sordular, ya bir
olursa?</p>

<p>- Bir de olsa öyledir, buyurdu ve devâmla: Canımı
tasarruf ve kudretinde bulunduran Allâh ta‘âlâya yemîn olsun ki, cansız doğan
düşük çocuğun anası Allâh (c.c.)’ün fadlını kazanmak ümîdiyle sabredip Allâh
(c.c.)’e hamdederse, o düşük çocuk göbeği ile anasını cennete çeker.” </p>

<p>Yani o düşük çocuk bile anasına şefaat ederek cennete
alınmasına çalışır. Çünkü o da düşmeseydi müslümân bir ferd idi. Yeter ki,
yaşayan çocuklarımızı müslümân ahlâkında yetiştirmekle İslâm ümmetini bir ferd
artırmış olalım.</p>

<p><b>(Ömer Ziyâuddin Dağıstânî (rh.a.),</b></p>

<p><b>Dürretü’l-Fahîre, 116.s.)</b></p>

<p>&nbsp;</p>

<p>&nbsp;</p>

<p>&nbsp;</p>

<p><b>02 OCAK 2005</b></p>

<p><b>İSTİHÂRE NAMAZI</b></p>

<p>Şöyle ki: Hakkında bir şeyin hayırlı olup olmadığına
dâir ma’nevi bir işârete nâil olmak isteyen kimse yatacağı zaman iki rek’at
namaz kılar, ilk rek’atinde Kâfirûn sûresini, ikinci rek’atında da İhlâs
sûresini okur, nihâyetinde de istihâre duâsını okur, sonra da abdestli olarak
kıbleye yönelerek yatar, rüyâda beyaz veyâ yeşil görülmesi, hayra; siyah veyâ
kırmızı görülmesi de şerre delâlet eder. Bu veçhile istihâre namazının yedi
gece yapılması ve kalbe ilk lâhik olana bakılması da bir hadîs-i şerîf ile
beyân buyurulmuştur. </p>

<p><b>İSTİHÂRE DUÂSI</b></p>

<p>Allâhümme innî estehîruke bi-‘ilmike ve estakdirüke
bi-kudretike ve es’elüke min fazlıkel’azîm, fe inneke takdiru ve lâ-akdirü ve
ta‘lemü ve lâ-a‘lemü ve ente ‘allâmül’güyûb, allâhümme, in künte ta‘lemü enne hâze’l-emre
hayrün lî fî-dînî, me‘âşî ve ‘âkibeti emrî ve ‘acili emrî ve âcilihi fa’kdürhü
lî ve yessirhu lî sümme bârik fîhi lî. Ve in-künte ta‘lemü enne hâze’l-emre
şerrün lî fî dînî ve me‘âşî ve ‘âkıbeti emrî ve ‘acili emrî ve’acilhi fa’srüfhü
‘annî va’srifnî ‘anhü fa’kdir liye’l-hayra haysü kâne sümme ardinî bihi
veyüsemmâ hâcetehu.</p>

<p><b>NAZAR DUÂSI</b></p>

<p>Bi-smi’llâhi’r-rahmâni’r-rahîm</p>

<p>Allâhümma’hrusnâ bi-‘aynike’lletî lâ-tenâmu, ve’hfaznâ
bi-ra’fetike’lletî lâ-terâmu, ve’rhamnâ bi-kudretike ‘aleynâ fe-lâ-tühlik ve
ente sikatünâ ve recâunâ, yâ erhame’r râhimîne ve yâ ekreme’l-ekremîne.
“Allâhümme, yâ mukallibe’l-kulûb, sebbit kulûbenâ ‘alâ dînike ve tâ‘atike.”
“Allâhümme’c‘al fî kalbî nûran ve fî basarî nûran ve fî sem‘î nûran ve ‘an
yemînî nûran ve ‘an yesârî nûran ve fevkî nûran ve tahtî nûran ve emâmî nûran
ve halfî nûran ve’c‘al lî nûran.” (Buhârî)</p>

<p>El-hamdü li’llâhi’llezî tevâda‘a küllü şey’in li
‘azametihi ve’l-hamdü li’llâhi’llezî zelle küllü şey’in li ‘izzetihi,
ve’l-hamdü li’llâhi’llezî hada‘a küllü şey’in li mülkihi, ve’l-hamdü
li’llâhi’llezî istesleme küllü şey’in li kudretihi.</p>

<p><b>&nbsp;</b></p>

<p><b>03 OCAK 2005</b></p>

<p><b>CENNET VE CEHENNEME ÎMÂN -1</b></p>

<p>Abdullâh b. Mes‘ud (r.a.) anlatıyor: Bir gece Peygamber
(s.a.v.) ile birlikte uzun uzun sohbet ettik ve hattâ yanında sabahladık. Bize:</p>

<p>“- Peygamberler ve çevresindekiler bana milletleriyle
birlikte gösterildi. Her peygamber bana uğradı. Kimisi bir cemaatle geldi,
kimisi üç kişiyle geldi, kiminin yanında da hiç kimse yoktu.” buyurdu.</p>

<p>Katâde (r.a.): “İçinizde aklı başında bir kimse yok
mudur?” âyetini okuyunca, Peygamber (s.a.v.) devâmla:</p>

<p>“- Nihâyet İmran oğlu Mûsâ da, Benî İsrâil’den büyük
bir gurubla yanımdan geçti. Ben: Rabbim, kim bu? dedim. Allâh (c.c.): Kardeşin
İmran oğlu Mûsâ ve İsrâîloğullarından kendisine tâbî olanlar, buyurdu. Ya Rabbi,
benim ümmetim nerde? diye sordum. Allâh (c.c.): Sağ tarafındaki tepelere bak,
buyurdu. Bir de ne göreyim, bir çok insan vardı. Rabbim bana: Memnûn oldun mu?
diye sordu. Evet, memnûn oldum yâ Rabbi, dedim.</p>

<p>Sol tarafındaki ufka bak, buyurdu. Baktım, orada da
birçok insan vardı. Memnûn oldun mu, dedi. Evet, memnûn oldum yâ Rabbi, dedim.
Şöyle buyurdu: Bunlarla birlikte hesâba çekilmeden yetmiş bin kişi daha cennete
girecektir.” buyurdu.</p>

<p>Bu söz üzerine Benî Esed kabîlesinden Ukkâşe b. Mihsan
(r.a.) söze karıştı ve:</p>

<p>“- Ey Allâh’ın Peygamberi (s.a.v.), beni onlardan
kılması için Allâh (c.c.)’e duâ et.” dedi. Peygamberimiz (s.a.v.):</p>

<p>“- Allâh’ım bunu da onlardan kıl!” diye duâ etti.
Bundan sonra bir başkası söz alarak:</p>

<p>“- Ey Allâh’ın Peygamberi (s.a.v.), beni de onlardan
kılması için Allâh (c.c.)’e duâ et, dediyse de Peygamber (s.a.v.):</p>

<p>“- Ukkâşe senden evvel davrandı.” buyurdu.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 4.c,1391.s.)</b></p>

<p><b>&nbsp;</b></p>

<p><b>04 OCAK 2005</b></p>

<p><b>CENNET VE CEHENNEME ÎMÂN -2</b></p>

<p> Peygamberimiz (s.a.v.) Ukkâşe (r.a.)’e duâ ettikten
sonra devâmla:</p>

<p>“- Anam babam sizlere fedâ olsun. Eğer gücünüz yeterse,
yetmiş bin kişi arasına girin. Bu olmazsa tepelerde bulunanlardan olun. Bu da
olmazsa, ufukta görünenlerden olmaya bakın. Çünkü ben durumları çok kötü olan
birçok insan gördüm. Sizin cennet ehlinin dörtte birini teşkîl etmenizi temennî
ederim.” buyurdu. Bizler:</p>

<p>“- Allâhu ekber” dedik.</p>

<p>“- Cennet ehlinin üçte birini teşkîl etmenizi temennî
ederim.” buyurunca, biz yine:</p>

<p>“- Allâhu ekber” dedik.</p>

<p>“- Cennet ehlinin yarısını sizin teşkîl etmenizi
temennî ederim.” buyurdu. Yine biz tekbîr getirdik. Sonra da şu âyeti okudu:“Bunlardan bir kısmı geçmiş ümmetlerden, bir kısmı da sonrakilerdendir.”</p>

<p>Daha sonra biz kendi aramızda:</p>

<p>“- Bu yetmiş bin kişi kimdir?” diye sormaya başladık.
Ve:</p>

<p>“- Bunlar, müslümân olarak doğan ve Allâh’a şirk
koşmayanlardır.” dedik. Durum Peygamber (s.a.v.)’e aksettirilince:</p>

<p>“- Bunlar, vücûdlarına döğme yaptırmayanlar, muska
kullanmayanlar, uğursuzluklara inanmayanlar ve Rabblerine tevekkül edenlerdir.”
buyurdu.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 4.c, 1392.s)</b></p>

<p><b>&nbsp;</b></p>

<p><b>HADÎS-İ ŞERÎF</b></p>

<p>“Kim ki: Rabb olarak Allâh’a, din olarak İslâm’a ve
Resûl olarak Muhammed (s.a.v.)’e râzı oldum, derse, ona cennet vâcib olmuştur.”
(Ebû Dâvud)</p>

<p><b>&nbsp;</b></p>

<p><b>05 OCAK 2005</b></p>

<p><b>İMÂM-I A‘ZAM (R.A.)’İN BA‘ZI SÖZLERİ</b></p>

<p>“Dînî ilimlerle ilgili konuşup fetvâ verenler, şâyed
Allâh ta‘âlânın kendilerine: “Benim din ve şerîatımda ne türlü hükmedip fetvâ
verdiniz?” diye sormayacağını zannederlerse, gerek yüce dînin, gerekse
üzerlerine yüklenilen vazîfelerin önemini kavramamış olurlar.”</p>

<p>“Vaktinden önce yöneticilik almaya teşebbüs eden zelîl
olur.”</p>

<p>“Meclis âdâbından nasîbsiz olanlar, dînî ilim ve güzel
ahlâk sâhiblerini değerlendiremezler.”</p>

<p>“Günâh işlemeyi, önceleri hamiyyet ve mürüvvetim sebebiyle
zillet görerek terk ettimse de, daha sonra bu bende dînî bir görev hâlini aldı.
İlim ve ma‘rifet, bir insânı harâmları işlemekten alıkoymazsa; o kimse, hüsrâna
uğrayanlardan olur.”</p>

<p>“Yeterli olanla yetinip münâsebetleri azaltarak
hislerini toplayan kimse fıkhî mes’eleleri çok kolay öğrenir.” </p>

<p>“Eğer büyük âlimler, Allâh (c.c.)’un velî kulları
değilse; Allâh ta‘âlânın velî kullarının bulunmaması gerekirdi. Bu durumda
câhiller Allâh (c.c.)’un velî kulları olamazlar.”</p>

<p>“İlmi, dünyâyı elde etmek maksâdıyla öğrenen, onun
bereketinden mahrum kalır. Bu tür insânlar ilimde tam olarak
derinleşemeyeceğinden, başkaları onun ilminden pek fazla yararlanamaz. İslâm
dînini korumak niyyetiyle ilim öğrenenlerin ilmi artar ve onun inceliklerine
vâkıf olur. Ayrıca onların ilminden yararlananlar çok bulunur.”</p>

<p>“Sözünü kesene karşılık verme, o kimsede ilim ve edeb
arama.”</p>

<p>“Hazret-i Alî (k.v.) ile savaşanlardan, şübhesiz ki
Hazret-i Alî (k.v.) daha haklıdır. Eğer Hazret-i Alî (k.v.)’in onlar hakkındaki
dînî uygulamaları güvenilir rivâyetlerle bize ulaşmasaydı, muhâlifler ve
isyânkârlar hakkında nasıl muâmele edilmesi gerektiğini bilemezdik.”</p>

<p>“Önemli bir işi araştırmak istediğin zamân çok yemek
yeme ki aklın zayıflık göstermesin.”</p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmail Hakkı (rh.a.),
242.s.)</b></p>

<p><b>&nbsp;</b></p>

<p><b>&nbsp;</b></p>

<p><b>06 OCAK 2005</b></p>

<p><b>MÜFLÎS KİMDİR?</b></p>

<p>Ebû Hureyre (r.a.)’den rivâyetle Resûlullâh (s.a.v):“Müflîs kimdir, bilir misiniz? buyurmuştur. Ashâb (r.a.e.):</p>

<p>- Bizim aramızda müflîs hiçbir dirhemi ve eşyâsı
olmayan kimsedir, demişler. Bunun üzerine:</p>

<p>- Hakîkaten benim ümmetimden müflis, Kıyâmet gününde
namâz, oruç ve zekâtla gelecek olan kimsedir. Ama şuna sövmüş, buna zinâ
isnâdında bulunmuş, şunun malını yemiş, bunun kanını dökmüş, diğerini de dövmüş
olarak gelecek ve buna hasenâtından şuna hasenâtından verilecektir. Şâyet
da‘vası görülmeden hasenâtı biterse, onların günâhlarından alınarak, bunun
üzerine yüklenecek, sonra cehenneme atılacaktır.” buyurmuşlar.</p>

<p> Bu hadîsde Resûlullâh (s.a.v.) müflîsin hakîkatini
ta‘rif etmiştir. İnsanlar arasında hiç malı bulunmayan ya da malı pek az olan
kimseye müflîs denilse de, hakîkî müflîs bunlar değildir. Çünkü bu hâl ölümle
veyâ sonradan zenginleşmekle değişebilir. Hakîkî müflîs bu hadîsde bildirilen
kimsedir. Böylesi kâmilen mahv-ü helâk olmuş tam yoksuldur. İşlediği hayır ve
hasenâtın sevâbları borçlarına verilecek, bunlar bitince borçlularının
günâhlarını yüklenecek, sonra cehennemi boylayacaktır ki, zarâr ve ziyânı,
helâk ve iflâsı bu sûretle tamâm olacaktır.</p>

<p>Numan b. Beşîr (r.a.)’den rivâyetle Resûlullâh (s.a.v.)
şöyle buyurmuştur: “Birbirlerini sevmekte, birbirlerine acımakta, birbirlerine
şefkat husûsunda mü’minlerin misâli bir cesed gibidir. Ondan bir uzuv şikâyet
ederse cesedin sâir uzuvları, uykusuzluk ve humma ile ona (iştirâke)
çağrışırlar.” </p>

<p><b>(Sahîh-i Müslim,</b></p>

<p><b>Terc. Ahmed Dâvudoğlu (rh.a.), 10.c.,
532.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>07 OCAK 2005</b></p>

<p><b>MES’ELELERİN HALLİ İÇİN: KİTÂBA, SÜNNETE,
İCMÂYA, KIYÂS-I FUKAHÂYA MÜRÂCAAT</b></p>

<p>“Eğer bir şeyde çekişirseniz, Allâh’a ve âhiret gününe
îmân etmişseniz, onun hallini Allâh’a ve Resûlü’ne bırakın. Bu, hem daha
hayırlı; hem de netice i‘tibâriyle daha güzeldir.” (Nisâ
s. 59.â.)</p>

<p>Bazı müfessirler, bu âyet-i celîleye şöyle ma‘nâ
vermişlerdir: “Herhangi bir mes’elede bir müşkiliniz olduğunda, aranızda
tartışmayı bırakın. Onun hallini Allâh’a ve Resûlü’ne havâle edin. Çünkü bu
müşkili, ancak Allâh ve Resûlü (s.a.v.) bilir.”</p>

<p>Halîl İbn-i Ahmed Basrî (r.h.) hazretleri bu husûsta
buyurdular ki: “İnsanlar dört kısımdır. Birincisi: Bir şey bilmez; bir şey
bilmediğini de bilmez; fakat bir şey bildiğini zanneder ki böyleleri ahmaktır.
Bunlardan uzak durulmalıdır. İkincisi: Bir şey bilmez; fakat kendisinin bir şey
bilmediğini, câhil olduğunu bilir. Bilgiçlik taslamaz. Böylelerine bilmedikleri
öğretilmelidir. Üçüncüsü: İlim sâhibidir; fakat ilim sâhibi olduğunu bilmez.
Bunlar gaflettedir. Bunları gafletlerinden uyandırmak ve ilimleriyle amel
işleyip iki cihân saâdetini kazanmalarına vesîle olmak gerekir. Dördüncüsü:İlim sâhibidirler ve ilimleriyle de amel ederler. Onlara tâbi‘ olmak,
müşkillerde onlara mürâcaat etmek ve bilmediklerimizi onlardan öğrenmek ve
onlarla amel etmek gerekir.</p>

<p>İşte Allâh’a ve âhiret gününe îmân etmişseniz,
aranızdaki çekişmeyi bırakıp, ihtilâfa düştüğünüz her mes’eleyi onlardan
öğreniniz. İlmiyle amel eden bu kimseler, Allâh ve Resûlü (s.a.v.) mürâcaat
ederek veyâ icmâya veyâ kıyâs-ı fukâhâya mürâcaat ederek sizin içinden
çıkamayacağınız mes’eleyi hallederler.</p>

<p><b>(Fakîh Ebû’l-Leys Semerkandî (r.h.),</b></p>

<p><b>Tefsîrü’l-Kur’ân, 2.c., 52-53.s.)</b></p>

<p><b>&nbsp;</b></p>

<p><b>08 OCAK 2005</b></p>

<p><b>RESÛLULLÂH (S.A.V.)’E İTÂATİN TERKİ,</b></p>

<p><b>ÎMÂNIN YOKLUĞUNU (ZEVÂLİNİ) GEREKTİRİR</b></p>

<p>Cenâb-ı Hakk: “Allâh’a karşı gelmekten sakının,
aranızda olan şeyleri düzeltin.” buyurmuştur ki bu, iki türlü tefsîr
edilmiştir.</p>

<p>1. “Allâh’ın ikâbından (azâbından) korkunuz. Allâh’ın
ma‘siyet olarak bildirdiği şeyleri yapmağa yeltenmeyiniz... Buna benzer haller
sebebiyle, aranızdaki çekişme ve düşmanlıkları bırakınız ve Allâh’ın ve Resûlü
(s.a.v.)’in hükmettiğine râzı olunuz.”</p>

<p>2. “Cenâb-ı Hakk’ın: “Aranızda olan şeyleri düzeltin.”
emri, “Aranızdaki muhtelif görüşleri düzeltip ıslâh ediniz.” demektir.</p>

<p>Daha sonra Allâh ta‘âlâ: “Mü’minlerdenseniz... Allâh’a
ve Resûlü’ne itâat edin.” buyurmuştur ki ashâb-ı kirâm (r.a.)’e ve onların
yolundan gidenlere: “Allâh’a karşı gelmekten sakının, aranızda olan şeyleri
düzeltin.” diye emrederek onları, Resûlü (s.a.v.)’in hükmüne muhâlefetten
nehyetmiştir. Sonra onlara “Allâh’a ve Resûlü’ne itâat edin.” emriyle asıl
gâyeyi pekiştirmiştir. Bunu daha da pekiştirmek için “Mü’minlerdenseniz.”
buyurmuştur. Bu son emirle murâd edilen şudur:</p>

<p>Resûlüm (s.a.v.)’in, sizi kendisine da‘vet ve teşvîk
ettiği o îmân, ancak Resûlüm (s.a.v.)’e itâatı iltizâm edip üstlenmekle
(vazgeçilmez kılınmakla) tâm ve mükemmel olur. Binâenaleyh, Resûlüm (s.a.v.)’e
itâat etmek dâiresinin dışında kalmaktan sakınınız.</p>

<p>Tâati terk etmenin, îmânın yokluğunu, zevâl bulmasını
gerektireceğini söyleyenler, bu âyet-i celileyi delîl getirmişlerdir.</p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 11.c., 241. s.)</b></p>

<p><b>&nbsp;</b></p>

<p><b>&nbsp;</b></p>

<p><b>09 OCAK 2005</b></p>

<p><b>HELÂK EDİCİ YEDİ ŞEY</b></p>

<p>Ebû Hüreyre (r.a.)’den Resûlullâh (s.a.v.)’in şöyle
buyurduğunu rivâyet eyledi:</p>

<p>“Yedi mühlik şeyden kaçının!” - Bunlar nedir yâ
Resûlallâh (s.a.v.)? diye sorulunca:</p>

<p>“Allâh’a şirk koşmak, sihir yapmak, Allâh’ın harâm
kıldığı bir kimseyi haksız yere öldürmek, yetim malı yemek, fâiz yemek, düşmâna
hücum anında harpten kaçmak, namuslu, kendi halinde mü’min kadınlara zinâ
iftirası atmaktır.” </p>

<p>Birincisi: Allâh’a şirk koşmak yani ondan başka bir
ilâh tanımaktır. Bundan daha büyük bir mühlîk olmadığı ma‘lûmdur. Çünkü müşrik
ebedî olarak cehennemde yanacaktır.</p>

<p>İkincisi: Sihirdir. Sihir lûgatte: Bir şeyin yönünü
değiştirmektir. Cevherî: “Sihir: Efsundur; me’haz ve menşei lâtif ve gizli olan
her şey sihirdir, demiştir; aldatmak ma‘nâsına da gelir.</p>

<p>Üçüncüsü: Katildir: Haksız yere insan öldürmek İmâm-ı
Şafiî (r.a.)’e göre Allâh (c.c.)’e şirkten sonra en büyük günâhtır. </p>

<p>Dördüncüsü: Yetim malı yemektir. Yetim: Babası ölen
küçük çocuktur. </p>

<p>Beşincisi: Ribâ yemektir. Ribâ: Mal verip karşılığında
mal alırken alınan veyâ verilen karşılıksız ziyadedir. Buradaki “yemek”
ta’birinden maksad ribâ muamelesi yani fâizcilik yapmaktır. Fâizcilikle
kazanılan malların çoğu yenildiği için mezkûr kazanca mecâzen “yemek”
denilmiştir.</p>

<p>Altıncısı: Düşmâna hücum edileceği zamân harpden
kaçmaktır. Ancak bu kaçış bir müslümânın karşısında bir veyâ iki kâfir
bulunduğu zamân harâmdır; daha fazla olurlarsa kaçmak câizdir. </p>

<p>Yedincisi: Muhsan (namuslu) kadınlara zinâ iftirasında
bulunmaktır. Bu hükme erkeklere edilen zinâ iftirası da dahildir. Binâenaleyh
kadın olsun erkek olsun; akıl, bâliğ ve namuslu olan bir müslümâna zinâ
iftirasında bulunmanın cezâsı hür olan müfterîye seksen, köleye kırk değnek
vurmaktır.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 1.c., 373.s.)</b></p>

<p><b>&nbsp;</b></p>

<p><b>&nbsp;</b></p>

<p><b>10 OCAK 2005</b></p>

<p><b>SİLSİLE-İ ÂLİYYENİN ONSEKİZİNCİ POSTNİŞİNİ
HZ. UBEYDULLÂH AHRÂR (K.S.A.)</b></p>

<p>Kendileri bizzât her husûsta “sünneti seniyye”yi
öğrenip yaşayan ve insanları da irşâd ile itikâdda, amelde, ahlâkta, muâmelâtta
ve her husûsta “sünnet-i seniyye”ye klavuzlayan veliy-yi kâmil ve vâris-i ilmi
Resûlullâh (s.a.v.) olan büyük zâtlardandır.</p>

<p>İsmi şerîfleri, Ubeydullâh bin Mahmûd bin
Şihâbüddîn'dir. 1403'te Taşkent'te doğdu, 1490’da Semerkant'ta irtihâl
eylediler. Babaları, zamanın büyük âlimlerinden velî bir zâttır. Mübârek
soyları, anneleri tarafından Hazret-i Ömer (r.a.)'e dayanır. Çocukken yüzünde
parlayan nûru görenler hayran kalıp, ona duâ ederlerdi. Dilinden Allâh
ta‘âlânın ismi hiç düşmez, devâmlı zikirle meşgûl olurdu. Dedesi Hâce
Şihâbüddîn, âlim ve evliyâ bir zâttı.</p>

<p>Amcasının oğlu Hâce İshâk da şöyle der: &quot;Ben ve
öbür çocuklar oyun oynarken, aramıza katılması için ona ne kadar rica etsek,
kabul ettiremezdik. Oynar gibi görünüp, bir kenarda durur ve kendi hâllerinde
olurdu.&quot; Ubeydullâh Ahrâr (k.s.) buyurdular ki: </p>

<p>&quot;Dervişlik, herkesin yükünü çekmek ve kimseye
kendi yükünü çektirmemektir. Allâh ta‘âlâdan gelen belâlara sabırlı, hattâ
şükredici olmak lâzımdır. Zîrâ, Allâh ta‘âlânın birbirinden acı belâları
çoktur. İnsanın kıymeti; idrâkinin, zekâsının, bu yolun büyüklerinin
hakikatlerini anladığı kadardır. Söz, yüce bir şeydir. Zamanında ve yerinde
olmalıdır. Söz söylemek, dilin gönülle, gönlün de hak ile olduğu zaman
makbuldür. </p>

<p>Tasavvuf bilgilerinden maksad, kendini zorlamadan,
uğraşmadan, her ân Allâh ta‘âlâya teveccüh ve ikbâldir. Yani her ân Allâh ta‘âlâyı
hatırlamaktır. Bütün hâlleri ve keşifleri bize verseler, fakat ehl-i sünnet
ve’l-cemâat itikâdını kalbimize yerleştirmeseler, hâlimizi harâb, istikbâlimizi
karanlık bilirim. Eğer bütün harablıktan, çirkinlikleri verseler ve kalbimizi
“ehl-i sünnet i‘tikâdı”yla süsleseler hiç üzülmem. Zikir ve murâkabe, bir
müslümana hizmet yapılmadığı zamanda olur. Gönül kabûlüne sebeb olan hizmet,
zikir ve murâkabeden önce gelir. Bir kimse, erbâb-ı cemiyet sohbetinde oturup,
gönlünü Hakk ta‘âlâya verebilirse, ona (orada) zikir yapmaya ihtiyaç yoktur:Allâh (c.c.) cümlemizi şefaâtlerine nâil eylesin ve yollarında bulundursun.
(Âmîn)</p>

<p><b>(Yeni Rehber Ansiklopedisi, 19.c.,
302-304.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>11 OCAK 2005</b></p>

<p><b>EMR-İ Bİ’L-MA‘RÛF NEHY-İ ANİ’L-MÜNKER</b></p>

<p>Bil ki emr-i bi’l ma‘rûf ve nehy-i ani’l münker
farzdır. Özürsüz emri bi’l ma‘rûf ve nehy-i ani’l münkeri bırakan Allâh
ta‘âlâya âsî olur. Allâh ta‘âlâ buyuruyor ki: “Sizden bir gurub, insanları
iyiliğe da‘vet etsin. Allâh’ın emirlerini bildirsin, kötülükten men‘ etsin.”
Emr-i bi’l ma‘rûf ve nehy-i ani’l münkerin farz olduğunu bu âyet-i kerîme
gösteriyor. Fakat farz-ı kifâyedir. </p>

<p>Resûlullâh (s.a.v.) buyurdu ki: “Emr-i bi’l ma‘rûf
yapınız. Yapmazsanız, Allâh ta‘âlâ en fenânızı size musallat eder, o zamân en iyinizin
de duâsı kabûl olmaz.” </p>

<p>Ebû Bekir es-Sıddîk (r.a.)’den rivâyetle, Resûlullâh
(s.a.v.) buyurdu ki: “Günâh işleyip de, iyileri onlara nehy-i ani’l münker
yapmayan insanlara, Allâh ta‘âlâ en kısa zamânda bir azâb gönderir!” Yine
buyurdu: “Bütün iyi işler Allâh yolunda harbetmenin yanında denizde bir damla
gibidir. Allâh yolunda harbetmek de emr-i bi’l ma‘rûfun yanında bir damla
gibidir.” Yine buyurdu: “Herkesin söylediği sözün zararı kendinedir. Emr-i bi’l
ma‘rûf, nehy-i ani’l münker ve Allâh ta‘âlâyı anmak bunun dışındadır.” Yine
buyurdu: “Allâh ta‘âlâ, seçkin, günâhsız kullarına avâm sebebiyle azâb etmez.
Fakat günâh görür, men‘ etmeye gücü yeter de susarlarsa onlara da azâb eder.”
Yine buyurdu: “Bir kimsenin zulümle öldürüldüğü veyâ dövüldüğü yerde oturmayınız.
Çünkü orada bulunup da men etmeyene la‘net yağar.” Yine buyurdu: “Şerîate
uymayan bir işin yapıldığı ve nehy-i ani’l münkerin yapılmadığı yerde durmak
doğru değildir. Çünkü nehy-i ani’l münker ne ölümü öne alır, ne de rızkı
azaltır.” Bu da gösteriyor ki, zâlimlerin sarayı ve gizli işlerin yapıldığı yer
gibi nehy-i ani’l-münker yapılmayan yerlere zarûretsiz gitmek câiz değildir.</p>

<p><b>(Huccetü’l İslâm İmâm Gazâlî (k.s.),</b></p>

<p><b>Kimyâ-yı Saâdet, 1.c., 355-356.s.)</b></p>

<p><b>             12 OCAK 2005</b></p>

<p><b>EMR-İ Bİ’L-MA‘RÛF NEHY-İ ANİ’L-MÜNKER</b></p>

<p>Resûlullâh (s.a.v.) buyurdu ki: “Bir kimsenin yanında
günâh işlenir de, onu beğenmezse, orada bulunmamış gibidir. Onun bulunmadığı
yerde işlenen günâha râzı olur, kötülemezse, yanında yapılmış gibi olur.” Yine
buyurdu: “Allâh ta‘âlâ bir meleğe vahiy gönderip, filân şehri yerin dibine
geçir, dedi. Melek: “Yâ Rabbî, bu şehirde öyle bir kimse var ki bir an günâh
işlemiş değildir, nasıl yaparım?” deyince: “Yap, başkaları günâh işlerken bir
def‘â olsun yüzünü ekşitmedi.” buyurdu.</p>

<p> Hazret-i Âişe (r.a.), Resûlullâh (s.a.v.)'den
bildirir. Buyurdu ki: “Allâh ta‘âlâ, içinde ameli peygamberler gibi olan on
sekiz bin kişinin bulunduğu bir şehirde bulunanların hepsine azâb gönderdi.”
“Niçin yâ Resûlallâh?” dediler. Buyurdu ki: “Zîrâ öbürlerine Allâh için
kızmadılar ve nehy-i ani’l-münker yapmadılar.” </p>

<p>Ebû Ubeyde bin Cerrah (r.a.) buyuruyor ki: </p>

<p>Resûlullâh (s.a.v.)’e şehîdlerden hangisi daha
üstündür? diye sordum. Buyurdu ki:</p>

<p> “Öldürülse bile zâlim sultana nehy-i ani’l münker
yapan kimse; şâyet öldürülmezse, ne kadar çok yaşasa da onun için kalem
yazmaz.” </p>

<p>Hadîs-i şerîfte buyruldu ki: “Allâh ta‘âlâ Yûşâ bin Nûn
(a.s.)’a vahiy gönderip, senin kavminden yüz bin kişiyi helâk edeceğim, seksen
bini iyilerden, yirmi bini kötülerdendir.” buyurdu: “Yâ Rabbî! İyileri niye
helâk ediyorsun?” diye sordu. Allâh ta‘âlâ: “Diğerlerine düşman olmadılar,
yemede, içmede, oturup kalkmada ve alış-veriş etmede onlardan sakınmadılar.”
buyurdu.</p>

<p><b>(Huccetü’l İslâm İmâm Gazâlî (k.s.),</b></p>

<p><b>Kimyâ-yı Saâdet, 1.c., 356-357.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>13 OCAK 2005</b></p>

<p><b>MÜRŞİDE OLAN İHTİYAÇ</b></p>

<p>İnsanın kendiliğinden Hakk’ı bulması ve Hakk’la olması
çok zordur. Çünkü ma‘nevî eğitim, gelişigüzel elde edilemez. Rûhun yapısına
göre daha basit olan beden eğitimi için bir eğiticiye ihtiyaç duyulurken,
insanın ruhunun eğitilmesi için, kendisini zamân zamân denetleyen, eksiklerini
giderme yollarını gösteren, yerinde müdahaleleriyle yararlı işlere sevkedenlere
yaratılışı gereği muhtaçtır.</p>

<p>Ebû Alî ed-Dekkak “Kendiliğinden yeşeren ağacın meyvesi
olmaz. Olsa da lezzetli olmaz. Bebeğin doğumu nasıl annesiz ve babasız meydana
gelmezse, ma’nevî doğum denilen ma’rifet de terbiye ve tezkiyesiz olmaz.”
derken kişinin mürşide olan ihtiyacına işaret etmiştir.</p>

<p>“Her ümmete bir Peygamber gönderildiği.” “Peygamber
gönderilmedikçe azâb edilmeyeceği.” (İsrâ s. 15.)
âyet-i kerîmeleri ve “Âlimler, peygamberlerin mirasçılarıdır.” (Et-Tâc) hadîsi ile insanoğlunun hidâyeti açısından
Peygamber ve âlimlere olan ihtiyâcı ifâde edilmiştir. Kemâl ehlinin bu husûsta
sünneti, irfan yolunun yolcusu olan taliblerini, tarikata bağlamak suretiyle,
onlara, Cenâb-ı Hakk’ın izzetinden feyz alabilecek güce erişinceye kadar
terbiye vermektir. Gerçekte talibi vuslata kavuşturan tarikatın bizzat kendisi
değil, mürşid olduğundan, kâmil bir mürşidde, şu beş şartın bulunması gerekir.</p>

<p>1- Silsilesi i‘tibariyle Hz. Peygamber (s.a.v.)’e
eksiksiz olarak ulaşan bir mürşidden irşâd icazeti ile müşerref olmak.</p>

<p>2- Ma‘nevî zevk sâhibi olmak.</p>

<p>3- İslâmı çok iyi bildiği gibi, emirlerine uyma ve
yasaklarından kaçınmada da mürîdlerine örnek olmak.</p>

<p>4- Şefkat ve himmet sâhibi olmak.</p>

<p>5- Allâh (c.c.)’den gelen her şeye râzı olmuş,
irâdesini Hakk’ın irâdesinde fanî etmiş durumda bulunmak isabetli görüş ve
te’sirli telkin sâhibi olmak.</p>

<p>Kendisine uyulacak mürşid durumundaki zât: “Çevresine,
nasihatları ve sözleri ile takvâ ve istikâmet yolunu gösteren, yasaklardan men’
eden, nefsânî arzulardan uzaklaştıran kimsedir.”</p>

<p><b>(Abdurrahman Memiş,</b></p>

<p><b>Hâlid-i Bağdâdî ve Anadolu’da Hâlidîlik,
246.s.)</b></p>

<p><b>14 OCAK 2005</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>Sâlih dostların birbirlerine olan yardımlarının Kıyâmet
günü de devâm edeceğinin tefsîrde beyân edildiğini sohbetlerinde sık sık
anlatırlardı:</p>

<p>Kıyâmet günü hesâba çekilen bir kulun seyyiâtı
hasenâtına denk geliyor. Meselâ, 1000 seyyiesi varsa 1000 de hasenesi var.
Cenâb-ı Hakk azze ve celle hazretleri o kuluna anne babana git bir hasene iste,
verirlerse bana getir seni cennete dâhil edeyim diye buyuruyor. O kul Mahşer
gününün o sıkıntılı anında Allâh’ın lûtfu ile anne ve babasını bulup durumunu
onlara anlatıyor. Onlar da evlâdım bugünkü günde biz kendimizi kurtaramadık ki
sana bir faydamız olsun; sana bir şey veremeyiz diyorlar. O eli boş olarak,
mahzûn bir hâlde Hakk’ın huzûruna varıyor. Annem babam bana bir şey vermediler
yâ Rabbi diye durumu arz ediyor. Bunun üzerine Hakk ta‘âlâ ve tekaddes
hazretleri o kuluna: </p>

<p>“-Senin dünya hayatında benim rızam için sevdiğin bir
dostun yok mu idi?” diye soruyor. Cenâb-ı Hakk kulunun o anda hatırına
getiriyor ve evet yâ Rabbi, filân kulun ile biz dünya hayatında senin rızân
için sevişirdik diyor. Allâh (c.c.)’un lûtfu ile o dostunu bulup durumunu ona
anlatıyor. </p>

<p>Kardeşi cevâben diyor ki: </p>

<p>“-Ey kardeşim ne kadar hasene istersen alabilirsin. Ben
kendimi kurtaramadım, bâri sen kendini kurtar” diyor. Hesâb veren kul, Cenâb-ı
Hakk’ın huzûruna sevinçle geliyor ve durumu arz ediyor. Bunun üzerine Sübhân
olan Rabbimiz:</p>

<p>“-Yâ öyle mi; o böyle bir ızdırâblı gününde kardeşine
acıyarak hasene veriyor; bense Cevvâdü Kerîmim, Erhâmü’r-Rahimînim, her ikinizi
de affettim” buyuruyor. </p>

<p>Ne büyük tebşîrât-ı ilâhî. El-hamdü li’llâhi
rabbî’l-‘âlemîn. Allâh (c.c.) cümlemize rızâsı için sevişmeyi nasîb etsin
(Âmîn).</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>15 OCAK 2005</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>İlk, orta ve lise tahsîlini Adana’da tamamlayan Hz.
Sâmî (k.s.) yüksek tahsîlini İstanbul’da yaparlar. Hukuk Fakültesi’ni
birincilikle bitiren Hz. Sâmî (k.s.) bu arada bir müddet Gümüşhâneli Dergâhı’na
devâm ederler. Bu sırada Bâyezıd dersiâmlarından Rüşdü Efendi (Eski Beşiktaş
müftüsü Merhûm Fuat Çamdibi Hocanın babası): “Sâmî Evlâdım, gel seni
Şeyhülmeşâyih Es‘âd Erbilî Hazretlerine götüreyim.” der. Bu teklifi kabûl eden
Efendi Hazretleri Rüşdü Efendi ile berâber Kelâmî Dergâhı’na giderler. Bu ilk
karşılaşmanın devâmını kendileri şöyle anlatıyorlar: “Üstâdımızın huzûruna
varıp ellerini öptük. Rüşdü Efendi Hoca: -Üstâdım bu getirdiğim genç
Gümüşhâneli Ahmed Ziyâeddin Efendi’nin evlâdlarından Adanalı Sâmî Efendi-
deyince; birden Üstâdımız Es‘âd Efendi Hazretleri: “Hayır! O bizim evlâdımız”
buyurdular. Ve orada devâm ettiğim evrâdın ne olduğunu sordular. Günde beşbin
zikrullâh, bir cüz Kur’ân-ı kerîm tilâveti, Delâil-i Hayrât diye cevâb verdim.
-Evlâdım hastalık nerede ise tedâviye oradan başlamak lâzım, bu yüzden şimdilik
bunları terk edip kalbî zikre başlayacaksın buyurdular ve Fakîre inâbe
verdiler.” Akarsu deryâya kavuşmuş; su mecrâını bulmuştu. Cenâb-ı Hakk’ın lûtfu
inâyeti ile Hz. Sâmî Efendimiz bir kaç ayda seyr u sülûkunu ikmâl buyurdular.
Daha önce iki yıl devâm edilen dergâhta olmayan tecellî burada bir kaç ayda
olmuştu el-hamdü li’llâh. Kısa sürede icâzet ve mutlak hilâfet alan Efendimiz
Hazretleri mürşid-i kâmilin görevine âid şu kıssaları naklediyorlar:“Gençliğimde dergâha devâm ediyordum. Orada vazîfesi müntesiblerin
ayakkabılarının tozunu almak olan bir dervîş vardı. Bir gün onun elindeki bezi
aldım, pertavsızın altına tutarak bir müddet güneşin altında tuttum. Güneşin
harâretinin pertavsız vasıtasiyle bezin üzerine teksîf edilmesi ile bez tutuştu
ve yanmağa başladı. Dervîş hayretler içinde kaldı. İşte mürşid-i kâmil, iki
cihânın Serveri ve Rahmet Güneşi Nebî salla’llâhu ‘aleyhi ve sellem
Efendimizden aldığı nûru müntesiblerden müsâid kimselerin kalblerine teksîf
edip, o nûr-ı Muhammedî (s.a.v.) ile kalbleri diriltip kemâle erdiren kişidir,
bi-izni’llâh. Mürşid-i kâmil çobana benzer; çoban dağda koyunları otlatırken
bacağı kırılanı orada bırakır mı? Sırtına atıp ağıla kadar getirir. Mürşid-i
kâmil de hiç bir evlâdını bırakmaz ve terk etmez bi-izni’llâh.</p>

<p>&nbsp;</p>

<p>&nbsp;</p>

<p>&nbsp;</p>

<p>&nbsp;</p>

<p>&nbsp;</p>

<p><b>16 OCAK 2005</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>Mürşid-i kâmilini bulan ve Zât-ı ‘Âlîlerinin onun ifâdesi
ile “Eyyâm-ı şebâbını şerîat-ı mutahhare ve tarîkat-ı ‘âliyye hizmetinde”
geçiren Hz. Sâmî Efendimiz ma‘nevî mertebeleri hızla aşıyorlardı. Bu yolda
kendi ifâdeleri ile ihlâs ve tam teslîmiyet şarttı. Ölünün yıkayıcısına
teslîmiyeti gibi mürid de mürşidine teslîm olmalıydı ki bi-izni’llâh neticeye
ulaşsın. Kendileri anlatıyorlar: “Allâme Taftadânî hazretlerinin talebelerinden
biri bir şeyhe intisâb etmiş. Bu talebeden hocasının huzûrunda hikmetli
kelâmlar sâdır olmuş. Hocası: “-Evlâdım, bunları ben sana öğretmedim; sen
bunları nereden öğrendin?” diye soruyor. Talebe: “-Efendim ben bir şeyhe
intisâb ettim; zikir çekiyorum, doğuş oluyor ve böylece hikmetli konuşuyorum.”
diyor. Bunun üzerine ‘Allâme Taftadânî hazretleri: “Oğlum beni de şeyhine
götür”; diyor. Kendileri de aynı şeyhe intisâb ediyorlar. Fakat ya teslîmiyet
yok veyâ nasîbi yok aynı tecelliyâtlar kendilerinde zuhûr etmiyor, aynı
istifâde olmuyor. Sâmî Efendimiz Hazretlerinin bu anlattığı kıssadan çıkan
hükme göre nasîbi olan müstaid kişiler mürşid-i kâmili bulup ona tam olarak
teslîm olurlarsa bi-izni’llâh neticeye ulaşır, ma‘nevî mertebelerde hızla
ilerleyerek kemâle ererler. Bunların hepsi kendilerinde bi-izni’llâh mevcûd
olan Hz. Sâmî (k.s.) kısa zamânda icâzet alırlar irşâdla görevlendirilirler.
Kelâmî Dergâhı’ndaki hizmet günlerine âid Adapazarlı Pehlivân Efendi şu
hâtırayı anlatır: “Adapazarı’ndan on arkadaşımla berâber Es‘ad Efendi
Hazretlerinin ziyâretlerine gittik. Sohbet esnâsında tekkeye dâhil olmuştuk.
İçerisi kalabalık olduğundan dışarıda oturuyor, Es‘ad Efendi Hazretlerinin
kendilerini göremiyor, sâdece seslerini işitiyorduk. İlk def‘a sohbetlerine
gelmenin heyecânı içindeydik. Sohbet sırasında ihvân arasında genç bir zât
dolaşıp hizmet ediyordu. “Bu Genç orada dolaşmasa o zamân dikkatimiz dağılmaz,
daha çok istifâde ederdik.” diye içimden geçirdim. Sohbet biter bitmez Es‘ad
Efendi Hazretleri: “-Adapazarlı Pehlivân Efendi ve on arkadaşı buraya gelsin!”
dediler. Hâlbuki bizi hiç tanımıyorlar ve geldiğimizi de görmemişlerdi. </p>

<p>“-Sâmî evlâdımız hakkında sû-i zan ettiniz, helâllık
alın.” buyurdular. Afvımızı taleb edip böylece bu iki Zâtı ve aralarındaki
derûnî muhabbet ve bağı öğrenmiş olduk. El-hamdü li’llâh.</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>17 OCAK 2005</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>Üstâdına olan bu muhabbet ve bağlılığını dâimâ
arttırarak devâm ettiren Hz. Sâmî Efendimiz bütün gün ve gecelerini hizmet
yolunda geçirdiler. Dergâhın temizliğinden ihvânın her türlü hizmetlerine
varıncaya kadar her an Sâmî Efendimiz, yatalak hastadan ihvânın da her türlü
hizmetlerini seve seve yaparlardı. Hz. Es‘âd Erbilî Efendimizin: “Mâ‘nen
bizimle aynı mertebededir, lâkin bu vazîfe bize verildi” diye tarif ettikleri
Hüseyin Efendi Hazretleri yatalak olunca: “Bu Zâtın hizmeti için kim tâlib
olur?” diye ihvâna sorarlar. Hemen Sâmî Efendimiz o Zâtın hizmetlerine
koşarlar. Def‘i hâcetleri dâhil her hizmetlerini uzun müddet seve seve
görürler. Nihâyet bu hizmetleri sonunda Hüseyin Efendi Hazretleri: “-Evlâdım,
Cenâb-ı Hakk’a niyâz ediyorum; Allâh ‘azîmüşşân bize ihsân ettiklerini fazlası
ile sana ihsân etsin!” diye duâ buyururlar. Dünya hayatını Nebî-yi Ekrem
(s.a.v.) Efendimizin buyurdukları gibi: “Benimle dünyanın misâli ağaç altında
bir mikdâr dinlendikten sonra yoluna devâm eden yolcunun hâline benzer” diye
ana rahmi ile kabir arasında bir sefer olarak görürdü; Hz. Sâmî Efendimiz. Ve
bunu uzun bir ömürde her an tatbîk ettiler. “Bir yabancı âlim, fakire
kendilerinin hâl ve kelâmlarından sordular. O anda hâtırıma gelen şu hâllerini
anlattım: Resûl-i Ekrem (s.a.v.) Efendimiz: “-Seferden döndüğünüzde
hanımlarınızın yanına haber vermeden girmeyiniz.” buyuruyorlar. Hz. Sâmî (k.s.)
hayatı bir sefer olarak gördüğü için her yerinden kalkmalarını bir sefer kabûl
ediyorlardı. Abdest almak için her lavaboya gidişlerinde yol zevcelerinin
odasından geçiyordu. Yarım asırdan fazla süren evlilik hayatlarında bıkmadan,
usanmadan, seve seve her def‘asında zevcelerini haberdâr ederlerdi. O’nun
“Efendi buyur!” diye sesini duyunca odaya girer ve diğer tarafa geçerlerdi. Bu
hâl altmış küsur yıl günde en az on def‘a devâm etti” deyince yabancı ‘âlim
ayağa kalkarak: “-Bu zât Sâhibü’z-zamân’dır. Onun dışında hiç bir velî sünnet-i
seniyyeyi bu kadar derin ve ihâtalı anlayıp tatbîk edemez, ancak o yapabilir”
dedi. El-hamdü li’llâhi rabbi’l-‘âlemîn.</p>

<p><b>18 OCAK 2005</b></p>

<p><b>HZ. MAHMÛD SÂMÎ RAMAZÂNOĞLU (K.S.)</b></p>

<p>Hayatının tek gâyesi Resûl-i Ekrem (s.a.v.) Efendimiz
Hazretlerinin sünnetine uymak ve onu ihyâ etmek olan Hz. Sâmî Efendimiz; daha
önceki kitâplarda: “Kılıcı boynunda asılı Peygamber” olarak ta‘rîf edilen
(s.a.v.) Efendimize bu husûsta da ittibâ edip gazâya iştirâk ederek “Gâzî”
olmuşlardı. Bu husûsu kendileri şöyle anlatıyorlardı: “-Birinci Cihân harbinde
Osmânlı ordusunda levâzım subayı olarak vazîfe gördüm. Alayımız Edirne’de
vazîfe görüyordu. Açlık ve kıtlık son derece şiddetli idi. Askerlerimizin uzun
süre yiyecek bulamadıkları oluyordu. Bu yüzden askerler ellerinin yetiştiği
yere kadar kavak ağaçlarının kabuklarını yolarak onları çiğniyorlar ve böylece
açlıklarını bir nebze olsun gidermeğe çalışıyorlardı. Hz. Ebû Bekir Es-Sıddîk
(r.a.) Efendimizin: “Cihâdı terk eden millet zillete düçâr olur.” sözünü bütün
talebelerine ezberleten Hz. Sâmî (k.s.) Cenâb-ı Hakk’ın: “Niçin yapamadığınızı
söylüyorsunuz?” Kavl-i şerîfini de bize kendileri yaşayarak öğretiyorlardı.
Yaşayarak, tatbîk ederek bize cihâdı öğretiyorlardı. Harbe iştirâk ederek Gâzî
olmuşlar, ve ömürleri boyunca İslâm için kılıç sallama arzusu ile yaşamışlardı.
Mübârek ömürleri doksanı bulduğunda dahî sohbetlerinde Uhud harbinde Amr ibn-i
Sâbit (r.a.)’in müslüman oluşunu anlatırken; onun lâkabını: “Asram lâkabı ile
mülakkab; keskin kılıç saldırıcı, diye ta‘rîf ederken oldukları yerde dizleri
üzerine doğrularak ellerini havaya kaldırarak elindeki kılıcı ile derhâl düşman
üzerine saldıracakmış gibi olan hâlleri ancak görülmekle anlaşılabilirdi.
Yaşıyor; ondan sonra anlatıyorlar; anlatırken de o hâli aynen yaşıyorlardı.
Hayatı cihâddı Hz. Sâmî Efendimizin. Ömür boyu cihâd. Ve bu cihâdı elinde
silâhı gazâda da yaşamış ve Gâzî olmuşdu Hz. Sâmî (k.s.). </p>

<p>Ve nefe‘ana’llâhü ta‘âlâ bi şefâatihi, Allâh (c.c.)
cümlemizi O’nun muhabbetini hakkı ile yaşayıp öylece haşrolanlardan eylesin
(Âmîn). Bi hurmeti seyyidi’l- enbiyâ-i ve’l- mürselîn salla’llâhu ta‘âlâ
‘aleyhi vesellem.</p>

<p><b>&nbsp;</b></p>

<p><b>19 OCAK 2005</b></p>

<p><b>ALLÂH (C.C.) HİÇ KİMSEYE GÜCÜNÜN</b></p>

<p><b>ÜZERİNDE YÜK YÜKLEMEMİŞTİR</b></p>

<p>Resûlullâh (s.a.v.)’e; “Göklerde ve yerde bulunan her
şey Allâh’ındır. Siz gönüllerinizdekini açsanız da gizleseniz de Allâh onunla
sizi hesâba çeker; ve dilediğini affeder; dilediğine de azâb eder. Allâh her
şeye kâdirdir.” âyeti nâzil olduğu vakit, bu âyet (s.a.v.)’in ashabına şiddetli
geldi. Hemen Resûlullâh (s.a.v.)’e geldiler ve diz çöküp oturarak:</p>

<p>“Ey Allâh’ın Resûlü (s.a.v.)! (Eskiden) bize gücümüzün
yeteceği ameller: Namâz, oruç, cihâd ve sadaka (gibi ibâdetler) teklif
olun(muş)du. (Şimdi) sana şu âyet indirildi. Biz buna takat getiremeyiz.”
dediler. (Salla’llâhu aleyhi ve sellem):</p>

<p>“Sizden önce geçen iki tane ehl-i kitab (kavm)’in
dedikleri gibi işittik ve isyan ettik, demek mi istiyorsunuz? Bilakis, siz:Dinledik ve itaat ettik; gufranını niyaz eyleriz yâ Rabb! varışımız da ancak
sanadır, deyin!” buyurdular.</p>

<p>Ashâb (r.a.); “Dinledik ve itaat ettik; gufranını niyaz
eyleriz yâ Rabb, varışımız da ancak sanadır.” dediler. Cemâat bunu okuyunca
dilleri ona yatıştı. Sonra Allâh (c.c.) şu âyeti indirdi:</p>

<p>“Peygamber Rabbinden kendisine indirilene imân getirdi.
Mü’minler de her biri: Allâh’a, onun meleklerine, kitaplarına, peygamberlerine,
peygamberleri arasında hiç bir fark gözetmeyiz, diyerek îmân getirdiler. Ve:Dinledik, itaat ettik. Gufranını niyâz eyleriz yâ Rabb! Varışımız da ancak
sanadır dediler.” Onlar bunu yapınca Allâh ta‘âlâ da o âyeti neshederek:</p>

<p>“Allâh (c.c.) hiç bir kimseye tâkat getiremeyeceği bir
şey teklîf etmez. Herkesin kazandığı kendine, irtîkab ettiği de (yine) kendi
aleyhinedir. Ey Rabbimiz! Unutur veyâ hatâ edersek bizi muâhaze buyurma!..” (Bakara s. 286.â.) (Peygamber (s.a.v.) şu duâları
okudukça Allâh ta’âlâ) peki (yaptım) buyurmuştur.</p>

<p>Ey Rabbimiz, bize, bizden öncekilere yüklediğin gibi
ağır yük yükleme! (Allâh ta’âlâ: Peki, buyurmuş.) Ey Rabbimiz! Bize gücümüzün
yetmeyeceği şeyi de yükleme! (Allâh ta’âlâ: Peki, buyurmuş.) Bizi affet! Bizi
mağfiret eyle! Bize merhamet buyur! (Çünkü) bizim mevlâmız ancak sensin.
Binâenaleyh kâfirler gürûhuna karşı bize nusret eyle! (Allâh ta’âlâ: Peki,
buyurmuş.)</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 5.c., 467.s.)</b></p>

<p><b>20 OCAK 2005</b></p>

<p><b>ALLÂH’A, RESÛLULLÂH (S.A.V.)’E,</b></p>

<p><b>EMÂNETLERE İHÂNET ETMEK NE DEMEKTİR?</b></p>

<p>“Ey Îmân edenler, Allâh’a ve Resûlü’ne hâinlik etmeyin.
Siz, kendiniz bilip dururken kendi emânetlerinize hâinlik eder misiniz?” (Enfâl s. 27.â.)</p>

<p>Allâh ta‘âlâ, onlara ganîmetler husûsunda hâinlik
etmemelerini emretmiş ve bu husûstaki hıyâneti, kendine yapılmış hıyânet gibi
saymıştır. Çünkü bu, Allâh’ın atiyyesi (bağışı) husûsunda ve Resûlü (s.a.v.)’e
karşı yapılmış bir hıyânettir. Çünkü ganîmetlerin taksimi ile vazîfeli olan
Resûl-i Ekrem (s.a.v.) Efendimizdir. Binâenaleyh kim o ganîmetlere hıyânet
ederse Resûl-i Ekrem (s.a.v.) Efendimize hıyânet etmiş olur. Resûl-i Ekrem
(s.a.v.) Efendimiz, bu ganîmetleri, ganîmeti hak etmiş olanların ellerine bir
emânet olarak vermişler ve onlara ganîmetlerden herhangi bir şey almamalarını
emretmişlerdir. Dolayısıyla bu ganîmetler, bir emânete dönüşmüştür. Emânetler
ise, emânet bırakılan kimsenin elinde bir emânettir. Binâenaleyh onlardan kim
bu emânetlere hâinlik ederse, insanların kendilerine verdikleri emânetlere
hıyânet etmiş gibi olur. Çünkü “hıyânet”, “emânet”in zıddıdır.”</p>

<p>Kâdî tefsîrini şöyle sürdürür: “Âyet-i celîlede
bahsedilen “emânet”ten kasdın, ibâdete sayılan her şey olması muhtemeldir. Buna
göre âyetin hükmüne gânimetler de diğer şeyler de girer. Binâenaleyh âyetin
ma‘nâsı: “Bütün mükellefiyetlerin tastamam, noksansız, eksiksiz ve mükemmel bir
şekilde edâ edilmeleri vâcibdir.” şeklinde olur. Âyetin nüzul sebebi olarak
zikredilen bütün bu îzâhlar da, âyetin hükmüne dahildir. Ama âyeti sâdece,
bunlara hasretmemek (bunlarla sınırlandırmamak) gerekir. Çünkü nüzulün
sebebinin, husûsî oluşuna değil, lafzın umûmîliğine bakılır.”</p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 11. c., 295. s.)</b></p>

<p><b>&nbsp;</b></p>

<p><b>&nbsp;</b></p>

<p><b>21 OCAK 2005</b></p>

<p><b>YEMÎN ALLÂH (C.C.)’E YAPILIR</b></p>

<p>Yemîn yalnızca Allâh (c.c.)’e yapılır. Çünkü Allâh
(c.c.)’ün isminden başka bir şey ile yemîn etmek gizli şirktendir. </p>

<p>İbn-i Ömer (r.a.) dedi ki: Resûlullâh (s.a.v.)’in şöyle
buyurduğunu duydum:</p>

<p>“Kim Allâh’tan başkası ile yemîn ederse şirk etmiş
olur.” El-Mesâbîh’in şerhinde bu şöyle tefsîr edildi: Bunun anlamı, kim Allâh
(c.c.)’den başkasıyla -ta'zîmine inanarak- yemîn ederse o yemîn ettiği şeyi
ta‘zîm bâbında Allâh’c.c.)’e ortak etmiş olur. Ta‘zîm kasdı yoksa bunda bir
sakınca yoktur.</p>

<p>İbn-i Mes‘ud (r.a.)’den:</p>

<p>“Allâh’ın adı ile, yalan yere yemîn etmem, Allâh’tan
başkasıyla doğru yemîn etmemden benim için daha sevimlidir.” (El-Bezzazî)</p>

<p>Allâh’ın Nebîsi (s.a.v.) şöyle buyurmuştur:</p>

<p>“Ancak Allâh’ın adı ile yemîn edin! Başkasıyla değil…
Allâh’a yemîn ederken de mutlaka doğru olun!”</p>

<p>Er-Râzî (r.h.) dedi ki: “Hayatım hakkı için, hayatın
hakkı için” diye yemîn edenler hakkında küfürden korkarım. Halk bu yemîni
bilmeyerek yapıyor. Eğer böyle olmasaydı o bir şirktir, derdim. Çünkü Allâh’tan
başkasıyla yemîn yapılmaz. İslâmdan berî olduğuna da yemîn etmez. Ya‘ni: “Eğer
ben şunu yaparsam İslâmdan berî olayım.” demez.</p>

<p>Peygamberimiz (s.a.v.): “Kim ben İslâmdan berîyim
derse, eğer yalan söylüyorsa o dediği gibidir. Şâyet doğru söylüyorsa İslâma
kat‘iyyen sâlim olarak dönmez.”</p>

<p>Kişi iyice düşünmeden, ölçüp tartmadan, akıl ve mantık
süzgecinden geçirmeden söz söylemesin. Lüzûmsuz konuşmalarda bulunmasın.</p>

<p>Yalan yemîne gelince: Peygamberimiz (s.a.v.) bunu
keffâreti olmayan büyük günâhlardan saymıştır. Hadîsde: “Kimse sözünde bir
sivrisinek kanadı kadar yalan ve şüphe ihtimâli dahi olsa yemîn etmez. Ederse
mutlakâ bu, kalbinde (Kıyâmete kadar) siyah bir nokta olur.” Dolayısıyla müslümân
yalan yere yemîn etmez, Allâh’tan başkası üzerine yemîn etmez.</p>

<p><b>(Seyyid Alizâde, Şir‘atü’l İslâm, 475.s.)</b></p>

<p>&nbsp;</p>

<p><b>&nbsp;</b></p>

<p><b>22 OCAK 2005</b></p>

<p><b>EMÂNETE İHÂNET ETMEMEK, DÂİMÂ</b></p>

<p><b>ADÂLETLE MUÂMELE ETMEK</b></p>

<p>“Hiç şüphesiz Allâh, size emânetleri ehline vermenizi
ve insanlar arasında hükmettiğiniz zamân adâletle hükmetmenizi emreder.
Gerçekten Allâh, bununla size ne güzel öğüt veriyor. Şübhesiz ki Allâh,
hükümlerinizi hakkıyla işitici, yaptıklarınızı hakkıyla görücüdür.” (Nisâ s. 58.â.)</p>

<p>Mâl ve mülk, çoluk ve çocuk, âile vb. hepsi birer
emânettir. Bunları iyi muhâfaza etmek gerekir. Emâneti muhâfaza etmemek,
emânete ihânettir ki münâfıklıktır. Münâfık olmamak için verilen emânetleri iyi
muhâfaza etmek gerekir. </p>

<p>Emânetleri iyi muhâfaza ettiğimiz gibi, insanlar
arasında hükmettiğimiz zamân adâletle hükmetmeliyiz. Hiçbir kimseye
zulmetmemeliyiz; adâletten asla ayrılmamalıyız. Da‘vâcıdan şâhid isteyiniz.
Şâyed şâhid getiremezse, ona doğru söyleyeceğine dâir yemîn ettiriniz. İlâhî
nizâmın güzelliğine bakınız ki Allâh ta‘âlâ, hiç kimsenin zarâra uğramasını
istemiyor. Allâh ta‘âlâ, hüküm makâmında bulunanlara adâletle hükmetmelerini,
hiç kimseye zulmetmemelerini ve onlara, adâletten aslâ ayrılmamalarını
emrediyor. Bir memlekette adâlet olmazsa (zulüm olacağı için) o memleket
yıkılmaya mahkûm olur. Nitekim bir çok millet bu sebepten târihe karışmıştır.</p>

<p>Müslümân, müslümân kardeşine aslâ haksızlık yapmaz.
Çünkü Allâh, onları kardeş ilân etmiştir. Bu yüzden kardeş kardeşe haksızlık
yapmaz. Şüphesiz ki Allâh ta‘âlâ, bununla size ne güzel öğüt veriyor. Bu
öğütten ancak îmândan nasîbi olanlar, nasîbini alırlar. </p>

<p>Şübhesiz ki Allâh ta‘âlâ, hükümlerinizi hakkıyle
işitici, yaptıklarınızı hakkıyle görücüdür. Kıyâmet günü, ona göre mükâfat ve
mücâzatınızı verecektir. Kimsenin hakkını da zâyi‘ etmeyecektir.</p>

<p><b>(Fakîh Ebû’l-Leys Semerkandî (r.h.),</b></p>

<p><b>Tefsîrü’l-Kur’ân, 2.c., 50.s.)</b></p>

<p><b>&nbsp;</b></p>

<p><b>23 OCAK 2005</b></p>

<p><b>FARZ-I KİFÂYE OLAN İLİM</b></p>

<p>“Et-Tahrîr” şerhinde farz-ı kifâye şöyle ta‘rif
edilmiştir: “Bizzât fâiline bakılmaksızın yapılması farz olan şeylerdir.” Bu
ta‘rif cenâze namâzı gibi, dînî ve ihtiyâc duyulan san‘atlar gibi dünyevî olan
şeylere şâmildir. Mesnûn olanlar (Mesnûn: Resûlullâh (s.a.v.) Efendimiz
tarafından farz ve vâcib olmaksızın bazan da terk edilmek üzere, bir ibâdet
kâbilinden olarak yapılmış olan fiil ve harekettir) ta‘riften hârictir. Çünkü
bunlar mutlakâ lâzım şeyler değildir. Farz-ı ayın dahi ta‘riften hâricdir.
Çünkü onun bizzât fâiline bakılır.</p>

<p>Tebyîni’l Mahârim adlı kitabda dahî şu îzâhat vardır:“İlmin farz-ı kifâye olanına gelince; dünyâ işlerinin kıvâmında yürümesi için
muhtâc olunan her ilimdir. Tıp, hesâb, nahiv, lûgat, kelâm, kırâat, hadîs
isnâdları, vasiyet ve mirâs taksîmleri ile kitâbet, meâni, bed’i beyân, usûl,
nâsih, mensûh, âmm, hâss, nass ve zâhir -ki bunlar tefsir ve hadis ilimleri
için âlettirler- ilimlerini öğrenmek de bu kâbildendir.”</p>

<p>Farz-ı ayın, farz-ı kifâyeden efdâldir. Çünkü farz-ı
ayın nefsin hakkı için farz kılınmıştır. Nefis için o daha mühimdir ve daha
meşakkatlidir. Farz-ı kifâye öyle değil. O umûmun hakkı için farz olunmuştur.
Bu umûmda kâfir bile dâhildir. Bir iş, umûmî olursa hafîfler; husûsî olursa
ağırlaşır. Bazıları farz-ı kifâye’nin efdâl olduğunu söylemişlerdir. Zîrâ bu
farzın edâsı, bütün ümmet-i Muhammed (s.a.v.)’den borcu ıskât eder. Terk
edilirse edâsı imkânı olan herkes günahkâr olur. Bu sıfatta olan bir farzın
te’sir cihetinden daha büyük olacağında şübhe yoktur. Mâmâfih Tahtâvî (r.h.)’ın
kavline göre birinci kavil mu‘temed sayılmıştır.</p>

<p>İlmin mendub olanı (Mendub: Yapılması şerîatçe uygun,
râcih görülmekle berâber, terk edilmesi hakkında bir yasaklama bulunmayan ve
dînde dâima sülûk edilmiş bir yol olmayan fiildir ki buna müstehâb da denilir.)
da vardır ki bu da fıkhın inceliklerine dalmak ve sâir şer‘î ilimleri ve bu
ilimlere âlet teşkîl eden bilgileri öğrenmektir.</p>

<p><b>(İbn-i Âbidîn, Terc. Ahmed Dâvudoğlu (r.h.),
1.c., 41.s.)</b></p>

<p><b>&nbsp;</b></p>

<p><b>24 OCAK 2005</b></p>

<p><b>SALÂT-Ü SELÂM</b></p>

<p>Allâh (c.c.): “Şüphesiz ki Allâh ve melekleri
peygambere çok salât (ve tekrim) ederler. Ey îmân edenler, siz de ona salât
edin, tam bir teslimiyetle de selâm verin.” buyurmuştur.</p>

<p>Allâh (c.c.), Peygamber (s.a.v.)’in şeref ve kıymetini,
O (s.a.v.)’e salât (rahmet) etmesiyle, meleklerin de O (s.a.v.) için istiğfarda
bulunmasıyla, kullarına da aynı şeyi yapmalarını emretmesiyle, bir kere daha
belirtmiştir.</p>

<p>Ebû Bekr b. Furek’den:</p>

<p>Bazı âlimler Peygamber (s.a.v.)’in “Göz aydınlığım
salâtda kılınmıştır!” hadîs-i şerîfini şöyle yorumlamışlardır:</p>

<p>Allâh (c.c.)’ün, O (s.a.v.)’e salât etmesi (rahmet
etmesi) meleklerin de O (s.a.v.) için istiğfar etmesi ve mü’minlere de bunu
emretmesi, Peygamber (s.a.v.)’i sevindirmiş ve âdetâ gözlerini kamaştırmıştır.</p>

<p>Meleklerin ve bizim salâtımız, O (s.a.v.)’in için
ettiğimiz duâdır. Lâkin (salât) kelimesi Allâh lâfz-ı Celâli’nin fâil olarak
bulunduğu cümlede O (s.a.v.)’in fiili olarak zikredildiği bu kelimeye (rahmet)
ma‘nâsı verilir.</p>

<p>“Allâh ve melekleri sana salât ederler.” buyurulmuştur.
Yine Tahrîm sûresinde, “Sana karşı birleşip yardımlaşırlarsa, şüphesiz onun
mevlâsı Allâh (evet) O, onun mevlâsı (hâmisi)dir, salih mü’minlerin de.”
buyurulmuştur.</p>

<p>“Sâlih mü’minlerin” kimler olduğu husûsunda birkaç
görüş ileri sürüldü:</p>

<p>a) Peygamberdir,</p>

<p>b) Meleklerdir,</p>

<p>c) Ebû Bekir ile Ömer (r. anhumâ)’dır,</p>

<p>d) Alî (k.v.)’dir,</p>

<p>e) Âyette olduğu gibi mü’minlerdir.</p>

<p><b>(Kadı ‘Iyaz (rh.a.), Şifâ-i Şerîf, 55.s.)</b></p>

<p><b>25 OCAK 2005</b></p>

<p><b>İMÂM-I A‘ZAM (R.A.)’İN İBÂDET</b></p>

<p><b>HUSÛSUNDAKİ AŞIRI GAYRETİ</b></p>

<p>İmâm Zehebî (rh.a.) der ki: “Ebû Hanîfe (r.a.)’in
geceleri namâza ve teheccüde devâm ettiği tevâtür derecesinde aktarılmaktadır.
Hattâ geceleri çok namâz kılmasından (ayakta durmasından) dolayı
“vetedü’l-leyl” (gece kazığı) diye adlandırılmıştır.” Kırk yıl boyunca yatsı
abdesti ile sabâh namâzı kıldığı ve komşularında kalb hassâsiyeti oluşturacak
derecede, geceleri Allâh (c.c.) korkusundan dolayı ağladığı, güvenilir
nakillerle târih sayfalarında yer almaktadır. </p>

<p>Ebû Mutî‘ el-Belhî (rh.a.) şöyle der: “Gecenin hangi
saatinde Kâ‘be’yi tavâf etmeye gidecek olsam, Ebû Hanîfe (r.a.) ile Süfyân
es-Sevrî (rh.a.)’i orada bulurdum.”</p>

<p>Hasan b. Ammâre (rh.a.), İmâm-ı A‘zam (r.a.)’in
cenâzesini yıkarken şöyle diyordu: “Allâh sana rahmet edip bağışlasın. Otuz
seneden beri oruç bozmadın. Senden sonra gelenleri zahmet ve sıkıntıya soktun,
ya‘ni sâdece ilimle olgunluk elde edilemeyeceğini herkese fiilen anlattın.”</p>

<p>Geceyi ihyâ etmeye devâm etmesinin sebebi, yolda
giderken bir şahsın insânlara hitâben “İşte geceleri uyku uyumayan Ebû Hanîfe
hazretleri geliyor!” dediğini işitmiş olmasıdır. Bunun üzerine İmâm Ebû Yûsuf’a
şöyle demiştir: “Sübhânallâh! İşitiyor musun? Vehhâb-ı Hakîkî bize yol
göstermek için şu güzel sözü, insânlar arasında nasıl yayıyor? Bu haber giderek
yaygınlaşıp insânların hakkımda böyle zannettiği durumda, işin gerçeğinin böyle
olmadığını Rabbimin bilmesinden dolayı ben nasıl hayâ etmeyeyim?”</p>

<p>İmâm Ebû Yûsuf (rh.a.) şöyle der: “İmâm-ı A‘zam
efendimizin normal günlerde her gün Kur’ân’ı hatm etmek âdeti idi. Ramazân ve
bayrâm günlerinde ise iki def‘a hatim yapardı. Dâimâ malını dağıtır, ilim
öğrenmek husûsunda zorluklara sabreder, hakkında ne söylense tahammül eder,
aslâ kızmazdı. Akşamın abdesti ile sabâh namâzını edâ ettiğini yirmi sene ben
gördüm. Bizden önce bereketli sohbetlerine katılanlardan, kırk seneden beri bu
şekilde olduğunu işittim.”</p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmail Hakkı (rh.a.),
163.s.)</b></p>

<p><b>&nbsp;</b></p>

<p><b>26 OCAK 2005</b></p>

<p><b>RESÛLULLÂH (S.A.V.)’İN DÜNYÂYA</b></p>

<p><b>BAĞLANMAMA HUSÛSUNDAKİ KONUŞMALARI</b></p>

<p>Hz. Alî (k.v.)’in oğlu Hüseyin (r.a.) anlatıyor:Peygamber (s.a.v.) ayağa kalkmış şöyle buyuruyordu:</p>

<p>“Ey insanlar! Sanki ölüm bizden başkalarına gelecek.
Sanki bu din başkalarına gelmiş gibi kayıtsızsınız. Ölenler kısa zamân sonra tekrar
bize döneceklermiş gibi, miraslarını yiyoruz, onlardan sonra ebedî kalacakmışız
gibi davranıyoruz. Bütün öğütleri unutmuşuz, bütün belâ ve musîbetlerden
emînmiş gibiyiz. Kendi ayıplarını düşünmekten başkalarının ayıplarını
araştırmaya vakit bulamayan kimselere ne mutlu! Ne mutlu helâlinden
kazananlara! Kalbini düzeltenlere, dışını güzelleştirenlere ve doğru yolda
yürüyenlere! Ne mutlu, zillete düşmeden Allâh rızâsı için tevâzu gösterenlere!
Ne mutlu helâl kazancından hayra harcayanlara! Ne mutlu sofi ve alimlerle düşüp
kalkanlara, düşkün ve yoksullara merhamet edenlere!</p>

<p>Ne mutlu malının fazlasını Allâh için verenlere, az
konuşanlara, hareketlerini sünnete uydurup bid‘at işlemeyenlere!”</p>

<p>Sonra aşağı indi.</p>

<p>Başka rivâyetlerde de şu ilâveler vardır:</p>

<p>“Resûlullâh (s.a.v.) kulaksız devesi üzerinde bize
şöyle hitâb etti:</p>

<p>“Ey insanlar!... Ölenlerimizin evleri mezârlarıdır,
onların miraslarını yiyoruz... Ne mutlu sünnete uyup bid’at işlemeyenlere!...
Fakîhlerle düşüp kalkanlara, şüpheci ve bid‘atçılardan sakınanlara, dış
görünüşünü düzeltenlere ve şerlerden insanları emîn kılanlara!...” </p>

<p>Hz. Âişe (r. anhâ)’dan:</p>

<p>O (s.a.v.) minberde etrafındaki insanlara şöyle hitap
etti:</p>

<p>“Ey insanlar! Allâh’tan hakkı ile utanın.”</p>

<p>Bu sözler üzerine bir adam:</p>

<p>“- Yâ Resûlallâh (s.a.v.)! Allâh (c.c.)’den de mi,
nasıl?” deyince Hz. Peygamber (s.a.v.) şöyle buyurdu;</p>

<p>“Sizden hiç kimse ölümü unutarak bir gece bile
uyumasın. Karnını, kafasını ve bütün azalarını harâmlardan korusun. Ölümü ve
ötesini düşünsün. Dünyâ süsüne aldanmasın.”</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 5.c., 1783-1784.s.)</b></p>

<p><b>27 OCAK 2005</b></p>

<p><b>MUKADDERÂTINI BİR KADININ</b></p>

<p><b>ELİNE VEREN MİLLET FELÂH BULAMAZ</b></p>

<p>Ebû   Bekir (r.a.)’den  şöyle   dediği  rivâyet
olunmuştur: “Cemel (vak‘ası) günlerinde cemel yârânına katılarak (Alî (r.a.)’e
karşı) onlarla birlikte harb etmeğe başladıktan sonra (vaktiyle) Resûlullâh
(s.a.v.)'den işittiğim bir kelime (bir fıkra) ile Allâh (c.c.) bana hayır ve
menfaat ihsân buyurdu (da cemel yârânına iltihak etmedim). Ebû Bekir (r.a.) (o
bir kelime ve cümleyi bildirerek) der ki: Fars halkının Kisrâ Perviz'in kızını
kendilerine Şehinşâh intihâb ettikleri haberi Resûlullâh (s.a.v.)’e erişince:Mukadderatını bir kadının eline veren millet felâh bulmaz! buyurdu.</p>

<p>&quot;Mukadderatını bir kadının eline bırakan millet
felah bulmaz&quot; vecîzesiyle Resûl-i Ekrem (s.a.v.) İslâm'ın âmme hukûkunun
en mühim bir kâidesini koymuştur. Bu kâideye göre: </p>

<p>İslâm hukûkunda âmme velâyeti denilen devlet teşkilâtı
riyâseti ancak erkek bir vatandaş tarafından temsîl olunur. Bu, millet otoritesini
temsîl edecek mevkîye kadın intihâb edilemez. Çünkü kadının fıtratı birçok
cihedden bu çok ağır vazîfeyi deruhte etmeğe müsâid değildir. Bunun için İslâm
hukûkunda kadının bey' ve şirâ', şahâdet, şirket, vesâyet, verâset, vekâlet,
hîbe gibi her türlü medenî akid ve tasarrufâtı sâir milletlerin hukûkuna
nisbetle en geniş mikyasta mu'teber ve ticarî sahadaki sa'y-i ameli meşrû
olduğu halde devlet riyâsetine intihâb olunabilmesi husûsunda kadın için bir
hak kabûl edilmemiştir.</p>

<p><b>(Sahîh-i Buhârî, 10.c. 449.s.) </b></p>

<p><b>&nbsp;</b></p>

<p><b>HADÎS-İ ŞERÎF</b></p>

<p>“İlâhi! Ben iki zaîfin; yetim ile kadının haklarına
tecavüzden men ve tahzir ediyorum.” (R. Sâlihîn)</p>

<p><b>&nbsp;</b></p>

<p><b>28 OCAK 2005</b></p>

<p><b>ALLÂH TA‘ÂLÂNIN Nİ‘METLERİNE EREN YÜKSEK
DERECEDEKİ DÖRT ZÜMRE</b></p>

<p>“Şol kimseler ki onlar Allâh’a ve Resûlü’ne itâat ettiler.
İşte onlar, nebîler, sıddîklar, şehîdler ve sâlihlerden Allâh ta‘âlânın
kendilerine in‘âm ettiği (ni‘met verdiği) zâtlarla berâber bulunacaklar ve
onlarla sohbet edip, onların meclisleriyle müşerref olacaklardır. İşte bu
şerefe nâil olan mutî (itâat eden) kullar refîk (arkadaş) yönünden güzel
oldular.”</p>

<p>Vâcib ta‘âlâ, bu âyet-i celîlede “yüksek derecelere
nâil olan kimseleri” dört sınıf kıldı:</p>

<p>Birincisi: Enbiyâ-yı kirâm (a.s.)’dır ki ilim ve amel
yönünden bütün insanlara fâik (üstün) olup kemâl denilen dereceden en mükemmel
dereceye erişmişlerdir. Bu i‘tibârla enbiyâ-yı kirâm (a.s.)’ın dereceleri,
bütün insanların derecelerinin üstündedir.</p>

<p>İkincisi: Sıddîklardır ki onlar her şeyin aslını
kavrayabilen bir anlayışın sâhibleri olup tâm bir riyâzetle kalplerini tasfiye
etmiş ve cümle enbiyâ (a.s.) tasdîk etmiş ve bütün haramlardan uzak ve tertemiz
olmuş ve her şeyi lâyıkıyla bilip böylece haber veren zâtlardır ki bunların
dereceleri, enbiyâ (a.s.)’ın derecelerinin altındadır.</p>

<p>Üçüncüsü: Şehîdlerdir ki bunlar tâate çok düşkün ve
hakkı izhâr etmek için çok sa‘y-u gayret ederler; hattâ hakkın tahakkuku için
cânlarını fedâ ederler. Bunların dereceleri, sıddîkların alt derecesindedir.</p>

<p>Dördüncüsü: Sâlihlerdir ki bunlar ömürlerini tâate ve
mâllarını Allâh’ın rızâsına nâil olmak için sarf ederler. “Nefisleri için
sevdiklerini, diğer mü’min kardeşleri için de severler; kendi nefisleri için
sevmediklerini, diğer mü’min kardeşleri için de sevmezler.” Bunların dereceleri
şehîdlerin derecelerinin altında bir derecedir.</p>

<p><b>(Hulâsatü’l-Beyân Fî Tefsîri’l-Kur’ân, 3.c.,
970.s.)</b></p>

<p><b>&nbsp;</b></p>

<p><b>29 OCAK 2005</b></p>

<p><b>FİTNE ZUHÛR ETMEDEN</b></p>

<p><b>ÖNCE AMELLERE SARILMAK</b></p>

<p>Peygamber (s.a.v.): “Karanlık gecenin (zifiri)
karanlıklarına benzeyen fitneler zuhûr etmeden amellere şitâb edin; (zîrâ o
fitneler zuhûr ettiği vakit) kişi mü’min olarak sabahlayacak; kâfir olarak
akşamlayacak yâhud mü’min olarak akşamlayacak kâfir olarak sabahlayacak, dînini
bir dünyâ metâı mukâbilinde satacaktır.” buyurmuşlar.</p>

<p>Hadîsin ma‘nâsı: Gece karanlıkları gibi yığın yığın
fitneler zuhûr edip iş işten geçmeden amel ve ibâdetlere teşviktir. Çünkü bu
fitneler o kadar büyük ve korkunç olacak ki, onların şerrinden kimse ibâdet ve
amellere vakit bulamayacaktır. Peygamber (s.a.v.) bunların şiddetini: “Kişi
mü’min olarak sabahlayacak, kâfir olarak akşamlayacaktır.” buyurarak ifâde
etmiştir. Yani fitnenin dehşetinden insan bir günde bu derece muazzam
tehavvüller geçirecek; günü gününe, saati saatine uymuyacaktır.</p>

<p>“Beş şeyi beş şeyden önce ganîmet bil:</p>

<p>- İhtiyarlamadan önce gençliğini,</p>

<p>- Hastalanmadan önce sağlamlığını,</p>

<p>- Meşgûl olmadan önce boş zamânını,</p>

<p>- Fakirlemeden önce zenginliğini,</p>

<p>- Ölmeden önce hayâtını.”</p>

<p>“Her kim (âkıbetten) korkarsa erken yola çıkar. Ve her
kim erken yola çıkarsa menzil-i maksûda ulaşır.” hadîsleri bunlardandır. </p>

<p>“O fitneler zuhûr ettiği vakit kişi mü’min olarak
sabahlayacak, kâfir olarak akşamlayacaktır.” ifâdesini te’vile lüzum yoktur.
Çünkü fitneler çoğaldığı zamân kalpler bozulur; imân safiyeti kalmaz. Kalplere
gaflet ve fısk-u fücûr dolar. Bunlar da bir insanın şekâveti için kâfî
sebeplerdir. Nitekim kominizm felâketine ma‘ruz kalan yerlerde bir çok
müslümânın neûzü billâh irtidâd ettiklerini gözümüzle gördük.</p>

<p>Fahr-i Kâinât (s.a.v.) Efendimiz: “Dînini bir dünyâ
metâı mukabilinde satacaktır.” buyurarak dünyâ mefsedetleri karşısında dîne
sarılmanın lüzûmuna işaret etmektedir.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 1.c., 446.s.)</b></p>

<p><b>&nbsp;</b></p>

<p><b>30 OCAK 2005</b></p>

<p><b>HZ. EBÛ BEKİR (R.A.) VE SIDDÎKİYET</b></p>

<p>“Kim Allâh’a ve Resûlü’ne itâat ederse işte onlar,
Allâh’ın kendilerine lûtuflarda bulunduğu nebîler, sıddîkler, şehîdler ve
sâlihlerle berâberdir. Bunlar, ne güzel arkadaştırlar.” (Nisâ s. 69.â.)</p>

<p>Fahr-i Râzî (r.h.)’ın beyânı vechile Hz. Ebû
Bekrü’s-Sıddîk (r.a.), sıddîklar zümresinin seyyîdidir. Binâenaleyh Enbiyâ
(a.s.)’dan sonra ümmet-i Muhammed (s.a.v.)’in en fazîletlisi Hz. Ebû
Bekrü’s-Sıddîk (r.a.)’dir. Çünkü Hz. Ebû Bekrü’s-Sıddîk (r.a.)’in İslâmı ve
Resûlullâh (s.a.v.) Efendimizi tasdîki bütün insanlardan evvel oldu. Cihâdı da,
ashâb (r.a.e.) hazerâtının önde gelenlerinin bir çoğunun müslümân olmalarına
vesîle oldu. Resûlullâh (s.a.v.) Efendimizin ihtiyâcı zamanlarında Cenâb-ı Ebû
Bekrü’s-Sıddîk (r.a.) mâlıyla ve cânıyla Resûlullâh (s.a.v.) Efendimize
yardımda bulundular. Gâyet korkunç ve dehşet verici zamanlarda Resûlullâh
(s.a.v.) Efendimize refâkat ettiler. Şu evsâf, sâir ashâb-ı kirâm (r.a.e.)’de
bulunmadığı cihetle Hz. Ebû Bekrü’s-Sıddîk (r.a.)’in, ashâb-ı kirâm (r.a.)’ün
cümlesinden üstün olduğu, din büyüklerince ittifâkla kabûl edilmiştir. Bu
husûsta bazı mülhidlerin muhâlefetleri din büyüklerinin ittifâkları yanında
ehemmiyetsiz kalır.</p>

<p>Fahr-i Râzî, Kâdî ve Hâzin (r.h.)’ın beyânlarına göre
bu âyet-i celîle, (s.a.v.) Efendimizin azâdlısı Sevbân (r.a.) hakkında nâzil
olmuştur. Şöyle ki: Sevbân (r.a.), vücûdları gâyet zayıf olduğu hâlde huzûr-ı
Risâletpenâhî (s.a.v.) ile müşerref oldular. Resûl (s.a.v.) Efendimiz, Sevbân
(r.a.)’e zayıflığının sebebini ve hâlini suâl buyurdular. Sevbân (r.a.): “-Yâ Resûlallâh
(s.a.v.)! Vücûdumda hastalık yoktur. Sizden ayrı kalmaya dayanamıyorum. Huzûr-ı
saâdetinizle teskîn oluyorum. Âhirette ise enbiyâ mertebesinde olacağınız için
huzûr-ı saâdetinizle şereflenemeyeceğim. İşte bu düşünce beni zayıflattı.”
dedi.</p>

<p><b>(Hulâsatü’l-Beyân Fî Tefsîri’l-Kur’ân, 3.c.,
971.s.)</b></p>

<p class=MsoNormal>&nbsp;</p>

<p class=MsoNormal>&nbsp;</p>

<p><b>01 TEMMUZ 2005</b></p>

<p><b>HÂCET MİKDÂRI FIKIH ÖĞRENMEK:</b></p>

<p><b>FARZ-I AYINDIR</b></p>

<p>Fıkhın gece namazından efdâl olması, hacetten fazlasını
okumak farz-ı kifâye olduğu içindir. Fıkhı hâcet miktârı okuyup öğrenmek ise
farz-ı ayındır.</p>

<p>Fıkıh okumak, Kur’ân’ın ihtiyaçtan fazlasını
öğrenmekten efdâldir. Bütün fıkhı öğrenmek mutlakâ lâzımdır.</p>

<p>Bezzâziye nâm kitabda şöyle denilmiştir: “Bir kimse,
Kur’ân’ın bir kısmını öğrense de kalanı için vakit bulsa, efdâl olanı fıkıhla
iştigâl etmesidir. Çünkü Kur’an’ı ezberlemek farz-ı kifâye; fıkhın lâzım olan
mikdârını öğrenmek ise farz-ı ayındır.”</p>

<p>El-Hizâne’de: “Bütün fıkhı öğrenmek mutlaka lâzımdır”
denildiği gibi, el-Menâkıb’da da: “Muhammed bin Hasan, helâl ve hâram hakkında
iki yüz bin mes’ele meydana gelmiştir ki bunların, bütün müslümânlarca
öğrenilmesi mutlakâ lâzımdır.”</p>

<p>“Bütün fıkhı öğrenmek mutlaka lâzımdır” sözünden bunun
farz-ı ayın olduğu anlaşılırsa da, maksâd bütün fıkhın insanların tamamına
lâzım olmasıdır. Yoksa herkesin ayrı ayrı bütün fıkhı öğrenmesi farz-ı ayın
değildir. Bizim (fıkhı öğrenmek mevzûunda) her birimize farz olan mikdâr,
muhtaç olduğumuz kadarını öğrenmektir. Zîrâ erkeğin hayız mes’elesini, fakir
bir kimsenin zekât ve hacc gibi ibâdetleri öğrenmesi farz-ı kifâyedir. Bunları
öğrenen bazı kimseler bulundu mu diğerlerinden borç sâkıt olur. Evet, fıkhın
hâcetten fazla miktârını öğrenmek, Kur’ân’ın fazlasını öğrenmekten efdâldir,
denilebilir. Çünkü âmmenin ibâdet ve muâmelatında buna ihtiyâcı çoktur. </p>

<p>El-Mültekât ile diğer kitâblarda beyan edildiğine göre
İmâm-ı Muhammed (r.a.): “Bir kimsenin şiir ve nahiv ile şöhret bulması lâyık
değildir; çünkü şiirin sonu dilenmeye; nahivin sonu çocuk okutmaya varır.
Hesabla şöhret bulması da gerekmez; zîrâ sonu yer ölçümüne varır. Tefsîr
öğrenmenin sonu da vâizlik ve hikâyeciliğe varır. Halbûki kişinin ilmi, helâl
ve harâma ve bilinmesi zarûrî olan ahkâma (hükümlere) dâir olmalıdır.”
demişlerdir.</p>

<p><b>(İbn-i Âbidîn, Terc. Ahmed Dâvudoğlu (r.h.),
1.c., 37.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>02 TEMMUZ 2005</b></p>

<p><b>ABDULLÂH İBN-İ MES’ÛD (R.A.)’DEN İMÂM-I A‘ZAM
EBÛ HANÎFE (R.A.) EFENDİMİZE</b></p>

<p>(İbn-i Mes’ûd (r.a.)’ın ektikleri, Alkame (r.a.)’ın
suladıkları) Fıkhın biçilmesinden murâd, dağınık bir halde bulunan nevâdir
(nâdir olan şeyler) ve fâidelerini bir araya toplamaktır. Bu işi, sulehâdan
(sâlihlerden) meşhûr imâm, zâhîd Kûfeli İbrahîm bin Yezid bin Kays bin Esved
İmrân en-Nehâi (r.a.) yapmıştır. Kendileri A’meş (r.a.)’den ve diğer birçok
ulemâdan rivâyette bulunmuşlar ve hicri 95 veya 96’da irtihâl etmişlerdir.</p>

<p>Fıkhın harmanını dövmekten murâd, tenkîh (düzeltmek,
ayıklamak) ve izahına çalışmaktır. Bunu da İmâm-ı A’zam (r.a.)’in üstâdları
Kûfeli Hammâd bin Müslim (r.a.) yapmışlardır. İmâm-ı A’zam (r.a.) Efendimiz,
onun sayesinde yetişmiştir, bilahare  Hammâd (r.a.), ondan ilim tahsil
eylemiştir. İmâm-ı A’zam (r.a.) Efendimiz: “Hiçbir namaz kılmamışımdır ki
arkasından babam ile üstâdıma (ona, yani Hammâd (r.a.)’e) istiğfarda
bulunmayayım” demiştir. Hammâd (r.a.) hicrî 120 yılında irtihâl eylemiştir.</p>

<p>Fıkhın ununu öğütmekten maksâd, (fıkhın) usûl ve
furû’unu (esâslarını ve şubelerini, dallarını, bölümlerini) çoğaltmaktır. Bunun
yollarını izâh eden de İmâmlar imâmı, Ümmet-i Muhammed (s.a.v)’in Kandili Ebû
Hanîfe’n-Nu’mân (r.a.)’dir. Filhakika fıkhı ilk tedvin eden (kitab haline getiren),
bâblara (başlıklara, bölümlere) bugünkü hâliyle ayırıp tertîb eden O’dur. O’nu
da “el-Muvatta” nâm eseriyle İmâm-ı Mâlik (r.a.) ta’kib etmişlerdir. Öncekiler
sadece ezberlediklerine i’timâd ederlerdi. “Kitâbü’l-Ferâiz”i ve
“Kitâbü’ş-Şurût”u ilk vaz‘ eden İmâm-ı A’zam (r.a.)’dir.</p>

<p>Fıkhın hamurunu yoğurmaktan murâd, İmâm-ı A’zam
(r.a.)’in kavâid (kaideleri) ve usûlünü incelemektir. Bu kâidelerden
ziyâdesiyle hüküm çıkarmak için çaba gösteren İmâm-ı A’zam (r.a.)’in tilmizi
(talebesi) Kâdı’l Kudât Ebû Yûsuf Ya’kub bin İbrâhîm (r.a.)’dir.</p>

<p>Hatib-i Bağdadî’nin rivâyetine göre Ebû Hanîfe
(r.a.)’in mezhebinde ilk usûl-i fıkıh kitabı yazan fıkhî mes’eleleri yazdırıp
neşreden ve Ebû Hanîfe (r.a.)’in ilmini cihana yayan O’dur. (İmâm-ı Yûsuf
(r.a.)) zamanının en fakîhi O idi. </p>

<p><b>(İbn-i Âbidin, Terc. Ahmed Dâvudoğlu (r.h.),
1.c., 53-54.s.)</b></p>

<p><b>03 TEMMUZ 2005</b></p>

<p><b>PEYGAMBER (S.A.V.) EFENDİMİZE</b></p>

<p><b>ASHÂB (R.A.)’ÜN BAĞLILIĞI</b></p>

<p>Recî seriyyesinden sonra, müşrikler esir aldıkları,
Zeyd b. Desinne (r.a.)’i, öldürülmek üzere Safvan b. Ümeyye, kölesi Nistas ile
birlikte Tenim'e gönderdi.</p>

<p>Kureyş müşriklerinden birçokları orada toplanmışlardı,
içlerinde Ebû Süfyan b. Harp de, bulunuyordu.</p>

<p>Zeyd (r.a.)’i asmak için de, bir hurma gövdesi
diktiler.</p>

<p>Zeyd (r.a.) “İki rek‘at namâz kılayım!” dedi. Kıldı. Sonra,
kendisini ağaca bağladılar.</p>

<p>Kureyş müşrikleri, Zeyd b. Desinne (r.a.)’e “Gel,
sonradan çıkmış olan dîninden dönüp bizim dînimize bağlan da seni, serbest
bırakalım!” dediler.</p>

<p>Zeyd (r.a.) “Hayır! Vallâhi, ben, hiçbir zamân dinimden
ayrılmam!” dedi.</p>

<p>Ebû Süfyan “Ey Zeyd! Allâh aşkına doğru söyle! Şimdi,
yanımızda senin yerine, Muhammed (s.a.v.) bulunup da O (s.a.v.)’in (hâşâ)
boynunu vurmamızı, sen ise, ailen içinde sağ salim yaşamayı arzu etmez miydin?”
diye sordu.</p>

<p>Zeyd (r.a.) “Vallâhi, ben, ailem içinde sağ sâlim
oturup da, Muhammed (s.a.v.)'e değil sizin yanınızda, hattâ şimdi bulunduğu
yerde bile, bir dikenin batıp O’nu incitmesine râzı olmam!” dedi,</p>

<p>Ebû Süfyan &quot;Ben, insanlar içinde Muhammed 
(s.a.v.)’in ashâbı (r.a.)’ün, Muhammed (s.a.v.)'i sevdiği gibi, hiçbir
kimsenin, hiçbir kimseyi sevdiğini görmemişimdir!” dedi. </p>

<p>Zeyd (r.a.)’i, dîninden döndürmek için oka tuttular.
Fakat, bu, O (r.a.)’in îmân ve teslîmiyetini artırmaktan başka bir işe
yaramadı.</p>

<p><b>(M. Âsım Köksal (rh.a.), İslâm Târihi, 11.c.
15.s.)</b></p>

<p><b>04 TEMMUZ 2005</b></p>

<p><b>MÜSLÜMÂNIN MÜSLÜMÂN</b></p>

<p><b>ÜZERİNDEKİ HAKLARI</b></p>

<p>Ebû Hureyre (r.a.)’den rivâyet edildiğine göre
Resûlullâh (s.a.v.): “Müslümânın müslümân üzerindeki hakları altıdır.”
buyurmuşlardır. Kendisine:</p>

<p>-Nedir onlar yâ Resûlallâh? denilmiştir. “Ona
rastladığın zaman selâm ver, seni çağırınca icâbet et, senden nasîhat dilerse
ona nasîhat et, aksırdığında Allâh’a hamd ederse ona teşmît et (yerhamukellâh
de), hastalanırsa onu ziyâret et, öldüğü vakit de (cenâzesinin) arkasından git”
buyurmuştur.</p>

<p>Teşmit; aksırıb da “elhamdülillâh” diyen kimseye
“yerhamukellâh” demektir. Da‘vete icâbetten murâd ekseriyetle düğün da‘vetidir.
Ma‘nî bulunmamak şartıyla bu da‘vete icâbet vâcib derecesinde lüzûmludur.
Çalgı, oyun ve içki gibi şeyler da‘vete icâbete ma‘nîdir. Düğünden başka
da‘vetlere icâbet müstehabdır. Hasta ziyâreti de aynı hükümdedir. Yalnız
hastanın yanında fazla oturmamalıdır. Cenâzenin arkasından gitmek vazîfesi onun
namazını kılmakla sona ererse de kabrine indirilinceye kadar yanında durmak
daha fazîletlidir. Nasîhate gelince; din kardeşin senden herhangi bir husûsa
dâir öğüt isterse, kendisine müdâhenesiz, yalansız olarak dürüst nasîhatte
bulun, demektir.</p>

<p>Ebû Hureyre (r.a.)’den Resûlullâh (s.a.v.): “Binekle
giden yürüyene, yürüyen oturana ve az olan çok olana selâm versin” buyurdular.</p>

<p>Selâm vermek sünnet, alması ise farzdır. Selâm verilen
kimse bir kişi ise alması farz-ı ayın, cemaat iseler farz-ı kifâye olur.
Es-selâmü aleyküm demekle “Allâh’ın muhâfazası altında olasın.” ma‘nâsı
kastedilir. </p>

<p><b>(Sahîh-i Müslim,</b></p>

<p><b>Terc. Ahmed Dâvudoğlu (rh.a.), 9.c., 568.s.)</b></p>

<p><b>&nbsp;</b></p>

<p><b>05 TEMMUZ 2005</b></p>

<p><b>EDEBE RİÂYET</b></p>

<p>Bahâuddin Nakşibend (k.s.) şöyle demiştir:</p>

<p>“Tarîkat edepten ibarettir” (Et-tarikatü küllühâ
edebün) hükmü gereğince bu yüce yola sâlik ve Hakk’a talip olan Allâh (c.c.)
kullarının tam anlamıyla edebli olması şarttır.</p>

<p>Edeb de üç kısımdır:</p>

<p>Biri, Hakk ta‘âlâ hazretlerine karşı olan edebdir.
İkincisi, Resûl-i Ekrem (s.a.v.)’e; üçüncüsü de, tasavvuf büyüklerine karşı
gösterilmesi gereken edebdir.</p>

<p>- Hakk ta‘âlâya karşı olan edeb: Yüce Yaratıcı’nın her
emrini fiilen ve kalben, zahirde ve bâtında tam bir kullukta bulunma şartıyla
yerine getirip, Allâh (c.c.)’den gayrı herşeyden tamâmiyle bağlılığı kesmektir.</p>

<p>- Peygamber (s.a.v.)’e olan edeb; mü’minin, kendisini,
Hakk ta‘âlânın Resûlü (s.a.v.)’e söylettiği: “-Bana tâbî olunuz ve emrime itaat
ediniz.” emri makamına eriştirmesidir ki, bütün hallerinde o makamın ve Hazreti
Peygamber (s.a.v.)’e ümmet olmanın gerektirdiği hürmeti bilip gözetsin ve emri
muhâfaza etsin. Bütün düşünce ve hareketlerini O (s.a.v.)’in sünnetine
uydursun. Ve Hakk ta‘âlâ ile bütün mevcûdat arasında, O Hazreti vasıta bilip,
Allâh (c.c.)’e yakınlaşmanın ancak O (s.a.v.)’in vasıtasıyla, O (s.a.v.)’in
tavassutuyla olduğunu gereği gibi anlasın. Ve insanların, cinlerin, diğer tüm
varlıkların O Yüce Peygamber (s.a.v.)’in izzet kapısı eşiğine başkoyarak O
(s.a.v.)’e itaat dairesinde olduklarını bilsin.</p>

<p>- Tasavvuf büyüklerine karşı gösterilmesi gereken edeb
ise; onların, Peygamber (s.a.v.)’in sünnetine tam bir bağlılıkla tâbî
olduklarını, halkı Hakk ta‘âlâya eriştirmeye da‘vet makamında bulunduklarını
bilmektir.</p>

<p><b>(Ekrem Sağıroğlu, Şâh-ı Nakşibend (k.s.),
230-231.s.)</b></p>

<p><b>&nbsp;</b></p>

<p><b>&nbsp;</b></p>

<p><b>06 TEMMUZ 2005</b></p>

<p><b>HER TÜRLÜ HAYIRLI TALEB </b></p>

<p><b>VE MURÂD İÇİN OKUNACAK DUÂ</b></p>

<p>“Önce cum‘a gecesi sabaha karşı, 2 rek‘at namâz kılınıp
arkasından aşağıdaki duâ ta‘rif edildiği şekilde 480 def‘a okunacak:</p>

<p>Önce “Bi’smi’llâhi’r-rahmâni’r-rahîm” dedikten sonra,
100 def‘a: “Rabbene’ftah beynenâ ve beyne kavminâ bi’l-hakkı ve ente
hayru’l-fâtihîn” (A‘râf s. 89.â.) duâsı okunup,
arkasından bir def‘a: “Allâhümme yâ müfettiha’l-ebvâb iftâh lenâ hayra’l-bâb”
duâsı okunacak. </p>

<p>Dört kere bu şekilde tekrardan sonra yine besmelenin
arkasından 80 def‘a: </p>

<p>“Rabbene’ftah beynenâ ve beyne kavminâ bi’l-hakkı ve
ente hayru’l-fâtihîn” duâsı ve bir def‘a</p>

<p>“Allâhümme yâ müfettiha’l-ebvâb iftâh lenâ hayra’l-bâb”
duâsı okunacak. </p>

<p>Ayrıca aşağıdaki üç duâ (âyetler) 7’şer def‘a okunacak.</p>

<p>1. Duâ (âyet): “Fa’llâhu hayrun hâfizan vehüve
erhamü’r-râhimîn” (Yûsuf s. 64.â.) </p>

<p>2. Duâ (âyet): “Selâmün kavlen min rabbi’r-rahîm” (Yâsîn s. 58.â.) </p>

<p>3. Duâ (âyet): “Selâmün ‘aleyküm bimâ sabertüm fe-ni‘me
ukbe’d-dâr” (Ra’d s. 24.â.) </p>

<p>4. Duâ (Âyetü’l-kürsî): 8 def‘a okunacak. </p>

<p>Birinci okunuşta; ön tarafa, ikincide; sağa, üçüncüde;sola, dördüncüde; arkaya, beşincide; yukarıya, altıncıda; aşağıya üflenilecek,
yedinci okunuşta; yutulacak, sekizinci okunuşta; etrafa dönülerek (dört bir
tarafa doğru) üflenecektir.</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>07 TEMMUZ 2005</b></p>

<p><b>SÖZÜNDE DURMAK</b></p>

<p><b>VE AHDE VEFÂ BÖYLE OLMALI</b></p>

<p>Abdullâh b. Ebü’l- Hamsa dedi ki:</p>

<p>“Peygamber (s.a.v.)’le henüz kendilerine peygamberlik
gelmeden, alışveriş yapmıştım. Kendi hesâbıma bir bakiye kalmıştı. Ona falan
yere gelip kendisiyle görüşeceğimi va‘d ettim. Unuttum. Üç gün sonra verdiğim
sözü hatırlayınca hemen o yere koştum; ne göreyim, O beni orada beklemiyor mu?
(hayret ettim...) Bana şöyle dedi:</p>

<p>“Delikanlı, beni yordun! Ben seni burada tam üç gündür
bekliyorum!”</p>

<p>Enes (r.a.)’den: Peygamber (s.a.v.)’e bir hediye
getirildiği zamân, bunu: “Falan kadının evine götürün. Çünkü O, Hatice’nin arkadaşı
idi. Hatice’yi pek severdi.” buyururdu.</p>

<p>Âişe (r.anhâ)’dan: “Hatice kadar (Peygamber
hanımlarından) hiçbir kadını kıskanmadım. Çünkü devâmlı olarak ondan
bahsettiğini duyardım. Bir koyun kesilirse hemen onun dostlarına gönderirdi.
Bir gün (Hatice’nin) kızkardeşi gelmişti. Onu yürekten karşıladı. Yine bir
kadın gelmişti çok memnûn kaldı ve candan hal ve hatırını sordu. Kadın evden
çıkıp gidince:</p>

<p>“Bu kadın Hatice’nin sağlığında bize gelirdi. Ahde
vefa, hiç şüphe yok ki îmândandır!” dedi. Akrabalarını, hiçbirini diğerinden
üstün tutmadan ziyaret ederdi.</p>

<p>Bir defâsında Resûlullâh (s.a.v.) kızı Zeyneb’in önünde
namâz kıldı. Onu boynuna almıştı. Secde ettiğinde onu bırakıyordu, kalkınca onu
(tekrar) boynuna alıyordu.”</p>

<p>Ebû Katâde (r.a.)’den rivâyet edildiğine göre,
kendilerine Necâşî’nin bir delegesi gelmişti. Onlara bizzat kendisi hizmet
etti. Ashab (r.a.e.):</p>

<p>“Siz bırakın ey Allâh’ın Resûlü (s.a.v.) hizmeti biz
görürüz!’’ deyince şu cevâbı verdi:</p>

<p>“Onlar bizim ashabımıza ikram etmişlerdir. Şimdi ben bu
hizmetlerinin karşılığını vermekten zevk duyuyorum!”  </p>

<p><b>(Kadı ‘Iyaz (rh.a.), Şifâ-i Şerîf,
126-127.s.)</b></p>

<p><b>&nbsp;</b></p>

<p><b>08 TEMMUZ 2005</b></p>

<p><b>SİLSİLE-İ ÂLİYYENİN ONDOKUZUNCU POSTNİŞİNİ
HZ. KADI MUHAMMED ZÂHİD (K.S.A.)</b></p>

<p>Kendileri bizzât her husûsta “sünneti seniyye”yi
öğrenip yaşayan ve insanları da irşâd ile itikâdda, amelde, ahlâkta, muâmelâtta
ve her husûsta “sünnet-i seniyye”ye kılavuzlayan veliy-yi kâmil ve vâris-i
ilm-i Resûlullâh (s.a.v.) olan büyük zâtlardandır.</p>

<p>Muhammed Zâhid, Ubeydullâh Ahrâr hazretlerinin
hizmetine girdi. On iki sene müddetle onun kalplere şifâ olan sohbetlerinde
bulunup, velilik derecelerinde yükseldi. Hocası Ya’kûb-i Çerhî hazretlerinin
torunu olan Muhammed Zâhid'e daha çok îtinâ ve iltifat gösteren Ubeydullâh
Ahrâr hazretleri onu tam olarak yetiştirdi. İnsanlara İslâmiyetin emir ve
yasaklarını anlatmak hususunda hilâfet verdi. İlimdeki yüksek derecesi
sebebiyle Kadı, dünyâdan yüz çevirmesi sebebiyle Zâhid lakaplarıyla anılan
Muhammed Zâhid hazretleri, asrındaki âlimlerin en büyüklerinden ve evliyânın
yükseklerindendi. Tasavvuf ilminde ve hallerinde mütehassıs ve ilâhî sırların
gizliliklerine vâkıftı.</p>

<p>Bir sohbeti sırasında buyurdu ki: </p>

<p>Dervişlik, yalnız bir yere çekilip oturmak, gökte
uçmak, dağda ve mağarada bulunmak değildir. Dervişlik; gönlü, mâsivâdan, yâni Allâh
ta’âlâdan başka her şeyden çevirmektir.</p>

<p>Dünyâya düşkün olmayanlarla, âhiret adamlarıyla
oturmak, beraber bulunmak, çok tesirli ve faydalıdır. Önce tesiri anlaşılmasa
bile, doğan bir çocuğun her gün yavaş yavaş büyüdüğü gibi, insan yavaş yavaş
dünyâya düşkün olmaktan kurtulur.</p>

<p>Velîlerin hallerini ve üstünlüklerini anlatırken
buyurdu ki: Zünnûn-i Mısrî hazretleri şöyle buyurmuştur: </p>

<p>&quot;Tasavvuf yolunda, Cenâb-ı Hakk'ın dostlarından,
sevgili kullarından bâzıları o hâle gelmiştir ki, eğer bir büyük zât onlara
Allâh ta’âlânın muhabbetinden, azamet ve celâli ile ilgili sözler söylerse,
muhabbetleri sebebiyle can verecek hâle gelirler.&quot; </p>

<p>Allâh (c.c.) cümlemizi şefâatlerine nâil eylesin ve
yollarında bulundursun. (Âmîn) Bi hürmeti Seyyidi’l Enbiyâ-i ve’l Mürselîn
(s.a.v.)</p>

<p><b>(Evliyâlar Ansiklopedisi, 7.c., 363.s.)</b></p>

<p><b>09 TEMMUZ 2005</b></p>

<p><b>EMÂNETLERİ EHLİNE VERMEK</b></p>

<p>“Hiç şübhesiz Allâh, size emânetleri ehline vermenizi
ve insanlar arasında hükmettiğiniz zamân adâletle hükmetmenizi emreder.
Gerçekten Allâh, bununla size ne güzel öğüt veriyor. Şübhesiz ki Allâh,
hükümlerinizi hakkıyla işitici, yaptıklarınızı hakkıyla görücüdür.” (Nisâ s.
58.â.)</p>

<p>Resûlullâh (s.a.v.) Efendimiz, Hz. İbrâhîm (a.s.) ve
Hz. İsmâil (a.s.) ile ilgili Beytullâh’ın içine duvara yapılmış resimleri
parçalattıktan sonra Beytullâh’ın dışına çıkarlar. O sırada amcaları Hz. Abbâs
(r.a.), Beytullâh’ın anahtarlarının kendisine verilmesini isterler ki bu âyet-i
celîle nâzil olur. Bunun üzerine Resûlullâh (s.a.v.) Efendimiz Beytullâh’ın
anahtarlarını tekrâr Osmân İbn-i Talhâ (r.a.)’e verirler.</p>

<p>Âyet-i celîle, Beytullâh’ın anahtarlarıyla ilgili olsa
da, hüküm i‘tibâriyle umûmîdir. Emânetin hâinlere değil, ehline verilmesi
husûsu Allâh ta‘âlânın emridir.</p>

<p>Mü’minler, Allâh’ın emirlerine sarılıp yasaklarından da
sakınarak emânetlere ihânet etmemelidirler. Zîrâ bunlar (emir ve yasaklar)
Allâh’ın mü’minlere emânetidir. Allâh’ın emirlerine sarılınırsa ve
yasaklarından da son derece sakınılırsa, işte ancak o zamân emânet muhâfaza
edilmiş olur. Her a‘za hangi maksada binâen yaratılmışsa, o maksâda uygun bir
şekilde kullanılmalıdır. Dil, Allâh’ı zikir için, göz, Allâh’ın ni‘metlerine
bakmak için yaratılmıştır. Allâh (c.c.)’ün her emri: Namâz, oruç, zekât, hacc
ve kelime-i şahâdet ve diğer tâatler ve harâmlardan kaçmak v.b. hepsi mü’minler
üzerine birer emânettir.</p>

<p><b>(Fakîh Ebû’l-Leys Semerkandî (r.h.),</b></p>

<p><b>Tefsîrü’l-Kur’ân, 2.c., 49-50.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>10 TEMMUZ 2005</b></p>

<p><b>RİYA VE UCB</b></p>

<p>Herhangi bir amelde, eğer riya bulunursa, o riya amelin
sevâbını ibtal eder. Ucb da böyledir, amelin sevâbını giderir.</p>

<p>Allâh ta‘âlâ buyuruyor ki:</p>

<p>“Ey îmân edenler: Sadakalarınızı, malını insanlara
gösteriş için harcayan, Allâh’a ve âhiret gününe inânmayan bir kimse gibi (başa
kakmak ve incitmek sûretiyle) heder etmeyin. Çünkü, onun hali, üzerinde bir
toprak bulunup da kendine şiddetli bir yağmur isâbet eden, bu sûretle o,
kendisini kaskatı bir taş halinde bırakmış olan kaypak bir kayanın hali
gibidir. Onlar, dünyâda işledikleri hiçbir şeyden, sevâb kazanmaya muktedir
olmazlar. Allâh kâfirler gürûhuna hidâyet vermez. (Bakara s. 264.â.)</p>

<p>Peygamber (s.a.v.) Efendimiz de şöyle buyurmuşlardır:</p>

<p>“İçinde zerre kadar riyâ bulunan bir ameli, Allâh
ta‘âlâ kabûl etmez.”</p>

<p>İmâm-ı Âzam (r.a.), riyâ, amelin ecrini ibtal eder,
dediği halde, ameli mahveder dememiştir. Böylece ecrin ve sevâbın şanına önem
verilmiştir. Amelden beklenen asıl gaye ve asıl istek, ecir ve sevâbtır. Ecir
ve sevâb batıl olursa, amelin de değeri olmaz.</p>

<p>Amellerin ecir ve sevâbını gidermede, ucb da riyâ
gibidir, denilmiştir. Ucb, Allâh (c.c.)’ün mekrinden emin olmak, îmânın zevâlinden
korkmamak, amellerinin, boşa gitmeyeceğini sanmaktır.</p>

<p>(İbâdeti sayesinde kendini beğenmişlik ederek), Allâh
(c.c.)’ün azâbından emîn olmak küfürdür.</p>

<p><b>(Fıkhı Ekber Şerhi, Çev. Ahmet Karadut,
283-284.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>11 TEMMUZ 2005</b></p>

<p><b>MES’ELELERİN HALLİNİ, ALLÂH’A</b></p>

<p><b>VE RESÛLÜ (S.A.V.) EFENDİMİZE GÖTÜRMEK</b></p>

<p>“Eğer bir şeyde çekişirseniz, Allâh’a ve âhiret gününe
inanmışsanız, onun hallini Allâh’a ve Resûlü’ne bırakın. Bu hem daha hayırlı
hem de netice i‘tibariyle daha güzeldir.” (Nisâ s.
59.â.)</p>

<p>Ya‘ni: “Ey îmân edenler, siz, herhangi bir mes’elede,
ya‘ni helâl harâm mevzûunda ve şer’i hükümler husûsunda anlaşmazlığa düştüğünüz
takdîrde onun hallini Allâh’a ve Resûlü (s.a.v.)’e bırakın. Ya‘ni Allâh’ın
kelâmına (Kur’an-ı kerîme) mürâcaat edin. Şâyed üzerinde ihtilâf ettiğiniz
mes’eleyi orada (kitâbda) bulamazsanız, o zamân Resûlullâh (s.a.v.)’e mürâcaat
ediniz. Ya‘ni sünnet-i Nebevî (s.a.v.)’e bakınız. Hanginizin sözü (teklîfi,
çözümü) Allâh’ın kitâbına ve Resûlü (s.a.v.)’in sünnetine uygun ise ancak doğru
olan odur. Kitâb ve sünnete uymayan sözler (çözümler) bâtıldır. Nitekim sahte
altını mihenk taşına vurmadıkça, onun sahte olduğu belli olmaz. Şerîatın mihenk
taşı da: Allâh’ın kitâbı (Kur’an-ı kerîm) ve Resûlullâh (s.a.v.)’in sünnetidir.
Kitâb ve sünnete muârız olan şeyler, bâtıldır; bunların hakîkatle bir ilgisi
yoktur. İmân edenler, bir mes’ele üzerinde ihtilâfa düşerlerse, mürâcaat
edecekleri yegâne merci‘: Kitâbullâh ve sünnet-i Resûlullâh (s.a.v.) olmalıdır.
Çünkü yegâne mihenk taşı, bunlardır. Öyle ehil sarrâflar vardır ki sâf altın
ile sâf olmayan altını bir bakışta anlarlar. Şerîat ulemâsı da sarrâflar
gibidirler. Allâh’ın kitâbına ve Resûlullâh (s.a.v.)’in sünnetine muârız
olanları bilirler ve mes’eleleri bunlara göre ayıklayıp hallederler. Hak ile
bâtılı ayırt ederler, birbirlerine karıştırmazlar.</p>

<p><b>(Fakîh Ebû’l-Leys Semerkandî (r.h.),</b></p>

<p><b>Tefsîrü’l-Kur’ân, 2.c., 52.s.)</b></p>

<p><b>&nbsp;</b></p>

<p><b>&nbsp;</b></p>

<p><b>             12 TEMMUZ 2005</b></p>

<p><b>İLMİN GEREĞİ, ALLÂH KORKUSUDUR</b></p>

<p>Korku (haşyet) ya‘ni Allâh ta‘âlâdan korkmak, ilmin
gereklerindendir. O hâlde, haşyetin (Allâh korkusunun) olmadığı yerde ilmin
olmaması lâzım gelir. Öyle ise, kendisinde haşyet olmayan kimse hakîkaten âlim
değildir. Zîrâ Allâh ta‘âlâ, Fâtır sûresi, 28. âyette: “İnnemâ yahşa’llâhe min
ibâdihi’l-ulemâ” meâlen: “Kulları içinde Allâh’tan ancak (gereğince) âlimler korkar.”
hükmetmiştir.</p>

<p>Bu hükm-ü İlâhîde ya‘ni âyet-i celîlede ilmin, ferâh ve
emniyet için değil; haşyet için sebebiyetinin kuvveti açıklanmış oluyor.</p>

<p>Resûlullâh (s.a.v.) Efendimiz, Allâh ta‘âlânın Mü’minûn
sûresi, 60. âyeti: “O kimseler ki verdiklerini (iyilik, ihsân sadaka, sâlih
amel ve bunun gibi) kalbleri, onların kabûl edilmemesinden korkar oldukları
hâlde verirler.” “Sâlih ameller işleyenler” tefsîr olunmuştur.</p>

<p>Ahmed İbn-i Hanbel (r.a.) ve Hâkim (r.h.)’ın Hz. Âişe
Sıddîka (r.anhâ) vâlidemizden rivâyetlerine göre Resûlullâh (s.a.v.)
Efendimize, Allâh ta‘âlânın, Mü’minûn sûresi, 60’taki “O kimseler ki
verirler...” âyet-i celîlesinden Hz. Âişe Sıddıka (r.a.) vâlidemiz sordular:“-Âyet-i celîlede zikredilen o kimse, hırsızlık eden, zinâ eden, içki içen;fakat bunlarla birlikte de Allâh ta‘âlâdan korkan kimse midir?” Resûlullâh
(s.a.v.) Efendimiz buyurdular ki:</p>

<p>“- Hayır, o kimsedir ki oruç tutar, sadaka verir, namâz
kılar, bununla berâber Allâh ta‘âlâdan bu amellerinin kendisinden kabûl
olunmamasından korkar.”</p>

<p>O hâlde Fâtır sûresi, 28. âyet: “İlmin, korkuya
yakınlığı”, Mü’minûn sûresi, 60. âyet: “Amelin korkuya yakınlığı” içindir.</p>

<p><b>(Hz. Muhammed Mevlânâ Ebû Saîd Hâdimî
(k.s.),</b></p>

<p><b>Berîka Tercemesi, 2.c., 443-444.s.)</b></p>

<p><b>13 TEMMUZ 2005</b></p>

<p><b>KADININ DURUMU</b></p>

<p>Resûl-i Ekrem (s.a.v.)’in ifâdesine göre kadının
cenneti de cehennemi de kocasıdır. Başka bir hadîste: “Kadın beş vakit namâzı
kılar, bir ay Ramazân orucunu tutar, kocasına itâat ederse cennet kapılarından
dilediğinden içeriye girsin.” ve “Kocasına itâat eden kadın için kocası ondan
râzı olduğu sürece havadaki kuşlar, sudaki balıklar, gökdeki melekler, güneş ve
ay istiğfarda bulunurlar. Hangi kadın da kocasına karşı gelirse Allâh’ın
melekleri ve bütün insanların la‘neti onun üzerine olsun. Hangi kadın da
kocasının yüzüne karşı çehresini ekşitirse ona gülünceye ve onu râzı edinceye
kadar Allâh’ın gazâbındadır. Hangi kadın ki kocasından izinsiz evinden çıkarsa
eve dönene dek melekler ona la‘net okur.” buyurulmuştur.</p>

<p>Resûlullâh (s.a.v.) buyurdu ki: “Kadınların dördü (dört
bölüğü) cennette, dördü cehennemdedir. Cennette olan dört kadından birincisi:Allâh’a ibâdet, kocasına da itaat eden iffetli kadındır. ikincisi: Doğurgan, az
ile yetinen, sabırlı, kocası yanında iken hayâlı, kocası olmadığında namusunu
ve kocasının malını koruyan kadındır. Üçüncüsü: Kocasına karşı sabır gösteren
ve ona dilini uzatmayan kadındır. Dördüncüsü: Kocası öldüğünde yetim kalan
küçük çocuklarının başını bekleyen, onları yetiştiren, terbiye eden, perişan
olurlar endişesiyle başka kocaya varmayan kadındır. Cehennemdeki dört kadına
gelince: Birincisi: Kocasına dil uzatan, çirkin sözlü, kocası olmadığında
iffetini korumayan kadındır. İkincisi: Kocasından onun güç yetiremeyeceği
şeyler isteyen. Üçüncüsü: Erkeklerden sakınmayan, zînet mahallerini erkeklere gösterecek,
dikkatleri üzerine çekecek biçimde gösterişli elbiseler giyerek dışarıya çıkan
kadındır. Dördüncüsü: Yeme, içme ve uyumakdan başka gayesi olmayan; namâza,
Allâh (c.c.)’e ibâdete, Peygamber (s.a.v.)’e ve kocasına itâata isteksiz
kadındır. Bu sıfatlara sahip bir kadın kocasından izinsiz evinden çıktığı vakit
la‘nete uğrar. Cehennemliklerden olur. Meğer ki tevbe edip Allâh (c.c.)’e
yönele.”</p>

<p>Resûl-i Ekrem (s.a.v.) buyurdu: “Kadın mahremdir.
Evinden çıktığında şeytan derhal onu yoklar.” Kadının Allâh (c.c.)’e en fazla
yakın olduğu yer evinin içidir. </p>

<p><b>(İmâm Zehebî (rh.a.), Büyük Günâhlar,
156-157.s.)</b></p>

<p><b>&nbsp;</b></p>

<p><b>14 TEMMUZ 2005</b></p>

<p><b>PEYGAMBERİMİZ (S.A.V.)’İN YEDİ AY</b></p>

<p><b>İÇİNDE KALDIĞI EV</b></p>

<p>Peygamberimiz (s.a.v.)’in, Medine'ye gelince, içinde
yedi ay oturduğu mübârek ev, mescidin doğusunda idi.</p>

<p>Yedi yüz yıl önce Medine'ye gelen Yemen
hükümdarlarından Ebû Kerib Es'ad: Peygamberimiz (s.a.v.)’in Mekke'de zuhûr ve
Medine'ye hicret edeceğini, yahudî âlimlerinden öğrenince, bu evi, daha o
zamandan yaptırmış, yazıp altın mühürle mühürlediği bir mektubu da,
Peygamberimiz (s.a.v.)’e takdim edilmek üzere, Medine âlimlerinin en büyüğüne
vererek, kendisi erişemezse, çocuğundan veya çocuğunun çocuğundan erişecek olan
vasıtası ile takdim edilmesini emretmişti.</p>

<p>İşte bu ev ve mektub, babadan evlâda geçe geçe Tüban'ın
mektubu ile îmân etmiş Medine âlimlerinden birinin soyundan gelen Ebû Eyyûb'un
eline geçmişti. Tüban Ebû Kerib Es'ad, mü'mindi ve Peygamberimiz (s.a.v.)’e
yedi yüz yıl önce, îmân etmişti.</p>

<p>Çünkü o, mektubundaki manzumesinde meâlen şöyle
demişti:</p>

<p>1- “Ben, Hz. Ahmed (s.a.v.)’in, Allâh tarafından
gönderileceğine kesin olarak kanâat getirdim!</p>

<p>2- Ömrüm, O’nun ömrüne uzansaydı, (O’nun zamanına
yetişseydim) muhakkak O’na, O amcamın oğluna vezir ve yardımcı olurdum!</p>

<p>3- Yeryüzündeki Arabları ve Arab olmayanları, herkesi,
Ona itâata mecbur kılardım!</p>

<p>4- Kılıç çeker, O’nun düşmanlariyle çarpışır, kalbinden
her kederi dağıtırdım!”</p>

<p>Vâkıdî'ye göre Tüban'ın manzumesinde birinci ve ikinci
beyitlerle birlikte:</p>

<p>5- Zebur'da ismen anılmıştır “O’nun ümmeti, Ahmed
(s.a.v.)’in ümmetidir ümmetlerin hayırlısı!” beyti de, bulunuyordu.</p>

<p><b>(M. Âsım Köksal (rh.a.), İslâm Tarihi,
8-9.c. 29.s.)</b></p>

<p><b>15 TEMMUZ 2005</b></p>

<p><b>&nbsp;</b></p>

<p><b>İMÂM-I A‘ZAM (R.A.)’İN ANNESİNİN GÖNLÜNÜ HOŞ
TUTMASI</b></p>

<p>İmâm-ı A‘zam (r.a.) annesinin gönlünü hoş tutmaya çok
özen gösterirdi. Hattâ İmâm Ebû Yûsuf (rh.a.)’den nakledildiğine göre annesi
şübheye düştüğü bir mes’eleyle ilgili İmâm-ı A‘zam (r.a.)’in verdiği cevâba
kanâat etmeyip, insânların avâmına va‘z etmekle meşhûr olan Ömer b. Zerr’in
va‘z meclisine gidip cevâbı ondan soruşturmak gerektiğini söylerdi. İmâm-ı
A‘zam (r.a.) hemen annesini, bir merkebe bindirip birlikte onun yanına
giderlerdi. Bazen de yalnız kendisinin gidip o vâizden cevâb almasını
emrederdi. İmâm-ı A‘zam (r.a.) annesinin emrine uyarak gidip vâize o mes’elenin
cevâbını sorardı. O da: “Ey İmâm! Sizin böyle şeyleri bize sormanızda bir anlam
yoktur.” diye şaşkınlığını dile getirince, İmâm-ı A‘zam (r.a.): “Annemin emri
üzerine sormaya mecbûr oluyorum.” derdi. Bunun üzerine Ömer b. Zerr: “Pekâlâ,
doğru cevâb ne ise siz söyleyin, sonra ben size bildireyim” der ve İmâm-ı A‘zam
(r.a.)’in açıkladığı şekilde anlatırdı. O da annesine gelerek “İbn-i Zerr
dediğiniz kişi de benim gibi cevâb veriyor, artık kalbin müsterîh olsun
anneciğim.” derdi. </p>

<p>Bir def‘asında da annesi İmâm-ı A‘zam (r.a.)’e bir
mes’ele sordu; ancak onun verdiği fetvâ ile tatmîn olmayıp yalnız Ebû Zür‘a
adındaki kassâsın (Kassâs: Dînî ilimlerde tam bir mahâreti olmadan halkın
hoşuna giden kıssa ve hikâyeler anlatmakla meşgûl olan vâizlere denir. İyi ve
kötüyü ayırt etmeyenler, bu tür insânların sözünü sened kabûl ederler. İlk
devirlerde dahî böyle insânlar vardır. Edebiyat kitâblarında bunların ilginç
sözleri yer alır.) vereceği cevâbla mutmaîn olacağını söyledi. İmâm-ı A‘zam
(r.a.) annesini adı geçen kassâsın yanına götürerek mes’eleyi sordu. Adam da:“Ey İmâm! Siz daha fakîhsiniz, benden iyi bilirsiniz.” dedi. İmâm-ı A‘zam
(r.a.): “Evet! Ben şu şekilde cevâb veriyorum. Fakat sizin cevâbınızı istiyor.”
dedi. Ebû Zür‘a’nın: “Oğlunuzun cevâbı doğrudur.” demesiyle annesi iknâ
olabildi.</p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmâil Hakkı (rh.a.),
238.s.)</b></p>

<p><b>&nbsp;</b></p>

<p><b>&nbsp;</b></p>

<p><b>16 TEMMUZ 2005</b></p>

<p><b>PEYGAMBER (S.A.V.) EFENDİMİZ</b></p>

<p><b>ŞİFÂ KAYNAĞIDIR</b></p>

<p>El-Ukeylî Habib b. Fudeyk’den (Fureyk de deniyordu bu
zâta): Babamın gözleri kör olmuştu. Hiçbir şeyi göremiyordu. “Resûlullâh
(s.a.v.) gözlerine okudu ve gözleri iyileşti. Seksen yaşına girdiği halde
iğneye iplik geçirdiğini gördüm.”</p>

<p>Hüseyin oğlu Kulsum (r.a.)’e Uhud günü ok atılmış ve boğazında
yara açılmıştı. “Peygamber (s.a.v.) okudu, üfledi ve yara iyileşti.” Abdullâh
b. Uneys (r.a.)’den: Yüzündeki ve başındaki yarasına okudu ve yara
iltihaplanmadı. Hayber günü Alî (k.v.)’in gözlerine okudu ve gözleri hemen
iyileşti. Hayber günü Seleme b. Ekvâ (r.a.)’in yarasına nefes etti ve yarası
derhal iyileşti.</p>

<p>Zeyd b. Mu‘az (r.a.)’in ökçesine kılınç isâbet etmişti.
Onu da Allâh (c.c.)’ün inâyeti ile iyileştirdi.</p>

<p>Alî b. el-Hakem (r.a.)’in kırılan ayağını da
biiznillâhi ta‘âlâ iyileştirdi. Hem de tam yerinde, atından inmeden.</p>

<p>Hazreti Alî (k.v.) ayağından yakınıyordu. Onun için de
Peygamber (s.a.v.) duâ buyurdu:</p>

<p>“Allâhım, ona şifâ ver, ona âfiyet ver!” dedi ve
ayağını ona değdirdi, ondan sonra Alî (k.v.) ayağında herhangi bir sancı
hissetmedi.</p>

<p>Ebû Cehil Bedir günü, Muavviz b. Afrâ (r.a.)’in elini
kesmişti, elini taşıyarak Resûlullâh (s.a.v.)’in huzûruna geldi. Peygamber
(s.a.v.) ona okudu ve elini yerine yapıştırdı, eli derhal yerine yapışıp kaldı.</p>

<p>İbn Vehb rivâyet etmiştir: Bedir günü, Hubeyd b. Yesaf
(r.a.) boynundan öylesine yaralanmıştı ki nerede ise bir tarafı göçecekti. Ona
nefes buyurdu ve ayrılan kısmı (mübârek eli ile) birleştirdi. Adam iyileşti.</p>

<p>Has’am’dan bir kadın konuşamayan bir çocuğunu Allâh
Resûlü (s.a.v.)’e getirdi. Kendisine bir su getirildi. Ağzını çalkaladı,
ellerini yıkadı. Sonra kadına verdi, çocuğa bu suyu sürmesini ve içirmesini
emretti. Çocuk (ondan sonra biiznillâhi azze ve celle) iyileşti. Herkesin
aklını geride bırakacak derecede de akıllandı.</p>

<p><b>(Kadı ‘Iyâz (rh.a.), Şifâ-i Şerîf,
322-324.s.)</b></p>

<p><b>&nbsp;</b></p>

<p><b>17 TEMMUZ 2005</b></p>

<p><b>EHL-İ SÜNNETİN ESÂSLARI -1</b></p>

<p>Sallallâhu aleyhi ve sellem Efendimiz buyurdu: - İslâm
camiasından (cemaatinden) bir karış ayrılan, İslâm halkasını boynundan
çıkarmıştır. Bir insanın “ehl-i sünnet ve’l-cemaat”den olabilmesi için şu
sayılan esasları kabûllenmesi gerekir:</p>

<p>1- Bir kişinin kendi îmânında şübhesi olmamalıdır.
“İnşâ’allâh mü’minim” gibi şekke (şüpheye) sebebiyet veren ifadelerden
kaçınmalıdır. 2- Salih ve günâhkâr ayırımı yapmaksızın, her müslümânın
arkasında namâz kılınır. 3- Günâhkâr mü’mine, günâhı helâl addetmedikçe kâfir
denilemez. 4- Kıble mensûbu, küçük büyük her müslümânın cenâze namâzının
kılınması lâzımdır. 5- Hayır ve şerr Allâh (c.c.)’ün takdiriyle meydana gelir.
6- Haksız yere hiçbir müslümâna silâhla saldırılmaz. 7- Hazerde ve seferde
mestler üzerine meshetmek meşrûdur. 8- Sultan tarafından vazifelendirilen her
idarecinin arkasında bayram ve cuma namâzlarını kılmak haktır. 9- “Îmân Allâh
(c.c.)’ün bir bağışıdır.” diye itikad edilmelidir. 10- Kulların yaptıkları
işler Allâh (c.c.)’ün yaratması ile olur. 11- Kabir azâbı haktır. 12- “Allah
(c.c.)’ün sözleri mahluk (yaratılmış) değildir” diye inânmak. 13- Kabre
konanın, Münker ve Nekîr melekleri tarafından sorguya çekileceği hak ve
doğrudur. 14- Dirilerin duâ ve sadakaları ölülere fayda verir. 15- Peygamber
(s.a.v.)’in şefaati haktır. 16- Mi‘rac hâdisesinde Aleyhissalâtü vesselam
Efendimiz gökler ötesi âleme rûh me‘al cesed (hem ruh, hem cesetle) çıkmıştır.
17- Kıyâmet günü amel defterlerinin okunacağı haktır. 18- Hesap, mîzan, sırat
haktır. 19- Cennet ve cehennem şu anda yaratılmışlardır, asla yok
olmayacaklardır. 20- Kıyâmet günü Allâh (c.c.), kullarını vasıtasız sorguya
çekecektir.           <b>(İmâm Zehebî (rh.a.),</b></p>

<p><b>Büyük Günâhlar Ekbölüm, 247-249)</b></p>

<p><b>18 TEMMUZ 2005</b></p>

<p><b>EHL-İ SÜNNETİN ESÂSLARI -2</b></p>

<p>21- Ashâb-ı kirâm (r.a.)’den on zât dünyâdayken
cennetle müjdelendi. 22- Peygamberler (a.s.)’dan sonra en üstün insan ve velî
Hz. Ebû Bekir (r.a.)’dir. 23- Ebû Bekir (r.a.)’den sonra insanların ve
velîlerin en üstünü sırasiyle Hz. Ömer, Hz. Osmân ve Hz. Alî (r. anhüm)
hazerâtıdır. 24- Ashab-ı kirâm (r.a.) aleyhinde bulunmak, gıybetlerini yapmak
câiz değildir. 25- İnsanlarınkine benzememekle birlikte Allâh (c.c.) kötü
işlere gazap eder, iyi davranışlardan hoşnut ve râzı olur. 26- Mahiyeti
kavranmaksızın Allâh (c.c.)’ün cennette görüleceği gerçektir. 27-
Peygamberlerin mertebeleri velîlerin derecelerinden daha üstün ve yüksektir.
28- Evliyânın kerâmetleri inkâr edilemez. 29- Allâh (c.c.) neyi irâde ederse
ona hükm eder. İşlediğinden sorumlu değildir. Adâletiyle saidi şaki, fazl u
keremiyle şakiyi said yapar. 30- Kâfirlerin akılları peygamberlerin ve
mü’minlerin akıllarından geridir. 31- Halk hikmetini kavrasın veyâ kavramasın,
hayır olsun şer olsun, Allâh (c.c.)’ün dilediğini yapar, dileyeceğini de işler.
32- Kur’ân-ı kerîm Allâh (c.c.)’ün kelâmıdır ve yaratılmamıştır. 33-
Başkalarının hukûkuna tecavüz eden biri, helâllik almadan ölürse, Allâh (c.c.),
Kıyâmet günü onun iyi amellerinden alarak hak sâhibine verir. 34- Kul bir tâate
teşebbüs edip onu başarmaya çalıştığında sarfeylediği güç, o işi yapmaya
giriştiği an kendine verilmektedir. Yine kişi, bir günâhı irtikâba
kalkıştığında harcayacağı kuvvet o anda kendine verilir. 35- Allâh (c.c.)’ü
kalben tanıdığı halde bu inâncını lisanla ikrar etmeyen, açığa vurmayan kâfir,
lisanıyla ikrar ederken bunu kalbiyle doğrulamayan da münâfıktır. 36- Vitir
namâzı bir selâmla üç rekâttır. 37- Îmân ne artar ne de eksilir. 38-
Muhabbetullâh velîlerden ilâhî teklifleri ıskat eylemez.   39- Allâh (c.c.)’ün rahmetinden
ümid kesmek küfürdür. 40- Allâh (c.c.)’e yer, zamân, gidip-gelme gibi sıfatlar
izâfe edilemez.</p>

<p><b>(İmâm Zehebî (rh.a.),</b></p>

<p><b>Büyük Günâhlar, Ekbölüm, 247-249.s.)</b></p>

<p><b>&nbsp;</b></p>

<p><b>19 TEMMUZ 2005</b></p>

<p><b>GIYBET NEDİR?</b></p>

<p>Ebû Hureyre (r.a.)’den rivâyetle Resûlullâh (s.a.v.): “Gıybet
nedir, bilir misiniz? buyurmuştur. Ashâb (r.a.e.):</p>

<p>- Allâh ve Resûlü bilir, demiştir. Resûlullâh (s.a.v.):</p>

<p>- Kardeşini hoşlanmadığı bir şeyle anmandır,
buyurmuştur.</p>

<p>- Ya kardeşimde benim söylediğim bulunursa, ne
buyurursun, denilmiştir. Resûlullâh (s.a.v.):</p>

<p>- Söylediğin onda varsa gıybet ettin demektir. Eğer
onda yoksa ona buhtân etmiş olursun, buyurmuştur.</p>

<p>Gıybet, bir kimsenin arkasından onun hoşlanmadığı
şeyleri söylemektir. Buhtân yalan, bâtıl demektir. Bunun aslı bir kimsenin
yüzüne karşı bâtılı söylemektir.</p>

<p>Gıybet ile buhtânın ikisi de harâm ise de, şer‘î bir
maksâdla gıybet etmek mübâh olur. Gıybeti mübâh kılan sebepler altıdır.</p>

<p>1- Zulme uğradığını anlatmak için gıybette bulunmak
câizdir.</p>

<p>2- Kötülüğü değiştirmek ve iyi yola getirmek için yardım
istemek câizdir. Bir kimsenin kudreti olduğunu sandığı kimseye giderek filan
şöyle şöyle kötü hareketlerde bulunuyor; onu bunlardan men‘et demesi, câizdir.</p>

<p>3- Fetvâ almak için gıybet câizdir.</p>

<p>4- Müslümânları şerden sakındırmak için gıybet câizdir.</p>

<p>5- Fasıklığı veyâ bid‘atçılığı yüzüne vuran bir kimseye
âşikâre irtikâb ettiği günâhlar sebebiyle gıybet câizdir.</p>

<p>6- Ta‘rif için bir kimsenin körlük, topallık, kısalık,
uzunluk gibi hallerini söylemek câizdir. Şahsı küçültmek niyetiyle söylemek
harâmdır. </p>

<p><b>(Sahîh-i Müslim,</b></p>

<p><b>Terc. Ahmed Dâvudoğlu (rh.a.), 10.c.)</b></p>

<p><b>20 TEMMUZ 2005</b></p>

<p><b>PEYGAMBERİMİZ (S.A.V.)’İN</b></p>

<p><b>YUMUŞAK HUYLULUĞU</b></p>

<p>İmâm Zührî (r.a.)'in rivâyetine göre: Peygamberimiz
(s.a.v.), bir yahudîden muayyen bir va‘de ile 30 dinar borç almıştı. Yahudî,
borç va‘desinin bitmesine daha bir gün varken, Peygamberimiz (s.a.v.)’in yanına
geldi: “Yâ Muhammed! Hakkımı öde! Zâten, siz Abdülmuttalib oğulları cemâati,
borcunuzun vaktini geçirir, uzatır durursunuz!” dedi. Hz. Ömer (r.a.), ona: “Ey
habîs yahudî! Vallâhi, eğer Resûlullâh'ın evinde olmasaydın, gözünü
patlatırdım!” dedi.</p>

<p>Peygamberimiz (s.a.v.): “Allâh, seni yarlığasın ey
Hafs'ın babası! Biz, senden, bu hareketinden başkasını beklerdik: Sen, bana,
borcumu güzellikle ödememi söyleyecek, ona da, hakkının tahsilinde yardımcı
olmakla berâber, alacağını isterken, daha nâzik davranmasını tavsiye
edecektin!” buyurdu.</p>

<p>Peygamberimiz (s.a.v.)’in bu derece uysal ve yumuşak
hareket etmesi, yahudînin, Peygamberimiz (s.a.v.)’in yumuşak huyluluğu hakkında
Tevrât'tan edinmiş olduğu bilgiyi azaltmadı, artırdı. Peygamberimiz (s.a.v.):“Ey yahudî! Senin bendeki alacağının müddeti ancak, yarın sabah dolacaktır!”
buyurdu. Sonra da, Hz. Ömer (r.a.)'e: “Ey Hafs'ın babası! Onunla birlikte
bahçeye git! Beğenirse, ona şu kadar sa' hurma ver ve hakkından fazla da, ver.
Verirken: ‘Sana şu kadar da, fazla veriyorum.’ de! Râzı olmazsa, ona bahçeden
şu kadar, daha, fazla ver!” buyurdu. Yahudî, bahçeye gidip gördü ve beğendi.
Hz. Ömer (r.a.), ona, Peygamberimiz (s.a.v.)’in dediği kadar hurma verdi. Emredilen
fazlayı da, ödedi.</p>

<p>Yahudî, hurmaları teslim alınca: “Ben, şahâdet ederim
ki: Allâh'tan başka ilâh yoktur! Hz. Muhammed de, Allâh'ın Resûlüdür!” dedikten
ve Peygamberimiz (s.a.v.)’in, Tevrât'ta son derece halîm olarak tavsif
edildiğini gördüğünü ve sırf bunu anlamak için, bu şekilde hareket etmiş
olduğunu açıkladıktan sonra, Hz. Ömer (r.a.)’e: “Sen, şâhid ol ki, bu hurma ile
malımın bir kısmını müslümânların yoksullarına bağışladım!” dedi.</p>

<p><b>(M. Âsım Köksal (rh.a.), İslâm Tarihi,
8-9.c. 290-291.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>21 TEMMUZ 2005</b></p>

<p><b>ALLÂH (C.C.) YOLUNDA DÜNYÂ</b></p>

<p><b>VE EVLÂD VE HER ŞEYDEN FERÂGAT</b></p>

<p>Bedir gazvesi başlamak üzere idi Kureyş ordusu çok
yaklaşmıştı. Hazret-i Peygamber (s.a.v.) Efendimiz arkadaşlarını harekete
başlamaktan men ediyor, ancak düşmân pek fazla yaklaştığı zamân oklarını
kullanmalarını emir buyuruyordu.</p>

<p>Bu muharebe: Dünyâ ve evlâd ve her şeyden ferâgat ve
büyük fedâkârlığın mahşerî bir günü idi. Çünkü, iki ordu birbirine yaklaştığı
zamân karşı karşıya gelenlerin baba ile evlâd ve kardeş ile kardeş olduğu
görüldü.</p>

<p>Bir tarafta hak, bir tarafta bâtıl. Bir tarafta nûr,
bir tarafta zulmet. Bir tarafta muvahhidler, bir tarafta müşrikler duruyordu.</p>

<p>Fakat manzara mâzîde asla misli sebkat etmemiş bir
şekilde pek müessir idi. Bütün dünyâdaki yegâne tevhîd kitlesinin mukadderâtı
tehlikede idi. Âlem-i İslâm’ın hayâtı Bedir cephesinde bulunan birkaç yüz fedaî
muvahhidin hayâtına bağlı görünüyordu.</p>

<p>Hazret-i Ebû Bekir (r.a.)’in henüz İslâmiyyeti kabûl
etmeyen oğlu ilerlediği zamân babası, kılıcını çekmiş oğluna karşı yürümüştü. Oğluyla
mukâtele etmek üzre ruhsat istediyse de:</p>

<p>Resûl-i Ekrem (s.a.v.) Efendimiz:</p>

<p>- “Yâ Ebâ Bekir! Bilmez misin ki sen benim görür gözüm,
işitir kulağım menzilesindesin!” buyurarak ruhsat vermedi ve yanından ayırmadı.</p>

<p>Oğlu Abdurrahman (r.a.) ise bilâhare şeref-i İslâm ile
müşerref olup süvari fırka kumandanlığında bulunarak orduyu İslâm’da büyük
hizmetler görmüştür.</p>

<p>İşte dîn kuvveti ve aşkı böyle bahâdır olan bir evlâda
karşı yürümekten geri bırakmamıştı.</p>

<p>Hazret-i Ömer (r.a.) de dayısını öldürmek mecburiyetinde
kalmıştı. Hazret-i Ebû Ubeyde bin Cerrah (r.a.) de, karşısında kendisini
öldürmeğe azmeden babasını öldürmek zarûretinde kalmıştı.</p>

<p><b>(Hz. Mahmûd Sâmî Ramazânoğlu (k.s.), Bedir
Gazvesi, 44.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>22 TEMMUZ 2005</b></p>

<p><b>İLİM HALKASINA OTURAN,</b></p>

<p><b>ALLÂH (C.C.)’ÜN HİMÂYESİNDEDİR</b></p>

<p>Ebû Vâkıd el-Leysî’den rivâyet edilmiştir. Resûlullâh
(s.a.v.) berâberinde cemâat olduğu halde mescidde otururken üç nefer
gelivermiş. Onların ikisi Resûlullâh (s.a.v)’in yanına gelmişler, biri gitmiş.
Bu iki kişi Resûlullâh (s.a.v.) başında dikilmişler. Biri halkada bir aralık
görerek oraya oturmuş. Diğeri cemâatin arkalarına oturmuş. Üçüncüsü ise dönüp
gitmiş. Resûlullâh (s.a.v.) onlar oradan ayrılınca: </p>

<p>- Size bu üç kişiyi haber vereyim mi? Bunlardan biri
Allâh’a sığındı, Allâh da onu sığındırdı. Diğeri utandı, Allâh da ondan istihyâ
etti. Sonuncuya gelince o yüz çevirdi ki, Allâh da ondan yüz çevirdi,
buyurmuştur. Buradaki yüz çevirmeden murâd hiçbir özrü yokken dönüp gitmeye
hamledilmiştir. Kadı Iyâz (r.a.) şöyle diyor: “Bir kimse Peygamber (s.a.v.)’den
yüz çevirir de uzaklaşırsa mü’min değildir.” </p>

<p>Bu hadîs-i şerîften çıkarılan hükümler:</p>

<p>1- İlim halkasına oturan kimse Allâh (c.c.)’ün
himâyesindedir. Onun üzerine melekler kanatlarını yayarlar. </p>

<p>2- Bir kimse âlim bir zâtın meclisinde bulunmayı arzu
etse de utandığı için gidemese, Allâh (c.c.) de ona istihyâ muâmelesi yapar.
Ya‘ni ona azâb etmez.</p>

<p>3- İlim meclislerinden yüz çeviren kimse Allâh
(c.c.)’ün gazâbına ma‘ruz kalır.</p>

<p>4- İlim için mescidde halka olup oturmak müstehabtır.</p>

<p>5- İyi bir iş yapan kimseye senâda bulunmak
müstehabtır.</p>

<p>6- Cami, mescid gibi yerlerde nerede yer bulunursa
orada oturmak, kimseyi yerinden kaldırmamak islâmî edeb ve terbiyenin
gereğidir.</p>

<p>7- Mescidde bir yere önce gelip oturan, o yere
başkalarından daha ziyâde hak sâhibidir.</p>

<p>8- Saf ve meclis halkalarında aralık yer bırakmamak
gerekir.</p>

<p>9- Kimseye eziyet vermemek şartıyla saflardaki boş
yerlere yürümek câizdir.</p>

<p><b>(Sahîh-i Müslim, Terc. A. Dâvudoğlu (rh.a.),
9.c., 569.s.)</b></p>

<p>&nbsp;</p>

<p>&nbsp;</p>

<p>&nbsp;</p>

<p><b>23 TEMMUZ 2005</b></p>

<p><b>NİÇİN YARATILDIK?</b></p>

<p>“O hanginizin ameli daha güzel olacağı husûsunda sizi
imtihân etmek için gökleri ve yeri altı günde yarattı. Bundan evvel ise arş, su
üstünde idi. Andolsun ki, “Ölümden sonra muhakkak yine diriltileceksiniz.”
desen, kâfir olanlar mutlaka, “Bu apaçık bir aldatmadan başka bir şey
değildir.” derler.” (Yunus s. 7.â.)</p>

<p>Beyzâvî'nin beyânına nazaran, Cenâb-ı Hakk'ın mülk-ü
saltanatı sâir mahlûkatı halk etmeden (yaratmadan) evvel su üzerinde câri idi.
Daha evvel suyu yaratmış olduğu için ona hükümrân idi. Bu, “arş suyun üzerinde,
sırtında idi” demek değildir. Gökle yerin yaratılışından evvel arş ile bunların
arasında sudan başka bir şey yoktur demektir. Bundan istidlal olunduğuna göre
arşdan sonra yaratılan sudur.</p>

<p>“Sizin hanginizin amelinin daha güzel olacağını imtihân
etmek için” demek, sizi, imtihânınıza sebeb olacak kimselerin muamelesine tâbi'
tutup imtihân edecek, hanginizin amelinin en güzel olduğunu ve kim ihsân
erbâbı, kimin isâet ehli olduğunu meydana koyduktan sonra sevâb ve ‘ıkâb olarak
mücâzatta bulunacaktır.</p>

<p>Mahlûkatın halk olunmasından maksad-ı aksa, onların
Hakk rızâsını kazanmak yolunda amellerin en güzellerine tevessül etmeleridir.
Çirkin ve münker fiillerin de terkedilmesi terakki için zarûrîdir. Amelden
murad da, kalbin ve cevârihin kendilerine mahsus amelleridir.</p>

<p>Bu sebebden dolayı Resûlullâh (s.a.v.) bu âyet-i
celîleyi “Sizin hanginizin ameli en güzel olacağını imtihân etmek için” demek
hanginizin aklının en güzel olup haramlardan titizlikle kaçınacağını ve Allâh
(c.c.)’e itaatte ne derece gayret göstereceğini imtihân etmek için demektir,
diye tefsîr etmişlerdir.</p>

<p>Kalbin ve kalıbın kendilerine mahsûs amelleri vardır.
Kalb, nasıl kalıbdan üstün ise onun ameli de kalıbın amelinden üstündür.
Ma'rifetullâh kazanılmadan sâlih amel işlemek mümkün olamayacağı cihetle kullara
vâcib olan bunun yolunu tutmaktır. Bunun nazarî yolu, san'atının incelikleri
üzerinde tefekkür etmek, amelî yolu ise O (c.c.)'ün emirlerini tutmak,
nehiylerinden kaçınmaktır. Çünkü emirleri ve nehiyleri anlamadan ibâdet ve tâat
olmaz.</p>

<p><b>(Hz. Mahmud Sâmî Ramazanoğlu (k.s.),</b></p>

<p><b>Yunus ve Hud Sûreleri Tefsiri, 76-77.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>24 TEMMUZ 2005</b></p>

<p><b>HZ. ÖMER (R.A.)’İN YETİMLERLE İLGİLENMESİ</b></p>

<p>Eslem (r.a.)’den:</p>

<p>Hz. Ömer (r.a.) bir gece şehirde dolaşırken bir çadırda
bir kadın ve etrafında ağlayan çocuklar gördü. Ocakta bir tencere vardı, su ile
doldurulmuştu. Hz. Ömer (r.a.) yaklaştı ve aralarında şöyle bir konuşma geçti;</p>

<p>“- Bacım, bu çocuklar niye ağlıyorlar?”</p>

<p>“- Açlıktan ağlıyorlar.”</p>

<p>“- Ocaktaki tencerede ne var?”</p>

<p>“- Su var, uyuyuncaya kadar onları oyalamak ve içinde
birşey olduğunu zannetmeleri için koydum.”</p>

<p>Bunu duyunca Hz. Ömer (r.a.)’in gözleri yaşardı. Hemen
zekâtın konulduğu depoya geldi. Büyük bir çuval aldı. İçine un, yağ, hurma,
giyecek şeyler ve para koydu. Çuval dolunca bana:</p>

<p>“- Yâ Eslem, çuvalı sırtıma kaldır.” dedi. Ben:</p>

<p>“- Yâ Emîre’l-Mü’minin, bırak da ben taşıyayım.” dedim.
Fakat O:</p>

<p>“- Hayır yâ Eslem, ben taşıyacağım. Çünkü âhirette
onlardan ben mes‘ûlüm.” dedi ve çuvalı sırtlanıp kadının evine getirdi.
Tencereye çuvaldan biraz un, yağ ve hurma koydu. Hem tencereyi karıştırıyor,
hem de ateşi üflüyordu. Yemek pişinceye kadar, dumanlar içinde kaldı. Daha
sonra, pişen yemekten, kendi eliyle çocukların yemeğini koydu, yanlarına
oturdu. Ben kendisine birşey söylemeye korktum. Çocuklar gülüp oynamaya
başlayıncaya kadar bu halde kaldı. Sonra kalktı ve:</p>

<p>“- Yâ Eslem, niçin onların yanına oturdum, biliyor
musun?” dedi.</p>

<p>“- Hayır” dedim.</p>

<p>“- Onları ağlarken gördüm. Gülüp oynadıklarını görmeden
gitmeyi doğru bulmadım. Onlar gülmeye başlayınca çok sevindim.” dedi.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 5.c., 790.s.)</b></p>

<p><b>&nbsp;</b></p>

<p><b>25 TEMMUZ 2005</b></p>

<p><b>İLİMLERİN EN HAYIRLISI: FIKIH İLMİDİR</b></p>

<p>Allâh ta‘âlâ, fıkha, hayır adını vererek onu medhetmiş:“Her kime hikmet verildi ise (ona) pek çok hayır verildi, demektir”
buyurmuştur. Tefsîr erbâbı bir çok ulemâ, “hikmet”i fürû‘ ilmi olan fıkıhla
tefsîr etmişlerdir. Bundan dolayıdır ki: “İlimlerin en hayırlısı; fıkıh
ilmidir; çünkü bütün ilimlere vesîledir. Takvâ sâhibi bir fakîh (fıkıh âlimi),
bin zâhidden daha fazîletli ve üstündür.” denilmiştir. Bu sözler, İmâm-ı
Muhammed (r.a.) hakkında söylenen bir şiirden alınmıştır. İmâm-ı Muhammed
(r.a.)’e “Fakîh ol, zîrâ fıkıh ilmi, hayır ve takvâya götüren en fazîletli
önder, en kısa yoldur. Her gün fıkıhtan bilgini arttırmakla fâideden fâideler
deryâsına yüz; çünkü takvâ sâhibi bir fakîh, şeytana bin âbidden daha şiddetli
gelir.” denilmiştir.</p>

<p>Ehl-i hakîkatin istılâhına göre zâhid: Dünyâdan yüz
çeviren, ona kıymet vermeyen kimsedir. Ba‘zıları “Zâhid, âhiret rahatını
kazanmak için dünyâ rahatını terk eden kimsedir.” demişler, ba‘zıları da:“Elinin hâlî kaldığı (boş kaldığı) şeyden kalbinin de hâlî kalmasıdır.” diye
ta‘rîf etmişlerdir.</p>

<p>Takvâ: Lûgatte, “İttikâ” ya‘ni korunmak ma‘nâsına
gelir.</p>

<p>Ehl-i hakîkate göre takvâ: Allâh’a itâat ederek,
azâbından korunmaktır.</p>

<p>Resûlullah (s.a.v.) Efendimiz: “Allâh ta‘âlâya dinde
fakîh olmaktan daha fazîletli bir ibâdet yapılmamıştır. Gerçekten bir fakîh,
şeytâna bin âbidden daha şiddetli gelir. Her şeyin bir direği vardır. Dînin
direği de fıkıhtır.” diye buyurmuşlardır ki bu hadîs-i şerîfi Dârekutnî ile
Beyhakî (r.h.) rivâyet etmişlerdir.</p>

<p>Hazret-i Alî (k.v.): “Fazîlet, ancak ehl-i ilme
mahsûstur. Çünkü onlar doğru yoldadır; hidâyet arayana yol gösterirler.
Herkesin kadir ve kıymeti başarısına göredir..” diye buyurmuşlardır.</p>

<p><b>(Sahîh-i Müslim, Terc. A. Dâvudoğlu (rh.a.),
1.c., 38.s.)</b></p>

<p><b>&nbsp;</b></p>

<p><b>&nbsp;</b></p>

<p><b>26 TEMMUZ 2005</b></p>

<p><b>RESÛLULLÂH (S.A.V.) BUYURDULAR Kİ!</b></p>

<p>“Dünyâ parlak, tatlı ve çekicidir. Allâh sizi oraya
hükümran kılmıştır, ne yaptığınız gözünden kaçmamaktadır. Öyleyse dünyânın
câzibelerinden ve kadınların fitnelerinden korununuz. Çünkü İsrâîloğulları
arasında ilk fitne kadınlar yüzünden çıkmıştır.</p>

<p>Şunu iyice bilin ki, ademoğulları çeşitli mertebelerde
yaratılmışlardır:</p>

<p>Onlardan bir kısmı mü’min ana-babadan doğar, mü’min
olarak yaşar ve mü’min olarak ölür. Bir kısmı kâfir ana-babadan doğar, kâfir
olarak yaşar ve yine kâfir olarak ölür. Bir kısmı da, mü’min ana-babadan doğar,
mü’min olarak yaşar ve kâfir olarak ölür. Yine bir kısmı ise kâfir ana-babadan
doğar, kâfir olarak yaşar ve mü’min olarak ölür.</p>

<p>Öfke, Âdem oğlunun karnında yanan bir kor gibidir.
Görmüyor musunuz, gözlerin kızarmasını, boyun damarlarının nasıl şiştiğini!
Herhangi biriniz kızdığı zamân hemen yerine otursun. İnsanların en hayırlısı
geç öfkelenen ve çabucak yumuşayandır. İnsanların en kötüsü ise çabucak
öfkelenip geç yumuşayandır. Geç öfkelenen ve öfkesi geç inen adamla çabuk
öfkelenen ve öfkesi çabuk geçen adamın durumu aynıdır.</p>

<p>Tüccarların en hayırlısı, vereceğini güzellikle veren
ve alacağını da iyilikle isteyen kimselerdir. Tüccarların en kötüsü ise,
vereceğini kötülükle veren ve alacağını da kötülükle alan kimsedir.</p>

<p>Borçlarını güzellikle veren ve alacaklarını da
kötülükle isteyen adamla, borçlarını kötülükle veren ve alacaklarını da
güzellikle alan adamın durumları aynıdır.</p>

<p>Kıyâmet gününde zulmeden herkesin yaptığı zulmün
derecesine göre bir bayrağı olacaktır. Dikkat edin! Zulmün en büyüğü idareci
durumunda olan kimselerin yaptığı zulümdür. İnsanlardan korku, hiçkimsenin
bildiği gerçeği söylemesine engel olmasın. Şunu bilin ki, cihadların en
faziletlisi zalim bir başkanın karşısında gerçekleri söylemektir.</p>

<p>Dünyânın ömründen kalan zamân, geçen zamâna nisbetle
sizlerin ömürlerinden geçen zamânın kalan zamâna nisbeti gibidir.”                                         
<b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 5.c., 1792-179)</b></p>

<p><b>27 TEMMUZ 2005</b></p>

<p><b>İmâm-I A‘zam
(r.a.)’İN ÜSTÜN FERÂSETİ</b></p>

<p>İmâm-ı A‘zam (r.a.) bir gün arkadaşlarıyla müzâkere
şeklinde ders okuduğu esnâda bir A‘râbî (Tezkire’de soru soran kişinin Hızır
(a.s.) olduğu ba‘zı ulemâdan nakledilmiştir; A‘râbî kılığında görünmüşler.)
gelip: “Ey İmâm! Bir vav ile mi olacak iki vav ile mi?” diye sordu. İmâm-ı
A‘zam (r.a.): “İki vav ile” dedi. O kişi: “Bârekallâhü fîke kemâ bâreke fî lâ
ve lâ” (Allâh ta‘âlâ iki lâ’yı mübârek kıldığı gibi seni de mübârek eylesin.)
deyip oradan uzaklaştı. Öğrencileri ve arkadaşları ne soru ve cevâbdan, ne de
bu duâ cümlesinden bir şey anlayamadıklarından durumu soruşturunca İmâm-ı A‘zam
(r.a.) şöyle dedi: Teşehhüdü sordu. “Et-tehıyyâtü lillâhi ve’s-salavâtü
et-tayyibâtü” diye, Abdullâh b. Abbas (r.a.)’in rivâyet ettiği gibi, bir vav
ile mi okumak daha fazîletlidir, yoksa Abdullâh b. Mes‘ûd (r.a.)’in rivâyet
ettiği üzere, “ve’s-salavâtü ve’t-tayyibâtü” diyerek iki vav ile mi okumak daha
fazîletlidir?” demek istedi. Ben de: “Evet, bize göre en uygunu: İbn-i Mes‘ûd
(r.a.)’in rivâyeti olup, iki vav ile okumalısın” deyince, şübhesi bertarâf oldu
ve bana “âyet-i kerîme”de (Nûr s. 35.â.)
zikredilen “Zeytin ağacının berekâtı gibi hayır ve bereket sâhibi olasın” diye
duâ etti.</p>

<p>Yine bir gün İmâm-ı A‘zam (r.a.)’in huzûruna örtülü bir
kadın gelip büyük bir mahcûbiyetle bir tarafı al, diğer tarafı sarı renkli
güzel bir elmayı önüne koydu. İmâm (r.a.), herhangi bir soru sormadan elmayı
ikiye bölerek içini kadına gösterdi. Edeble sormuş olduğu sorunun cevâbını
vermiş oldu. Kadın hemen evinin yolunu tuttu. Orada bulunan öğrencileri ve
arkadaşları cereyân eden konuşmadan bir şey anlamadıklarından, işin gerçeğini
öğrenmek istediler. İmâm-ı A‘zam (r.a.), suâli soran kadının, hayızdan kurtulup
kurtulmadığından şübhe edip kuruntuya kapıldığını, kendinden ba‘zı günler kan
bazen da sarı su geldiğini, bu ikisinin birden hayız olup olmadığını öğrenmek
istedi. Ben de elmanın içini göstererek bunun gibi beyaz su görünmedikçe temiz
olmayıp hayız durumu sayıldığını anlattım” dedi.</p>

<p>(<b>İmâm Ebû Hanîfe (r.a.),</b></p>

<p><b>Terc. Manastırlı İsmail Hakkı (rh.a.),
232.s.)</b></p>

<p><b>&nbsp;</b></p>

<p><b>&nbsp;</b></p>

<p><b>28 TEMMUZ 2005</b></p>

<p><b>TAVLA, SATRANÇ</b></p>

<p>Resûl-i Ekrem (s.a.v.)’den rivâyet edilen şu sahîh
hadîslere dayanarak tavla oyununun harâm olduğunda sözbirliği vardır.</p>

<p>Allâh’ın Resûlü (s.a.v.) buyuruyor ki: “Tavla oynayan
sanki elini hınzır etine, kanına batırmıştır.” Allâh’ın Resûlü (s.a.v.)
buyurdu: “Tavla oynayan Allâh’a ve Resûlü’ne âsi olmuştur.” (Müslim)</p>

<p>İbn-i Ömer (r.a.) şöyle diyor: “Ortaya bir şey koymak
suretiyle tavla oynamak domuz eti yemek gibidir. Orta yere bir şey koymadan
oynamak ise domuzun yağı ile yağlanmak gibidir.”</p>

<p>Hz. Alî (k.v.) de şöyle der: </p>

<p>“Satranç acemlerin kumarıdır.”</p>

<p>Hz. Alî (k.v.) satranç oynayan birtakım kimselerin
yanına uğrar ve onlara şöyle der: “Sizin kendinizi verdiğiniz bu heykeller
nedir? Birinizin bir kor ateş alıp da sönünceye kadar elinde tutması satranç
taşlarına dokunmasından daha hayırlıdır. Vallâhi siz böyle oyunlar için değil
başka vazîfeler görmek için yaratıldınız.” Yine Hz. Alî (k.v.) şöyle der:“Satranç oynayanlar insanların en yalancılarıdır. Çünkü onlardan biri öldürdüm
(mat) der, halbuki öldürmemiştir. Öldü der, halbuki ölmemiştir.”</p>

<p>Resûl-i Ekrem (s.a.v.) buyurdular: “Şu zarlarla -tavla
ve satranç zarları ile- oynayan bu kimselerin yanlarından geçtiğinizde onlara
selam vermeyiniz. Zîrâ onlar, bir araya gelip bu oyunlara daldıklarında şeytan
yanlarına yaklaşır ve askerleri ile kendilerini kuşatır. İçlerinden birisi
ayrılıp gitmek istediğinde şeytan askerleri ile birlikte onun göğsüne bir
yumruk vurur. Böylece hepsi birden dağılıncaya kadar oyuna devam ederler. Tıpkı
bir leşin başına birikmiş köpekler gibi. Köpekler karınlarını doyurur öyle
ayrılırlar. Çünkü bunlara yalan söyleyerek ‘şah öldü’ derler.”</p>

<p><b>(İmâm Zehebî (rh.a.), Büyük Günâhlar,
82-84.s.)</b></p>

<p><b>&nbsp;</b></p>

<p><b>&nbsp;</b></p>

<p><b>29 TEMMUZ 2005</b></p>

<p><b>AMİR’LE ERBED’İN SÛ-İ KASTE YELTENMELERİ</b></p>

<p>Peygamberimiz (s.a.v.) oturduğu sırada, Âmir b. Tufeyl
ile Erbed varıp Peygamberimiz (s.a.v.)’in önüne oturdular. Peygamberimiz
(s.a.v.), Âmir'in oturması için bir döşek, minder getirtti.</p>

<p>&quot;Ey Âmir! Müslümân ol!” buyurdu. Âmir “Yâ Muhammed
(s.a.v.)! Müslümân olursam, bana ne yapacaksın?” diye sordu.</p>

<p>Peygamberimiz (s.a.v.): “Müslümânların
yarârlandıklarından, sen de yarârlanacak, onların mükellef bulundukları
vazîfelerle, sen de mükellef bulunacaksın!” buyurdu. Âmir b. Tufeyl: “Müslümân
olursam, senden sonra bu işe beni me’mur edecek misin?” diye sordu.</p>

<p>Peygamberimiz (s.a.v.): “Bu, ne senin için, ne de
kavmin için mümkündür! Bu, ancak Allâh'a âid bir iştir. O, bunu, dilediği
zamân, dilediğine verir. Fakat, ben, seni süvâri kumandanı yapayım. Çünkü, sen,
süvâri adamsın!” buyurdu. Âmir b. Tufeyl: “Ben, zâten bu gün Necd süvârilerinin
başında bulunuyorum. Sen, çöller halkını bana ver! Şehirler halkı senin
olsun!&quot; dedi.</p>

<p>Peygamberimiz (s.a.v.): “Olmaz!” buyurdu. Âmir b.
Tufeyl, Erbed'in, Peygamberimiz (s.a.v.)’e yapacağını yapması için
“Peygamberimiz (s.a.v.)’i lafa tutup beklemek istedi ve Erbed'in bir şey
yapamadığını görünce “Yâ Muhammed (s.a.v.)! Beni, kendine dost ve yardımcı
edin!” dedi. Peygamberimiz (s.a.v.): </p>

<p>“Hayır! Vallâhi, sen, Allâh’ın birliğine ve şerîki
bulunmadığına îmân etmedikçe, ben, seni kendime dost ve yardımcı edinmem!”
buyurdu. Bunun üzerine Âmir: “Yâ Muhammed (s.a.v.)! Benimle gel de tenhâda
konuşalım.” dedi. Peygamberimiz (s.a.v.) kalktı, duvara doğru çekilip Âmir’le
konuşmaya başladığı sırada Erbed, kılıcına el attı. Eli sanki kılıcın kını
üzerinde kuruya kaldı! Kılıcını kınından çıkarmaya bir türlü güç yetiremedi.
Peygamberimiz (s.a.v.), dönüp Erbed’in yapmak istediği şeyi görünce, hemen
onların yanından ayrıldı.</p>

<p><b>(M. Âsım Köksal, Peygamberler Târihi, 17.c.,
11.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>30 TEMMUZ 2005</b></p>

<p><b>BİD‘ATLAR HAKKINDADIR</b></p>

<p>“Şeriatta bid‘at; Resûlullâh (s.a.v.)’in zamânında
olmayan şeylerin, yeniden ve sonradan konulmasıdır.” denilir.</p>

<p>Musannifin haşiyelerinden naklen denildi ki:Bid’atların en çirkini on tanedir: 1- Kur’an’ın ücretle tilâvet edilmesidir. Bu
husûs kira gelirleriyle okutmakta da böyledir. Çünkü, böyle bir gelirin vakf
edilmesi bâtıldır. Zikir, duâ ve salâvat da böyledir. Kezâ emtiasına revaç
kazandırmak için, teşbih ve benzeri de bundandır. Buna, namâzdan sonra mal
istemek için kıraat da dahil olur. 2- Ölü yemeği ve kabirlerde mumların
yakılması, cenâze önünde ve düğünlerde ve bunların benzerlerinde aşikâr zikir
yapmak, kabir üzerine binâ yapmak, onu süslemek ve onun yanında gecelemek. 3-
Nafile ibâdette cemaat olmak. Buna Regâib, Berât, Kadir gecesi namâzları ve
cemaatla tesbih namâzları dahil olur. 4- Ta‘dil-i erkânı terketmek ve namâzda karganın
tane toplaması gibi, secde etmek süratle başı yere koyup kaldırmak. 5- İmâmdan
ileri geçmek ve ona muhalif olmak. 6- Safları düzgün tutmamak. 7- Şarkı
söylemek ve şarkı dinlemek. Kur’ân’daki ve zikirlerdeki teğannî bundandır. Raks
ve def çalmak da bunlara dahildir. 8- Hutbe okurken tasliye (salavat getirmek),
tarziye (radıyallâhu anh demek), temin (yani salat getirmek, radıyallâhu anh
demek ve amin demek) ve bunların benzerini yapmak. 9- Müsrif kimseye ve
mescidde dilenene sadaka vermek ve bir şey karşılığında oyun oynamak ve raks
etmek ve Kur’ân hatmi için yemek yapmak veyâ şöhret ve riyâ için yemek yapmak.
10- Kadınların toplanmaları ve aşikâr bir şekilde tevhîd getirmeleri, yabancı
bir erkeğin evinde tebrikleri kabûl, tâziye ve hasta ziyâreti için halvet
etmeleri yani tek başına kalmaları, kabirleri ziyâret etmeleri, da‘vet eden
yabancı bir erkek ise, o davete gitmeleri, kadınların Peygamber (s.a.v.)’in
mevlidini evin dışından erkeklerin işiteceği şekilde aşikâr okumaları gibi...
Bahusûs evli olan kadın ve genç kızların süslenerek güzel kokular
sürünmeleri...</p>

<p><b>(Hz. Muhammed Mevlânâ Ebû Saîd Hâdimî
(k.s.),</b></p>

<p><b>Berîka Tercemesi, 263-264.s.)</b></p>

<p><b>31 TEMMUZ 2005</b></p>

<p><b>PEYGAMBER (S.A.V.) EFENDİMİZİN MUHTEREM
EVLÂDI HZ. İBRÂHÎM’İN CENÂZE NAMÂZININ KILINMASI VE DEFNEDİLMESİ</b></p>

<p>Peygamberimiz (s.a.v.), Bakî‘ kabristanında Hz.
İbrâhîm'in cenâze namâzını kıldırdı. Cenâze namâzını kıldırırken dört tekbir
aldı.</p>

<p>Peygamberimiz (s.a.v.)’e “Yâ Resûlallâh! İbrâhîm'i,
nereye gömelim?” diye soruldu.</p>

<p>Peygamberimiz (s.a.v.): “Onu, Bakî‘a, sâlih selefimiz
Osman b. Mâzun’un yanına gömünüz!” buyurdu.</p>

<p>Hz. İbrâhîm, Bakî‘ kabristanında Osman b. Mâzun'un
yanına gömüldü. Hz. İbrâhîm'in kabri, yola ve Akîl'in evine çok yakındı. Fadl
b. Abbas ile Üsâme b. Zeyd (r.a.), kabrin içine indiler.</p>

<p>Peygamberimiz (s.a.v.), kabrin kıyısında, Hz. Abbas
(r.a.) de, yanına oturdu.</p>

<p>Peygamberimiz (s.a.v.), kabrin yan tarafındaki
kerpiçler arasında bir açıklık görüp kapatılmasını emretti. Kerpici, oraya
kendi eliyle koydu ve açığı kapatıp düzeltti. “Sizden biriniz, bir iş
yaptığınız zamân onu, içe sinecek biçimde yapsın. Çünkü böyle yapmak, musîbete
uğrayanın içini yatıştırır. Gerçi bunun, ölüye ne zarârı ne de yarârı olur.
Fakat bu, dirinin gözünü aydınlatır.” buyurdu.</p>

<p>Hz. İbrâhîm, gömüldüğü zamân Peygamberimiz (s.a.v.)
“Bir kırba su getirecek kimse var mı?” diye sordu. Ensâr (r.a.)’den bir zât,
hemen bir kırba su getirdi.</p>

<p>Peygamberimiz (s.a.v.): “Saç onu, İbrâhîm’in kabrinin
üzerine!” buyurdu. Hz. İbrâhîm'in kabrinin başına bir taş getirilmesini de,
emir edip getirilen taşı kabrin başına dikti. Hz. İbrâhîm'in kabri, bir
alâmetle belirlendi.</p>

<p>Kabrinin üzerine ilk def‘â su serpilen de o, oldu.</p>

<p><b>(M. Âsım Köksal (rh.a.),</b></p>

<p><b>Peygamberler Târihi, 17.c., 18.s.)</b></p>

<p><b>&nbsp;</b></p>

<p><b>01 AĞUSTOS 2005</b></p>

<p><b>ÖLÜNÜN DİRİYE TELKÎNİ</b></p>

<p>Sekizinci Hicri asırda yaşayan büyük velîlerden
Necmeddîn İsfahânî hazretleri, ahibbâsından (sevdiklerinden) ve ehlullâhdan
birinin vefâtında, kabri başında murâkabe hâlinde dururken, o esnâda imâm
efendinin ölüye telkîn verdiğini görür ve gayri ihtiyari Necmeddîn İsfahânî
hazretleri güler. Her zamân vakur ve ciddi olan Hazret’in, hiç mu‘tadı olmayan
bu gülüşüne orada bulunanlar hayret ederler... Ve sorarlar:</p>

<p>- Efendi hazretleri! Böyle bir yerde neden güldünüz?</p>

<p>Necmeddîn İsfahânî, keşf hâli olduğu için söylemekten
çekinir. Fakat ısrâr ederler... Mecbur kalır; buyurur ki:</p>

<p>- Telkîni, diri ölüye yapar. Bu mezârdaki zâtın kalbi
ma‘nen diridir. O te‘accüb etti ve ma‘nen dedi ki: </p>

<p>“Elhamdülillâh benim kalbim diridir. Bana telkîn veren
imâmın kalbi ölüdür. Ölünün diriye telkinine hayret ettim.” demesi üzerine
gayri ihtiyâri güldüm, buyurur. </p>

<p><b>(Hz. Mahmûd Sâmî Ramazânoğlu (k.s.),
Mükerrem İnsan)</b></p>

<p><b>&nbsp;</b></p>

<p><b>GÜNÂHINI GİZLİ TUTMAK YEDİ ÖZÜRLE</b></p>

<p><b>HER ZAMAN CÂİZDİR</b></p>

<p>Birinci özür: Allâh ta‘âlâ buyuruyor ki: “Fısk ve
günâhı gizleyin.” Resûlullâh (s.a.v.) buyurdu ki: “Büyük günâha düşen bir
kimse, Allâh ta‘âlânın örtüsünü onun üzerinde bulundurmalıdır.”</p>

<p>İkinci özür: Bu dünyâda örtülü kalırsa, öbür dünyâda da
örtülü kalacağı ümîdi hâsıl olur.</p>

<p>Üçüncü özür: İnsanların ayıplaması sebebiyle kalbinin
meşgûl olacağından, ibâdeti karışık ve kalbi dağınık olmasından korkar.</p>

<p>Dördüncü özür: Kalbi insanların ayıplamasından incinir.
Bu da insanın tabiatında olan bir şeydir.</p>

<p>Beşinci özür: Günâhını söylerse, kendisini
öldüreceklerinden veyâ eziyet edeceklerinden korkar. Had cezası îcâbetse de,
günâhını gizlemeye ve tevbe etmeye şerîat da izin vermiştir.</p>

<p>Altıncı özür: Günâhını söylemekten utanır. Utanma,
güzel bir huydur ve îmandandır.</p>

<p>Yedinci özür: Günâhını söylerse, fasıkların,
günâhkârların da kendisi gibi yapacağından, günâh işlemeye atılacaklarından
korkar. Bu niyetle günâhını saklarsa ma‘zur olur. </p>

<p><b>(Huccetü’l İslâm İmâm-ı Gazâlî (k.s.),
Kimyâ-yı Saâdet, 423.s.)</b></p>

<p><b>&nbsp;</b></p>

<p><b>&nbsp;</b></p>

<p><b>02 AĞUSTOS 2005</b></p>

<p><b>FIKHIN MEVZÛU VE OKUYANINA</b></p>

<p><b>KAZANDIRDIĞI ECİR VE SEVÂBLAR</b></p>

<p>Fıkhın Mevzûu: mükellef olmasına bakarak mükellefin
fiilidir. Mükelleften maksad, akıl baliğ olan kimsedir. Binâenaleyh mükellef
olmayan kimsenin fiili, fıkhın mevzûundan değildir. Telef edilen malların
ödenmesi ve zevcelerin nafakasıyla sabî ve mecnûn değil; onların velîleri
muhâtab olur. Nitekim hayvanların telef ettiği şeylerle de sahibi muhâtab olur.
Sahibi, hayvanı muhafaza da kusûr ettiği için onun yaptığı zararı, kendisi
yapmış gibi olur. Sabînin namaz, oruç gibi ibadetlerinin sahîh olup sevâb
kazandırması, hükümleri sebeblere bağlamak kabilinden aklîdir. Onun için sabî,
ibadetlerle muhatâb olmamıştır. Ona ibadetlerin emir olunması, alışsın da
bülûğa erdikten sonra bırakmasın diyedir.</p>

<p>İsbattan murâd: Vâcib ve haram gibi kendisi ile teklîf
sâbit olan fiillerdir. </p>

<p>Fıkhın istimdâdı (kaynağı): Kitab, sünnet, icmâ-i ümmet
ve kıyâstır. Tâlî (ya‘ni ikinci derecede) birtakım deliller varsa da bunlardan:Bizden öncekilerin şerâiti ile amel, kitaba tâbî olduğu gibi; ashâb (r.a.e.)’in
sözleri, sünnete; halkın teâmülleri, icmâya; teharrî ve istishâb, kıyasa
tabidir. </p>

<p>İki cihandan murâd: Dünya ve âhirettir. Fıkıh okuyan
kimse, dünyâda kendini cehâlet çukurundan kurtararak, ilmin zirvesine çıkardığı
gibi âhirette de görülmedik ni‘metlere nâil olur.</p>

<p>Fıkhın fazîletleri pek çoktur ve meşhûrdur. El-Hulâsa
ve diğer eserlerde beyân edildiği vecihle “Fıkhı, muallimden işitmeden sâdece
fakîhlerin kitablarına bakmanın (okumanın) gece namazından daha makbûl
olmasıdır.” Ya‘ni bir fıkıh kitabını muâllimden dinlemeden kendi kendine
mütâlaa etmek (okumak, tetkik etmek, düşünmek) dinleyerek okumaktan daha alt
derecede olduğu halde gece namazından efdâl olursa, dinleyerek okuduğu zaman ne
olacağını sen hesâb et!</p>

<p><b>(İbn-i Âbidîn, Terc. Ahmed Dâvudoğlu (r.h.),
1.c., 35.s.)</b></p>

<p><b>&nbsp;</b></p>

<p><b>&nbsp;</b></p>

<p><b>03 AĞUSTOS 2005</b></p>

<p><b>İMÂM-I A‘ZAM (R.A.) MEVKÎ VE MAKAM SÂHİBLERİNDEN
HEDİYE KABÛL ETMEZDİ</b></p>

<p>Tevâtür yoluyla nakledildiğine göre Ebû Hanîfe (r.a.)
hazz (Hazz: Arışı ipek ve argacı yün ve tiftikten olan elbisedir. Mübah
olduğundan sahâbe ve tabiîn hazretleri de giyerlermiş.) ticâretiyle uğraşarak
bu san‘attaki mahâretinden dolayı gâyet mes‘ûd ve refâh içinde yaşardı. Kûfe’de
ticâret merkezi olan dükkânında kendileri otururdu. Birçok ortağı olup mal
almak için değişik ülkelere onlar sefer eder, elde edilen kazancın fazlasını
Allâh (c.c.) yolunda dağıtır; önde gelen âlimleri, arkadaş ve öğrencilerini
dâimâ nefsine tercîh ederek mürüvvetini gösterirdi. Ticâret kazancıyla yetinir,
zamânının halîfe ve emirlerinden ihsân ve hediye kabûl etmezdi. Birkaç kez
Halîfe Mansûr’un hediyesini kabûl etmek durumunda kalmış, ancak onları
biriktirmiş ve bir gün halîfeye otuz bin dirhem hâlis gümüş sikkeyi: “Ben
burada (Bağdad’da) garîb kimseyim. İnsânların emânetlerini muhafaza edecek
yerim yoktur. Bunlar Beytülmâl’de dursun.” diyerek güzel bir yolla iâde etmiş.
Hattâ öldüğünde olayın gerçek yüzü anlaşılarak Halîfe Mansûr: “Ebû Hanîfe
(r.a.) bizi aldatmış.” diye şaşkınlığını ifâde etmiştir.</p>

<p>Bir def‘asında da adı geçen halîfe ile eşi arasında
düşmânlık ortaya çıktı. Eşinin arzusu üzerine Ebû Hanîfe (r.a.) hakem ta‘yîn
edilmişti. Kendisi, perde arkasından dinlediği hâlde, Halîfe: “Nikâhla kaç
hâtunun bir arada bulunması câizdir?” diye sorunca, İmâm-ı A‘zam (r.a.): “Dört”
cevâbını verdi. “Câriyelerden kaç?” deyince: “Dilediği kadar” dedi. “Bu sözün
aksine inanan var mıdır?” deyip İmâm-ı A‘zam (r.a.): “Hayır” deyince eşine
hitâben: “Şerîatın hükmünü işitiyor musun?” dedi. Bunun üzerine İmâm-ı A‘zam
(r.a.) şöyle dedi: “Ey mü’minlerin emîri! Fakat bu dediğimiz hep kadınlar
arasında adâlet edebilenler içindir. Çünkü Allâh ta‘âlâ: “Haksızlık yapmaktan
korkarsanız, bir tane alın!” buyurmuştur. Şerîatın edebiyle edeblenmek herkese
lâzımdır.” Bunun üzerine Mansûr susmayı tercîh etti. İmâm-ı A‘zam (r.a.) oradan
ayrıldığında eşi tarafından güzel hediyeler takdîm edildiyse de kabûl
etmeyerek: “Ben yüce dînin gereğini açıkladım. Kimseye yakın olmak ve
dünyâlıktan faydalanmak istemedim.” dedi.</p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmâil Hakkı (rh.a.),
240-241.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>04 AĞUSTOS 2005</b></p>

<p><b>MÜBÂREK “ÜÇ AYLAR”DA OKUNACAK DUÂLAR</b></p>

<p>Receb-i şerifte okunacak duâ:</p>

<p>Bi’smi’llâhi’r- rahmâni’r- rahîm</p>

<p>Allâhümme bârik lenâ fî recebe ve şa‘bân ve belliğnâ
ramazân vahtim lenâ bi’l-îmân ve yessir lenâ bi’l- kur’ân.</p>

<p>(Bu duânın, sayı tahdidi olmamakla beraber, Receb-i
şerif boyunca günde 100 def‘a okunmasında fazîlet vardır.)</p>

<p>Receb-i şerîf duâları:</p>

<p>İlk On (10) gün: </p>

<p>“Sübhâna’llâhi’l- hayyil- kayyûm”</p>

<p>Orta: “Sübhâna’llâhi’l- ehadi’s- samed”</p>

<p>Son On (10) gün: “Sübhâna’llâhi’l- gafûri’r- rahîm”</p>

<p>Şa‘bân-ı şerîfte okunacak duâ:</p>

<p>Allâhümme bârik lenâ fî şa‘bân ve belliğnâ ramazân
vahtim lenâ bi’l-îmân ve yessir lenâ bi’l- kur’ân.</p>

<p>(Bu duânın, sayı tahdidi olmamakla beraber, Şa‘bân-ı
şerîf boyunca günde 100 def‘a okunmasında fazîlet vardır.)</p>

<p>Şa‘ban-ı şerîf duâları:</p>

<p>İlk On (10) gün: “Yâ latîfü celle şânühü”</p>

<p>Orta On (10) gün: “Yâ rezzâku celle şânühü”</p>

<p>Son On (10) gün: “Yâ azîzü celle şânühü”</p>

<p>Ramazân-ı şerîfte okunacak duâlar:</p>

<p>İlk On (10) gün: “Yâ erhame’r- râhimîn”</p>

<p>Orta On (10) gün: “Yâ gaffârü’z- zünûb”</p>

<p>Son On (10) gün: “Yâ ‘atîka’r- rikâb”</p>

<p>1. Îkâz: Bu duâlar günde en az yüz (100) def‘a okunmalıdır.
</p>

<p>2. Îkâz: Ramazân-ı şerîfin herhangi bir gecesi Fetih
sûresi okunursa, o sene içindeki kötülük, belâ ve musîbetlerden bi-izni’llâhi
ta‘âlâ muhâfaza olunur. </p>

<p>3. Îkâz: Ramazân-ı şerîfin yirmi üçüncü (23.) gecesi
Sûre-i Ankebût ve Sûre-i Rûm okunur. </p>

<p>4. Îkâz: Ramazân-ı şerîfin herhangi bir gününde 363 (üç
yüz altmış üç) İhlâs-ı şerîf okunur.</p>

<p><b>&nbsp;</b></p>

<p><b>&nbsp;</b></p>

<p><b>05 AĞUSTOS 2005</b></p>

<p><b>RECEB AYININ FAZÎLETLERİ</b></p>

<p>Receb demek heybetli, muazzam, muhterem, kıymetli
demektir. Receb ayı Hz. Âdem (a.s.)’dan beri kıymetli idi. Ayrıca Receb ayı
“eşhuru’l- hurum” (Harâm Aylar)dan olup bu ayda savaş yapmak, harâm
sayılmıştır. Yüce Allâh (c.c.) Kur’ân-ı kerîminde şöyle buyuruyor: “Ey îmân
edenler. Bu dört ayda (Zi’l-ka‘de, Zi’l-hicce, Receb, Muharrem) (nefsinize)
zulmetmeyiniz. Çünkü bu aylarda işlenecek güzel amellerin sevâbı, kötülüğün
cezâsı öteki aylardan daha büyüktür.” İkrime ve İbn-i Abbâs (r.a.)’den rivâyet
edilen bir hadîs-i şerîfte şöyle buyuruluyor: “Receb Allâh (c.c.)’ün ayıdır.
Şa‘bân Benim ayımdır. Ramazân ise, ümmetimin ayıdır.” Bu ay Allâh (c.c.)’ün ayı
olduğu için Zât-ı İlâhîyi bildiren “İhlâs” sûresini çok okumak lâzımdır.
Bilhassa İhlâs sûresini günde 11 def’a okumak tevhîd, istiğfâr ve salâvât-ı
şerîfeyi ihmâl etmemek lâzımdır. Abdullâh b. Zübeyr (r.a.)’den rivâyet edilen
bir hadîs-i şerîfte:“Bir kimse, Receb ayında (şehrü’l-esem olan) bir mü’mini
bir sıkıntıdan kurtarsa, Allâh ta‘âlâ o kimseye Firdevs’te gözünün görebileceği
yükseklikte bir saray verir. Receb’e ikrâm ve hürmet ediniz. Zîrâ Allâh ta‘âlâ
da size bin çeşit kerâmetle ikrâm, ihsân eder.” buyurmaktadır.</p>

<p>Resûlullâh (s.a.v.), bu aya ta’zîmen ekseriyâ oruçlu
bulunurlardı. Receb’de oruç tutanlar Allâh ta‘âlânın üç türlü iyilik ve
inâyetine mazhâr olurlar: Bunlardan biri, geçmiş günâhların mağfireti;ikincisi, kalan ömürlerin bereketi; üçüncüsü “müfekkuf” haşirde susuzluktan
emin olmasıdır. Bir başka hadîs-i şerîfte: “Bir kimse Receb’in ilk günü oruç
tutsa, Allâh ta‘âlâ onun bu orucunu yetmiş yıllık günâhına keffâret sayar...”</p>

<p>Bir ihtiyâr, Resûlullâh (s.a.v.)’in Receb ayının
fazîleti hakkındaki beyânlarından sonra: “-Yâ Resûlallâh (s.a.v.)! Ben
ihtiyârım, Receb ayının küllîsini tutamam.” dediğinde: “-Sen Receb’in evvel
günü, ortası ve âhir günü oruçlu ol, cümlesini oruç tutmuş gibi olursun.”
buyurmuşlardır. </p>

<p>Receb ayı içerisinde iki fazîletli gece vardır. Bu
gecelere kandil denir. Receb-i şerîfin ilk cum’a gecesine Regâib gecesi,
yirmiyedinci gecesine Mi‘râc gecesi denir.</p>

<p><b>(Hz. Gavs-ı A‘zam Seyyid Abdü’l-kâdir-i
Geylanî (k.s.),</b></p>

<p><b>Üç Aylar ve Fazîletleri)</b></p>

<p><b>&nbsp;</b></p>

<p><b>06 AĞUSTOS 2005</b></p>

<p><b>HARÂM YEMEMEK</b></p>

<p>Enes (r.a.)’den şöyle rivâyet olunur: Ben “Yâ
Resûlallâh (s.a.v.) Allâh (c.c.)’e duâ et, beni, duâsı kabûl edilenlerden
kılsın.” demiştim de Resûl-i Ekrem (s.a.v.):</p>

<p>“Ey Enes, helâl kazan duân kabûl edilir. Ağzına bir
lokma harâm koyan kimsenin kırk gün duâsı kabûl edilmez buyurduydu.” Beyhakî
(rh.a.), Resûlullâh (s.a.v.)’e vardırdığı bir isnâdında şöyle rivâyet ediyor:</p>

<p>“Allâh ta‘âlâ aranızda rızıklarınızı taksîm buyurduğu
gibi huylarınızı da taksîm etti. Allâh ta‘âlâ dünyâlığı, sevdiğine de
sevmediğine de verir. Dîni ise yalnız sevdiği kimselere verir. Allâh ta‘âlâ
dîni kime vermişse onu sevmiştir. Harâm mal kazanan hiç bir kul yoktur ki,
kabûl edilmesi için o, harâmı tasadduk etmemiş, hakkında hayırlı olması için
infâk etmemiş veyâ geride bırakmamış olsun. Muhakkak bunlar onun cehenneme
varışını artırır (çabuklaştırır). Allâh ta‘âlâ günâhı günâhla gidermez, ancak
günâhı iyilikle yok eder.”</p>

<p>Yûsuf b. Esbat’ın şöyle söylediği rivâyet edilir: “Genç
insan ibâdet ettiği vakit iblis yardımcılarına: “Onun nereden yediğine bakın.
Şâyet yediği harâm ise onu bırakın, yorulsun, uğraşsın. Harâm yiyerek ibâdet
yapması ona fayda vermez.” der. Bu zâtın söylediklerini Resûl-i Ekrem
(s.a.v.)’in: “Yediği harâm, içtiği harâm, giydiği harâm olan ve harâm ile beslenmiş
kişinin duâsına nasıl icâbet olunur?” sözleri te’yîd etmektedir.</p>

<p>“Bir kimse on dirheme bir elbise satın alsa parasının
içinde bir dirhem harâm bulunsa o elbise sırtında oldukça Allâh onun namâzını
kabûl etmez.”</p>

<p>Resûl-i Ekrem (s.a.v.) buyurdu: “Kıyâmet gününde
“Tihame” dağı gibi sevâbları olan birtakım insanlar getirilir. Bunlar getirilip
hesâba çekildiklerinde, Allâh bu iyiliklerini saçılmış ve hiç bir değeri
olmayan zerreler yapar, sonra onları cehenneme atar.” Yâ Resûlallâh (s.a.v.) bu
nasıl olur? diye soruldukta Resûl-i Ekrem (s.a.v.):</p>

<p>“- Onlar namâz kılar, oruç tutar, zekât verir,
haccederlerdi. Şu kadar ki kendilerine harâmdan bir şey sunulduğunda onu kabûl
ederlerdi. Allâh da bunun için bütün amellerini geçersiz kıldı.” buyurdu.</p>

<p><b>(İmâm Zehebî (rh.a.), Büyük Günâhlar,
108-111.s.)</b></p>

<p><b>07 AĞUSTOS 2005</b></p>

<p><b>SİLSİLE-İ ALİYYE’NİN YİRMİNCİ POSTNİŞİNİ HZ.
DERVÎŞ MUHAMMED (K.S.A.)</b></p>

<p>Kendileri bizzât her husûsta “sünneti seniyye”yi
öğrenip yaşayan ve insanları da irşâd ile itikâdda, amelde, ahlâkta, muâmelâtta
ve her husûsta “sünnet-i seniyye”ye kılavuzlayan veliy-yi kâmil ve vâris-i
ilm-i Resûlullâh (s.a.v.) olan büyük zâtlardandır.</p>

<p>Doğum târihi bilinmemektedir. İrtihâlleri: 1562 (H.
970)’te, ikinci binin yenileyicisi İmâm-ı Rabbânî hazretlerinin dünyâyı
teşrîflerinden bir sene önce, Büster kasabasının Dasferâr köyünde vâki olmuş ve
kabri şerîfleri oradadır.</p>

<p>Rûh ilimlerinde mütehassıs idi. Büyük âlim ve kâmil bir
velî olan dayısı Kadı Muhammed Zâhid (k.s.)'den ders alarak yetiştiler.
Dayısına talebe olmadan önce, on beş sene nefsinin isteklerinden kurtulmak için
mücâhede etmişler ve insanlardan uzak yaşamışlardır. Bir gün ellerini açıp,
âcizliğini ve çâresizliğini Allâh ta‘âlâya yalvararak arz etmiştiler ki aniden
Hızır (a.s.) gelip: “-Eğer sabır ve kanâat istiyorsan, Muhammed Zâhid'in hizmet
ve sohbetine kavuşmakta acele et. O sana sabır ve kanâati öğretir.&quot;buyurdu. Muhammed Zâhid (k.s.a.)'in yüksek huzûrunda ilim tahsîl gördü. Güzel
terbiye görüp, kemâle erdi. Hocasının irtihâlinden sonra yerine geçip, Semerkand'da
doğru yoldan ayrılanlarla ve dîne sonradan sokulan bid'at sahipleriyle uğraştı.
Bid'atleri yok etti ve terbiyesiyle birçok velî yetiştirdi. İnsanları Allâh
ta‘âlânın yoluna çağırmada çok gayret gösterdi. Talebelerinin terbiyesi
hususunda, insanüstü bir kuvvet ve gayrete sahipti. İnsanlara doğru yolu
göstermek için yetiştirdiği yüksek talebeleri pek çoktur. Bunların en büyüğü
Hâce Muhammed İmkenegî (k.s.a.)'dir.</p>

<p>Denilir ki: Allâh ta‘âlâya yalvarmış: “Yâ Rabbi, bu
olanlar, sırlarım seninle benim aramda kalsın.” Bunun içindir ki menakıbı
kısadır. Allâh cümlemizi şefaâtlerine nail eylesin ve yollarında bulundursun
(Amin).</p>

<p><b>(Yeni Rehber Ansiklopedisi, 5.c., 300.s.)</b></p>

<p><b>&nbsp;</b></p>

<p><b>08 AĞUSTOS 2005</b></p>

<p><b>ÖLÜM GÜZEL BİR NASÎHATTİR</b></p>

<p>Ölüm; güzel bir nasîhattir.</p>

<p>Taberânî; Ammâr (r.a.)’den naklettiğine göre;Peygamberimiz (s.a.v.) şöyle buyurdu: “Ölüm vâiz olarak, yakîn de zenginlik
olarak kâfîdir.”</p>

<p>Ölüm; taatları emr etmekle ve harâmlardan da nehy
etmekle bir vâizdir ve buna kâfidir. Va’z; kendilerinde ibret olan şeylere
da‘vet etmektir. Hakk ta‘âlâya inkiyad ve ona boyun eğmek içindir. Bu nasıl
kâfi gelmesin ki, bu gün dünyâda yarın kabirlerden birindesin. Nasıl olmasın
ki, o insan için en büyük musîbet ve başa gelen en büyük beladır. Ondan daha
büyüğü Allâh ta’âlânın zikrinden gaflet ve onun tefekkürünün azlığından
kaynaklanmaktadır. Halbuki onun için vahdet, akıllı kişi için de ibret vardır.</p>

<p>Seyyidü’l-Ebrâr (s.a.v.)’in şu sözünden sonra senin
için özür beyân etme hakkı var mıdır? </p>

<p>Şöyle buyurmuştur: Vâiz olarak ölüm kâfidir. Gafillere
uyarak ölümün hücum etmesine kadar gecikmenden beklemenden haya etmez misin? O
gafiller ki; onlar birbiriyle itişip dururlarken, kendilerini yakalayacak bir
tek sayhadan başkasını gözetmezler, işte o zamân bunlar bir vasiyyette bile
bulunamâzlar. Hattâ o vakit; ailelerine dahi dönecek halde değildirler. Böylece
onlara hastalık, ölümden korkutucu bir haberci olarak gelir. Onlarsa men
olunmazlar, alıkonulmazlar ve onlara ak saçlılık ölümden bir elçi olarak gelir,
ondan ibret almazlar.</p>

<p><b>(Hz. Muhammed Mevlânâ Ebû Saîd Hâdimî
(k.s.), </b></p>

<p><b>Berîka Tercemesi, 107-108.s.)</b></p>

<p><b>HADÎS-İ ŞERÎF</b></p>

<p>“Her kul öldüğü hâl üzere diriltilecektir.” (Müslim) </p>

<p>“Sizden biriniz sakın Allâh’a hüsnü zân etmediği hâlde
ölmesin” (Müslim)</p>

<p><b>09 AĞUSTOS 2005</b></p>

<p><b>RECEB AYININ İLK PERŞEMBE</b></p>

<p><b>GÜNÜNDEKİ ORUÇ</b></p>

<p>Bir pîr-i fânî ayağa kalkıp: </p>

<p>“- Yâ Resûlallâh (s.a.v.), ben Receb ayının hepsini
oruçlu geçiremem.” deyince Resûlullâh (s.a.v.) Efendimiz: </p>

<p>“- Sen Receb ayının birinci, onbeşinci ve sonuncu
günleri oruç tut. Hepsini tutmuş sevâbına kavuşursun. Çünkü sevâblar on misli
yazılır. Fakat sen, ilk cum‘a gecesinde gâfil olma ki melekler o geceye Regâib
gecesi demişlerdir. </p>

<p>O gecenin üçte biri geçtikten sonra göklerde ve yerde
bir melek kalmaz, hepsi Kâ‘be’nin etrafında toplanırlar. Allâh ta‘âlâ onlara
hitâb eder: </p>

<p>“Ey meleklerim, Benden dilediğinizi isteyiniz!” der.
Onlar da:</p>

<p>“- Dileğimiz, Receb ayında oruç tutanları mağfiret
etmendir.” derler. Allâh ta‘âlâ da:</p>

<p>“- Ben, Receb ayında oruç tutanları mağfiret ettim.”
buyurur.” diye buyurdular.</p>

<p><b>(Hz. Gavs-ı A‘zam Seyyid Abdü’l-kâdir-i
Geylânî (k.s.), Gunyetü’t-Tâlibîn)</b></p>

<p><b>&nbsp;</b></p>

<p><b>HADÎS-İ ŞERÎF</b></p>

<p>“Receb’de bir gün ve bir gece vardır ki o günde oruç
tutan ve o gecede namâz kılan kimse için yüz sene oruç tutmuş ve yüz sene
ibâdet etmiş gibi sevâb verilir.”</p>

<p><b>&nbsp;</b></p>

<p><b>İFTAR DUÂSI</b></p>

<p>Allâhümme leke sumtü ve bike âmentü ve ‘aleyke
tevekkeltü ve ‘alâ rızkıke eftârtü ve li-savmi ğadin neveytü fa’ğfirlî mâ-
kaddemtü vemâ- ahhartü.</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>10 AĞUSTOS 2005</b></p>

<p><b>REGÂİB GECESİ VE NAMÂZI</b></p>

<p>Ramazân-ı şerîfin karşılayıcısı durumunda olan mübârek
aylardan Receb ayının ilk cum‘a gecesine Regâib gecesi denir. Bu geceye Regâib
gecesi denmesinin asıl sebebi şudur: Bu gecede Peygamberimiz (s.a.v.)’e hâs
bazı ma‘nevî ihsânlar vâki olmasıdır ki bunun şükür ifâdesi olarak
Peygamberimiz (s.a.v.) on iki rek‘at namâz kılmışlardır. Resûlullâh (s.a.v.):“Bir kimse Receb’in ilk perşembe gününü oruç tutup o günün gecesinde (akşam ile
yatsı  arasında) iki rek‘atta bir selâm vererek on iki rek‘at namâz kılsa
(şöyle ki: Her rek‘atta bir Fâtiha, üç Kadîr sûresi, on iki İhlâs sûresi okumak
sûretiyle namâzdan sonra “Allâhümme salli ‘alâ muhammedin nebîyyi’l- ümmiyyi ve
‘alâ âlihi ve sellim” diyerek benim üzerime yetmiş def‘a salâvât-i şerîfe
getirdikten sonra secdeye varsa, secdede (70) def‘a “Sübbûhun kuddûsun rabbünâ
ve rabbü’l- melâiketi ve’r-rûh” dedikten sonra secdeden başını kaldırsa,
oturduğu yerde 70 def’a “Rabbi’ğfir ve’rham ve-tecâvez ‘ammâ ta‘lemü inneke
ente’l- e‘azzü’l- ekrem” dedikten sonra ikinci def‘a secde edip secdede iken
birinci def‘a secdede ne okumuşsa aynen onları tekrar eder bitiminde ise
secdede Allâh (c.c.)’den isteyeceklerini ister, duâ ve niyâzını yaparsa, Hakk
ta‘âlâ da onun ihtiyâçlarını, dilek ve temennilerini kabûl eder.”
buyurmuşlardır.</p>

<p>Bu namâzı kılanlar hakkında Resûlullâh (s.a.v.) şu
mübârek sözlerini beyân buyurmuşlardır:</p>

<p>“Nefsim kudret elinde olan Allâh ta‘âlâya kasem ederim
ki her hangi bir erkek ve kadın ta‘rif edilen bu namâzı kılarsa, Yüce Allâh
bütün günâhlarını bağışlar; günâhları denizin köpüğü ve kum taneleri de
dağların ağırlığı ve ağaçların yaprakları kadar çok olsa bile. Bundan başka,
kıyâmet günü âilesinden (yedi yüz) kişi hakkında şefâat hakkı verilir, müjdeler
olsun ki, sen her türlü sıkıntılardan kurtuldun, rahatı buldun...” denilir.</p>

<p><b>(Hz. Gavs-ı A‘zam Seyyid Abdü’l-kâdir-i
Geylânî (k.s.), Üç Aylar ve Fazîletleri, 37. s.)</b></p>

<p><b>&nbsp;</b></p>

<p><b>11 AĞUSTOS 2005</b></p>

<p><b>MA‘RİFET, TEVHÎD, SIRR, HAFÎ</b></p>

<p>Ma‘rifet, Allâh (c.c.)’u sıfatlarıyla tanımaktır.
Ma‘rifetin mahalli, fuâd denilen kalbin içidir.</p>

<p>Tevhîd, Allâh (c.c.)’u vahdaniyyet yönüyle tanımaktır.
Vahdaniyyetin mahalli, sırrdır. Sırr, fuâdın içidir. Bu keyfiyyet (husûs), şu
âyet-i celîlenin ma‘nâsından mülhem olarak ifâde edilmiştir:</p>

<p>“Allâh, göklerin ve yerin nûrudur. O’nun nûrunun
temsîli, içinde ışık bulunan bir kandile benzer. O ışık bir cam içindedir. Cam
ise sanki inci gibi parlayan bir yıldızdır.” (Nûr s.
35.â.)</p>

<p>Bu âyet-i celîlede Allâh ta‘âlâ, göğsü, bir kandil;kalbi, bir çanak; fuâdı yanan bir ışık; sırrı bir ağaç olarak tasvîr etmiştir.
Sırrın içi hafî diye tâbîr edilen bir yerdir ki burası hidâyet nûrunun tecellî
ettiği yerdir. Kulun, bu yere müdâhale etme gücü yoktur. Ancak Allâh ta‘âlâ,
sapık olan kulunu hidâyete erdirmeği murâd ederse, nûrunu kalbin bu hafî
denilen yerine bırakır; böylece kalbin içi nûr ile parıldar. İşte bu îzâh tarzı
Sûre-i Zümer’in 22. âyetinde geçen “fehüve ‘alâ nûrin min rabbihi” ya‘ni “O,
Rabbi tarafından gönderilen bir nûr üzerindedir.” nassın ma‘nâsıdır. Sonra bu
nûr sırra doğru parıldayarak ışık saçar. Böylece kulun Allâh’ı tevhîd etmek
melekesini kuvvetlendirir. Dolayısıyla kul, Allâh ta‘âlâyı tevhîd eder ve
putlardan uzak olur. Sonra o nûr, durmayıp fuâda doğru ışık saçar; böylece
kulun Allâh’ı bilmek melekesini takviye eder dolayısıyla kul, Allâh’ı bütün
sıfatlarıyla tanımış olur. Sonra o nûr, kalbe doğru ışık saçarak, kulun îmân
melekesini takviye eder. Sonra o nûr, göğüse doğru ışık saçarak kulun İslâm
melekesini takviye eder. Sonra o nûr, göğüsten vücûdun bütün a‘zâlarına doğru
yayılır.</p>

<p><b>(İmâm-ı Mâtûrîdî (r.h.), Fıkhu’l-Ekber
Şerhi, 32-34. s.)</b></p>

<p><b>&nbsp;</b></p>

<p><b>&nbsp;</b></p>

<p><b>             12 AĞUSTOS 2005</b></p>

<p><b>PEYGAMBER (S.A.V.) EFENDİMİZDE</b></p>

<p><b>DÜNYÂ SEVGİSİ YOKTU</b></p>

<p>Bir hadîste şöyle vârid olmuştur:</p>

<p>“Cebrâîl (a.s.) ona inip dedi ki: Allâh (c.c.)’ün sana
selâmı var, isterse şu dağları ona altın yapayım, nereye giderse gitsin o altın
dağları onunla beraber olur, diyor (ne dersin?). Bir an düşündü (Rabbinin
kendisine verecek olduğu ilhâmı bekledi) ve şöyle konuştu”:</p>

<p>- Ey Cibrîl, dünyâ, yurdu olmayanın yurdudur. Ve yine
(o) malı olmayan kimsenin malıdır. Aklı olmayan kimse toplar bunları! Cebrâil
(a.s.)’ın cevâbı şu oldu: - “Yâ Muhammed (s.a.v.)! Allâh seni Kavl-i Sabit ile
dimdik kılmıştır.”</p>

<p>Âişe (r.anhâ)’nın şöyle dediği naklediliyor: “Zamân
olurdu tam bir ay beklerdik, evimizde (yemek için) ateş yakmazdık ve sadece
hurma ile su bulunurdu (yanımızda).”</p>

<p>Abdurrahman b. Avf (r.a.)’den: “Resûlullâh (s.a.v.), ne
kendi ve ne de ehl-i beyti, arpa ekmeğinden doymadan irtihâl etti.” Âişe, Ebû
Ümâme ve İbn Abbas (r.a.e.)’den bu meâlde hadîs rivâyet edilmiştir.</p>

<p>İbn Abbas (r.a.) dedi ki: “Resûlullâh (s.a.v.) ve
ailesi birçok geceler akşam yemeğini yemeden yatarlardı. Akşam yiyecek bir şey
bulamazlardı.”</p>

<p>Enes (r.a.)’den: “Resûlullâh (s.a.v.) (rahatça) sofrada
(tantanalı) konaklarda yemek yememişlerdir. Kendisine yumuşak ince ekmek de
yapılmamıştır. Hiç kızartılmış koyun da görmemiştir.”</p>

<p>Âişe (r.anhâ)’dan: “Onun (üzerinde uyuduğu) yatağı içi
lif dolu deri idi.”</p>

<p>“Resûlullâh (s.a.v.)’in evindeki yatağı, beyaz kıldan
yapılmış bir şilte idi. Uyuması için onu ikiye katlardık. Bir gece dörde
katlamıştık.” Üzerinde uyuyup sabah kalktığı zamân sordular:</p>

<p>- Bu gece altıma ne serdiniz?</p>

<p>- Falan şeyi serdik.</p>

<p>- Onu eski haline çevirin. Çünkü onun yumuşaklığı bu
gece beni namâzımdan etti, buyurdu.</p>

<p>“Bazen iple örülmüş bir yatak üzerinde yatardı, bu
yatak omuzunda iz bırakırdı.”</p>

<p><b>(Kadı ‘Iyâz (rh.a.), Şifâ-i Şerîf,
141-143.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>13 AĞUSTOS 2005</b></p>

<p><b>CİHÂDI TERKEDEREK MALININ</b></p>

<p><b>VE ÂİLESİNİN YANINDA KALMAMAK</b></p>

<p>Ebû İmran (r.a.) anlatıyor:</p>

<p>Kostantiniyye muhâsarasında idik. Mısırlıların
kumandanı Ukbe b. Âmir (r.a.), Şamlıların kumandanı da Fedâle b. Ubeyd (r.a.)
idi. Bu esnâda şehirden büyük bir Rum ordusu çıktı. Biz de hemen onlara karşı
savaş vaziyeti aldık. Müslümânlardan birisi derhal Rumlar üzerine hücum etti,
aralarına daldı sonra çıkıp yanımıza geldi. Asker onun arkasından:</p>

<p>“- Sübhânallâh!. Kendisini tehlikeye attı.” diye
bağırdı.</p>

<p>Ebû Eyyûb el-Ensarî (r.a.), (Resûlullâh (s.a.v.)’in,
Medine’ye hicret ettiği zamân evinde misafir kaldığı arkadaşı) ayağa kalkarak
şöyle dedi:</p>

<p>“- Ey insanlar! Siz bu ayeti böyle te’vil ediyorsunuz
ama bu âyet yalnız bizim hakkımızda, ensar (r.a.) hakkında indirilmiştir. Allâh
dînini yücelttiği ve dînin yardımcıları çoğaldığı zamân, biz kendi aramızda
birbirimize Resûlullâh (s.a.v.)’den gizli olarak:</p>

<p>“- Mallarımız zâyi‘ olmuştur. Artık mallarımızın
yanında kalsak da zâyi olanlarını tekrar yerlerine koysak.” dedik.</p>

<p>Bunun üzerine Allâh ta‘âlâ bizim düşündüklerimize red
olmak üzere:</p>

<p>“Mallarınızı Allâh yolunda harcayınız ve kendinizi
tehlikeye atmayınız.” âyetini indirdi. Asıl tehlike, eksilen servetimizi telâfi
için onların yanında kalmak istememizde idi. İşte bu sebeble Allâh ta‘âlâ bize
savaşı emretti.</p>

<p>Ebû Eyyûb (r.a.) ölünceye kadar Allâh yolunda savaşa
devâm etmiştir.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 2.c, 479.s.)</b></p>

<p><b>&nbsp;</b></p>

<p><b>14 AĞUSTOS 2005</b></p>

<p><b>İMÂM-I A‘ZAM (R.A.)’İN ÜSTÜN SEZGİLERİ</b></p>

<p>Abdullâh b. El-Mübârek (rh.a.), İmâm-ı A‘zam (r.a.)’e
şöyle bir soru sordu: “Et pişirilen tencereye bir kuş düşüp ölse, ne lâzım
gelir?” İmâm-ı A‘zam (r.a.) arkadaşlarına hitâben: “Bu mes’elenin cevâbını siz
nasıl bilirsiniz?” buyurdu. Dediler ki: “İbn-i Abbas (r.a.)’den rivâyet olunduğu
üzere etin suyu dökülür; fakat etin kendisi yıkandıktan sonra yenilir.” İmâm-ı
A‘zam (r.a.): “Evet. Düşme, tencere kaynamadan önce gerçekleştiyse böyle olması
gerekir. Ancak kaynarken vukû‘ bulmuşsa etin dahî atılması gerekir.” Abdullâh
(rh.a.): “Acaba niçin?” deyince şöyle cevâb verdi: “Kaynar hâlde iken düşerse
kuşun pisliği etin içine nüfûz eder, bu sebeble artık temizlenmesi mümkün
olmaz.” </p>

<p>[Tavuk türünden olan hayvânların -kesilip içi
temizlenmeden- önce tüylerinin yolunması için kaynar suyun içine bırakılması da
böyledir.] Ebû Hanîfe (r.a.)’in arkadaşları bu açıklamaya karşı diyecek bir söz
bulamadılar.</p>

<p>Birisi, gömmüş olduğu bir malın yerini unutup İmâm-ı
Azam (r.a.)’e danıştı. Şöyle dedi: “Bu husûs fıkha dâir bir mes’ele değildir ki
sana yol göstereyim. Fakat git, bu gece sabâha kadar namâz kıl. Elbette
hatırlarsın.” O kişi namâza başladı. Daha gecenin bir çeyreği olmadan gömdüğü
yer hâtırına geldi. İmâm-ı A‘zam (r.a.)’e durum aktarılınca: “Ben bildim;şeytân seni bir gece sabâha kadar namâz kılmaya bırakmaz. Fakat sen
hatırlayınca, Allâh (c.c.)’e şükür için namâzı terk etmemeliydin” dedi.</p>

<p>Bir kimsenin evine hırsızlar girip, mal ve eşyâsını
aldıktan sonra, kimseye söylemeyeceğine üç talâkla yemîn verdirdiler. Ertesi
gün eşyânın satılığa çıkarıldığını gözüyle gördüğü hâlde sesini çıkaramadı.
Varıp İmâm-ı A‘zam (r.a.)’den fetvâ istedi. Şu tavsiyeyi aldı: “Köyün reîsinin
emriyle bütün ahâlî bir yere toplansın. Sonra, birer birer çıkacakları kapının
yanında sen durursun. Her geçen şahıs hakkında: “Senin hırsızın bu mudur?” diye
sana sorsunlar. Sıra hırsızlara geldiği zaman susmayı tercîh edersin. Böylece
hem yemîninde durmuş olursun, hem de istenilen elde edilmiş olur.”</p>

<p><b>(İmâm Ebû Hanîfe (r.a.),</b></p>

<p><b>Terc: Manastırlı İsmail Hakkı (rh.a.),
209.s.)</b></p>

<p><b>&nbsp;</b></p>

<p><b>15 AĞUSTOS 2005</b></p>

<p><b>KUR’AN OKUMAK VE ZİKİRDE BULUNMAK İÇİN
TOPLANMANIN FAZÎLETİ</b></p>

<p>Resûlullâh (s.a.v.): “Bir kimse bir mü’minden dünyâ
sıkıntılarından bir sıkıntı giderirse; Allâh ondan âhiret sıkıntılarından bir
sıkıntı giderir. Bir kimse başı sıkılana kolaylık gösterirse, Allâh ona dünyâ
ve âhirette kolaylık verir. Ve bir kimse bir müslümânın günâhını örtbas ederse,
Allâh da onu dünyâ ve âhirette örtbas eder. Kul din kardeşinin yardımında
oldukça, Allâh da kulun yardımındadır. Ve her kim bir yol tutarak, o yolda ilim
ararsa, bu sebeple Allâh ona cennete götüren bir yol müyesser kılar. Bir kavm
Allâh’ın evlerinden bir evde toplanarak kitâbullâhı okurlar ve onu aralarında
müzâkere ederlerse; üzerlerine sekînet iner. Allâh’ın rahmeti onları kaplar.
Melekler de etraflarını kuşatırlar. Allâh onları kendi nezdindekilere anar. Bir
kimseyi ameli yavaşlatırsa, nesebi hızlandıramaz.” buyurdular. </p>

<p><b>(Sahîh-i Müslim Tercemesi, 11.c. 30-31.s.)</b></p>

<p>&nbsp;</p>

<p><b>MÜSLÜMÂNLARA GÂİBÂNE</b></p>

<p><b>DUÂ ETMENİN FAZÎLETİ</b></p>

<p>Bize İshâk b. İbrahim rivâyet etti. (Dedi ki): Bize İsa
b. Yûnus haber verdi. (Dedi ki): Bize Abdü’l-Melik b. Ebî Süleyman
Ebü’z-Zübeyr’den, o da Safvan’dan (bu zât İbn Abdillâh b. Safvan’dır. Derdâ
onun nikâhlısı idi.) demiş ki: Şam’a geldim. Ve Ebü’d-Derdâ’nın evine vardım.
Fakat onu bulamadım da Ümmü’d-Derdâ’yı buldum.</p>

<p>- Bu sene haccetmek mi istiyorsun? dedi.</p>

<p>- Evet! dedim.</p>

<p>- Öyle ise Allâh’a bizim için hayır duâda bulun! Çünkü
Peygamber (s.a.v.): “Müslümân kişinin din kardeşine gâibâne duâsı müstecâbdır.
Onun başında müvekkel bir melek vardır. Din kardeşi için hayır duâsında
bulundukça, ona müvekkel olan melek: Âmin! Senin için de bir misli var, der.”
buyururdu, dedi.</p>

<p><b>(Sahîh-i Müslim Tercemesi, 11.c. 72.s.)</b></p>

<p><b>&nbsp;</b></p>

<p><b>16 AĞUSTOS 2005</b></p>

<p><b>TEVESSÜL -1</b></p>

<p>Allâh ta‘âlânın yardımını dileyerek, evvelâ, ümmet-i
Muhammed (s.a.v.)’i, tevessül dolayısıyle şirkle ithâm edip, fitne çıkaranlara
cevâb olsun diye, (tevessül) mes’elesinden bahsetmek istiyorum.</p>

<p>Bu fitneyi ilk çıkaranın kasdı, mâsum müslümânların
emvâlini istibâhe edip (haksız yere el koyup), kendi saltanatını onların
malları üzerine inşâ etmekten başka bir şey değildir. Sahîh tevhîd akidesine
dâ‘vet ediyoruz diye söyledikleri sözler de yalandır. Kur’ân-ı kerîmde ve
ehâdîsi şerîfede, onların söylediklerini, kesin delîllerle ibtâl edici
huccetler mevcûddur.</p>

<p>Amma, Kur’ân’dan delile gelince, Cenâbı Hakk’ın
“vebteğû ileyhi-l vesîleh” âyeti kerîmesidir. “Vesîle” -tevessül- kelimesi,
muhtelif ma‘nâlara şâmildir:</p>

<p>1- Şahıslara tevessül,</p>

<p>2- Amellere tevessül.</p>

<p>Zâten şerîatta da (uydurma söz ve yalanlarıyla
tevessüle karşı olanlara rağmen) ikisine uyulmaktadır.</p>

<p>Tevessülde, ölü ile diri arasında farkı gözetmek,
rûhların fenâ bulup yok olacağına i‘tikât etmektir ki bu da hem ba‘su ba‘del
mevt’i inkâra, hem de rûh bedenden ayrıldıktan sonra, nefsin idrâki
cüz’iyyesinin yok olacağına inanmaya ve dolayısıyle bu husûsda gelmiş olan
edille-i şer‘iyyeyi inkâr etmeye götürür. ‘Allâh (c.c.) bizleri korusun.’</p>

<p>Yukarıda zikredilen âyet-i kerîmedeki tevessülün
şahıslara şümûlü, sâdece kavli mücerred ile veyâ -lûgat yönünden- umûmu muhtevî
olduğundan değil, Hz. Ömer (r.a.)’den gelen kavle göredir. Nitekim Hz. Ömer
(r.a.), yağmur duâsı için Hz. Abbas (r.a.)’e tevessül ettikten sonra demiştir
ki: “Vallâhi bu, Allâh azze ve celleye -karşı- bir vesîledir.”</p>

<p>Sünneti Nebevî’den delîle gelince, ilk olarak Hz. Osman
bin Huneyf (r.a.) hadîsidir. “Yâ Muhammed (s.a.v.), ben Rabbıma seninle
yöneldim.” Resûlü Zî-şân (s.a.v.) Efendimiz (âmâ) sahâbeye, bu şekilde duâ
etmesini ta‘lîm buyurmuşlardı. Görüldüğü gibi bunda da -şahısla- tevessül
vardır.</p>

<p><b>(Muhammed Zâhid el-Kevserî (rh.a.),</b></p>

<p><b>Tevessülün Cevâzına Dâir Huccetler, 2.s.)</b></p>

<p><b>&nbsp;</b></p>

<p><b>17 AĞUSTOS 2005</b></p>

<p><b>TEVESSÜL -2</b></p>

<p>Fâtıma binti Esed (r.a.)’dan vârid olan bir hadîsi
şerîfte de: “Nebiyyin -hakkı için- ve benden önce gelen enbiyâlar hakkı için.”
denilmiştir. Bu hadîsi rivâyet eden ricâlin hepsi, sıka (güvenilir)
kimselerdir. Bunlardan yalnız (Ravh bin Salâh) müstesnâdır ki, onun da
güvenilir olduğuna dâir (hâkimin) sözü vardır. (İbn-i Habbân) onun ismini sıka
listesinde zikretmiştir.</p>

<p>Bu hadîs-i şerîf bize, tevessül bâbında, ölülerle
diriler arasında fark olmadığını gösteriyor. Zîrâ hadîsde de zikredildiği gibi,
“…benden önce gelen enbiyâ hakkı için” derken, sarîh bir şekilde, önceki
nebîleri vesîle ittihâz ederek duâ edilmektedir.</p>

<p>Ebû Saîd el-Hudrî (r.a.)’in rivâyet ettiği bir hadîs-i
şerîfde, “Allâhım, dilediklerini senden dileyenler hakkı için, senden
diliyorum.” derken, -ölü veyâ diri fark edilmeden- tüm müslümânlar vesîle
ittihâz edilmiştir.</p>

<p>Hz. Ömer (r.a.)’ın istiskâ için, Cenâb-ı Hakk’a
duâsında: “Biz sana, Peygamberimiz (s.a.v.)’in amcası ile tevessül ediyoruz.”
demesi, sahâbe-i kirâm hazerâtının birbirlerini vesîle ittihâz ettiklerinin
apaçık bir delîlidir. Nitekim hadîsde tevessül, Hz. Abbas (r.a.)’e ta‘lik
edilmiştir. Ve yine “tevessül ederdik” sözünden de sahâbe-i kirâm hazerâtının,
Peygamber (s.a.v.) Efendimizi hem hayattayken, hem de refîki a‘lâya ilhâk
olduktan sonra vesîle ittihâz ettikleri anlaşılıyor.</p>

<p>Peygamberimiz (s.a.v.)’i vesîle ittihâz etmeyi, sâdece
vefâtından evvelki zamâna hasretmek, hevâi nefisten başka bir şey değildir. Ve
hadîsi şerîfin nassını tahrîf ve dahi delîlsiz bir te’vîldir.</p>

<p>Her kim -Hz. Ömer (r.a.)’in yağmur duâsı için Hz. Abbas
(r.a.)’e yönelmesini gerekçe göstererek- vefâtlarından sonra enbiyâ-yı kirâma
tevessül edilmesinin câiz olmadığını iddiâya kalkışırsa, -iyi bilsin ki-
olmayacak bir işe kalkışmış olur. Zîrâ, Hz. Ömer (r.a.)’in aklının ucundan bile
geçmeyecek bir şeyi ona isnad etmek, sarîh kavillerle belirtilmiş olan sünneti
sahîhayı ibtâl etmeye yönelik bir muhâveleden öteye geçemez.</p>

<p>Hz. Ömer (r.a.)’in işlemiş olduğu bu fiil, Peygamber
(s.a.v.) Efendimizin kendisine tevessül edilmesinin câiz olduğu gibi, onun
yakınlarından birine de tevessül edilebileceğine dâir bir delîldir.</p>

<p><b>(Muhammed Zâhid el-Kevserî (rh.a.),</b></p>

<p><b>Tevessülün Cevâzına Dâir Huccetler, 3.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>18 AĞUSTOS 2005</b></p>

<p><b>TEVESSÜL -3</b></p>

<p>Tevessülün cevâzına huccet olan mütevâres amellere
gelince, ümmetin üzerinde icmâ‘ ettiği bu ameller, bir tabakadan diğer bir
tabakaya aktarıla aktarıla geldiği için, üzerinde derin araştırma yapmak
zordur. Lâkin bu husûsta yazılmış kitâblar vardır. İmâm-ı Ahmed’in Menâsik adlı
eserinde, Ebû Bekir Mirvezî’nin Allâh ta‘âlâya, Nebiy-yi Zî-şân (s.a.v.) ile
tevessül edilmesine dâir bir rivâyeti vardır. Kezâ, İmâm-ı Şâfii hazretlerinin,
İmâm-ı A‘zam Ebû Hanîfe hazretlerini vesîle ittihâz edindiği, Tarîhü’l Hatîb’in
başında, senedi sahîh ile zikredilmiştir.</p>

<p>Buna ek olarak, Hâfız Ziyâ el-Mukaddesî el-Hanbelî’nin,
şeyhinden naklettiği bir haberde, Hâfız Abdülganî el-Mukaddesî el-Hanbelî’nin,
doktorları çâresiz bırakan (demel) hastalığı yüzünden, Hz. Ahmed bin Hanbel’in
kabrine temessüh eylediği -dokunduğu- söylenmiştir. Bu gibi mensur kıssaları
ihtivâ eden, Hâfız Ziyâ el-Mukaddesî el-Hanbelî’nin yazmış olduğu bu kitâb,
-müellife âit- bir el yazması olup Dimeşk (Şam) şehrinde mahfûzdur. Şimdi,
bütün bu anlattıklarımızdan, o mübârek zâtların kabire ibâdet ettikleri ma‘nâsı
çıkarılabilir mi? (hâşâ)</p>

<p>Amma, ma‘kûl cihetinden, tevessülün cevâzına gelince,
nâsın (usûlü’d-dîne ait) bir müşkilenin halli için kendilerine mürâcaat ettikleri
Fahreddîn Râzî, Allâme Saâdeddîn Taftazânî ve Allâme Seyyid Şerîf Cürcânî
(rh.a.) gibi büyük zâtların, -ister hayatta olsun isterse olmasın- enbiyâ ve
sâlihîne tevessül etmenin, câiz olduğuna dâir tasrihleri vardır. Öyle olduğu
halde, hangi utanmaz, bu büyük zâtlara kabir ibâdetini ve Allâh’a şirk koşma
gibi amelleri yakıştırabilir?</p>

<p>Îmân ile küfrü, tevhîd ile şirki, bilip ayırdetmek, ve
bu hâlis İslâm dîni husûsunda, ma‘rifet kesbetmek için; ümmet-i Muhammed
(s.a.v.), bu mübârek zâtlara koşarlardı. Ve bunlar, yaptıkları işlerde
(mededi), Müsebbibü’l Esbâb olan Hâlık-ı Zü’l-Celâl’den beklemişlerdir.</p>

<p><b>(Muhammed Zâhid el-Kevserî (rh.a.),</b></p>

<p><b>Tevessülün Cevâzına Dâir Huccetler, 4.s.)</b></p>

<p><b>19 AĞUSTOS 2005</b></p>

<p><b>SEKERÂT, KABİR VE MAHŞER</b></p>

<p>“Eğer küfür üzerine devâm ederseniz, nefsinizi azâbdan
nasıl korursunuz? O günde çocuklar, o günün şiddetinden ve gayet uzamasından
kocar; ya‘ni saçları ağarır.” (Müzzemmil s.  17.â.) </p>

<p>“Melekler ve Rûh ismindeki Cibrîl-i emîn, Arş-u a‘lâya
çıkarlar; o günde ki o günün mikdârı elli bin senedir.” (Me‘âric s. 4.â.) Ya’ni elli bin sene raddesinde olan Kıyâmet
gününde, emr-i İlâhîyi almak üzere melekler ve Cebrâil (a.s.), Arş-u a‘lâya
çıkarlar. Kıyâmet gününün uzaması, insanların en zekî ve muhâsib olanları meşgûl
olsalar; ancak elli bin senede nihâyet bulur, demektir. Mü’minler hakkında elli
bin sene uzayacak demek değildir. Vâcib ta‘âlâ, kullarının muhâsebesini, bir
günün yarısı mesâbesinde olan bir zamanda bitireceği mervîdir. Nitekim âyet-i
celîlede: “Allâh, hesâbı pek çabuk görendir.” (Bakara
s. 202.â.) diye buyurmuştur.</p>

<p>Ba‘zı mü’minlere göre de bir sâat mikdârı olduğuna dâir
hadîs vardır. Bazıları, elli bin sene küffâra mahsûstur, demişlerdir. “Allâh
ta‘âlâ umûr-u dünyâyı gökden yere indirir. Sonra o işler sizin saydığınız
günlerden bin sene mikdârı bir gün olan Kıyâmet gününde Allâh ta‘âlâya rücû‘
eder ve her birinin hükmünü verir.” (Secde s. 5.â.)</p>

<p>Hâzin’in beyânı vechile, bu âyetteki “Mikdârı bin sene
olan gün” ile murâd Kıyâmet günüdür. Ba‘zı âsîlere göre, Kıyâmet gününün
mikdârı bin sene kadardır.</p>

<p>“Ey Habîbim! Sen zâlimleri sekerât-ı mevt zamanı görmüş
olsan, onların her tarafını ölümün şiddeti ihâta ettiğinden melekler: “Çıkarın
rûhunuzu cesedinizden ey zâlimler!” diyerek canlarını almak üzere ellerini uzatırlar
ve derler ki: “Allâh ta‘âlâ, üzerine iftirâ eylediğiniz sözleriniz sebebiyle
bugün hakâretle cezâlanırsınız. Hâlbuki siz, Cenâb-ı Allâh’ın âyetlerini
kabûlden kendinizi büyük addedip kibirleniyordunuz. Bugün nefsinizi azâbdan
kurtarınız!” diye azâblarını tezyîd ederler.” (En‘âm
s. 93.â.) Zâlimlerin, âsîlerin, münkirlerin hâllerine göre sekerât-ı
mevt, kabir ahvâli ve mahşer hâli, cezâları, isyânlara göre şiddetli olacaktır.</p>

<p><b>(Hz. Mahmûd Sâmî Ramazânoğlu (k.s.),
Musâhabe, 6.c.)</b></p>

<p><b>&nbsp;</b></p>

<p><b>20 AĞUSTOS 2005</b></p>

<p><b>ÖMER B. ABDÜLAZİZ (R.A.) -1</b></p>

<p>Ömer b. Abdülaziz (r.a.), vâlilerine dâimâ, “bir gün
Allâh (c.c.)’e hesap vereceklerini” hatırlatarak adaletle ve gerçek müslümân
gibi hareket etmelerini, halkı bu şuurla yönetmelerini emrederdi. Emr-i
bi’l-ma‘rûf ve nehy-i ani’l münkeri asla unutmamalarını, ilimleriyle amel
etmelerini, herşeyin aslının Allâh korkusu olduğunu hatırlatır dururdu.</p>

<p>Hepsinden önemlisi onların bir “inânç devleti” inde
görev yaptıklarını, onlar için en büyük düstur olarak Kur’an ve sünnetin daima
uygulanması gerektiğini, bundan asla ayrılmamalarını, bunu yapmayanların dünyâ
ve ahirette sorguya çekileceklerini söylerdi: “Haktan sonra bâtıl olmaz. Hakkın
dışında olan herşey bâtıldır, merduttur. İnsan, gören gözünü kendi eliyle kör
eder mi, hak ortada iken bâtıla sapar mı?...” derdi.</p>

<p>Ömer bin Abdülaziz (r.a.), bütün görevlilerin ve
vâlilerin, kendi makamlarını kötüye kullanabilecekleri veyâ halka karşı
böbürlenebilecekleri bütün kapıları ve menfaat devşirme yollarını tamâmen
tıkamış ve kapamıştı. Bundan dolayı vâli ve görevliler İslâm ümmetinin hiçbir
ferdine kesinlikle zulmedemiyor veyâ bir kimsenin hakkını gasb edemiyorlardı. </p>

<p>Yani kısacası, İslâm nedir? İslâm hayata yansıyınca
durum nasıl olur? İnsan hakları nasıl korunur? Hattâ şu dünyâ âlemi nasıl bir
huzûr mekânı olur, bunu bil fiil göstermişti.</p>

<p>Deniliyor ki, Ömer b. Abdülaziz (r.a.), normalde bir
halîfenin dikkatini çekmeyecek olan birçok ince işlerin farkına vardı. Kötülük
ve ihanetin nereden açık kapı bulduğunu bildiği için o kapıları kapattı. Bu
açık kapılardan biri: Vâlilere ve idarecilere verilen hediyelerdir. Valiler bu
hediyeleri kabûl ediyorlardı. Hem de, “Resûlullâh (s.a.v.) verilen hediyeleri
kabûl ediyordu” diyerek, yaptıklarının meşrûluğuna delil getiriyorlardı. Daha
da ileri gidip, “Hediye almak sünnettir” hükmünü bastırıyorlardı.</p>

<p>Bir defâsında kendisine hediye getirdiler. Kabûl
etmedi. Getirenler, “Resûlullâh (s.a.v.)’in hediye kabûl ettiğini” söylediler.
O da şöyle cevâb verdi:“O, Allâh’ın Resûlü (s.a.v.) için hediyedir, ama bizim
için rüşvettir. Benim ise bu rüşvete ihtiyâcım yoktur!” İşte böyle, rüşvet
kapısını açabilir veyâ “hediye rüşvete benzemektedir” düşüncesiyle memurların
hediye almasını yasaklamıştı.</p>

<p><b>(Ekrem Sağıroğlu,</b></p>

<p><b>Halîfelik Dönemi Ömer b. Abdülaziz (r.a.),
188.)</b></p>

<p><b>&nbsp;</b></p>

<p><b>21 AĞUSTOS 2005</b></p>

<p><b>DOSDOĞRU OLMAK (İSTİKÂMET)</b></p>

<p>- “And olsun biz Mûsâ'ya kitab verdik de onda ihtilâf
edildi. Eğer Rabbinin daha evvel verilmiş bir hükmü olmasaydı elbette
aralarında şimdiye kadar hüküm verilmiş bitmişti bile. Hakikat onlar da, yani
senin kavmin de bunun yani Kur'an'ın hakkında müzmin bir şekk içindedirler.</p>

<p>Şüphesiz Rabbin herbirinin amellerinin karşılığını tam
olarak verecekdir. Çünkü O, ne yapıyorsa hepsinden hakkıyle haberdardır.” (Hûd s. 110-111.â.)</p>

<p>- “O halde sen, maiyyetîndeki tevbe edenlerle beraber
emrolunduğun şekilde dosdoğru hareket et! Aşırı gitmeyin. Çünkü O, ne
yaparsanız hakkıyle görücüdür.” (Hûd s.112.â.)</p>

<p>- Ebû Ali es-Sünûsî (r.a.) demiştir ki: Rü'yamda
Resûlullâh (s.a.v.)’i gördüm. Dedim ki:</p>

<p>-Yâ Resûlallâh (s.a.v.), senden “Hûd sûresi beni
ihtiyarlattı” mealindeki hadîs-i şerîf rivayet olunmuştur.</p>

<p>- Evet.</p>

<p>- Orada sizi ihtiyarlatan enbiyâ kıssaları ve
ümmetlerinin helâk haberleri midir?</p>

<p>- Hayır. Oradaki: “Emrolunduğun gibi istikamette ol!» âyetidir,
buyurdu. Burada istikametin hakikati bütün ahidlere sadakat ve sırât-ı
müstakime mülâzemettir. İtidalden ayrılmamak gerekir. Yeme ve içme, giymeden
tut, bütün dinî ve dünyevî işlerde sırat-ı müstakime mülâzemet lâzımdır.
Buradaki sırât-ı müstakim, ahretdeki sırât-ı müstakim gibidir. Bu yolda itidal
üzere yürümek cidden zor işdir.</p>

<p>Ebû Alî el-Cürcânî demiştir ki: İstikâmet tâlibi ol,
kerâmet tâlibi olma. Nefsin seni keramet talebine tahrik eder. Senden istenecek
olan ise istikamettir ki aslında en büyük kerâmet odur. İstikâmet de Hâlik'ın
kulluğunda ve O'nun dininin hizmetinde bulunmakla olur. Harikalar izhâr etmekle
değil!</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Yûnus ve Hûd Sûreleri Tefsîri, 142-143.s.)</b></p>

<p><b>&nbsp;</b></p>

<p><b>&nbsp;</b></p>

<p><b>22 AĞUSTOS 2005</b></p>

<p><b>RESÛLULLÂH (S.A.V.)’İN</b></p>

<p><b>HİKMET DOLU HUTBELERİ -1</b></p>

<p>Ukbe b. Amir El-Cühenî anlatıyor: Tebük seferine
çıkmıştık. Geceleyin bir yerde konakladık. Peygamber (s.a.v.) uyudu. Güneş bir
mızrak boyu yükselinceye kadar uyanamadı. Uyanınca:</p>

<p>“- Ya Bilâl! Sana bizi şafak sökünce kaldır demedim
mi?” buyurdu. Hz. Bilâl (r.a.) de:</p>

<p>“- Ya Resûlallâh (s.a.v.)! Ben de senin gibi uyuya
kalmışım.” diye cevâb verdi. Peygamber (s.a.v.) vakit kaybetmeden namâzını
kıldı. Daha sonra, Allâh (c.c.)’e hamdü senâ ederek şu konuşmayı yaptı:</p>

<p>“Sözlerin en doğrusu Allâh (c.c.)’ün kitabıdır. En
sağlam bâğ takvâdır. Dinlerin en hayırlısı Hz. İbrahim’in dîni (İslâm),
yolların en hayırlısı da Hz. Muhammed (s.a.v.)’in yoludur.</p>

<p>Sözlerin en şereflisi Allâh (c.c.)’ü zikir, kısasların
en güzeli kurbandır. Amellerin en hayırlısı farzların muntazam olarak yerine
getirilmesidir, Amellerin en kötüsü de bid‘atlardır. Yolların en güzeli
peygamberlerin yolu, ölümlerin en şereflisi şehît olarak ölmektir. En kötü
sapıklık, doğru yolda iken sapmadır. İlmin en hayırlısı faydalı olan, yolların
en hayırlısı takip edilen yoldur. En kötü körlük kalp körlüğüdür: Veren el alan
elden daha üstündür. Az ve faydalı olan çok olup da zararlı olandan daha
hayırlıdır. En kötü ma‘zeret ölüm anında ileri sürülen mazeret, pişmanlıkların
en kötüsü de Kıyâmet gününde duyulan pişmanlıktır.</p>

<p>İnsanlardan bir kısmı namâzlarını vaktinde değil
geciktirerek kılarlar. Bir kısım insanlar da, Allâh (c.c.)’ü az zikrederler.
Hataların en büyüğü yalan söylemektir. Zenginliklerin en hayırlısı gönül
zenginliğidir. Azıkların en hayırlısı ise takvâdır.</p>

<p>Hikmetin başı Allâh korkusudur. Kalplerde yerleşen
şeylerin en hayırlısı îmân-ı yakîndir. Şüphe küfürdür. Ölünün arkasından
bağırıp, çağırarak ağlamak cahiliyye devri âdetidir. </p>

<p>Aldatmak cehenneme gitmek için bir sebeptir.”</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 5.c., 1789.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>23 AĞUSTOS 2005</b></p>

<p><b>RESÛLULLÂH (S.A.V.)’İN</b></p>

<p><b>HİKMET DOLU HUTBELERİ -2</b></p>

<p>“Zekâtını vermeden mal biriktiren cehennemde ütülenmeyi
göze almış demektir. Zararlı olan şiir, bir nevi şeytan zurnasıdır. İçki günâhın
başıdır. Kadın, şeytanın bağıdır. Gençlik bir nevi deliliktir. En kötü kazanç,
fâizdir. Yenecek şeylerin en kötüsü de yetim malıdır. Mes‘ud, başkasına örnek
gösterilendir.</p>

<p>Bedbaht, anasının karnında bedbaht olandır.</p>

<p>Her biriniz mutlaka dört arşınlık yere (kabire)
gireceksiniz. İşler netîcelerine göre değerlendirilirler, ameller
neticelerinden ayrı düşünülemezler. Ağızdan ağıza dolaşan sözlerin en kötüsü
yalandır. Gelmekte olan herşey yakındır. Mü’minin sövmesi fâsıklıktır.
Mü’minlerin birbirleriyle savaşmaları küfürdür. Mü’minin gıybetini yapmak Allâh
(c.c.)’e asî olmaktır.</p>

<p>Mü’minin kanı gibi malı da kutsaldır (dokunulmazlığı
vardır). </p>

<p>Kim fenâ birşey üzerine yemîn ederse Allâh (c.c.) onun
yemînini yerine getirtmez, yalan çıkarır.</p>

<p>Affedeni Allâh (c.c.) de affeder. Bağışlayanı Allâh
(c.c.) de bağışlar. Kim öfkesini yenerse Allâh (c.c.) onu mükâfatlandırır. Kim
belâya sabrederse Allâh (c.c.), ona karşılığını verir. Kim gösterişe kapılırsa
Allâh (c.c.) onu rüsvay eder. Kim sabrederse Allâh (c.c.) ona kat kat verir.
Kim Allâh (c.c.)’e asî olursa Allâh (c.c.) ona azâb eder.</p>

<p>Allâhım, beni ve ümmetimi affet! Allâhım, beni ve
ümmetimi affet! Allâhım, beni ve ümmetimi affet! </p>

<p>Kendim için ve sizler için Allâh (c.c.)’den afv
dilerim.”</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 5.c., 1790.s.)</b></p>

<p><b>&nbsp;</b></p>

<p><b>&nbsp;</b></p>

<p><b>24 AĞUSTOS 2005</b></p>

<p><b>ŞEYTANIN TUZAKLARI VE KURTULMA YOLLARI</b></p>

<p>İslâm düşünürlerinden bazısı şöyle der: “Şeytan, insana
hangi kapıdan geliyor diye uzun uzun düşündüm. On kapıdan geldiğini anladım:</p>

<p>1- Hırs ve kötü zan yönünden geldiğini gördüm. Onun bu
gelişini Allâh (c.c.)’e güvenerek ve kanaatle karşıladım.</p>

<p>2- Hayat ve uzun emel kapısından geldiğini gördüm. Onun
bu gelişini ânî ölüm korkusu ile karşıladım.</p>

<p>3- Rahatlık isteği ve bolluk tarafından geldiğini
gördüm. Hemen onu, ni‘metin elden gidişi ve çetin bir hesâba çekilişle
karşıladım.</p>

<p>4- Ucub ve yaptığı iyiliklere güvenme kapısından
geldiğini gördüm. Hemen, Allâh (c.c.)’ün ihsânı, sonucun belli olmayışı korkusu
ile karşıladım.</p>

<p>5- Din kardeşini hafîfe almak ve onlara saygısızlık
kapısından geldiğini gördüm. Hemen onların haklarına saygı göstererek, buna
karşı çıktım. Onlara saygı duydum.</p>

<p>6- Hased kapısından geldiğini gördüm. Onun bu gelişini,
adâlet ve Allâh (c.c.)’ün taksimi ile karşıladım.</p>

<p>7- Gösteriş ve insanların övgüsü kapısından girdiğini
gördüm. Hemen ihlâsla karşıladım.</p>

<p>8- Cimrilik kapısından girdiğini gördüm. Hemen onu;Allâh (c.c.)’ün elinde bulunanın bol ve sonsuz olduğunu, kulların elindekinin
ise geçici olduğunu bilerek karşıladım.</p>

<p>9- Kibir kapısından girdiğini gördüm. Hemen tevâzu ile
karşıladım.</p>

<p>10- Tamah kapısından girdiğini gördüm. Allâh (c.c.)’ün
elinde bulunana güvenip, insanların elinde olandan ümit keserek onu karşıladım.
</p>

<p><b>(Ebû’l Leys Semerkandî (r.h.),</b></p>

<p><b>Tenbîhü’l Gâfilîn, 712.s.)</b></p>

<p><b>25 AĞUSTOS 2005</b></p>

<p><b>TİCÂRETTE HARÂMDAN SAKINMAK</b></p>

<p>Ba‘zı büyük zâtlar şöyle dediler: “Bir tüccarda şu üç
huy bulunmayınca, hem dünyâda hem âhirette fakirdir.</p>

<p>1) Şu üç şeyden temiz bir dil</p>

<p>a) Yalandan</p>

<p>b) Lüzumsuz sözden</p>

<p>c) Yeminden</p>

<p>2) Şu üç şeyden temiz bir kâlb</p>

<p>a) Aldatmakdan</p>

<p>b) Haksızlıktan</p>

<p>c) Hasetten</p>

<p>3) Şu üç şeyden bıkmayan bir nefis</p>

<p>a) Cuma namâzından, cemâatle namâzdan</p>

<p>b) İlmi araştırmaktan</p>

<p>c) Allâh (c.c.)’ün rızâsından</p>

<p>Hz. Alî b. Ebî Tâlib (k.v.) şöyle der: “Ticâretle
uğraşan bir kimse ticâretle ilgili dînî hükümleri bilmiyorsa, fâize dalar,
sonra yine dalar.”</p>

<p>Hz. Ömer b. Hattab (r.a.) şöyle der: “Bir kimse kendine
lâzım olan bilgilere vâkıf değilse, çarşılarımıza gelip ticaret yapmasın.”</p>

<p>Bir kimse kazancının helâl olmasını dilerse şu beş şeye
dikkat etmesi gerek:</p>

<p>1. Kazanmak endişesiyle Allâh (c.c.)’ün farz kıldığı
ibâdetlerin hiç birini terk etmemeli, onları noksan yapmamalı.</p>

<p>2. Kazanç için Allâh (c.c.)’ün yarattıklarından
hiçbirine eziyet etmemeli.</p>

<p>3. Mal toplamak için değil, çoluk çocuğunun iffetini
korumak için çalışmalı.</p>

<p>4. Çalışmada kendini haddinden fazla yormamalı.</p>

<p>5. Rızkını çalışmaktan bilmemeli, Allâh (c.c.)’den
görmelidir. Çalışmayı rızık için tek sebep saymamalıdır.</p>

<p><b>(Ebû Leys Semerkandî (rh.a.),</b></p>

<p><b>Tenbîhü’l Gâfilin, 529-532.s.)</b></p>

<p><b>&nbsp;</b></p>

<p><b>&nbsp;</b></p>

<p><b>26 AĞUSTOS 2005</b></p>

<p><b>ÖMER B. ABDÛLAZİZ (R.A.) -2</b></p>

<p>Doğu eyâletlerinde vazgeçilmez bir örf olan “Nevruz ve
Mihrican” bayramlarında verilen hediyeleri kaldırmıştı.</p>

<p>Vâlilere gönderdiği genelgelerde şunları da yazıyordu:</p>

<p>“Her ne ad altında olursa olsun, hediye kabûl etme!
Halka dağıtılan kutsal kitaplardan bedel kabûl etme. Seyyahlardan, nikâhlardan,
süt ve deve üzerinden vergi alma..”(Emir Alî Musamer
Târihi İslâm, 126.s.)</p>

<p>“Vâlilerin ticaretle uğraşmalarını doğru bulmuyorum.
Hele bir valinin, bulunduğu bölgede yaptığı ticaretin kendisine harâm olduğu
düşüncesindeyim. İdarecilerden her kim ki, kendi namına bizzat ticaretle meşgul
olursa, istemese dahi millete mahkum olur, minnet altında kalır. Bu konuda
doğru davranmayı istese bile haksızlıklara sebep olabilir...” (Ömer b. Abdülaziz (r.a.), 99.s.)</p>

<p>Ömer b. Abdülaziz (r.a.)’in, yönetim ilkelerinde ve
kararlarında ne kadar isabetli olduğunu, ondan sekiz asır sonra gelen büyük
tarihçi mütefekkir İbn-i Haldun da, meşhur “Mukaddime” isimli eserinde
doğrulamakda ve şöyle demektedir:</p>

<p>“Sultanın ticaretle uğraşması halk için zararlı, devlet
kademelerindekiler için fesat ve ifsad unsurudur. Herşeyden önce, tüccar olan
Avrupa idarecilerinin beldeleri bu görüşün en büyük te’yidleridir.” (İbn-i Haldun, Mukaddime, 97.s.)</p>

<p>İdarecilerin ticaretle uğraşmasını yasaklaması:</p>

<p>Ömer İbni Abdülaziz (r.a.), vâlilerin ve devlet
kademesinde bulunan memurların ticaretle uğraşmalarını yasakladı.</p>

<p>Emevî halîfelerinin gerek kendileri ve gerekse aileleri
için her türlü eşyâyı hazîneden almaları da yanlış olan başka bir uygulamaydı.
O, bu kötü geleneği de tamâmen değiştirdi ve hakkı olmayan bir kimsenin
hazineden (beytü’lmâlden) hiçbir sûretle bir şey alamayacağı kuralını koydu.
Kendisi de hazineden hiçbir şey almadı.</p>

<p><b>(Ekrem Sağıroğlu,</b></p>

<p><b>Halîfelik Dönemi Ömer b. Abdülaziz (r.a.),
200.s)</b></p>

<p><b>27 AĞUSTOS 2005</b></p>

<p><b>ZİKİR MECLİSLERİ</b></p>

<p>“Allâh (c.c.)’ün bir takım melekleri vardır ki,
yollarda dolaşıp zikir edenleri ararlar. Allâh (c.c.)’ü zikreden bir topluluk
buldukları zamân, göreviniz başına gelin, diye çağrışırlar. Hemen o
zikredenleri kanatları ile aşağı dünyâya kadar çevrelerler. Gerçeği meleklerden
daha iyi bilen Allâh (c.c.) onlara sorar:</p>

<p>- Benim kullarım ne söylüyor? Melekler: - Seni tesbih
ediyorlar, seni yüceltiyorlar, sana hamdediyorlar, senin şanını yüceltiyorlar,
derler. Allâh (c.c.) buyurur:</p>

<p>- O kullarım beni gördüler mi? Melekler: - Hayır,
vallâhi, seni görmemişlerdir! derler. Allâh ta‘âlâ meleklere sorar:</p>

<p>- Acaba beni görmüş olsalardı ne yaparlardı? Melekler:- Eğer seni görseydiler sana daha çok ibâdet ederlerdi, seni daha çok
yüceltirlerdi ve seni daha çok tesbih ederlerdi, cevâbını verirler, Allâh
(c.c.) sorar:</p>

<p>- Benden ne istiyorlar. Melekler: - Senden cenneti
istiyorlar, derler. Allâh (c.c.) sorar:</p>

<p>- Onlar cenneti gördüler mi? Melekler: -Hayır, vallâhi,
cenneti görmemişlerdir! cevâbını verirler. Allâh (c.c.) meleklere sorar:</p>

<p>- Cenneti görseler nasıl olurdu? Melekler: - Eğer
cenneti görmüş olsalar, cennete çok daha haris olurlardı, onu daha çok
ararlardı ve daha fazla ona rağbet ederlerdi, cevâbını verirler. Allâh (c.c.)
meleklere sorar:</p>

<p>- Hangi şeyden onlar Allâh’a sığınırlar? Melekler: -
Cehennemden, derler. Allâh (c.c.) sorar:</p>

<p>- Onlar cehennemi gördüler mi? Melekler. - Hayır,
vallâhi onu görmemişlerdir. Allâh (c.c.) sorar:</p>

<p>- Cehennemi görmüş olsalardı, ne yaparlardı?
Melekler:        - Onu görselerdi, ondan çok daha fazla kaçarlardı, ondan daha
çok korkarlardı. Allâh (c.c.) buyurur:</p>

<p>- O halde ben sizi şahid tutuyorum ki, ben onları
bağışladım. Meleklerden biri der ki: - Bunlar arasında falanca kimse vardır ki
kendilerinden  (zikredenlerden) değildir, yanlarına bir iş için gelmiştir.
Allâh ta‘âlâ buyurur: Onlar (zikir  meclisinde) oturanlardır ki, meclislerinde
bulunan mutsuz olmaz (nasipsiz kalmaz).”                              <b>(Ömer Ziyâüddîn Dağıstânî (rh.a.),</b></p>

<p><b>Zübdetü’l Buhârî, 656.s.)</b></p>

<p><b>28 AĞUSTOS 2005</b></p>

<p><b>İLMİN KALDIRILMASI ÂLİMLERİN YOK</b></p>

<p><b>OLMASIYLADIR</b></p>

<p>Urve b. Zübeyr (r.a.) Abdullâh b. Amr (r.a.)’den
anlatıyor: O da Resûlullâh (s.a.v.)’in şöyle buyurduğunu bildiriyor: </p>

<p>“Şüphesiz Allâh ilmi insanlardan çekip alıvermez. Lâkin
ulemâyı kabzeder, onlarla birlikte ilmi de kaldırır. Ve insanlar arasında
birtakım câhil başlar bırakır. Bunlar insanlara ilimsiz fetvâ verirler; bu
sûretle hem saparlar, hem saptırırlar.”</p>

<p>Bu hadîs-i şerîfte Resûlullâh (s.a.v.) kıyâmetin küçük
alâmetlerinden ba‘zılarını beyân etmiştir. Ki onlar; ilmin kaldırılması, cehlin
yerleşmesi, şarabın içilmesi, zinânın meydana vurması, erkeklerin azalması, her
cümlenin çoğalması, cimriliğin kalplere yerleşmesi, cahillerin baş olmasıdır.</p>

<p>İlmin kaldırılmasından murâd; kalplerin silinmesi değil,
ulemânın azalmasıdır. İlmin yerini cehil alacak ve birtakım cahiller dînî
husûsatta başa geçecek, kendi reyleriyle fetvâ vereceklerdir. Kadı Iyâz (r.h.):“Bu hal zamânımızda Peygamber (s.a.v.)’in haber verdiği gibi zuhûr etmişti.”
diyor. Şeyh Kutbu’d-Dîn: “Ben derim ki, Kadı’nın zamânında bunca ulemâ
bulunmasına rağmen bu sözü söylemişse, bizim zamânımıza ne buyrulur.” demiş.
Allâme Aynî de şunları söylemiştir: </p>

<p>Şeyh Kutbu’d-Dîn zamânında bunca fukahâ, dört mezhebten
ulemâ ve büyük muhaddisler bulunduğu halde bunu söylemişse; bizim zamânımıza ne
denir beldeler ulemâdan hâlî kalmış. Câhiller ta‘yin sûretiyle fetvâ ve tedrîs
mevkîlerinin başına geçirilmiştir. Artık biz selâmet ve âfiyet dileriz. </p>

<p><b>(Sahîh-i Müslim,</b></p>

<p><b>Terc. Ahmed Dâvudoğlu (rh.a.), 10.c., 665.s.)</b></p>

<p><b>&nbsp;</b></p>

<p><b>29 AĞUSTOS 2005</b></p>

<p><b>Mİ‘RÂC GECESİ</b></p>

<p>Cenâb-ı Allâh’ın emriyle Sevgili Peygamberimiz (s.a.v.)
“Burak” adı verilen semâvî bir binek ile bu gecede Mescîd-i Harâm’dan, Mescid-i
Aksâ’ya gitmiştir. Yolculuğun başlangıcını, Resûl-i Ekrem (s.a.v.) Efendimiz
şöyle anlatmışlardır: “Ben Kâ‘be’de, Hicr-i İsmâîl’de, uyku ile uyanıklık
arasında bulunduğum bir sırada, bir de baktım. Cibrîl (a.s.) bana Burak’ı
getirdi.” Böylece başlayan yolculuk bir gece içinde tamam olmuştur.
Peygamberimiz (s.a.v.) Mescid-i Aksâ’da iki rek‘at namâz kılmıştır. “Bana
peygamberler gösterildi; onlara, imâm olarak namâz kıldırdım” diyerek Mescîd-i
Aksâ’daki namâzı ta‘rîf etmişlerdir. Sonra yine Cebrâil (a.s.) ile birlikte
semâya yükselerek “Sidretü’l- müntehâ” denilen kısma geldiği zamân Cebrâil
(a.s.), Sevgili Peygamberimiz (s.a.v.)’e: “Yâ Resûlallâh, artık ben ileri
gidemem. Eğer bir parmak ileri gidersem yanarım. Daha ilerisi Allâh’a ve
Habîbine âiddir” demiştir. Bundan sonra Peygamberimiz (s.a.v.) “Refref” adı
verilen vasıta ile bu ulvî seyahâta devam ederek arş, kürsî, cennet, cehennem
gibi varlıkları seyretmişlerdir. (Tebliğ Gazetesi)</p>

<p><b>&nbsp;</b></p>

<p><b>Mİ‘RÂC-I NEBEVÎ (S.A.V.)</b></p>

<p>Resûlullâh (s.a.v.)’in mi‘râcı hicretten bir sene veyâ
onsekiz ay evvel vukû‘ bulmuştur. Rûh ve cesetle berâber gerçekleşmiştir. Ebû
Seleme (r.a.) der ki: “Mî‘râc, İsrâ vak‘âsı üzerine müşrikler fitne buhrânına
düşerek âdeta deli gibi oldular. Ebû Bekir (r.a.)’in yanına koşarak Resûlullâh
(s.a.v.)’in: İsrâ’ya dâir verdiği haberi Ebû Bekir (r.a.)’e söylediler.” Ebû
Bekir (r.a.) de onlara: “-Muhammed (s.a.v.)’in doğru sözlü olduğuna kanâatım
vardır. Bu kanâatımı size de bildiririm.” dedi. Müşrikler: “Demek Muhammed
(s.a.v.)’in bir gecede Mescid-i Aksâ’ya gidip sonra dönüp geldiğini sen de
tasdîk ediyorsun?” dediler. Ebû Bekir (r.a.) de: “-Evet tasdîk ediyorum. Değil
böyle, bundan daha ziyâde uzaklarına da, meleklerin gökten haber getirdiklerine
de inanmışımdır.” dedi.</p>

<p><b>(Hz. Mahmûd Sâmî Ramazânoğlu (k.s.),
Musâhabe, 3.c., 29.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>30 AĞUSTOS 2005</b></p>

<p><b>Mİ‘RÂC GECESİNDE KILINACAK NAMÂZ VE OKUNACAK
DUÂ</b></p>

<p>Receb-i şerîfin yirmi yedinci gecesi on iki (12) rek‘at
namâz kılınır. Her iki rek‘atta bir selâm verilir. Her rek‘atta bir (1) Fâtiha
ve on bir (11) İhlâs okunur. Namâzdan sonra yüz (100) def‘a selâvât-ı şerîfe ve
şu duâ okunur: </p>

<p>Allâhümme innî es’elüke bi-müşâhedeti esrâri’l-
muhibbîne ve bi’l- hılveti’lletî hassante bi-hâ seyyidi’l- mürselîn. hîne
üsriyet bihî leyletü’s- sâbi‘u ve’l-ışrûne en-terhame kalbiye’l- hazîne ve
tücîbe da‘vetî yâ ekreme’l- ekremîn. âmîn!</p>

<p><b>&nbsp;</b></p>

<p><b>RECEBİN YİRMİ YEDİNCİ GÜNÜ</b></p>

<p><b>YAPILACAK İBÂDETLER</b></p>

<p>Ebû Hüreyre (r.a.)’den rivâyet edilmiştir: Resûlullâh
(s.a.v.): “Receb’in yirmi yedinci günü oruç tutan kimse için, Hâkk ta‘âlâ,
altmış ay oruç tutmuş sevâbını yazar. Ve o gün Nebî (s.a.v.) üzerine Cebrâil
(a.s.)’ın Allâh ta‘âlâ tarafından peygamberlik vazîfesini indirdiği ilk
gündür.” buyurdular. </p>

<p>Hasan-ı Basrî (r.a.) anlatmıştır: “Abdullâh b. Abbâs
(r.a.) Receb’in yirmi yedinci günü sabahından i‘tibâren i‘tikâfa girerdi. O,
öğle vaktine kadar namâz kılardı. Öğle namâzını kıldıktan sonra biraz istirahât
eder, sonra (dört rek‘at) namâza durur: Her rek‘âtta; bir Fâtiha, üç Kadir
sûresi (İnnâ enzelnâhu fî leylet’il-kadr), elli İhlâs sûresini (kul hüva’llâhu
ahad), bir Felâk ve bir Nâs sûresini okuyarak kılardı. Sonra ikindi vaktine
kadar duâ ederdi. İbn-i Abbâs (r.a.), Resûlullâh (s.a.v.)’in böyle yaptığını da
söylerdi.” </p>

<p>Ebû Hüreyre ve Selmân-ı Fârisî (r.a.)’dan
bildirilmiştir: Resûlullâh (s.a.v.): “Receb’de bir gün ve bir gece vardır ki o
günde oruç tutan ve o gecede namâz kılan kimse için yüz sene oruç tutmuş ve yüz
sene ibâdet etmiş gibi sevâb verilir.” buyurdular. O gün, Receb’in çıkmasına üç
gün kalan gündür. Ya‘ni, Receb’in yirmi yedinci günü ve gecesidir. Ve o gün,
Resûlullâh (s.a.v.)’in Peygamber olarak ta‘yîn olunduğu gündür. </p>

<p><b>(Hz. Gavs-ı A‘zam Seyyid Abdü’l-kâdir-i
Geylânî (k.s.), Üç Aylar ve Fazîletleri)</b></p>

<p><b>&nbsp;</b></p>

<p><b>&nbsp;</b></p>

<p><b>31 AĞUSTOS 2005</b></p>

<p><b>ASHÂB (R.A.E.)’NİN RESÛLULLÂH (S.A.V.)’İN</b></p>

<p><b>EMRİNE KAYITSIZ ŞARTSIZ İTAATLERİ</b></p>

<p>Utbe b. Abdü’s-Sülemi (r.a.) anlatıyor:</p>

<p>Resûl-i Ekrem (s.a.v.), asbâb (r.a.e.)’e ;</p>

<p>“- Savaşa hazırlanın!” deyince ashâb (r.a.e.):</p>

<p>“- Peki ya Resûlallâh (s.a.v.), biz Benî İsrâîl’in Hz.
Mûsâ’ya: Sen ve Rabbin gidin savaşın, biz burada oturacağız, dedikleri gibi
demeyeceğiz. Fakat sen ve Rabbin savaşa çıkın, biz de sizinle beraberiz,
deriz.” dediler.</p>

<p>Başka bir rivâyette Sa‘d b. Ubade (r.a.), Resûl-i Ekrem
(s.a.v.)’e: “Kuvvet ve irâdesiyle yaşadığım Allâh (c.c.)’e yemîn ederim ki,
eğer atlarımızı denize sürmemizi emretsen denize süreriz! Eğer Berki’l Gımad’a
kadar gitmemizi emretsen oraya kadar at koştururuz!” dedi.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 5.c., 2087.s.)</b></p>

<p><b>HZ. ÂİŞE (R.ANHÂ) VÂLİDEMİZİN</b></p>

<p><b>HİCAB ANLAYIŞI</b></p>

<p>Hz. Ömer (r.a.) ölümünün yaklaştığını anlayınca Hz.
Âişe (r.a.)'ya haber göndererek Hz. Âişe (r.a.)’nın odasında Hz. Peygamber (s.a.v.)'in
ayaklarının dibine gömülmek isteğini bildirdi; Hz. Âişe (r.a.)'dan izin istedi.
Âişe (r.a.) o yeri kendi için saklıyordu. Dünyâda en çok sevdiği iki insanın
yanına gömülmek istiyordu. Ancak Hz. Ömer (r.a.)'in arzusunu geri çeviremedi.
&quot;Ömer için kendi hakkımdan vazgeçerim.&quot; dedi. Hz. Ömer (r.a.) de Âişe
(r.a.)'nın odasına defnoldu, dostlarına kavuştu. Âişe (r.a.) Ömer (r.a.)'i hep
hayırla andı.</p>

<p>Hz. Ömer (r.a.)'den sonra Hz. Âişe (r.a.) odasında
rahat edemedi. Hz. Ömer (r.a.)'in gözlerini üzerinde hissetti. Örtünmeden
gezemez oldu. Sonunda kabirlerle arasına bir duvar örüldü. Hz. Âişe (r.a.) Hz.
Peygamber (s.a.v.) ve babasıyla arasındaki duvarı sevmese de buna râzı oldu.
Onları daha yakınında, meclislerinde, sohbetlerinde hissetmek istedikçe duvarın
arkasına örtünerek geçti.</p>

<p><b>(İnci Şahin, Vahiy Sürecinde Kadın,
192-193.s.)</b></p>

<p><b>01 EYLÜL 2005</b></p>

<p><b>HERKESİ İÇİNE ALACAK FİTNEDEN</b></p>

<p><b>SAKINMAK!?</b></p>

<p>“Bir de öyle bir fitneden sakının ki o, içinizden
yalnız zulmedenlere çatmaz. Hem bilin ki Allâh, şüphesiz azâbı çetin olandır.” (Enfâl s. 25.â.)</p>

<p>Âyet-i celîlenin ma‘nâsı “Geldiğinde, sâdece zâlimlere
mahsûs olmayan; aksine hepinize, iyinize kötünüze isâbet edecek olan bir
fitneden sakının.” şeklinde olur. Ancak ne var ki bu ifâde, fitnenin sâdece
zâlimlere isâbet etmeyeceğini iyice beyân etmek için nehiy sîgasiyle
getirilmiştir. Böylece zâlimlere hâss olan fitne, sâdece onlara hâss olmaktan
çıkarılmış olur da, böylece sanki o fitneye, “sâdece zâlim olanlara isâbet
etme!” denilmiş olur ki bundan maksâd da istiâre yoluyla böyle bir tahsîsin
bulunmadığını iyice anlatmaktır.</p>

<p>Netice olarak: Allâh ta‘âlâ, geldiğinde günâhkâr olanı
da olmayanı da içine alan bir azâbdan, bir fitneden insanları sakındırıp
korkutuyor.</p>

<p><b>(Fahrüddîn Er-Râzî (r.h.), </b></p>

<p><b>Tefsîr-i Kebîr Tercümesi, 11.c., 292.s.)</b></p>

<p>&nbsp;</p>

<p>“İnsanlar yekdiğerine zarâr verecek cürümde bulunmasın
mümkün olan intizâm-ı âlemi muhâfaza etsinler. Çünkü zinâ ve livâta gibi günâhlar,
tâûn ve vebâ gibi umûmî belâya sebeb olacağı gibi ölçek ve terâzide noksan
vermek ve ihtikâr etmek (vurgunculuk yapmak) de kaht u galâya (kıtlık ve
pahâlılığa) sebep olur. Hakkı söylememek ve haktan sapmak ve “emr-i bi’l-ma’rûf
ve nehy-i ani’l-münker”de dalkavukluk etmek âsinin isyânına rızâyı ve
bid’atların doğması kelime-i İslâmiyyenin dağılmasını ve cihâd emrine gevşek
davranmak kâfirin gâlib gelmesini îcâb ettirdiğinden bunlardan ve bu türlü
umûmî belâya sebeb olacak günâhlardan her mü’minin şiddetle kaçınması lâzım
olduğunu Vâcib ta‘âlâ haber veriyor.”</p>

<p><b>(Hulâsatü’l-Beyân Fî Tefsîri’l-Kur’ân,
5-6.c., 1874.s.)</b></p>

<p><b>&nbsp;</b></p>

<p><b>02 EYLÜL 2005</b></p>

<p><b>CÂİZ OLAN VE MEKRÛH OLAN ŞİİR</b></p>

<p>Ben derim ki (İbn-i Âbidîn (r.h.) hazretleri): Şu hâlde
câiz ki mekrûh olan bitâlenin (gazelin) devâm üzere yapılan ve san‘at edinilip
Allâh (c.c.)’ün zikrinden ve şer‘î ilimleri tahsîlden alıkoyan şiir olduğuna
işâret edilmiş olsun. Muttefekûn aleyh olan şu hadîs bu ma‘nâya tefsîr
edilmiştir: “Birinizin içinin irinle dolması, şiirle dolmasından daha hayırlıdır.”
Binâenaleyh nükte yapmak, letâfet göstermek, üstün teşbîhler ve ince ma‘nâlar
ifâde etmek maksâdıyle az mikdârda şiir söylemekte beis yoktur, velev ki
kadının yüz ve boy güzelliğini tasvîr etsin. Çünkü aynı maksâdla bedî‘ ulemâsı
müvelledînin (şâirlerin) ve diğer şâirlerin şiirleriyle istişhâdda (şahâdette)
bulunmuşlardır. Kemal bin Hümân (r.h.)’ın “Fethü’l-Kadir”de Şahâdet bahsinde
beyân ettiği vecihle “Şiirin harâm olanı, sözlerinde helâl olmayan vasıflar
bulunanıdır.” Erkekleri, hayatta olan muayyen bir kadını ve o kadına karşı
heyecânı, müslümânı veyâ zimmîyi (gayri müslimi) hicvetmek bu kabîldendir. Ama
hiciv (yergi) maksâdıyla değil de sırf istişhâd (şahâdet) için yâhud fesâhat ve
belâgatını bildirmek niyetiyle şiir söylemekte bir beis yoktur.</p>

<p>İbn-i Abbâs ve Ebû Hüreyre (r.a.)’nın ihrâmlı iken şiir
okumaları, Ka‘b bin Züher (r.a.)’in huzûr-ı Nebevî (s.a.v.)’de meşhûr
kasîdeleri Bânet Suâd’ı söylemeleri buna delîldir. Hz. Hassân bin Sâbit
(r.a.)’in bu nev‘î şiirleri çoktur.</p>

<p>Kadın ve erkek tasvîrlerinden mücerred olan
(soyutlanmış) güllere, çiçeklere ve sulara âid tabîî şiirleri ise men‘ etmek
için bir sebep yoktur. Ancak oyun yerlerinde va‘z ve hikmete dâir bile olsa
şiir söylemek memnûdur (yasaktır). Ez-Zâhir nâm eserde en-Nevâzil’den naklen “Edebî
şiirde fısk, içki ve erkekden bahsedilirse onu okumak mekrûhtur.” Deniliyor.
Erkek mevzûunda mu‘temed (güvenilir) olan söz, kadın hakkında söylediğimizdir.
Hayatta olan bir erkekden bahsetmek mekrûhtur. Kadın ve erkek ölmüş iseler
kendilerinden bahsetmek mehrûh değildir.</p>

<p><b>(İbn-i Âbidîn, Terc. Ahmed Dâvudoğlu (r.h.),
1.c., 48.s.)</b></p>

<p><b>03 EYLÜL 2005</b></p>

<p><b>SİLSİLE-İ ALİYYENİN YİRMİBİRİNCİ POSTNİŞİNİ
HZ. HÂCEGİ MUHAMMED EMKENEGÎ (K.S.A.)</b></p>

<p>Kendileri bizzât her husûsta “sünneti seniyye”yi
öğrenip yaşayan ve insanları da irşâd ile itikâdda, amelde, ahlâkta, muâmelâtta
ve her husûsta “sünnet-i seniyye”ye klavuzlayan veliy-yi kâmil ve vâris-i ilm-i
Resûlullâh (s.a.v.) olan büyük zâtlardandır.</p>

<p>Hâcegî Muhammed Emkenegî (k.s.) hazretlerinin babaları
silsile-i âliyyenin yirminci postnişini Derviş Muhammed (k.s.a.) hazretleridir.
1512 (H. 918)’de Buhârâ'nın Emkene (İmkene) kasabasında dünyâyı teşrîf ettiler.
1599 (H. 1008)’de doksan yaşındayken Emkene'de irtihâl ile dâr-ı bekâ-yı cinân
eylediler.</p>

<p>Bir çok velî zât yetiştirdiler. Bunların başında
kendisinden sonra postnişin olan Muhammed Bâkî-billâh hazretleri gelir.
Muhammed Bâkî-billâh hazretleri, bir gece rüyasında Hâcegî Muhammed Emkenegî
hazretlerini gördü. Ona: “-Ey oğul! Senin yolunu gözlüyorum!&quot; buyurdular.
Bâkî-billâh hazretleri, buna çok sevindi ve hemen huzûruna dahil oldular.
Hâcegî hazretleri ona feyz verip, onu yüksek fâidelere kavuşturdu. Sonra
Bâkî-billâh hazretlerine: “-Sizin işiniz, Allâh ta‘âlânın yardımı ve bu yüksek
yolun büyüklerinin ruhlarının terbiyeleri ile tamâm oldu. Tekrar Hindistan'a
gitmeniz îcâb ediyor. Çünkü bu silsile-i âliyyenin, orada sizin sayenizde
parlayacağını görüyorum. Bereket ve terbiyenizden çok istifâde edip, büyük
işler yapacak olanlar gelecektir.&quot; buyurdular.</p>

<p>Hâce Bâkî-billâh, kendilerini bu işe lâyık
görmediğinden üstâdından özür dilediyse de, Hâcegî Emkenegî hazretleri, ona
istihare yapmasını emretti. İstiharelerini üstâdına anlattığı zaman, buyurdular
ki: “-Derhâl Hindistan'a gidiniz. Orada sizin bereketli nefeslerinizden bir
azîz meydana gelecek, bütün dünyâ onun nûruyla dolacak. Hattâ, siz de ondan
nasîbinizi alacaksınız!&quot;</p>

<p>Hâce Bâkî-billâh hazretleri Hindistan'da Serhend
şehrine geldiği zaman, kendisine: &quot;Kutbun etrafına geldin!&quot; diye
ilhâm olundu. Bu kutb, İmâm-ı Rabbânî hazretleri idi. Böylece bu kıymetli
tohum, Semerkand ve Buhârâ'dan getirilmiş, Hindistan toprağına ekilmiş oldu.</p>

<p>Allâh cümlemizi şefaâtlerine nail eylesin ve yollarında
bulundursun (Âmin). Bi hürmeti Seyyidi’l Enbiyâi ve’l Mürselîn (s.a.v.).</p>

<p><b>(Yeni Rehber Ansiklopedisi, 8.c.,
194-195.s.)</b></p>

<p><b>&nbsp;</b></p>

<p><b>&nbsp;</b></p>

<p><b>04 EYLÜL 2005</b></p>

<p><b>ŞA‘BÂN AYININ FAZÎLETİ</b></p>

<p>Ebû Hüreyre (r.a.)’in bildirdiği hadîs-i şerîfte:“Şa‘bân, Benim ayım, Receb Allâh ta‘âlânın ayı, Ramazân da Benim ümmetimin
ayıdır. Şa‘bân günâhların keffâret ayı, Ramazân ise, günâhların temizleyici
ayıdır.” buyuruldu. </p>

<p>Yine buyuruldu ki: “Şa‘bân, Receb ile Ramazân ayları
arasında bir aydır. İnsanlar bundan gâfildir. Hâlbuki Şa‘bân’da kulların ameli,
Allâh ta‘âlânın dergâhına çıkarılır. Ben, Şa‘bân’da oruçlu olduğum hâlde,
amelimin çıkarılmasını arzu ederim.” </p>

<p>Enes bin Mâlik (r.a.)’in bildirdiği hadîs-i şerîfte:“Receb ayının diğer aylara olan üstünlüğü, Kur’ân-ı kerîmin diğer kitâblar
üzerine olan üstünlüğü gibidir. Şa‘bân ayının diğer aylardan üstünlüğü, Benim,
diğer peygamberlerden üstünlüğüm gibidir. Ramazân’ın diğer aylardan üstünlüğü,
Allâh ta‘âlânın yaratıklarına olan üstünlüğü gibidir.” buyuruldu.</p>

<p>Hz. Âişe (r.a.)’nın bildirdiği hadîs-i şerîfte: “Yâ
Âişe, bir sene içerisinde ölecek olan kimselerin isimleri Şa‘bân’da özel
defterinden silinip Azrâil (a.s.)’a teslim edilir. Binâen‘aleyh oruçlu olduğum
hâlde ismimin defterden silinip diğer deftere nakledilmesini arzu ederim; bu
sebepten dolayı Şa‘bân ayına muhabbet ederim.” buyuruldu.</p>

<p>Enes bin Mâlik (r.a.) der ki: “Resûlullâh (s.a.v.)’in
ashâb-ı kirâmı, Şa‘bân ayının hilâlini görünce, Mushâf-ı şerîf üzerine kapanıp
Kur’ân-ı kerîm okumağa devâm ederlerdi. Müslümânlar bu ayda mallarının zekâtını
çıkarıp Ramazân-ı şerîfte oruç tutacaklara kuvvet ve kudret bahşetmek için
fakîr, miskin ve zaîflere verirlerdi.” Ecel ve rızıkları ve o yıl hacca
gideceklerin yazıldığı Berât gecesi Şa‘bân-ı şerîfin on beşinci gecesidir. </p>

<p><b>(Hz. Gavs-ı A‘zam Seyyid Abdü’l-kâdir-i
Geylânî (k.s.a.), Günyetü’t Tâlibîn, 289. s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>05 EYLÜL 2005</b></p>

<p><b>ALLÂH (C.C.) KENDİSİNE TESLÎM OLANA DÜNYÂYI
TESLÎM EDER (EMRİNE VERİR)</b></p>

<p>Cemel hakkında vârid olan bir hadîsde şöyle geçer:“Resûlullâh (s.a.v.) onlara devenin durumundan sorunca, dediler ki, (Biz bunu
kesmek istedik...).”</p>

<p>Diğer bir rivâyette: Peygamber (s.a.v.) onlara buyurdu
ki: “Bu deve, çok çalıştırıldığından, kendisine az yulaf verildiğinden
yakınıyor.” Başka bir rivâyette: “Bu deve, küçüklüğünden beri güç işlerde
çalıştırıldıktan sonra şimdi kendisini kesmek istediğinizden bana yakınıyor
(doğru mu bu?) buyurdu. (Evet!) diye cevâb verdiler.”</p>

<p>Kulağı delik bir deve hakkında da bir hikâye
anlatırlar: O deve Peygamber (s.a.v.)’le konuşmuştur, durumunu anlatmıştır.
Vahşi ve yırtıcı hayvanların kendisinden uzak durduğunu ve her yerde rahatlıkla
ot bulabildiğini beyân etmiştir. Ayrıca kendisine (Sen Muhammed (s.a.v.)’in
devesisin!) dediklerini söylemiştir. Aynı deve, Resûlullâh (s.a.v.)’in
irtihâlinden sonra, ölene kadar yemek ve içmekten kesilmiştir, ağzına bir lokma
yemek ve bir yudum su dahi koymamıştır (El-İsfahanî).</p>

<p>İbn-i Vehb rivâyet etmiştir: “Fetih günü Mekke’nin
güvercinleri Resûlullâh (s.a.v.)’i gölgelendirmiştir. Bunun üzerine Allâh
elçisi (s.a.v.) onların çoğalması için duâ etmiştir.”</p>

<p>Enes, Zeyd b. Erkâm, Muğîre b. Şu‘be (r.a.e.)’den:Allâh’ın Resûlü (s.a.v.) buyurmuştur: “Mağara gecesi, Allâh bir ağaca yerden
bitmesini emretti. Gelip (mağaranın kapısında) bitiverdi ve bizi örttü. İki
güvercine de emretti, gelip mağaranın ağzında durdular.”</p>

<p>Diğer bir hadîste: Şüphesiz örümcek, mağaranın
kapısında ağ yapmıştır. Ardından O (s.a.v.)’i yakalamak için gelenler, bu
durumu görünce şöyle demişlerdir: Eğer içinde bir kimse olsaydı, kapıda iki
güvercin olmazdı. Peygamber (s.a.v.) içerden sözlerini duyuyordu. Sonra oradan
ayrılıp gittiler.”</p>

<p>Abdullâh b. Kurt (r.a.)’den: “Bayram günü Resûlullâh
(s.a.v.)’e birkaç kurban beş yâhud altı, ya da yedi boğazlamak üzere
yaklaştırıldı. Hepsi ilk önce kendisinden başlanması için, huzûruna üşüştüler.”
</p>

<p><b>(Kadı ‘Iyâz (rh.a.), Şifâ-i Şerîf,
312-313.s.)</b></p>

<p><b>&nbsp;</b></p>

<p><b>06 EYLÜL 2005</b></p>

<p><b>KENDİ NEFSİMİZLE HER AN HESAPLAŞMAK</b></p>

<p>Peygamber (s.a.v.) Efendimizin bizlere vasiyetlerinden
biri de, bedenimizde, ilmimizde, malımızda, ömrümüzde, bütün hal ve
durumlarımızda nefislerimizle hesaplaşmanın unutulmaması hakkındadır. Dünyâ
hayatında nefsiyle hesaplaşanlar, âhiret gününde kolay ve hafif hesap verirler.
Dünyâ evinde nefsiyle hesaplaşmayı anlar veyâ hesaplaşmayı ihmal edenlerin
hesap ve sorguları Kıyâmet gününde uzar ve zorlaşır.!</p>

<p>Tirmizî rivâyet ediyor: “Bir kul Kıyâmet günü dört
şeyden sorguya çekilinceye kadar yerinden ayrılamaz:      1- Ömrünü nasıl
tükettiğinden, 2- Ne gibi amellerde bulunduğundan, 3- Kazandığı malı nasıl ve
nereden kazandığından ve nasıl harcadığından, 4- Cismini nerede
yıprattığından”. </p>

<p>Şeyhayn merfûan şu hadîsi anlatır: “Resûlullâh, “Hiçbir
kişiyi ameli cennete koyamaz.” buyurur. “Ey Allâh’ın Resûlü (s.a.v.), senin
amellerin de mi?” sorusuna: Peygamber (s.a.v.) Efendimiz, “Evet beni de
amellerim cennete koyamaz. Yeter ki, Hakk ta‘âlâ rahmetiyle beni korumuş ve
örtmüş olsun.” buyurmuşlardır”.</p>

<p><b>&nbsp;</b></p>

<p><b>ÖĞRENMEKTEN VE AMEL ETMEKTEN</b></p>

<p><b>USANMAMAK</b></p>

<p>Peygamber (s.a.v.) Efendimizin bizlere vasiyetlerinden
bîri de, çokça öğrenmekten ve öğrendiğimizle amel etmekten usanç duymamamız
hakkındadır. Çünkü, (s.a.v.) Efendimizin havz-ı Kevser’inden içmemiz, burada
şeriat-ı Muhammediyyeden aldığımız güce bağlıdır. Nitekim sırat köprüsünde
yürümemizin şeriatla amel etmemize bağlı olduğunu yukarıda belirtmiştik. Havuz,
şeriat ilimleri, sırat da bu ilimlerle ameldir.</p>

<p><b>(İmâm-ı Şa‘râni (rh.a.), El-Uhudü’l Kübra)</b></p>

<p><b>07 EYLÜL 2005</b></p>

<p><b>PEYGAMBERLER (A.S.) HAKKINDA</b></p>

<p><b>SÖZLERİMİZE DİKKAT ETMEK GEREKİR -1</b></p>

<p>Nevâdir’de İbn Ebî Meryem’den şöyle rivâyet edilmiştir:</p>

<p>“Bir adam birisini fakirlikle ayıplayınca ona şöyle
der:</p>

<p>“- Beni fakirlikle mi ayıplıyorsun? Peygamber (a.s.)
koyun gütmüştür.”</p>

<p>Bunun üzerine Mâlik, Peygamber (a.s.) gayride
zikrederek, ona tarizde bulundu ve ona güzel bir terbiye verilmesini tavsiye
ederim, dedi. </p>

<p>Ömer b. Abdülaziz (r.a.) bir adama:</p>

<p>- Bize bir kâtip bul. Fakat babası Arap olmasın. Kâtip
ona şöyle cevâb verir:</p>

<p>- Peygamber (s.a.v.)’in babası Arap idi. Bunun üzerine
Abdülaziz (r.a.) şu mukâbelede bulunur:</p>

<p>- Sen bana bunu örnek gösterdin. Seni vazifeden
azlettim. Artık bana ebediyyen kâtiblik yapamazsın.</p>

<p>Suhnun, taaccüp halinde Peygamber (s.a.v.)’e salât ü
selâm getirilmesinin mekrûh olduğunu söyler. Sevâb almak için Allâh ta‘âlânın
emrettiği gibi O’na hürmeten getirmek müstesna.</p>

<p>EI-Kâbisî, çirkin olan birine: O, öfkeli Nekir’in
(kabirde soru soran iki melekten biri) yüzü gibidir; asık yüzlü olan kimse için
de, öfkeli olan cehennem bekçisinin yüzü gibidir, diyen kimse hakkında
sorulduğunda şu cevâbı verdi:</p>

<p>- Bu sözü ile ne kasdetmiştir? Nekir kabirde sual soran
iki melekten biridir. Onlar Münker, Nekir isminde iki melektir. Murad ettiği
nedir? O adamı gördüğü zamân, onun yüzünün haybetinden içine düşen korkuyu mu?
Yoksa, ona baktığında yaradılışındaki çirkinlikten dolayı hakaret ve ayıplamayı
mı kasdetti? Eğer ikincisini kasdetmiş ise şiddetli cezâ ile cezâlandırılır.
Çünkü bu söz, tahkir ve aşağılamak yerine geçer. Bu söz için çetin ve şiddetli
cezâya çarptırılır. Bu sözde meleğe açık açığa sövmek yoktur. Ancak, sövme
muhataba vakidir. (Bunu söyleyen ise), terbiyesizliğinden ötürü, cezâya
müstahak olur. Dövmekle, habsetmekle terbiyede ise sefihler için ibret vardır.</p>

<p><b>(Kadı ‘Iyâz (rh.a.), Şifâ-i Şerîf Tercümesi,
668-669.s.)</b></p>

<p><b>&nbsp;</b></p>

<p><b>&nbsp;</b></p>

<p><b>08 EYLÜL 2005</b></p>

<p><b>PEYGAMBERLER (A.S.) HAKKINDA</b></p>

<p><b>SÖZLERİMİZE DİKKAT ETMEK GEREKİR -2</b></p>

<p>EI-Kâbisî diyor ki: Cehennemin bekçisi olan Malik’i
anan kimse ise, başkasının yüzünün aşıklığı halini gördüğünde O’nun kötü
yaradılışını zikretmesinden O’na eziyet etmiş olur. Ancak asık yüzlü olan
kimsenin eziyet vermeye kudreti olmasından, O’nun asık suratlılığından korkulur
ve böylece O’nu zem yolu ile ve kötü huyunu açıklamak, zulmetme de, daima
Rabbisine itaat eden cehennem bekçisine benzetmek için şöyle der: Sanki o,
Allâh için, cehennem bekçisi olan meleğin öfkelendiği gibi öfkelenir. Böyle
söylemesinin cezâsı, daha önce söylendiğinin cezâsından daha hafiftir. Bununla
beraber, bunun gibi bir benzetmeyle tarizde bulunması kendisine yaraşmaz.</p>

<p>Eğer asık yüzlü olanı, asık yüzlülüğü ile över, ona
cehennem bekçisinin sıfatı ile delil getirirse, bu sözü daha çok kötü olduğu
için, söyleyenin şiddetle cezâlandırılması gerekir. Bunda cehennem bekçisini
zemmetme yoktur. Eğer onun zemmini kastederse, o zamân mutlaka öldürülür.</p>

<p>İyiliği ile bilinen bir genç, adamın birine bir şey
söylüyor. Bunun üzerine adam ona, sus, sen bir ümmisin (okur yazar değilsin),
diyor. Genç de adama cevâb olarak şöyle diyor: Peygamber (s.a.v.) de ümmî idi.
İnsanların çoğu gencin bu sözünü çirkin gördüler, zemmettiler, gencin kâfir
olduğunu söylediler. Genç söylediği sözden kendisine, dînine zarar geleceğinden
korktu ve pişman olup tevbe ettiğini açıkladı.</p>

<p>Ebü’l-Hasan el-Kâbisî, bu genç hakkında görüşünü şöyle
açıklıyor: “Ona küfür isnâd etmek hatadır. Fakat o da Peygamber (s.a.v.)’in
sıfatı ile delil getirmesinde hata etmiştir. Peygamber (s.a.v.)’in ümmî olması
kendisi için bir mu‘cizedir. Bu gencin ümmî olması ise kendisi için bir
noksanlık ve cehâlettir. Peygamber (s.a.v.)’in sıfatı ile delil getirmesi de
onun cahilliğindendir. Lâkin, istiğfar ve tevbe edip, hata ettiğini itiraf
ederek Allâh (c.c.)’e sığındığı zamân ona cezâ verilmez. Terbiye edilmesi için
verilecek cezâ ise, pişmanlığını açıklamakla boyun eğmesi kendisine o cezânın
verilmemesini icâb ettiriyor. </p>

<p><b>(Kadı ‘Iyâz (rh.a.), Şifâ-i Şerîf Tercümesi,
668-669.s.)</b></p>

<p><b>&nbsp;</b></p>

<p><b>&nbsp;</b></p>

<p><b>09 EYLÜL 2005</b></p>

<p><b>İMÂM-I A‘ZAM (R.A.)’İN FERÂSETİ -1</b></p>

<p>Kadılık makâmı teklîf edilmek için Süfyân, Mis‘ar b.
Kidâm ve Şerîk (rh.a.e.) ile berâber İmâm-ı A‘zam (r.a.), Halîfe Mansûr’un huzûruna
çağrıldığı zaman, yolda giderken arkadaşlarına şöyle dedi: </p>

<p>“Ben hakkımızda bir tahmînde bulunayım: Halîfe’nin
huzûruna vardığımızda ben bir hîle ile, Mis‘ar da delîlik numarasıyla kendimizi
kurtarırız. Süfyân ise oraya varmadan yolda firâr eder. Bu teklîfi içimizde
ancak Şerîk zorunlu olarak kabûl eder.” </p>

<p>Gerçekten de öyle oldu. Yolda giderken Süfyân es-Sevrî
(rh.a.) abdest tazelemek için arkadaşlarından ayrılarak su kenârında bulunan
bir bahçeye girdi. Muhâfız olarak görevlendirilen asker ise duvarın arkasında
bekliyordu. Süfyân (r.a.), tesâdüfen nehirden geçmekte olan ot yüklü bir gemide
bulunan yolculara: “Beni boğazlamaya kasdeden düşmânım şu duvarın arkasına
gizlendi; şimdi üzerime hücûm edecek” diyerek -Süfyân (rh.a.), bu sözü “Kim
kadı ta‘yîn edilirse, bıçaksız kesilmiştir.” hadîs-i şerîfini düşünerek
söylemiş olmalıdır- sığınma isteyince, gemidekiler hâline acıyarak Süfyân
(r.a.)’i gemiye aldılar. Gemi bir hayli açıldıktan sonra kendisini bekleyen
muhâfız, künyesiyle birkaç def‘a seslendi; cevâb alamayınca bahçeye girmek
zorunda kaldı. Süfyân (r.a.)’i bulamayınca, üzüntü ile geri döndü. </p>

<p>Diğer üç arkadaş Halîfe Mansûr’un huzûruna
çıktıklarında Mis‘ar hemen Halîfe ile musâfaha edip “Ey mü’minlerin emîri!
Nasıl geçinirsiniz? Câriyeleriniz iyiler mi? Atlarınız, develeriniz nicedir?
Beni kadılık makâmına geçirir misiniz? Kadılık ne iyi şeydir.” yollu
münâsebetsiz sözlere başlayınca, Halîfe’nin yanındaki mâbeyincilerinden biri:“Efendim, bu mecnûn olmalıdır.” dedi. Halîfe de onu tasdîk ederek Mis‘ar
(rh.a.)’i dışarıya çıkarttı. </p>

<p>Ardından Ebû Hanîfe (r.a.)’i çağırdı. </p>

<p><b>(İmâm Ebû Hanîfe (r.a.),</b></p>

<p><b>Ter. Manastırlı İsmail Hakkı (rh.a.),
187.s.)</b></p>

<p><b>10 EYLÜL 2005</b></p>

<p><b>İMÂM-I A‘ZAM (R.A.)’İN FERÂSETİ -2</b></p>

<p>Ebû Hanîfe (r.a.) Halîfe’nin yanına gidince: “Ben
Nu‘mân b. Sâbit b. Memlûk’um. Aynı zamânda esnafım, ipekçilikle uğraşmaktayım.
Kûfe halkı benim gibi esnaftan sayılan bir kölezâdenin kadı olmasından hoşnûd
olmaz zannederim” dedi. Halîfe de “Pek doğru söyledin.” diyerek Ebû Hanîfe
(r.a.)’in bu göreve gelmek istememesini kabûl etti. </p>

<p>Ardından Şerîk (rh.a.)’i hiç konuşturmadı. “Senden
başka kimse kalmadı.” diyerek onun Kûfe kadısı olmasını emretti. </p>

<p>“Efendim, benim unutkanlığım çoktur” deyince: </p>

<p>“Günlik çiğnemeye devâm edersin” dedi. </p>

<p>“Benim biraz hafîfliğim vardır” dediyse de Halîfe: </p>

<p>“Hüküm vermek için makâmına oturmadan fâlûze pişirtip
yersin” dedi. Sonra Şerîk (rh.a.): </p>

<p>“Giden gelen kimi haksız görürsem mahkûm ederim. Ben
hatır gönül tanımam” dedi. Halîfe de: </p>

<p>“İstersen benim oğlumun aleyhine hüküm ver; senin
hükmüne kimse müdâhale edecek değildir” dedi. Bunun üzerine Şerîk (rh.a.)
kaçmak için bir kurtuluş yolu bulamadığından kadılık görevini kabûl etmeye
mecbûr oldu ve Ebû Hanîfe (r.a.)’in sözü tamâmiyle yerini buldu. </p>

<p>İmâm-ı A‘zam (r.a.)’in ferâsetine dâir meşhûr
hikâyelerden biri de şudur:</p>

<p>Bir gün Ebû Hanîfe (r.a.)’in arkadaşlarından
hiçbirisinin tanımadığı bir kişi mescidin önünden geçiyordu. İmâm-ı A‘zam
(r.a.): </p>

<p>“Onun yabancı ve ilkokul öğretmeni olduğunu, yeni
içinde tatlı bir şey sakladığını zannediyorum” dedi. Araştırdılar, gerçekten
öyle birisi olduğu anlaşıldı. Bunu, nasıl anladığı sorulunca: </p>

<p>“Sağa sola bakmasından yabancı olduğunu, gelip geçen
çocuklara bakınmasından öğretmen ve yeni üzerine sineklerin konmasından da
tatlı bir şey taşıdığını anladım.” dedi.</p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmail Hakkı (rh.a.),
188.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>11 EYLÜL 2005</b></p>

<p><b>RESÛL-İ EKREM (S.A.V.)’İN MUHTEREM EBEVEYNİ
-1</b></p>

<p>Muhterem babaları hazreti Abdullâh, haseb ve nesebce Kureyş’in
en temiz soyuna mensûbdur. Buhârî, Resûl-i Ekrem (s.a.v.)’in atalarını, İbrâhîm
(a.s.)’a kadar çıkarır. İbrâhîm Halîl (a.s.), Kâ’be’nin ilk bânisi olduğundan,
Resûl-i Ekrem (s.a.v.)’e kadar, bütün İbrâhîm (a.s.) evlâdı, Kâ’be’ye hizmet
edegelmişlerdir. Bu cihetle, Resûl-i Ekrem (s.a.v.)’in yüce ecdâdının bütün
hayatları, kemâl derecede mazbûttur. Hepsi de şeref ve fazîlet sâhibi
kimselerdir. Muhterem vâlideleri hazret-i Âmine bint-i Vehb’dir ki pederleri
Vehb, Benî Zühre’nin reîsidir. Vehb, kızının tahsîl ve terbiyesine pek ziyâde
ihtimâm gösterdiğinden hazret-i Âmine, Kureyş kızlarının en yükseği
addolunurdu. Tevbe sûresi 128’deki “enfüsiküm” kavl-i şerîfi, şâz olan bir
kırâatte “enfesiküm” okunmuş ve ma‘nâsı da, “Ey insanlar! Sizin en güzel ve temiz
soyunuzdan, size en necîb bir Peygamber geldi.” olmuştur.</p>

<p>Buhârî’nin rivâyetine göre, Resûl-i Ekrem (s.a.v.),
Kendileri de Huneyn gazâsında İslâm ordusunun bozulduğu sırada Nübüvvet ve
Risâlet kuvvetinin Kendilerine bahşettiği yüksek bir irâde ve mehâbetle
münhezim bir orduya hitâb ederek “Ben, Allâh’ın Peygamberiyim, bunda yalan
yoktur! Ben, Abdulmuttalib’in torunuyum, soyumda yalancı yoktur!”
buyurmuşlardır ve bozulan ordunun kuvve-i ma‘neviyyesini iâde etmişlerdir.</p>

<p>Ebû Leheb’in Dürre denilmekle ma‘rûf kızı Sebîa (r.a.),
Resûl-i Ekrem (s.a.v.)’e gelmiş ve “-Yâ Resûlallâh! Halk, bana “Ey cehennem
odununun kızı!” diye hitâb ediyor.” sûretinde şikâyet etmişti. Resûl-i Ekrem
(s.a.v.) de şiddetli bir gadabla kalkıp: “Bazı kimselerin benim nesebimle
uğraşmaya ne hakkı vardır? Kim ki benim nesebimle uğraşırsa, emîn olunuz ki o
kimse, bana ezâ verir. Kim ki bana ezâ eder; o kimse, Allâh ta‘âlâya ezâ
verir.” buyurmuşlardır.</p>

<p>Âbâ-i ecdâd-ı Muhammed (s.a.v.) müşrik olmadıklarının
temiz olduklarının bir delîli de, Resûl-i Ekrem (s.a.v.)’in: “Ben, mütemâdiyen
temiz babaların sülbünden, temiz anaların rahmine naklolunageldim.” diye
buyurmuş olmalarıdır. Tevbe sûresi 28’de: “Şübhesiz ki müşrikler, necîsdir.”
diye tavsîf edilmiştir. Şübhesiz ki tahâret ile necâset; îmân ile şirk; mü’min
ile müşrik tezâd teşkîl eder. Resûl-i Ekrem (s.a.v.)’in yüce ecdâdından her
birisi temizdir ve onların müşrik olmadıklarını kabûl etmek vâcibdir.</p>

<p><b>(Sahîh-i Buhârî Muhtasarı Tecrîd-i Sarîh,
4.c., 543-551.s.)</b></p>

<p><b>&nbsp;</b></p>

<p><b>&nbsp;</b></p>

<p><b>12 EYLÜL 2005</b></p>

<p><b>RESÛL-İ EKREM (S.A.V.)’İN MUHTEREM EBEVEYNİ
-2</b></p>

<p>Hâtem-i Enbiyâ (s.a.v.) Efendimizin peder-i âlîleri
Abdullâh ibn-i Muttalib ile vâlideleri Âmine bint-i Vehb (r.a.) hazretlerinin
cennet ehli olduklarına (aslâ cehennem ehli olmadıklarına) dâir birçok, allâme,
muhakkik, tefsîr ve hadîs ulamâsınca pekçok eser yazılmıştır. Bu eserlerde
beyân edildiği üzere:</p>

<p>“Resûl-i Ekrem (s.a.v.)’in vâlideyni, cennet
ehlindendir. Çünkü onlara hiçbir Nebî (a.s.)’ın da‘veti ulaşmamıştır ve Resûl-i
Ekrem (s.a.v.)’in vâlideyninin irtihâlleri de Nebî (s.a.v.)’in bi’setinden
(Nebî olarak seçilip gönderilmesinden) çok önce olduğu târihen sabittir.
Kendilerine herhangi bir Nebî (a.s.)’ın da‘veti ulaşmadan ölenlere azâb
olunmayacağı nasslarla (âyet ve hadîslerle) sâbittir.</p>

<p>Şerâfüddîn-i Münâvî’ye: “-Nebî (s.a.v.)’in babası
cehennemde midir?” diye sorulduğunda Münâvî, şiddetle haykırarak, “-Nebî
(s.a.v.)’in babası, Fetret devrinde vefât etmiştir. Fetret devrinde vefât
edenlere İsrâ sûresi 15. âyette: “Biz, bir peygamber göndermedikçe kimseye azâb
edecek değiliz.” diye buyuruluyor.” diyerek cevâb vermiştir. Cessâs Ebû Bekr-i
Râzî, Ahkâmü’l-Kur’ân’ında bu âyetin ma‘nâsı” “Cenâb-ı Hakk, peygamber
lisâniyle, kendi varlığına ve birliğine delîl koymadıkça azâb etmez.” demektir,
denilir.</p>

<p>Nasîrüddîn ibn-i Münîr-i Mâlikî de diyor ki: “Cenâb-ı
Hakk, Resûl-i Ekrem (s.a.v.)’in muhterem ebeveynini diriltmiş ve onları îmânla
şereflendirmiş ve Habîbi (s.a.v.)’in kalblerini de ebeveyninin îmânlarından
dolayı sürûrla doldurmuştur.”</p>

<p>Resûl-i Ekrem (s.a.v.)’in Allâh ta‘âlâ tarafından
“Âlemlere rahmet olarak gönderdiği” beyân edilirken, Risâlet ve Nübüvvet
Nûrunun Güneşi (s.a.v.), henüz doğmadan O Yüce Parlak Nûru, mübârek ve muhterem
sînesinde taşıyan bir ana ve babayı, Evlâdları (s.a.v.)’in O Yüce Nûru’ndan
mahrûm farz etmek hem edebe, hem de mantıka uygun düşmez. Resûl-i Ekrem
(s.a.v.)’in muhterem vâlideyni işte O Yüce Nûr’un da‘vetine erişmeden ve
Muhterem Oğulları (s.a.v.)’in Nübüvvetini görmeden irtihâl etmişlerdir.</p>

<p><b>(Sahîh-i Buhârî Muhtasarı Tecrîd-i Sarîh,
4.c., 539-551.s.)</b></p>

<p><b>&nbsp;</b></p>

<p><b>13 EYLÜL 2005</b></p>

<p><b>RESÛL-İ EKREM (S.A.V.)’İN MUHTEREM EBEVEYNİ
-3</b></p>

<p>Allâh ta‘âlâ, Resûl-i Ekrem (s.a.v.)’in anne ve
babalarını tekrar diriltmiş ve bu muhterem anne ve baba, Azîz Oğullarının
Nübüvvet ve Risâleti’ni kabûlle O (s.a.v.)’e îmân etmişlerdir. Bu görüş, birçok
Hadîs hâfızının delîllendirdikleri bir yoldur. İbn-i Şâhin, Hâfız Ebû Bekir,
Hatîb-i Bağdâdî, Süheylî, Kurtubî, Muhibb-i Taberî, Allâme Nasîrüddîn İbn-i
Münîr ve daha bu tabakadan pekçok Hadîs ehli bu yolda delîl getirmişlerdir.</p>

<p>İbn-i Şâhin’in Nâsih ve Mensûh’unda, Hatîb-i
Bağdadî’nin Sâbık ve Lâhik’ında, Dârekutnî ve İbn-i Asâkir’in Garâib’inde
tahrîclerine göre, Hz. Âişe (r.anhâ) şöyle demiştir: “Haccetü’l-Vedâ’da
Resûlullâh (s.a.v.), bizimle birlikte haccettiler. Sonra Hacun kabristanına
uğradılar. Resûlullâh (s.a.v.), hazîn ve gamlı olarak ağlıyordu. Orada uzunca
bir zamân kaldıktan sonra benim yanıma geldiler. Bu def‘a ferâhlanmış ve
mütebessimdiler. Ben, hâllerinde gödüğüm bu bâriz değişikliğin sebebini
sorduğumda: “-Annemin kabrine gittim. Cenâb-ı Hakk’tan annemi hayâta
döndürmesini diledim. Kabûl buyurup annemi diriltti ve bana îmân ettikten sonra
ebedî hâline redd ve iâde buyurdu.” diye cevâb verdiler.”</p>

<p>Ehl-i hadîsden, râvîler arasında hâlleri meçhûl iki
kişi bulunduğu için bu hadîsi zaîf kabûl edenler olmuş ise de, bu husûsta
Süheylî’nin cevâbı şudur: “Allâh (c.c.) her şeye kâdirdir. O’nun rahmeti,
hiçbir şekilde âciz ve noksan değildir. O’nun rahmet deryâsının en ziyâde
döküldüğü mübârek mansıb ise Resûlullâh (s.a.v.)’in mübârek kalbleridir.”
demiştir.</p>

<p>Kurtubî der ki: “Resûl-i Ekrem (s.a.v.)’in annelerinin
ihyâlarını beyân eden hadîsde herhangi bir zaîflik yoktur. Çünkü bunun delîli,
ihyânın Vedâ haccında vukûa gelmesi ve Hz. Âişe (r.anhâ)’nın rivâyet etmesidir.
Peygamber (s.a.v.) Efendimizin ebveyni cennet ehlidir ve diriltilip, (s.a.v.)
Efendimize îmân etmeleri de O (s.a.v.)’in ümmetinden olma şerefini kazanmaları
içindir. Sonra ebeveynini diriltip îmân etmeleri de aklen ve şer‘an mümkündür.
Kur’ân’da, Katîl-i Benî İsrâil’in diriltilmesi ve kâtilini haber vemesi, vârid
olmuştur. Îsâ (a.s.)’ın eliyle, Cenâb-ı Hakk’ın, birçok ölüyü diriltmesi bir
hakîkattir. Bu i‘tibârla Resûl-i Ekrem (s.a.v.) hakkında ziyâde kerem ve
fazîlet olarak ebeveyninin diriltilip onların Resûl-i Ekrem (s.a.v.)’e îmân etmelerinde
mümkün olmayacak hiçbir durum yoktur.” demiştir.</p>

<p><b>(Sahîh-i Buhârî Muhtasarı Tecrîd-i Sarîh,
4.c., 546.s.)</b></p>

<p><b>&nbsp;</b></p>

<p><b>&nbsp;</b></p>

<p><b>14 EYLÜL 2005</b></p>

<p><b>HZ. PEYGAMBER (S.A.V.)’İN DÜNYÂYA</b></p>

<p><b>BAĞLANMAMALARI</b></p>

<p>İbn-i Abbas (r.a.)’den: Ömer b. Hattab (r.a.) bana
şunları anlattı: Bir defâsında Resûlullâh (s.a.v.)’in yanına girdim. Bir hasır
üzerine yatmışlardı. Üzerinde, belinden aşağısını örten bir örtüden başka bir
şey yoktu. Üzerine uzandığı hasır vücûdunda iz bırakmıştı. Odanın bir köşesinde
bir sa’ kadar arpa vardı. Diğer köşede deri tabaklamakta kullanılan ve Selem
denilen ağacın yaprakları duruyordu. Duvarda bir de deri asılıydı. Bunları
görünce gözlerim yaşardı. Resûlullâh (s.a.v.) bana:</p>

<p>“- Ey Hattab oğlu, niye ağlıyorsun?” diye sordular.
Ben:</p>

<p>“- Ey Allâh’ın Peygamberi (s.a.v.) ağlamayıp da ne
yapayım, üzerine yattığınız hasır, vücûdunuzda iz bırakmış, şu gördüklerim de
senin bütün servetin. Kisra ve Kayser ise bolluk ve refah içindeler. Halbuki
Sen Allâh’ın Hz. Peygamberi (s.a.v.) ve seçkin kulusun. Ama işte bütün
servetin!” dedim. O zamân Resûlullâh (s.a.v.):</p>

<p>“- Ey Hattab oğlu, istemez misin, dünyâ onların olsun,
âhiret de bizim.” buyurdu.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 2.c, 857.s.)</b></p>

<p><b>&nbsp;</b></p>

<p><b>DÖRT ŞEYİ DÖRT ŞEYDE BULDUK</b></p>

<p>Ebû Bekir Verrâk demiştir ki, senelerdir dört şeyi
aradık, dört şeyde bulduk:</p>

<p>1- Allâh (c.c.)’ün rızâsını aradık, O’na itaatte,</p>

<p>2- Maîşet genişliğini, duhâ (kuşluk) namâzında,</p>

<p>3- Din selâmeti aradık, lisânı (dili) muhâfazada,</p>

<p>4- Kabir aydınlığı aradık, gece namâzında bulduk.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Yûnus ve Hûd Sûreleri Tefsîri, 149.s.)</b></p>

<p><b>&nbsp;</b></p>

<p><b>15 EYLÜL 2005</b></p>

<p><b>BERÂT GECESİ VE FAZÎLETLERİ</b></p>

<p>Şa‘bân’ın on beşinci gecesi bir senelik günâhlara
keffârettir. Bunun için Şa‘bân’ın on beşinci gecesine “Keffâret gecesi” de
denilir.</p>

<p>Yüce Allâh’ın mağfiret hazînelerinin dolup taştığı ve
isteyen her mü’mine bol bol ihsân edildiği gecelerden biri de Berât gecesidir.
Şa‘bân-ı şerîfin 14. gününün akşamı Berât gecesidir.</p>

<p>Berât demek “suçtan ve borçtan kurtulmak” ma‘nâsına
gelir. Böyle bir gecede kul, Rabbine dönüp O (c.c.)’ün dergâhına yüz sürerek
afv dileyecek olursa, Cenâb-ı Hakk, o kulun günâhlarını bağışlar ve onu kendine
dost seçer. Bir hadîs-i şerîfte: </p>

<p>“Allâh ta‘âlâ, bu gece ümmetime, Benî Kelb kabîlesinin
koyunlarının tüyleri adedince rahmet eder.” buyurulmaktadır. (İbn-i Mâce, Tirmizî)</p>

<p>Bu gece mağfiret gecesidir. Bütün günâhlarının
bağışlanmasını isteyen mü’minler şu hadîs-i kudsîdeki çağrıya uymalıdırlar. “Bu
gecede istiğfâr eden yok mu, onu mağfiret edeyim? Rızık isteyen yok mu, ona
(bol bol) rızık vereyim, herhangi bir sıkıntıya, hastalığa ve belâya duçar olan
yok mu, ona da sıhhât ve âfiyet vereyim.” diye.</p>

<p>Me’mûr melekler tarafından kulların rızıkları, ecelleri
ve diğer işleri bu gece yazılır ve tertîb edilir. Vazîfeli melekler, bugünden
i‘tibaren Levh-i Mahfûz’dan insanların hayat hâdiselerini yazmağa başlarlar ve
bu durum, Kadir gecesine kadar devâm eder.</p>

<p>Nitekim Allâh ta‘âlâ hazretleri, âyet-i celîlesinde:“Her hikmetli iş o mübârek gecede ayırt edilir. (Rızık, ecel, hayır ve şerrden
ibâret bütün işler o gece yazılır.)” buyurmaktadır. (Duhân
s. 4.â.)</p>

<p>Hz. Âişe Sıddıkâ (r.a.)’nın rivâyetine nazaran Nebî-yi
Ekrem (s.a.v.) Berât gecesi için buyurmuşlardır ki:</p>

<p>“Allâh tebâreke ve ta‘âlâ, Şa‘bân’ın on beşinci gecesi,
semâ-yı dünyâya iner ve Kelb kabîlesi koyunlarının tüylerinin sayısından fazla
günâh afveder.” buyurmuşlardır. (Tirmizî)</p>

<p><b>16 EYLÜL 2005</b></p>

<p><b>BERÂT GECESİ KILINACAK NAMÂZ</b></p>

<p>Bu gecede yüz rek‘at namâz kılınır. Bu durumda namâzın,
her iki rek’atında bir selâm verilir. Her rek‘atda Fâtiha’dan sonra 10 (on)
İhlâs-ı şerîf okunur. Dilenirse bu namâz on rek‘at da kılınabilir. (O zamân her
rek‘atda Fâtiha’dan sonra 100 (yüz) İhlâs-ı şerîf okunur ve 10 (on) rek‘atın sonunda
bir kerre selâm verilerek namâz tamamlanır.) Bu şekilde kılmak, bütün müstehâb
namâzlarda da mervîdir. Selef (r.a.), bu namâzı kılar ve buna “Hayır namâzı”
derlerdi. Hattâ bu namâzı, bir araya toplanıp cemâatle de kılarlardı.</p>

<p>(Hanefî mezhebinde terâvihten başka hiçbir sünnet
namâzı cemâatle kılınmaz.)</p>

<p>Hasan-ı Basrî (r.a.)’in bu namâz için şöyle dediği
rivâyet olunur: “Allâh Resûlü (s.a.v.)’in sahâbîlerinden otuz kişi bana dediler
ki: </p>

<p>Bu gecede bu namâzı kılan bir kimseye, Cenâb-ı Hakk
yetmiş def‘a nazar eder ve her bir nazar ile onun yetmiş ihtiyâcını giderir. Bu
ihtiyâcların en azı da afvedilmektir.”</p>

<p><b>(Hüccetü’l- İslâm İmâm-ı Gazâlî (rh.a.),</b></p>

<p><b>İhyâ-u ‘Ulûmi’d-dîn, 1 c., 555. s.)</b></p>

<p><b>&nbsp;</b></p>

<p><b>BERÂT GECESİNDE NE YAPMALIYIZ?</b></p>

<p>Gündüzünü mutlakâ oruçlu geçirmeliyiz. Hz. Alî
(k.v.)’den “Şa‘bânın on beşinci günü oruç tutun, gecesinde kâim olun.” meâlinde
İbn-i Mâce bir hadîs rivâyet etmiştir.</p>

<p><b>(Hüccetü’l- İslâm İmâm-ı Gazâlî (rh.a.),</b></p>

<p><b>İhyâ-u ‘Ulûmi’d-dîn 1 c., 556. s.)</b></p>

<p>Dedikodudan, yalandan, harâma bakmaktan sakınmalıyız. İftârımızı
yapıp Allâh ta‘âlâya şükrettikten ve akşam namâzını edâdan sonra, üç def‘a
Yasîn-i şerîf okunacaktır. Her Yâsîn’den sonra bir def‘a Berât duâları
okunacaktır. Bu iki Berât duâlarının ilkinde, Cenâb-ı Hakk’tan hayırlı ve uzun
ömür taleb ile kazâ’ ve belâlardan emîn olmak; ikincisinde bol ve helâl rızık
temennîsi; üçüncüsünde, son nefesinde hüsn-i hâtime ile bu dünyadan göçmek
niyyetiyle, okunacaktır.</p>

<p><b>17 EYLÜL 2005</b></p>

<p><b>BERÂT GECESİNDE OKUNACAK DUÂLAR</b></p>

<p>(Bu duâ 3’er def‘a okunacak. Her okuyuştan önce Yâsîn-i
şerîf okunacak sonra bu duâ okunacak.)</p>

<p>Bi’smi’llâhi’r- rahmâni’r- râhîm</p>

<p>Allâhümme yâ ze’l-menni velâ yümennü ‘aleyhi. yâ
ze’l-celâli ve’l-İkrâm. Yâ ze’t-tavli ve’l-in‘âm. lâ- ilâhe illâ ente
zahra’l-lâci’îne ve câre’l-müste’cirîne ve emâne’l-hâifîne. Allâhümme in-künte
ketebtenî ‘ındeke fî ümmi’l-kitâbi şekıyyen ev mahrûmen ev matrûden ev
mukatteren ‘aleyye fî’r-rızkı fe’mhu’llâhümme bi fazlike şekâvenî ve hırmânî ve
tardî ve ıktâre rızkî ve esbitnî ‘ındeke fî ümmi’l-kitâbi sa‘îden ve merzûkan
ve müveffekan li’l-hayrâti fe-inneke kulte ve kavlüke’l-hakku fî
kitâbike’l-münzeli ‘alâ lisâni nebiyyike’l- mürselîn. Yemhu’llâhu mâ-yeşâü’ ve
yüsbitü ve ‘ındehu ümmü’l-kitâbi ilâhî bi’t-tecelliyyi’l-‘azîmi fî
leyleti’n-nısfi min şa‘bâne’l- mükerremi’lletî fî-hâ yüfraku küllü emrin
hakîmin. Ve yübremü en-tekşife ‘annâ mine’l-belâi’ mâ-na‘lemü vemâ lâ-na‘lemü
vemâ ente bihî a‘lemü inneke ente’l-e‘azzü’l- ekrem. Ve sallâ’llâhu ‘alâ
seyyidinâ Muhammedin ve ‘alâ âlihî ve ashâbihî ve evlâdihî ve ezvâcihî ve
sellem.</p>

<p><b>•••</b></p>

<p>Bi’smi’llâhi’r- rahmâni’r- râhîm</p>

<p>“İlâhî cû‘düke dellenî ‘aleyk. Ve ihsânüke evsalenî
ileyk. Ve keremüke karrebenî ledeyk. Eşkû ileyk mâ-lâ yahfâ ‘aleyk. Ve es’elüke
mâ-lâ ye’süru ‘aleyk. Îz-‘ılmüke bi-hâlî yekfî ‘an süâlî. Yâ müferrice
kürebe’l-mekrûbîn. Ferric annî mâ-ene fîh. Lâ ilâhe illâ ente sübhâneke innî
küntü mine’z-zâlimîn. Festecibnâ leh. Ve necceynâhü mine’l-ğammi ve kezâlike
nünci’l- mü’minîn. Allâhümme yâ ze’l-menni velâ- yümennü ‘aleyh.”</p>

<p>“Allâhümme salli ‘alâ rûh-i seyyidinâ muhammedin
fi’l-ervâh. Ve salli ‘alâ cesed-i seyyidinâ muhammedin fi’l-ecsâd. Ve salli
‘alâ kabr-i seyyidinâ muhammedin fi’l- kubûr.” (100 aded)</p>

<p><b>&nbsp;</b></p>

<p><b>HADÎS-İ ŞERİF</b></p>

<p>“Allâh ta‘âlâ bu gece ümmetime, Benî Kelb kabîlesinin
koyunlarının tüyleri adedince rahmet eder.” buyurulmaktadır.</p>

<p><b>&nbsp;</b></p>

<p><b>&nbsp;</b></p>

<p><b>18 EYLÜL 2005</b></p>

<p><b>HASIMLAR ARASINDA KISAS</b></p>

<p>Kıyâmet gününde, hasımlar arasında sevâbların kısası
husûsunda Peygamber (s.a.v.) Efendimiz şöyle buyurmuşlardır:</p>

<p>“Kim ki, uhdesinde bir din kardeşinin nefsine ve malına
tecâvüzden dolayı hak bulunursa, (dinar ve dirhem bulunmayan Kıyâmet günü
gelmeden önce) bu dünyâda mazlumdan o hakkın bağışlanmasını istesin. Aksi
takdirde, zâlimin amel-i salihi bulunursa, ondan zâlimin zulmü miktarı alınır
da mazluma verilir. Eğer, hasenatı bulunmazsa, mazlumun günâhlarından alınıp
zâlime yükletilir.”  (Buhârî)</p>

<p>Kıyâmet günü olacak olan, bu kısas hakkında, bir başka
hadîs-i şerîf de şöyledir: Peygamberimiz (s.a.v.) buyurdular ki:</p>

<p>- Biliyor musunuz müflis kimdir? Ashâb-ı kirâm (r.a.): </p>

<p>- Bizce, müflis malı ve parası olmayan kimselerdir,
dediler. Bunun üzerine, Peygamberimiz (s.a.v.) şöyle buyurdular ki:</p>

<p>- Benim ümmetimin müflisi o kimsedir ki, Kıyâmet
gününde namâz, oruç ve zekatla gelir. Fakat şuna sövmüş, buna iftira etmiş,
şunun malını yemiş, bunun kanını dökmüş, şunu dövmüş, bundan dolayı da onun
hasenatından mezkur adamların herbirine verilir. Üzerinde olan haklar
ödenmeden, hasenatı tükenir de, hak sahiplerinin günâhları o kimseye
yükletilir, sonra da o kimse cehenneme atılır.”</p>

<p><b>(Fıkhı Ekber Şerhi, Çev. Ahmet Karadut,
303-304.s.)</b></p>

<p><b>HER MÜSLÜMÂNDA OLMASI GEREKEN ÜÇ HASLET</b></p>

<p>Bütün ulemâ şu üç hasletin her müslümânda bulunması
gerektiğinde ittifâk etmişlerdir ki bunlar:</p>

<p>1- Zulümden, Allâh (c.c.)’ün  ve Resûlü (s.a.v.)’in
râzı olacağı şeylerden arındırılmış hâlis bir müslümânlık, </p>

<p>2- Temiz gıda ve helâl lokma,</p>

<p>3- Amellerde sıdk ü sadâkat.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Yûnus ve Hûd Sûreleri Tefsîri, 34.s.)</b></p>

<p><b>19 EYLÜL 2005</b></p>

<p><b>SABIR</b></p>

<p>Hz. Alî (k.v.) der ki: “Uğradığı bir musîbet karşısında
kim ellerini dizlerine vurur ve rızâ göstermezse o musîbet mukabilinde alacağı
ecri kaybeder.”</p>

<p>Büyükler demişlerdir ki: Kul, Allâh (c.c.)'den gelen
bir musîbete sabretmekle mükellefdir ve bu sabırdan ecir alır. Çünkü Allâh
(c.c.)'den gelen bir şey ancak O'nun adl-ü hikmetinin muktezâsıdır. Mü'min
Allâh (c.c.)'ün ancak hakkı kaza edeceğine îman ederek kazaya râzı olur. Fakat
başa gelen musîbet zorba kimseler tarafından açıkça zulmedilmek maksadı ile
gelmişse ona sabırla mükellef bulunmayıp mukâbele etmeli, zulmü def' etmeğe,
hakkını da te'min etmeğe çalışmalıdır. </p>

<p>Bu husûsda öldürülürse şehîd olur. </p>

<p>Hadîs-i şerifde: “Malı uğrunda öldürülen şehiddir. Irzı
uğrunda öldürülen şehiddir...” buyurulmuşdur. Ayrıca bilinmelidir ki gelen her
belâ insandaki bir şeyi temizler. </p>

<p>Peygamberimiz (s.a.v.) buyurmuştur ki: </p>

<p>“Bana yapılan ezâ hiç bir nebîye yapılmadı.”</p>

<p>Hazret-i Hasan (r.a.) der ki: “Dedem Resûlullâh
sallallahu aleyhi ve sellemden işitdim, şöyle buyurmuşlardı: Oğulcuğum,
kanaatdan ayrılma, insanların en zengini olursun. Farzlarını edâ et, insanların
en âbidi olursun. Oğulcuğum, cennette bir ağaç vardır, ismi
şeceretü'l-belvâdır. Kıyâmet gününde ehl-i belâ getirilirler, onlar için ne
divan kurulur, ne mîzan dikilir. Ve ecir onların üzerine yağmur gibi
yağdırılır. Sonra Resûlullâh sallallâhu aleyhi ve sellem:</p>

<p>&quot;Ancak sabır edenlerin ecirleri noksansız ve
hesabsız olarak verilir.&quot; (Zümer s. 10.â.)
âyet-i celîlesini okudular.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Bakara Sûresi Tefsîri, 215-216.s.)</b></p>

<p><b>&nbsp;</b></p>

<p><b>&nbsp;</b></p>

<p><b>20 EYLÜL 2005</b></p>

<p><b>KIYÂMET NE ZAMÂN KOPACAKTIR?-1</b></p>

<p>Kıyâmetin ne zamân kopacağını ancak Allâh ta‘âlâ bilir.
Peygamber (s.a.v.) Efendimiz kıyâmetten önceki bazı garip, harikulâde, kötü,
yolsuz halleri bize bildirmiştir. Bunlara “Eşrât-ı Saat” (kıyâmetin alâmetleri)
denilir. Bellibaşlıları şunlardır:</p>

<p>(1) Din husûsunda bilgisizlik ve cahillik yayılacak,
ehliyetsiz bir sürü kimse din hakkında konuşup fetva verecek. Bu sûretle hem
kendisi sapıtacak, hem başkalarını saptıracaktır.</p>

<p>(2) İçki içmek yaygınlaşacak, sarhoşluk
umumîleşecektir.</p>

<p>(3) Zinâ (ve homoseksüellik) gibi fuhşiyat çoğalacak,
insanlar şehvetlerinin esiri olacak, hayvanlardan da aşağı bir hale
düşeceklerdir.</p>

<p>(4) Kan dökme, öldürme hâdiseleri artacaktır.</p>

<p>(5) Namâz kılanlar azalacak, bî-namâzlar çoğalacaktır.</p>

<p>(6) Emânetler (makamlar, mevkiler, vazifeler) ehline
verilmeyecek, emânetlere hıyânet edilecektir.</p>

<p>(7) Harâmlar helâl sayılacak, (buna mukabil helâller
yasaklanmağa kalkılacaktır).</p>

<p>(8) Fâiz parası yenilecek, fâiz yaygın hale gelecektir.</p>

<p>(9) Yüksek binâlar yapılacaktır.</p>

<p>(10) Rüşvet alıp-verme çoğalıp yayılacaktır.</p>

<p>(11) Dünyâ malına (ve mevkilerine) mukabil din
satılacaktır. (Yani din istismarı yapılacaktır.)</p>

<p>(12) Hısım ve akrabalar arasında alakalar kesilecektir.</p>

<p>(13) Polis ve zabıta memurları çoğalacaktır.</p>

<p>(14) Çoluk-çocuk denilecek yaşta gençler devlet
makamlarına geçecektir.</p>

<p>(15) Çalgıcı (ve şarkıcı) kızlar yetiştirilecektir.</p>

<p><b>(İmâm Zehebî (rh.a.),</b></p>

<p><b>Büyük Günâhlar Ek Bölüm, 239-241.s.)</b></p>

<p><b>21 EYLÜL 2005</b></p>

<p><b>KIYÂMET NE ZAMÂN KOPACAKTIR?-2</b></p>

<p>Peygamber (s.a.v.) Efendimiz kıyâmetten önceki bazı
garip, harikulâde, kötü, yolsuz halleri bize bildirmiştir. Bellibaşlıları
şunlardır:</p>

<p>(16) Zulüm yaygın hale gelecektir.</p>

<p>(17) Boşanmalar çoğalacak (aile müessesesi
sarsılacaktır).</p>

<p>(18) Emîn kişilere hâin, hâinlere emîn kişi gözüyle
bakılacaktır.</p>

<p>(19) İftira ve yalancı şahitlik çoğalacaktır.</p>

<p>(20) Çocuklar hırçın, öfkeli, itaatsiz olacaktır. (Âsi,
anarşist gençlik).</p>

<p>(21) Alenen (cehren) günâh işlemekten utanıp çekinmeyen
birtakım fâsık devlet reisleri, valiler (ve yüksek memurlar) zuhur edecektir.</p>

<p>(22) Hâin vezirler, fâsık ve fâcir hafız, yağcı ve
zâlimlere yardakçı din âlimleri, bozuk muallimler, hâin tacirler meydana
çıkacaktır.</p>

<p>(23) Kur’an-ı kerîmler ve camiler süslenecek, minâreler
uzatılacaktır.</p>

<p>(24) Gerçek din âlimleri azalacaktır.</p>

<p>(25) Kadınlar kendi efendilerini doğuracak. (Yâni
anneler kötü evlâtların esiri olacaktır).</p>

<p>(26) Kadınlar çalışarak kocalarının ticaret işlerine
katılacaktır.</p>

<p>(27) Kadınlar kendilerini erkeklere, erkekler kadınlara
benzetmeye çalışacaklardır.</p>

<p>(28) İlim, ibâdet ve Allâh rızası için değil de
dünyâlık için tahsil edilecektir.</p>

<p>(29) Kâfirler, zâlimler, münâfıklar, fâsık ve fâcirler,
cahiller halkın itibarını kazanıp kuvvetlenecekler; takva sâhibi sâlih
mü’minler ise hakarete uğrayıp horlanacaktır.</p>

<p>(30) Mal ve servet çoğalacak, zekât verilecek adamlar
azalacaktır. (Yukarıda saydığımız kıyâmet habercisi alâmetler
“Tezkiretü’l-Kurtubî”, “Müfidü’l-‘Ulûm ve Mübidü’l-Hümum” ve benzeri muteber
eserlerde yazılıdır.)</p>

<p><b>(İmâm Zehebî (rh.a.), Büyük Günâhlar Ek
Bölüm, 239-241.s.)</b></p>

<p><b>&nbsp;</b></p>

<p><b>&nbsp;</b></p>

<p><b>22 EYLÜL 2005</b></p>

<p><b>İLM-İ KİMYÂYA, GAZEL VE ŞİİRE DÂİR</b></p>

<p>İlm-i kimyâ: İbn-i Hacer (r.h.), “Tenbîh” diyerek
şunları kaleme almıştır: “Çok def‘a ilm-i kimyâ ve bu ilmin öğrenilmesinin
helâl olup olmadığı soruluyor. Biz bu bâbda hiçbir âlimin sözüne rastlayamadık.
Öyle görünüyor ki bu da aşağıdaki hilâfa dayanmaktadır.</p>

<p>Birinci kavle göre: Bir kimse, bu ilmi (ilm-i kimyâ)
yüzde yüz cismin hakîkatini değiştirecek şekilde bilirse, öğrenmesi ve
öğretmesi câizdir. Zîrâ bunda hiçbir vecihle (şekilde) mahzûr yoktur.</p>

<p>İkinci kavli ele alırsak: Bir insan bu ilmi yakînen
bilmez de (bu da başkalarını) aldatmağa vesîle olursa söylenecek söz harâm
olmasıdır.”</p>

<p>İbn-i Hacer (r.h.)’ın kısaca arz ettiğimiz sözünün
hâsılı şudur:</p>

<p>Eğer hakîkatlerin değişmesi sâbittir dersek ki hak olan
da budur. Bununla amel câizdir (ilm-i kimyânın) öğrenilmesi de câizdir. Çünkü
bu aldatma değildir.</p>

<p>Gerçekten bakır, altına veyâ gümüşe inkılâb eder
(dönüşür); hakîkatlerin değişmesi sübût bulmamıştır (gerçekleşmemiştir) dersek,
amel ve ilim câiz değildir. Çünkü aldatmadır. Nitekim, ilmin hakîkatini
bilmeyene de câiz değildir. Zîrâ bunda mal itlâfı (telefi) yâhud müslümânları
aldatma vardır. Gerçek şudur ki bizim mezhebimize (Hanefî) göre hakîkatlerin
değişmesi sâbittir. Delîli: Fukahâmızın aynı necâsetin değişmesi husûsundaki
sözleridir. Şarabın değişerek sirke olması ve kanın miske inkılâbı (dönüşmesi)
gibi şeyler bu kâbîldendir.</p>

<p>Mekrûh olan ilim, müvelledînin (şâirlerin) gazel ve
betâlet şiirleridir. Gazelden murâd, kadın ve erkekleri vasfeden şiirlerdir.
Betâlet de gazelin bir nev‘îdir. Seven ile sevilen, yâhûd seven ile onu
suçlayanların birleşme, ayrılma, aşk ve sevdâ gibi hâllerini tasvîre şâmildir. </p>

<p><b>(İbn-i Âbidîn,</b></p>

<p><b>Terc. Ahmed Dâvudoğlu (r.h.), 1.c., 47.s.)</b></p>

<p><b>&nbsp;</b></p>

<p><b>23 EYLÜL 2005</b></p>

<p><b>KABİR HAYÂTI</b></p>

<p>“Ölü kabre konulduğu zamân, ona siyah, mavi iki melek
gelir. Onlardan birine, Münker melekler, diğerine Nekîr melekler denilir. Onlar
o ölüye derler ki:</p>

<p>- İşte bu adam hakkında (Resûlullâh (s.a.v.)’i
kastediyorlar) ne demiştiniz?</p>

<p>Eğer mü’min ise der ki; O, Allâh (c.c.)’ün kulu ve
Resûlüdür (s.a.v.). Şahâdet ederim ki, Allâh (c.c.)’den başka ibâdet edilecek
bir ma‘bud yoktur. Ve şahâdet ederim ki, Muhammed (s.a.v.) onun kulu ve
Resûlüdür.</p>

<p>Bunun üzerine onlar derler ki, biz bunu söyleyeceğini
bilmiştik. Sonra onun kabri yetmişe yetmiş kulaç genişletilir. Sonra onun için
nurlandırılır.</p>

<p>O der ki: Ehlime döneyim ve onlara haber vereyim.</p>

<p>Onlar da derler ki: Güveyinin uykusu gibi uyu ki, onu
başkası uyandırmaz, ancak onu en sevgili ehli uyandırır. Ta Allâh ta‘âlâ onu
işte bu yattığı yerden diriltinceye kadar böyle kalır.</p>

<p>Eğer o bir münâfık ise der ki; işittim insanlar
diyorlardı. Ben de onlar gibi dedim, ne olduğunu bilmiyorum.</p>

<p>Bunun üzerine o melekler derler ki: Biz senin bunu diyeceğini
biliyorduk? Bunun arkasından yere denilir ki, onun üzerine bitiş. O da onun
üzerine bitişir ve onun kaburgaları ayrılır, böylece Allâh ta‘âlâ onu işte bu
yattığı yerden tekrâr diriltinceye kadar orada muazzeb olarak devâm eder”.</p>

<p><b>(Muhammed Hâdimî (rh.a.), Berika, 480.s.)</b></p>

<p><b>&nbsp;</b></p>

<p><b>HADÎS-İ ŞERÎF</b></p>

<p>“Biriniz ölümü temennî etmesin. O kendisine gelmezden
önce, onu duâ etmesin; çünkü biriniz öldüğü vakit ameli kesilir. Ve çünkü
mü’mine ömrü ancak hayır ziyâde eder.” (Müslim)</p>

<p><b>24 EYLÜL 2005</b></p>

<p><b>YABANCI GÖZÜYLE II. ABDÜLHAMİD HÂN</b></p>

<p>II. Abdülhamid Hân’ı Amiral Sir Hery Woods, şöyle
tahlil etmektedir: </p>

<p>“Bana göre Sultan Abdülhamid, gelmiş geçmiş Osmanlı
padişahları arasında en müstesna mevkii işgal edenlerden biriydi. Çok sakin ve
gösterişten uzak bir hayatı vardı. Herhangi bir meseleye çözüm yolu ararken
etrafındakileri dinler, ancak, onların esiri olmazdı. Abdülhamid rejimi
hakkında doğru bir hükme varabilmek için, olaylara akılcı bir açıdan bakmak
gerekir. Bu açıdan bakıldığında , idaresinin ne kadar iyi olduğu görülecektir.
Abdühamid’in tahta çıkışı çok şanssız bir devreye rastlar. Rus savaşı,
Türkiye’yi para ve personel bakımından tamamen iflas ettirmişti. Önceki
hükümdarlar zamanında muhtelif andlaşmalar gereğince alınan dış borçlar
ödenemiyecek bir seviyeye ulaşmış, savaştan sonra yapılan Berlin Antlaşması ile
bir yandan Avrupa’daki en büyük ve en zengin eyaletlerini, diğer yandan
doğudaki stratejik savunma pozisyonunu kaybetmişti. Bütün bu kötü neticelere
rağmen, devlet hazinesi, bir kaç yıl içinde yeniden düzene sokuldu, ticaret
canlandırıldı ve dış borçların mühim kısmı ödendi.</p>

<p>Abdülhamid tahtan düşürülmemiş olsaydı, Birinci Dünya
Savaşı patlamayacaktı. Aksini farz etsek bile, Abdülhamid, en büyük ihtimalle,
Türkiye’nin tarafsız kalmasını sağlayarak, memleketine bir zafer hediye etmiş
olacaktı. Bunu iddia etmekle kâhin sayılmamalıyım.”</p>

<p><b>(Y. Öztuna, Büyük Türkiye Tarihi, 7.c.
245.s.)</b></p>

<p>&nbsp;</p>

<p>İşte, Allâh (c.c.) ve Resûlü (s.a.v.)’ine bağlı
olanlara, düşmanının bile bakışı...</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>25 EYLÜL 2005</b></p>

<p><b>RESÛLULLÂH (S.A.V.)’İN HABER</b></p>

<p><b>VERDİKLERİNE KESİNLİKLE İNANMAK</b></p>

<p>Adamın birisi Ebü’d-Derdâ (r.a.)’e gelerek:</p>

<p>“- Ebü’d-Derdâ, evin yandı!” dedi. Ebü’d-Derdâ (r.a.):</p>

<p>“- Yanmaz.” diye cevâb verdi. Birisi daha gelerek:</p>

<p>“- Ebü’d-Derdâ evin yandı!” deyince:</p>

<p>“- Yanmaz, diye karşılık verdi. Sonra bir başkası geldi
ve aynı şeyleri söyledi. Ebü’d-Derdâ (r.a.) ona da aynı cevâbı verdi. Daha
sonra bir başkası daha geldi ve:</p>

<p>“- Ebü’d-Derdâ, bir yangın çıktı. Senin evine kadar
geldi ve orada söndü.” deyince, Ebü’d-Derdâ (r.a.):</p>

<p>“- Zaten ben Allâh (c.c.)’ün evimi yakmayacağını
biliyordum.” diye cevâb verdi. Adam:</p>

<p>“- Ebü’d-Derdâ, acaba evim yanmaz sözün mü, yoksa Allâh
(c.c.)’ün evimi yakmayacağını biliyordum, sözün mü, hangisi daha hayret
vericidir, bilemiyoruz. Açıklar mısın?” dedi.</p>

<p>Ebü’d-Derdâ (r.a.) de:</p>

<p>“- Bunda şaşılacak birşey yok. Çünkü ben Resûlullâh
(s.a.v.)’in: </p>

<p>“- Allâh’ım! sen, kendisinden başka ilâh olmayan
Rabbimsin. Sana güvenip dayandım. Büyük Arş’ın sahibisin, kerîmsin. Allâh
(c.c.) ne istese o olur istemediği olmaz. Allâh (c.c.)’ün yardımı olmadan
hiçbir hayır iş yapmaya, hiçbir kötülüğe mâni olmaya gücüm yetmez.  Allâh
(c.c.)’ün her şeye kâdir olduğunu biliyorum. O her şeyi hakkı ile bilir.
Rabbim, nefsimin ve bütün canlıların şerrinden sana sığınırım. Onların şerrine
ancak sen mani olabilirsin.” diye duâ ettiğini ve bunu sabahleyin okuyan
kimsenin, akşama kadar hiçbir felâkete duçar olmayacağını söylediğini
işitmiştim.” diye cevâb verdi.</p>

<p><b>(M. Yûsuf Kandehlevî (rh.a.), ,</b></p>

<p><b>Hadîslerle Müslümânlık, 4.c, 1412.s.)</b></p>

<p><b>26 EYLÜL 2005</b></p>

<p><b>KULLARIN GIYBET EDEREK MA‘SİYET</b></p>

<p><b>(GÜNÂH) KAZANMALARI</b></p>

<p>İnsanlardan bir başkasının gıybetini yapan bir kimse
için rivâyet olunmuştur ki: “Gıybet edenin haseneleri, gıybet edilenin
sâhifelerine gider.” Nihâyet gıybet eden kimsenin defterinde hasene kalmaz.
Ayrıca gıybeti yapılan kimsenin seyyieleri (kötülükleri, günâhları), gıybet
eden kimsenin amel defterine yazılır. Bundan dolayı denilmiştir ki: “Gıybetimi
yapan kimse, beni günâhlarımın ba‘zısından kurtardı.”</p>

<p>İmâm Kuşeyrî (k.s.)’un Risâle’sinde rivâyet edildiğine
göre: “Gıybet eden kimse, sanki bir mancınık dikmiş onunla hasenelerini
(sevâblarını) şarka ve garba atmaktadır. O kimse Horasanlı, Hicâzlı veya Türk
olan başka birinin gıybetini yapmakla hasenelerini onlara dağıtıp kendisi ise
hiçbir şeysiz ortada kalakalmıştır.</p>

<p>Kıyâmet günü, kula, amel defteri içinde hiçbir hasene
olmadığı hâlde verilir. Kul: “Namâzım, orucum, tâatlerim nerede?” der. Ona
denilir ki: “Amellerinin hepsi insanların gıybetini yapmaktan dolayı
gitmiştir.”</p>

<p>Bir görüşe göre, “Bir kimsenin gıybeti yapılsa, Allâh
gıybeti yapılan kimsenin günâhlarının yarısını affeder.” Denildi ki: “Adamın
amel defteri eline verilir, o kimse defterde, işlemediği bir takım haseneler
görür. Ona denilir ki: Senin haberin yokken sana senin gıybetin yapılması
sebebiyle bu haseneler verildi.”</p>

<p>Abdullâh ibn-i Mübârek (r.a.)’in yanında gıybetten
bahsedildi. Buyurdular ki: “Eğer, gıybet edici olsaydım, elbette annemi ve
babamı gıybet ederdim; çünkü benim hasenelerime onlar daha lâyıktırlar.”
Dünyâda gıybetten dolayı ta‘zir ve te’dîb olunan muâheze edilen kimse,
ihtimâldir ki âhirette te’dîb ve muâhaze olunmaya.</p>

<p><b>(Hz. Muhammed Mevlânâ Ebû Saîd Hâdimî
(k.s.),</b></p>

<p><b>Berîka Tercemesi, 2.c., 437-439.s.)</b></p>

<p><b>27 EYLÜL 2005</b></p>

<p><b>AMR B. CEMÛH (R.A.)’İN RİCÂSI</b></p>

<p>Uhud seferine çıkılacağı zamân, Amr b. Cemuh (r.a.),
oğullarına “Beni de sefere çıkarınız!” dedi. Oğulları “Resûlullâh (s.a.v.),
senin seferden geri kalmana müsâade etti. Yüce Allâh, seni ma‘zeretli saydı!”
diyerek sefere çıkarmak istemediler.</p>

<p>Amr b. Cemuh (r.a.): “Yazıklar olsun size! Siz, beni,
Bedir seferinde cenneti kazanmaktan alıkoydunuz! Uhud seferinde de mi ondan
alıkoyacaksınız? diyerek Peygamberimiz (s.a.v.)’in yanına gitti.</p>

<p>“Yâ Resûlallâh (s.a.v.)! Bu oğullarım, şundan, bundan
dolayı, seferden beni alıkoymak istiyorlar. Vallâhi, ben, Seninle birlikte sefere
çıkmayı ve cennette şu aksaklığımla aksamayı arzu ediyorum! Yâ Resûlallâh
(s.a.v.)! Sen, benim, Allâh (c.c.) yolunda çarpışmamı ve şehîd düşüp şu aksak
ayaklarımla cennette gezip yürümemi uygun görmez misin?” dedi.</p>

<p>Peygamberimiz (s.a.v.): “Evet, uygun görürüm. Ama,
Allâh (c.c.), seni ma‘zeretli saymış, seni, cihâdla mükellef tutmamıştır!”
buyurduktan sonra, Amr b. Cemuh (r.a.)'in oğullarına “Siz, onu seferden
alıkoymak zorunda değilsiniz. Kendi hâline bırakınız. Allâh (c.c.)'ün, ona,
şehîdlik nasîb etmesi umulur!” buyurdu.</p>

<p>Bunun üzerine, Amr b. Cemuh (r.a.), silâhlandı. Kıbleye
döndü “Allâh'ım! Bana şehîdlik nasîb et! Beni, mahrûm ve me'yus bir halde ev
halkıma döndürme!” diyerek duâ etti.</p>

<p>Ebû Talha (r.a.): “Amr b. Cemuh (r.a.)'i, İslâm
mücâhidlerinin dağılıp yayıldıkları sırada, küçük bir süvâri topluluğu
arasında, gördüm. Ben, onun aksayıp durduğuna bakarken, o vallâhi, ben, cenneti
özlüyorum!” diyordu. Sonra, Amr b. Cemuh (r.a.)'in oğlunu gördüm ki, babasının
peşindeydi. Nihâyet, ikisi de, şehîd oldular.” der.</p>

<p><b>(M. Âsım Köksal (rh.a.), İslâm Tarihi,
8-9.c. 315-316.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>28 EYLÜL 2005</b></p>

<p><b>AMR B. CEMÛH (R.A.)’İN ŞEHÎD DÜŞMESİ</b></p>

<p>Amr b. Cemuh (r.a.), bir müşrikle çarpışıp onu
öldürmüş, ikinci çarpışmada, kendisi, şehîd düşmüştür.</p>

<p>Hz. Âişe (r.a.)'nın bizzat görüp anlattığına göre: </p>

<p>Amr b. Cemuh'la oğlu Hallâd ve kayın birâderi Abdullâh
b. Amr b. Haram'ın cenâzeleri, develer üzerinde Medine civarındaki Harre
mevkiine kadar getirildi. Amr b. Cemuh'un cenâzesini taşıyan deve, orada çöküverdi.
Zorlayınca, kalktı. Medine'ye yürütülmek istenilince, çöktü. Uhud'a
yöneltildiği zamân, koşa koşa gidiyordu! </p>

<p>(Süheylî'ye göre deveyi, Medine'ye doğru yürütmek
mümkün olmadı.)</p>

<p>Nihâyet, bunu, Peygamberimiz (s.a.v.)’e bildirdiler.
Peygamberimiz (s.a.v.):</p>

<p>“Muhakkak ki deve, me’mûrdur. Amr'in bir şeyler
söylemişliği var mıdır?” buyurdu.</p>

<p>Amr (r.a.)'in zevcesi Hind: “Amr, Uhud'a gideceği
sırada, kıbleye dönüp: Allâhım! Beni, mahrûm ve me‘yûs bir halde ev halkıma
döndürme! Bana, şehîdlik nasîb et! demişti.” dedi.</p>

<p>Peygamberimiz (s.a.v.):</p>

<p>“İşte deve, bunun için ileri geçmez!” buyurdu ve Amr b.
Cemuh (r.a.)'in, Uhud'da, Abdullâh b. Amr b. Haram (r.a.)'le birlikte bir kabre
konulmasını emretti ve:</p>

<p>“Varlığım, kudret elinde bulunan Allâh'a yemîn ederim
ki ben, onun (Amr b. Cemuh'un) cennette aksayıp durduğunu gördüm! Sizden her
kim, Allâh'a yemîn etmişse, ona sadâkat göstersin!</p>

<p>Amr b. Cemuh, onlardan (sadâkat gösterenlerden) dir!”
buyurdu.</p>

<p><b>(M. Âsım Köksal (rh.a.), İslâm Tarihi,
8-9.c. 315-316.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>29 EYLÜL 2005</b></p>

<p><b>MANTIK, HARF (KİMYÂ) VE MÛSİKÎ İLMİ</b></p>

<p>Mantık İlmi: Felsefeye mantık dâhildir. Zîrâ mantık,
felsefenin ikinci cüz’üdür (parçasıdır). Burada mantıktan murâd, felsefecilerin
bâtıl mezheblerine istidlâl (delîl getirmek) için kitâblarına yazdıkları şeylerdir.
Mukaddimelerini İslâmın kâideleri teşkîl eden İslâm feylesoflarının mantığına
gelince onun harâm olduğunu söylemeğe imkân yoktur. Hattâ İmâm-ı Gazâlî (k.s.),
ona “Mi’yârü’l-Ulûm” adını vermiştir. İslâm ulemâsı mantık hakkında kitâblar
te’lîf etmişlerdir. Muhakkîklerden Kemâl İbn-i Hümâm (r.h.) bunlardandır ve
usûl-i fıkha dâir yazdığı “et-Tahrîr”in mukaddimesinde mantıkın ekserî
bahislerini beyân etmiştir.</p>

<p>Harf İlmi: Harf ilminden murâd, ilm-i kimyâya işâret
eden “kâf” olabilir ki bunun harâm olduğunda şübhe yoktur. Çünkü mal zâyi‘
etmekten ve fâidesiz şeylerle iştigâlden ibârettir. Harf ilminden, harflerin
esrârı kasdedilmiş de olabilir. Bu esrâr istihdâm vefikleriyle çözülür. Bundan
tılsımcıların kasdedilmiş olması da muhtemeldir. “Lakkaanî”nin şerhinde beyân
edildiğine göre tılsım ilmi, bu ilim erbâbının iddiâlarına göre felek ve
yıldızlarla tealluku (ilişkisi) olan birtakım husûsî isimleri, maden ve diğer
cisimlere nakşederek bir hassâ meydana getirmek ve o hassâ ile âdî vak‘alara
bağlamaktır.</p>

<p>Allâme ibn-i Hacer (r.h.) “et-Tuhfe” nâmındaki eserinin
Necâsetler bâbında şunları söylemiştir:</p>

<p>“Bir şeyin hakîkaten değişip değişmeyeceği; mes’elâ,
bakırın altın olup olmayacağı sübût bulmuş mudur, bulmamış mıdır? Bu suâle
ba‘zıları “Evet!” cevâbını vermişlerdir. Çünkü Hz. Mûsâ (a.s.)’ın asâsı,
hakîkaten yılan olmuştur, aksi takdîrde mu‘cize bâtıl olurdu. Ba‘zıları
“Hayır!” cevâbını vermişler, “Zîrâ hakîkatlerin değişmesi imkânsızdır.”
demişlerdir. Hak olan söz, birincisidir.</p>

<p>İlm-i Mûsikî: Riyâzî bir ilimdir. Onunla nağmelerin
hâlleri, îkâ’ları (usûlleri); bestelerin te’lîfi ve âletlerin îcâdı bilinir. Bu
ilmin mevzûu, rûhlara te’sîri yönünden sestir. Semeresi, rûhları
ferâhlandırmak, değiştirmek, takvîye etmek veyâ hüzünlendirmektir.</p>

<p><b>(İbn-i Âbidîn, Terc. Ahmed Dâvudoğlu (r.h.),
1.c., 46-47.s.)</b></p>

<p><b>&nbsp;</b></p>

<p><b>30 EYLÜL 2005</b></p>

<p><b>A.B.D., ANCAK OSMANLILARIN TUNUS</b></p>

<p><b>BEYLERBEYLİĞİNE MUHÂTAP İDİ</b></p>

<p>1803 yılında &quot;Granol Türk&quot; adlı bir Amerikan
gemisi, Tunus'a geldi. Fakat Trablus beylerbeyliğine bağlı Türk korsanlarının
bazı Amerikan gemilerini vurması üzerine Birleşik Amerika Devleti, Akdeniz'e
bir harb filosu göndererek sancak göstermek ve kuvvet gösterisi yapmak istedi.
Filoya bağlı 35 toplu Filedelfiya ile Vixen adlı harb gemileri, Trâblus'da
üzerlerine gelen bir Türk gemisine karşı manevra yapmak isterken karaya oturdu,
bütün gayretlere rağmen yüzdürülemedi. </p>

<p>A.B.D.'nin en büyük gemisi olan Filedelfiya gemisinin
300 mürettebatı, Türkler tarafından esir edildi. Libya Beylerbeyi Yunus Paşa,
gemiyi ve mürettebatını salıvermek için A.B.D.'den 3 milyon altın dolar
tazminat ve bundan böyle Türk korsanlarının Amerikan sancağına emân vermesi
için de yılda 20.000 dolar vergi ödemesini istedi. A.B.D.'de umumi efkâr bu
paranın ödenmesini istiyordu. Tunus beylerbeyliği de A.B.D.'den, sancağına emân
vermek için yılda 10.000 dolar vergi istiyordu. </p>

<p>Tunus'a gelen deniz albayı Rodpers, böyle bir şeye
selâhiyeti olmadığını söyledi. Tunus beylerbeyi Hammûde Paşa, Menemenli
Süleyman Ağa adlı, dilbilir bir adamını A.B.D.'ye müzakereye yolladı. </p>

<p>Washington'a gelen Süleyman Ağa devlet tarafından
misafir edildi ve Başkan Thomas Jefforson tarafından kabul edildi. Bir yıl
süren müzâkereler neticesinde Süleyman Ağa tekrar Tunus'a döndü. 1812'de
A.B.D.'nin Cezayir konsolosu Lear, Cezayir beylerbeyine yıllık vergi olarak
hükümetin 26.000 altın dolarını ödedi.</p>

<p><b>(Yılmaz Öztuna, Büyük Türkiye Târihi)</b></p>

<p class=MsoNormal>&nbsp;</p>

<p><b>&nbsp;</b></p>

<p><b>&nbsp;</b></p>

<p><b>01 EKİM 2005</b></p>

<p><b>MAL VE PARA ALLÂH (C.C.) İÇİN SARFEDİLİR</b></p>

<p>Hz. Peygamber (s.a.v.) mal ve parayı sırf Allâh (c.c.)
için verirdi. Bazan fakir ve muhtaçlara verir, bazan Allâh (c.c.) yolunda cihâd
için harcar, bazan da bir kimsenin gönlünü almak için verirdi. Müslümân
olmalarıyla İslâm’ın kuvvetleneceğini bildiği kimselere fakir olmadıkları halde
bol ihsanda bulunurdu ve böylece hem onların gönüllerini hoş eder ve hem de
onları İslâm’a hizmet ettirirdi. Kendi nefsine ve evlâtlarına harcamaz, hep bu
asil yolda sarf ederdi. Onun ihsanını, bağışlarını Kayser ve Kisra (Rum ve
İran) yapmazdı. Fakat kendisi fakr u zarûret içinde geçinirdi. Bazan bir ay
geçerdi evinde ateş yanmazdı. Açlıktan mübârek karnına taş bağlardı. Bir kere
gazadan aldıkları esirlerden birini hizmetçim yok diye Hz. Fâtımâ (r.a.),
Resûlullâh (s.a.v.)’den istedi. Peygamber (s.a.v.) Efendimiz: “Ey kızım, sen,
onun yerine tesbih, tahmid ve tekbîr eyle, ben sana esir verip Suffe ehlini
açlık içinde bırakamam.” buyurdu.</p>

<p>Ehl-i Suffe dedikleri, yatacak ve duracak yerleri
olmayan en yoksul sahâbeler (r.a.) idi. Mescidde yatıp kalkarlardı. Bazı
varlıklı sahâbeler (r.a.) onları alır evlerine götürüp yedirirlerdi. Hz.
Peygamber (s.a.v.) bu yoksul sahâbeler (r.a.) dururken ganîmet malından bir
esiri ciğerpâresi Fâtımâ (r.a.)’ya vermeği uygun bulmadı ve gelirini o
sahâbelere harcadı.</p>

<p><b>(İmâm-ı Kastalânî (rh.a.),</b></p>

<p><b>İlâhî Rahmet Hz. Muhammed (s.a.v.), 1.c.,
348.s.) </b></p>

<p><b>HADÎS-İ ŞERÎF</b></p>

<p>Cennetin kapısında durdum. Bir de gördüm ki, ona
girenler hep fakirlerdir. Mevki sâhibleri mahpusturlar. Yalnız cehennemlikler
müstesnâ! Onlar cehenneme götürülmeye emrolunmuşlardır. </p>

<p>Bir de cehennemin kapısında durdum. Gördüm ki,
umûmiyetle oraya girenler kadınlar! (Müslim)</p>

<p><b>02 EKİM 2005</b></p>

<p><b>HARÂM İLİMLER: REMİL, TABİÎ İLİM, SİHİR</b></p>

<p>İlm-i Remil: Birtakım çizgi ve noktalardan meydana
gelen şekilleri ile ma‘lûm kâideler tahtında harfler çıkaran ve bunlardan
ilerde olacak şeylere delâlet eden (işâret eden) cümleler kuran bir ilimdir.
Bunun kat‘î harâm olduğu ma‘lûmdur. Aslının İdris (a.s.)’a mahsûs olduğu
ma‘lûmsa da O’nun şerîati mensûhtur (hükümsüzdür). İbn-i Hacer (r.h.)’ın
Fetâvâ’sında bu ilmi öğrenmenin ve öğretmenin şiddetle harâm olduğu beyân
edilmektedir. Çünkü bu ilimde avâm tabakasını (halkı) aldatarak remilcinin
gâibi bilmek husûsunda Allâh (c.c.)’e ortak olduğunu îhâm (şübheye düşürmek)
vardır.</p>

<p>Tabiî İlim: Çeşitli hâllerde değişip değişmemesi
yönünden cismin hâlinden bahseden ilimdir. İbn-i Hacer (r.h.)’ın Fetâvâ’sında
bu ilmin felsefeciler tarîki (yolu) üzere olanının harâm olduğu bildirilmiştir.
Çünkü birçok mefsedetlere (münâfıklıklara) yol açar. Bu âlemin kadîm olduğuna
inandırılması bu kabîldendir. Tabiî ilmin harâm olması husûsu, ilm-i nücûma
benzemesindendir. Zîrâ her ikisi de, aynı şekilde, mefsedetlere
(münâfıklıklara, bozgunculuklara) yol açar.</p>

<p>Sihir: Bir ilimdir ki ondan nefsânî bir meleke hâsıl
olur ve o meleke ile gizli birtakım sebeplere dayanan garîb fiiller yapabilir.
Bîrîzâde (r.h.)’ın el-Îzâh Haşiyesi’nde: “Şumunnî sihri öğrenmek ve öğretmek
harâmdır, demiştir.” ibâresi vardır.</p>

<p>Ben derim ki (İbn-i Âbidîn (r.h.) hazretleri): “Sihrin
müslümânlardan zarârın def‘i için öğrenilmesinin bile harâm olmasıdır.”</p>

<p>Zağferânî Şerhi’nde şöyle deniliyor: “Bize göre sihrin
vücûdu (varlığı) tasavvuru ve eseri (meydana getirdiği) haktır.”
Zâhiretü’n-Nâzır adlı eserde beyân edildiğine göre “Ehl-i harbin, kâfirin
sihrini bozmak için sihir öğrenmesi farz; karı ile kocayı birbirinden ayırmak
için sihir öğrenilmesi harâm, aralarını yatıştırmak için öğrenilmesi mubahtır.”
Tahâvî (r.h.) bu sözü el-Muhit’ten rivâyet eden bir zâttan naklettikten sonra
“Muhît’te şu da vardır: Hadîsde tiveleden nehiy buyurulmuştur. Tivele, kadını
kocasına sevdirmek için yapılan büyüdür.” demiştir.</p>

<p><b>(İbn-i Âbidîn, Terc. Ahmed Dâvudoğlu (r.h.),
1.c., 44.s.)</b></p>

<p><b>&nbsp;</b></p>

<p><b>&nbsp;</b></p>

<p><b>03 EKİM 2005</b></p>

<p><b>RESÛLULLÂH (S.A.V.)’İN RAMAZÂN AYI</b></p>

<p><b>HAKKINDAKİ KONUŞMALARI</b></p>

<p>Selmân (r.a.) anlatıyor: Şaban ayının son gününde
Resûlullâh (s.a.v.) bize şöyle bir konuşma yaptı:</p>

<p>“Ey insanlar! Büyük, mübârek bir aya giriyorsunuz. O
ayda bin aydan daha hayırlı bir gece vardır. Allâh (c.c.) o ayda oruç tutmayı
farz kılmıştır. Geceleri ibâdet etmeyi de müstehap kılmıştır. Kim bu ayda hayır
işlerse, diğer aylarda bir farz işlemiş gibidir. Kim bu ayda farz işlerse,
diğer aylarda yetmiş farz işlemiş gibidir. Bu ay sabır ayıdır, sabrın mükâfatı
ise cennettir. Bu ay, yardımlaşma ayıdır. Mü’minlerin rızıklarının arttırıldığı
bir aydır. Kim bu ayda bir oruçluyu iftara da‘vet ederse günâhları affedilir, cehennem
ateşinden kurtulur. İftara da‘vet eden oruç tutanın mükâfatı kadar mükafat
alır. Oruç tutanın mükâfaatından da hiç birşey eksilmez.”</p>

<p>“- Ya hepimiz oruçluyu iftar ettirecek birşey
bulamazsak!” dediler. Bunun üzerine şöyle buyurdu:</p>

<p>- Allâh ta‘âlâ bu sevâbı, oruçluya bir hurma ile iftar
ettirene de, bir yudum su ile iftar ettirene de, su katılmış süt ile iftar
ettirene de verir. Bu ay evveli rahmet, ortası mağfiret, sonu da cehennemden
kurtuluşa vesîle olan bir aydır. Kim bu ayda elinin altındakilerinin işlerini
hafifletirse Allâh (c.c.) o kimseyi afveder ve onu cehennemden kurtarır.</p>

<p>Öyle ise bu ayda dört şeyi çok yapın:</p>

<p>Bunlardan ikisi ile Rabbinizi râzı edersiniz. İkisinden
de zaten siz müstağni olamazsınız.</p>

<p>Rabbinizi râzı edeceğiniz iki şey, Allâh (c.c.)’den
başka tanrı olmadığına şahâdet etmeniz (kelime-i şahâdet) ve Allâh (c.c.)’den
afv dilemek.</p>

<p>Sizin müstağnî olamayacağınız iki şey ise; Allâh
(c.c.)’den cenneti istemeniz ve cehennem azâbından ona sığınmanızdır.</p>

<p>Kim oruçlu birine su verirse Allâh (c.c.) de ona benim
havuzumdan su verir ve o kimse cennete girinceye kadar bir daha susamaz.”</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 5.c., 1766-1767.s.)</b></p>

<p><b>&nbsp;</b></p>

<p><b>&nbsp;</b></p>

<p><b>04 EKİM 2005</b></p>

<p><b>DUÂ-İ ARŞ</b></p>

<p>(Ramazân ayının evvelinde veyâ ortasında veyâ âhirinde
üç kerre okunacak.)</p>

<p>Bi-smi’llâhi’r-rahmâni’r-rahîm</p>

<p>Allâhu rabbun ahadun samedun ferdun li’l-‘âlemîne,
nebîyyinâ muhammedin erselehu mübeşşiren. li’l-kâfirîne münzirûn münzîren
mine’n-nâri ve münziren nebîyyinâ muhammedun ahadun, hâmidun ve kâsimun ve
şâhidun li’l-mü’minîne ve kâimun nebîyyinâ muhammedun vehüve nebîyyü’l- mustafâ
salla’llâhu ta‘âlâ ‘aleyhi ve sellem. ve’l-imâmu’l-murtezâ, ve’r-resûlü’l-
müctebâ, nebîyyinâ muhammedun hüve’r-resûlü’l-murselü, sâhibu’l-kitâbi, münziru
ve’l-kitâbu’l-mecdü, nebîyyinâ muhammedun sâhibu’l-livâ’i ve’l-minberi
ve’l-burâki’l- ezheri ve’r-rızâ’i ve’l-kevseri nebîyyinâ muhammedun ve
zeynü’l-cinâni ahmedun, ‘abdun mutî‘un, ‘âdilun, ‘abdun, cevâdun, nâfi‘un,
li’l- müşrikîne kâilun, nebîyyinâ muhammedun ve şefî‘unâ muhammedun ve resûlünâ
muhammedun fahrun lenâ muhammedun hayrun li’l-‘âlemîne şefî‘un li’l-müznibîne
ve’l-mücrimîne, nebîyyinâ muhammedun ihtârahu ve erselehu fî halkıhî şerrefehu,
yuhibbuhu nebîyyinâ muhammedun salla’llâhu ‘alâ seyyidinâ muhammedin ve âlihî
ve sahbihî ecma‘îne bi-rahmetike yâ erhame’r- râhimîn.</p>

<p>&nbsp;</p>

<p><b>HADÎS-İ ŞERÎF</b></p>

<p>“Resûlullâh (s.a.v.) şu (meâldeki) kelimelerle du‘â
olunmasını emrederlerdi: </p>

<p>“ Allâhım! Cimrilikten Sana sığınırım, korkaklıktan da
Sana sığınırım, erzel-i ömür (denilen ihtiyârlığın bunaklığın)dan da Sana
sığınırım, dünyâ fitnesinden ya‘ni deccâlin şerrinden de Sana sığınırım!” (Buhârî)</p>

<p><b>&nbsp;</b></p>

<p><b>&nbsp;</b></p>

<p><b>05 EKİM 2005</b></p>

<p><b>TERÂVİH NAMAZI NASIL KILINIR?</b></p>

<p>Terâvih namazına niyyet edilirken “terâvih namazına
veyâ vaktin sünnetine veyâ gece namazına” diye niyyet edilir. Terâvih namazını
ayakta kılmağa gücü yettiği hâlde oturarak kılmak, mekrûhtur. Yirmi rek‘at olan
terâvih namazını, iki rek‘atte bir selâm vermek sûretiyle kılmak en efdâl
olanıdır. Fakat iki rek‘atte bir selâm verilmeyip dördüncü rek‘at sonlarında
oturulup selâm verilirse; kılınmış olan dörder rek‘atler, ikişer rek‘at
kılınmış sayılır.</p>

<p>Dört rek‘atte bir selâm vermek sûretiyle kılınan
terâvih namazında, her iki rek‘atin sonunda ettahiyyâtü; salli, bârik (salavât)
okunduktan sonra selâm verilmeyip üçüncü rek‘ate kalkılır ve hemen sübhâneke,
eûzü ve besmele, Fâtiha ve âyet veyâ sûre okunur; dördüncü rek‘atte ise, sâdece
besmele, Fâtiha, âyet veyâ sûre okunur. Dört rek‘atte bir selâm vermek müstehâb
görülmüş; terâvihi, iki rek‘atte bir oturup selâm vermeyerek yirmi rek‘atın
sonunda bir kerre selâm vererek kılmağı, mekrûh görenler olmuştur. Cemâat,
selâm verilen aralarda Kur’ân, tesbîh, tevhîd veyâ salât ü selâm okuyabilir.
Terâvih bitirilince de böyle yapılır.</p>

<p>Ramazân boyunca, terâvih namazında Kur’ân-ı kerîmi bir
kerre hatmetmek sünnettir. Bir Ramazân’dan hatimle terâvih kılmanın bir kerresi
sünnet; iki kerresi fazîlet; üç kerresi ise efdâldir. İbâdette, “zühd ü takvâ”
ve “azîmet yolu”nu tutanlar, terâvihte her on gecesinde bir hatim yaparlardı.
İmâm-ı A’zam (r.a.), Ramazân’da, otuzu gecelerinde; otuzu gündüzlerinde; biri
de terâvih namazında olmak üzere altmış bir (61) hatim yaparlardı. Eğer mahalle
mescidinin imâmı, terâvihi hatimle kıldırmıyor ise; cemâatten isteyen kimse
veyâ kimseler, hatimle terâvih kıldıran câmilere gider; böylece bir sünneti
ihyâ edip sevâba nâil olurlar.</p>

<p>Terâvih namazını veyâ başka bir namazı uyuklaya
uyuklaya kılmak, mekrûhtur. İmâm, terâvih kıldırmak üzere ayağa kalktığı hâlde
cemâatin hâlâ oturması veyâ imâmın rükû‘a giderken cemâatin ayağa kalkması da
mekrûhtur.</p>

<p><b>(Mustafâ Âsım Köksal (rh.a.), İslâm
İlmihâli)</b></p>

<p><b>06 EKİM 2005</b></p>

<p><b>ORUCUN FAZÎLETİ VE FAYDALARI</b></p>

<p>Oruç, herhangi bir faydasından dolayı değil, Allâh
(c.c.)'ün emri olduğu için, Allâh (c.c.)'ün emri yerine getirilmiş olmak için
tutulur.</p>

<p>Bununla birlikte, orucun da, namâz gibi ferdî, ictimâî,
rûhî, bedenî birtakım faydaları da vardır.</p>

<p>İnsan, oruç sa‘yesinde, nefse ve nefsin arzularına
hâkim olmak melekesini kazanır.</p>

<p>Kötü meyillerden, kötü arzulardan, ma‘siyet ve
günâhlardan, ma‘nevî tehlikelerden sakınır, takvâ mertebesine erer.</p>

<p>Oruç, insanı, gerektiğinde nefsin bütün arzularını
yenebilecek bir irâde gücüne sâhib kılar, günlük ihtiyâçların esâretinden
kurtarır.</p>

<p>Her türlü ferâgata, fedakârlığa alıştırır.</p>

<p>Açlık elemini duymak husûsunda zenginle fakîri
birleştirir.</p>

<p>Zenginlere, fakîrleri düşündürür.</p>

<p>Gurûru giderir.</p>

<p>Günün birinde yiyecekten, içecekten mahrûm kalındığı
zamân açlığa, susuzluğa katlanmak gücünü kazandırır.</p>

<p>Oruç, insanı, riyâsızlığa ve ihlâsa alıştırır. </p>

<p>Oruca riyâ karışmaz. Nitekim, bir hadîs-i şerîfde
Peygamberimiz (s.a.v.): </p>

<p>&quot;Oruçta riyâ yoktur!&quot; Yüce Allâh da: </p>

<p>&quot;Âdem oğlunun her amelinde kendisi için bir haz ve
menfaat vardır. Fakat oruç, böyle değildir. Oruçlu kişi, benim rızâm için,
yemesini, içmesini, cinsî arzularını bırakmıştır.</p>

<p>Oruç, benim içindir. Onun ecrini de ben
vereceğim!&quot; buyurmuştur.             </p>

<p><b>(M. Âsım Köksal (rh.a.), Sohbetler)</b></p>

<p><b>&nbsp;</b></p>

<p><b>07 EKİM 2005</b></p>

<p><b>BEDİR ASHÂBININ YÜCELİĞİ</b></p>

<p>Hz. Alî (r.a.) anlatıyor: Resûlullâh (s.a.v.) beni,
Zübeyr (r.a.)’e ve Mikdâd (r.a.)’e gönderdi ve:</p>

<p>-“Filanın bahçesine gidin! Orada bir câriye var,
beraberinde de bir mektub var. O mektubu ondan alın.” buyurdu. Hemen atlarımızı
koşturarak yola koyulduk. Birden kadın karşımıza çıktı.</p>

<p>-Mektubu çıkar! dedik.</p>

<p>-Bende mektub yok, dedi.</p>

<p>-Ya bu mektubu çıkarırsın yâhud elbiseleri bırakırsın,
dedik. Bunun üzerine örülü saçlarının arasından mektubu çıkardı. Resûlullâh
(s.a.v.)’e getirdik. Bir de ne görelim mektubda, Hâtib b. Ebî Beltea’dan
Mekkeli müşriklerden ba‘zı kimselere hitâb ediliyor. Onlara Resûlullâh
(s.a.v.)’in ba‘zı işlerini haber veriyor. Resûlullâh (s.a.v.): “Yâ Hâtib! Bu
ne?” dedi. Hâtîb: “Üzerime varmakta acele etme yâ Resûlallâh (s.a.v.)! Ben
Kureyş’e bitişik kimse idim. Seninle berâber bulunan muhâcirlerden onlara
akraba olanlar vardı. Bu karâbet sebebiyle âilelerini himâye ediyorlardı. Benim
neseb cihetimden onların arasında yakînim olmayınca, onlardan dost edinip
onunla akrabamı himâye etmelerini arzu ettim. Bunu küfür etmek veya dînimden
dönmek için yapmadım. Müslümân olduktan sonra küfre râzı olduğum için de
yapmadım, dedi. Bunun üzerine Peygamber (s.a.v.) “Doğru söyledi!” dedi. Ömer
(r.a.) ise:</p>

<p>-Bana müsâade buyur yâ Resûlallâh (s.a.v.)! Şu
münâfığın boynunu vurayım! dedi. Resûlullâh (s.a.v.):</p>

<p>-Şüphesiz O Bedir’de bulunmuştur. Ne biliyorsun, ola ki
Allâh (c.c.), Bedir gâzîlerinin hallerine vâkıf olmuş da: “Dilediğinizi yapın!
Sizi affettim” buyurmuştur, dedi.</p>

<p>Bu olayın arkasından Allâh (c.c.): “Ey îmân edenler!
Benim düşmanımla sizin düşmanınızı dost edinmeyin.” (Mümtehine
s. 1.â.) âyetini indirdi. </p>

<p><b>(Sahîh-i Müslim, Terc. A. Dâvudoğlu (rh.a.),
10.c., 402.s.)</b></p>

<p><b>&nbsp;</b></p>

<p><b>&nbsp;</b></p>

<p><b>08 EKİM 2005</b></p>

<p><b>SİLSİLE-İ ÂLİYYENİN YİRMİİKİNCİ POSTNİŞİNİ</b></p>

<p><b>HZ. MUHAMMED BÂKÎ BİLLÂH (K.S.A.)</b></p>

<p>Kendileri bizzât her husûsta “sünneti seniyye”yi
öğrenip yaşayan ve insanları da irşâd ile itikâdda, amelde, ahlâkta, muâmelâtta
ve her husûsta “sünnet-i seniyye”ye kılavuzlayan veliy-yi kâmil ve Vâris-i
ilm-i Resûlullâh (s.a.v.) olan büyük zâtlardandır.</p>

<p>1563 (H. 971)’de Kabil'de dünyâyı teşrîf ettiler.
İnsanları Hakk’a davet eden, doğru yolu göstererek saadete kavuşturan ve
kendilerine silsile-i aliyye denilen büyük âlim ve velîlerin yirmi ikincisidir.
İmâm-ı Rabbânî Ahmed-i Fârûkî Serhendî hazretlerinin hocasıdır. Babaları
Abdüsselâm (rh.a.) olup, fazîletli bir zât idi. Anneleri ise Hazret-i Hüseyin
(r.a.)'in soyundan olup, seyyide ve mübarek bir hanımdır.</p>

<p>Muhammed Bâkî-billâh hazretleri, kırk yaşında iken,
1603 (H. 1012)’de Delhi'de irtihâl ile dâr-ı bekâ-yı cinân eylediler. Türbesi,
Kutabrol denilen yerde bulunmaktadır. Etrafı ağaç ve çiçeklerle süslü olan
kabrini ziyâret edenler, bereket ve şifâ bulmaktadırlar.</p>

<p>Muhammed Bâkî-billâh hazretleri buyurdular ki:</p>

<p>&quot;Devamlı abdestli bulunmak; helâl yemeye dikkat
etmek, bütün günahlardan, gıybetten, söz taşıyıcılıktan, mü’mini aşağılamaktan,
müslümana düşman olmaktan, kin tutmaktan, eli altında olanlara kızmaktan ve
sert davranmaktan sakınmak lâzımdır. Bizim yolumuzun esâsı budur. Bunlarsız iş
sağlam olmaz. Ama bu sayılanlarda arada bir gevşeklik olursa, bu işi, yâni
büyüklerin verdiği vazîfeleri ve o yolun îcâblarını terk etmemeli, aksine tövbe
ve istiğfar etmeli, aldığı ve yapmakta olduğu vazifelere daha sıkı sarılmalıdır
ki; ‘Muhakkak ki sevâblar, günahları götürür’ meâlindeki âyet-i kerîmesinin
sırrı ortaya çıksın. Doğru yolda bulunanlara selâm olsun!</p>

<p>Kalbinde mârifet-i İlâhî isteği olmayanla sohbet etme,
arkadaşlık yapma. İlmini; mevkî, makam ve övünmek için vesîle eden âlimlerden,
aslandan kaçar gibi kaçın. Oruç tutmak, Allâh ta‘âlânın sıfatıyla
sıfatlanmaktır. Zîrâ Allâh ta‘âlâ, yemekten ve içmekten münezzehtir.
Müslümanlık: Yapmak, yaşamak, ahkâm-ı İlâhiyeyi yerine getirmek demektir.”</p>

<p>Allâh cümlemizi şefaâtlerine nâil eylesin ve yollarında
bulundursun (Amin). Bi hürmeti Seyyidi’l Enbiyâi ve’l Mürselîn (s.a.v.).</p>

<p><b>(Yeni Rehber Ansiklopedisi, 14.c.,
329-331.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>09 EKİM 2005</b></p>

<p><b>HZ. PEYGAMBERİMİZ (S.A.V.)’İN</b></p>

<p><b>İNSANLIĞA LÛTUF OLMASI -1</b></p>

<p>Cenâb-ı Hakk buyurmuştur:</p>

<p>“Ey Peygamber, şüphesiz seni biz, bir şâhid, müjdeleyici
ve korkutucu olarak gönderdik.”</p>

<p>Görüldüğü gibi Cenâb-ı Hakk bu âyette onu, herkesin
üstünde tutacak birçok vasıf vermiştir. Birçok rütbeler de ihsan etmiştir. Önce
onu ümmetine karşı, Risaleti tebliğ ettiğine dair şâhid tutmuştur. (Ki bu pek
büyük bir şereftir). Ve (aynı zamânda) bu sadece onun özelliklerindendir.</p>

<p>İnanan ve Allâh (c.c.)’ün emirlerine boyun eğenler için
onu bir müjdeleyici kılarken, ma‘siyet ehline karşı da bir uyarıcı ve (cehennem
ateşinden) korkutucu yapmıştır. Âyetin devâmında O (s.a.v.)’i tevhîde çağıran,
ibâdete çağıran bir da‘vetçi, kendisiyle Hakk’a hidâyet olunan, her tarafa nur
saçan bir kandil kılmıştır.</p>

<p>Ata b. Yesar’dan  nakl edilmiştir:</p>

<p>Dedi ki: Abdullâh b. Amr b. el-As (r.a.)’i gördüm ve
kendisinden bana Resûlullâh (s.a.v.)’in evsafından anlatmasını rica ettim:</p>

<p> “Evet!” dedi ve şöyle anlatmaya başladı: “Vallâhi o,
Tevrat’- ta, Kur’an’daki bazı vasıfları ile tavsif edilmiştir. Biliyorsunuz ki
Kur’an’da O (s.a.v.):</p>

<p>“Ey Peygamber, şüphesiz biz seni bir şâhid, bir
müjdeleyici ve korkutucu olarak gönderdik!” diye vasf edilmişti.</p>

<p>Cenâb-ı Hakk: “Ümmîlerin bir koruyucusu olarak
gönderdik. Sen benim kulum ve peygamberimsin! Sana (Mütevekkil) adını verdim.”</p>

<p>“Sinirli ve kaba değil, sokaklarda gürültü ve kavga
çıkarmaz. Kötülüğe kötülükle karşılık vermez. O afveder ve bağışlar. Eğri büğrü
olan bir kavmi doğrultmadan Allâh (c.c.) O’nun rûhunu kabz etmemiştir. Evet o
Ümmet (Lâ ilâhe illallâh) demek sûretiyle belini doğrultmuştu. Allâh (c.c.)
onların, kör gözlerini, sağır kulaklarını kapalı kalplerini O (s.a.v.)
sayesinde sâyesinde açmıştır.”</p>

<p><b>(Kadı ‘Iyâz (rh.a.), Şifâ-i Şerîf, 32-35.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>10 EKİM 2005</b></p>

<p><b>HZ. PEYGAMBERİMİZ (S.A.V.)’İN</b></p>

<p><b>İNSANLIĞA LÛTUF OLMASI -2</b></p>

<p>Başka bir hadîste şöyle vârid olmuştur ki: İbn-i Mes‘ud
(r.a.) anlatıyor: Peygamber (s.a.v.) bizlere Tevrat’ta geçen sıfatlarını
şöylece beyan etti: “Ahmed-i Muhtar olan kulumun doğumu Mekke’de olacaktır.
Hicret edeceği yerin adı ise Medine’dir, yâhud Tayyibedir. Ümmeti de Allâh
(c.c.)’e her hâlükârda çok hamd edicidir.” Cenâb-ı Hakk takvaya ermiş mü’minler
hakkında şöyle buyurmuştur: “(Onlar) nezdlerindeki Tevrat ve İncil’de (ismini
ve sıfatını) yazılı bulacakları O Ümmî Nebi olan Resûle tâbi olanlardır.”</p>

<p>Yine Allâh (c.c.) onun hakkında şöyle buyurmuştur:“Allâh (c.c.)’den gelen bir rahmet sayesindedir ki, sen onlara yumuşak
davrandın.”</p>

<p>Semerkandî der ki: Allâh (c.c.), Resûlü (s.a.v.)’e
karşı bulunduğu bu ihsanı bizzat ona hatırlatmıştır. O, Resûlü (s.a.v.)’i
mü’minlere son derece merhametli ve şefkatli olarak gönderdi. Daha doğrusu bu
evsafta yarattı onu. Eğer O, sert ve kaba tinetli olsaydı etrafından dağılıp
gideceklerdi, yanında hiç kimse kalmayacaktı. Lâkin Allâh (c.c.) onu, tatlı
dilli, hoş huylu ve son derece lûtufkâr olarak yarattı.</p>

<p>Ebü’l Hasan el-Kâbisî der ki: “Allâh (c.c.) hem
Peygamber (s.a.v.)’in üstünlüğünü, hem de ümmetinin değerini bu âyette bütün
insanlığa duyurmuştur.”</p>

<p>Bu husûsta başka bir âyet daha: “Her ümmetten (leh ve
aleyhlerinde söyleyecek) birer şâhid onların üzerine de (Habîbim) seni bir
şâhid olarak getirdiğimiz zamân (yahudîlerin, kâfirlerin, münâfıkların halleri)
nice olur?” </p>

<p>Bir önceki âyette Cenâb-ı Hakk’ın (vesaten) kavli
(adâletli ve hayırlı ümmet demektir. Buna göre âyetin ma‘nâsı şöyle olur: 
“Sizi hidâyete kavuşturduk ve hayırlı, adaletli kıldık ki; diğer peygamberlere
karşı ümmeti nâmına şâhid olasınız, Peygamber de sizin doğruluğunuza şâhid
olsun.”</p>

<p><b>(Kadı ‘Iyâz (rh.a.), Şifâ-i Şerîf, 32-35.s.)</b></p>

<p><b>&nbsp;</b></p>

<p><b>&nbsp;</b></p>

<p><b>11 EKİM 2005</b></p>

<p><b>MAL VE PARA ALLÂH (C.C.) İÇİN</b></p>

<p><b>HAYIRLI YOLLARDA HARCANIR</b></p>

<p>Öyle şeyler vardır ki, onlarla övünmek veyâ böbürlenmek
durumlara göre değişik manzara arz eder. Örneğin: Mal çokluğu.</p>

<p>Çok malı (parası) olan kişi umûmiyetle halk nazarında
itibarlı sayılır. Çünkü o, para sayesinde bütün ihtiyaçlarını rahatlıkla
giderebilir.</p>

<p>Peygamber (s.a.v.)’in sîretine bir bak! Onun para ve
mala verdiği değer ölçüsünü bir düşün!</p>

<p>Yerin bütün hazîneleri ona verilmiştir. Ülkelerin
anahtarları ona teslim edilmiştir. Kendisinden önce hiçbir peygambere helâl
olmayan ganîmetler ona helâl kılınmıştır. Hayatında Hicaz, Yemen ve bütün Arab
yarımadasındaki ülkeler, Şam ve Irak ülkelerinden de Hicaz’a yakın olan yerler
feth edilmiştir. Cizyesinden, vergilerinden, humuslarından (beşte birlerinden)
hiçbir krala (bazı krallar müstesnâ) toplanmayan bilmem şu kadar mal toplanıp
kendisine getirilmiştir. Çevre hükümdarlarından birçokları da ona hediyeler
göndermiştir. Fakat O (s.a.v.), bu mal ve hediyelerden hiçbirini kendi nefsi
için almamıştır. Hepsini yerli yerince harcamış, dağıtıp başkalarının
ihtiyaçlarını gidermiş, müslümânları güçlendirmiştir. Kendi nefsi için bir
dirhem bile alıkoymamıştır. Ve şöyle buyurmuştur:</p>

<p>“Uhud dağı kadar altına sâhip olsam, ondan bir dinârın
yanımda gecelemesinden bile hoşlanmam. Yalnız borcumu kapatacak kadar tek dinâr
müstesna.” </p>

<p>Bir defâsında kendilerine birçok dinâr geldi. Hepsini
taksîm etti, yanında altı dinâr kaldı. Onu da hanımlarından birinin yanına
bıraktı.</p>

<p>Fakat o gece (mübârek) gözlerini uyku tutmadı, kalkıp
onları da taksîm etti. Ve şöyle buyurdu:</p>

<p>“İşte şimdi içim rahat etti.” </p>

<p>İrtihâl ettiklerinde silâhı (zırhı) çoluk çocuğunun
nafakasına karşılık aldığı bir şey karşılığında, rehindeydi.</p>

<p><b>(Kadı ‘Iyaz (rh.a.), Şifâ-i Şerîf, 94-95.s.)</b></p>

<p><b>12 EKİM 2005</b></p>

<p><b>ÜÇ YERDE KİMSE KİMSEYİ HATIRLAYAMAZ</b></p>

<p>Âişe (r.anhâ) anlatıyor: Bir defâsında cehennemi
hatırlayarak ağlamıştım. Resûlullâh (s.a.v.):</p>

<p>“- Neyin var Âişe?” diye sordu. Ben de:</p>

<p>“- Cehennemi hatırlayıp, ağladım. Acaba Kıyâmet günü
eşlerinizi hatırlar mısınız?” deyince şöyle buyurdu:</p>

<p>“- Üç yerde kimse kimseyi hatırlayamaz: Birincisi
mizanda sevâbının ağır veyâ hafif geldiği belli oluncaya kadar. İkincisi; alın,
okuyun defterlerinizi, denilip de, herkes amel defterinin sağından mı, solundan
mı yoksa arkasından mı verileceğini öğreninceye kadar. Üçüncüsü de, cehennem
üzerine kurulan, her iki yanında da birçok çengellerin, sert dikenlerin
bulunduğu ve Allâh (c.c.)’ün istediği kulunu düşüreceği Sırat köprüsünü
geçerken kurtulup kurtulamayacağını öğreninceye kadar.”</p>

<p>Abdülâziz b. Ebû Revvâd (r.a.) anlatıyor: </p>

<p>Resûlullâh (s.a.v.): “Ey imân edenler! Yakıtı
insanlarla taşlar olan cehennemden kendinizi ve âilenizi koruyun!” âyetini
okuyunca, orada bulunan bir ihtiyar:</p>

<p>“- Ey Allâh’ın Resûlü (s.a.v.), cehennemdeki taşlar,
dünyâdaki taşlar gibi midir? diye sordu. Peygamber (s.a.v.)’in:</p>

<p>“- Kudret ve irâdesiyle yaşadığım Allâh (c.c.)’e yemin
ederim ki, cehennemin bir taşı, dünyâdaki bütün dağlardan daha büyüktür.”
demesi üzerine, ihtiyar bayılarak yere düştü. Resûlullâh (s.a.v.) elini adamın
kalbi üzerine koydu. Onun sağ olduğunu görünce:</p>

<p>“- Ey ihtiyar! Lâ ilâhe illa’llâh.” de. buyurdu.
İhtiyar da:</p>

<p>“- Lâ ilâhe illa’llâh.” deyince, Resûlullâh (s.a.v.)
onu cennetle müjdeledi. Bunun üzerine sahâbe (r.a.e.):</p>

<p>“- Ey Allâh’ın Resûlü (s.a.v.), bizim aramızda da
cennetlik var mı?” diye sorunca, Resûlullâh (s.a.v.):</p>

<p>“- Evet” diyerek: “Cennet, azametimden ve azabımdan
korkanlar içindir.” âyetini okudu. </p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 4.c, 1400.s.)</b></p>

<p><b>13 EKİM 2005</b></p>

<p><b>ŞÜBHELİ ŞEYLERDEN KAÇINMAK</b></p>

<p>Ebû Bekir es-Sıddîk (r.a.) hizmetçisinin getirdiği sütü
içti. Sonra helâlden olmadığını anlayınca, parmağını boğazına sokarak kay etti.
O kadar zahmetle çıkardı ki, ölüyor sandılar. Sonra, Yâ Rabbî! Elimden geleni
yaptım, damarlarımda kalandan sana sığınırım, diye yalvardı. Ömer (r.a.)'e,
beytülmâle âid zekât develerinin sütünden, yanlışlıkla verilip içtiği zamân da
böyle yapmıştı. </p>

<p>Abdullâh ibn-i Ömer (r.a.) buyuruyor ki: “Kanbur
oluncaya kadar namâz kılsanız ve kıl gibi oluncaya kadar oruç tutsanız, harâmdan
kaçınmadıkça kabûl olunmazlar, faydası olmaz.” </p>

<p>Süfyân-ı Sevrî (r.a.) buyuruyor ki: “Harâm para ile
sadaka veren, hayır yaptıran, kirlenmiş elbiseyi idrar ile yıkayan kimseye
benzer ki, daha çok pislenir.” </p>

<p>Yahya bin Mu‘âz-ı Râzî (rh.a.) buyuruyor ki: “Allâh
ta‘âlâya itâat etmek, bir hazîneye benzer. Bu hazînenin anahtarı duâ,
anahtarının dişleri de helâl lokmadır.” </p>

<p>Sehl bin Abdullâh Tüsterî (rh.a.) buyurur: “Îmânın
hakîkatine kavuşmak için dört şey lâzımdır. Bütün farzları edeble yapmak, helâl
yemek, görünen ve görünmeyen harâmlardan sakınmak ve bu üçüne ölünceye kadar
sabretmek.”</p>

<p>Büyükler buyuruyor ki: “Kırk gün şübheli lokma yiyenin
kalbi kararır, ve paslanır.” </p>

<p>Abdullâh ibn-i Mübârek (rh.a.) buyuruyor ki: “Şübheli
olan bir dirhemi sahibine geri vermeyi, bin dirhem sadaka vermekten daha çok
severim.” </p>

<p>Sehl bin Abdullâh Tüsterî (rh.a.) buyuruyor ki: “Harâm
yiyenlerin yedi a‘zâsı, istese de istemese de günâh işler. Helâl yiyenlerin
bütün bedeni ibâdet eder. Hayır işlemesi kolay ve tatlı gelir.”</p>

<p><b>(Huccetü’l İslâm İmâm Gazâlî (k.s.),</b></p>

<p><b>Kimyâ-yı Saâdet, 1.c., 262.s.)</b></p>

<p><b>14 EKİM 2005</b></p>

<p><b>ALLÂH TA‘ÂLÂNIN CENNETTE GÖRÜLMESİ</b></p>

<p>Allâh ta‘âlâ âhirette görülecektir. Mü’minler cennette
Allâh ta‘âlâyı aralarında bir mesâfe olmaksızın, bir şeye benzetmeyerek,
keyfiyeti bilinmeyerek, başlarının gözleriyle göreceklerdir.</p>

<p>Peygamber (s.a.v.) Efendimiz, şu hadîs-i şerîfi ile
beyân ediyor ki: “Cennet ehli, cennete girdiği zamân Cenâb-ı Hakk:      “-Daha
bir şey istiyor musunuz ki, (vereyim) artırayım.” buyuracaktır. Onlar da,
“-Yüzlerimizi ağartıp bizi cennete koymadın mı? Bizi ateşten kurtarmadın mı?”
cevâbını verecekler. Peygamberimiz (s.a.v.): “Derhal perde kaldırılacak, artık
onlara, Rabblarına bakmaktan daha sevimli bir şey olmayacaktır.” buyurdu ve
“İyi iş ve güzel amel yapanlara (ihsan mertebesine erenlere) bir de ziyâde
vardır. Onların yüzlerine, ne bir toz bulaşır, ne de yüzlerini bir korluk
kaplar. Onlar cennetin yârânıdırlar. Kendileri de, o cennette ebedî
kalıcıdırlar.” meâlindeki âyet-i kerîmeyi okudu.”</p>

<p>Allâh ta‘âlâ, keyfiyetsiz ve teşbihsiz görülecektir,
kaydıyla Mücessime ve Müsebbibe fırkalarının görüşlerinin aksi ifâde
edilmiştir.</p>

<p>Mesâfe, uzaklık demektir. Burada mesafe kelimesi, yön
ve mekan ma‘nâlarına kullanılmıştır.</p>

<p>Allâh ta‘âlânın, âhirette, gözle bizâtihi görülmesi haktır,
ma‘lumdur. Akıl ile değil, nass (âyet-i kerîme) ile sabittir. Tavsif bakımından
da, müteşâbihâttandır.</p>

<p>Fahru’l-İslâm Alî el-Pezdevî, Usûlü’l-Fıkh adlı
eserinde der ki: “Allâh ta‘âlânın âhirette gözle görülmesi, müteşâbihe apaçık
bir misaldir. Bu, Kur’an’ın nassı ile sabittir. Cenâb-ı Hakk buyuruyor ki:</p>

<p>“Yüzler vardır ki, o gün güzelliği ile parıldar. O
yüzle Rabblarına bakarlar. O, kemâl sıfatı ile mevcuttur. Cenâb-ı Hakk’ın
görülmesi kemâl sıfatının mü’mine ikrâmıdır. Fakat yön tesbîti mümkün değildir.
İşte yön ve mekân tesbîti mümkün olmadığından tavsifi müteşâbihtir. Burada
müteşâbihi kabûl etmek, hakîkî i‘tikad sahipleri için gereklidir.</p>

<p><b>(Fıkhı Ekber Şerhi, Çev. Ahmet Karadut,
287-289.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>15 EKİM 2005</b></p>

<p><b>PEYGAMBERİMİZ (S.A.V.)’İN YEMEĞİ</b></p>

<p>Ebû Eyyûb-i Ensârî (r.a.) der ki: “Resûlullâh
(s.a.v.)'e dâima akşam yemeği yapıp gönderirdik. Kalanını, bize geri çevirdiği
zaman, ben ve Ümm-ü Eyyûb, Resûlullâh (s.a.v.)'in elinin değdiği yerleri
araştırarak oralardan yer ve bununla teberrük ederdik.</p>

<p>Yine bir gece, yapıp gönderdiğimiz soğanlı veya
sarımsaklı yemeği Resûlullâh geri çevirmişti.</p>

<p>Onda, elinin izini göremeyince, feryâd ederek yanına
gittim.</p>

<p>(Yâ Resûlallâh (s.a.v)! Babam anam Sana feda olsun!
Sen, akşam yemeğini geri çevirdin. Fakat, onda elinin izini göremedim.</p>

<p>Halbuki ben ve Ümm-ü Eyyûb, geri çevirdiğin yemekte
elinin değdiği yerleri araştırmakta ve bununla teberrük etmekte idik.) dedim.</p>

<p>Resûlullâh (s.a.v.): “Bu sebzede bir koku hissettim.
Ondan yemedim. Ben, sizin görüşmediklerinizle görüşen, melekle fısıldaşan bir
kişiyim. Ben, sizler gibi değilim. Arkadaşımı (Cebrâîl'i) rahatsız etmekten
korkarım. İnsanı rahatsız eden şeyden, melekler de, rahatsız olurlar.” dedi.”</p>

<p>Bunun üzerine, Ebû Eyyûb: “Haram mıdır o yemek?” diye
sordu. Peygamberimiz (s.a.v.): “Hayır! Fakat, ben, kokusundan dolayı ondan
hoşlanmadım” dedi.</p>

<p>Ebû Eyyûb: “Senin hoşlanmadığın şeyden ben de,
hoşlanmam!” dedi. Peygamberimiz (s.a.v.), ona: “Siz, onu yiyiniz!” dedi. Ebû
Eyyûb der ki: “Bunun üzerine, biz de, ondan yedik ve bir daha Resûlullâh
(s.a.v.)'e o sebzeden yemek yapmadık.&quot;</p>

<p>Bir gün, Ümm-ü Eyyûb'a: “Resûlullâh (s.a.v.), kocanın
evinde yedi ay oturmuştu. Resûlullâh (s.a.v.)’in, en sevdiği yemek hangisiydi?”
diye sordular.</p>

<p>Ümm-ü Eyyûb da: “O (s.a.v.)’in, kendisi için ne bir
yemeğin yapılmasını emrettiğini gördüm, ne de, bir yemeği zemm ettiğini gördüm.
Kendisine herise (keşkek) yapar, hoşuna gittiğini görürdük de, O (s.a.v.)’e bu,
beş altı, on günde bir hazırlanırdı.” dedi.</p>

<p><b>(M. Âsım Köksal (rh.a.), İslâm Tarihi,
8-9.c. 28.s.)</b></p>

<p><b>&nbsp;</b></p>

<p><b>&nbsp;</b></p>

<p><b>16 EKİM 2005</b></p>

<p><b>PEYGAMBER (S.A.V.) EFENDİMİZİN</b></p>

<p><b>HASTALARI VE SAKATLARI İYİLEŞTİRMESİ</b></p>

<p>Bize, Ebü’l-Hasan, Ebû İshak el-Habbal, Ebû Muhammed b.
en-Nehhas, Ebü’l-Verd el-Berkî, İbn Hişam, Ziyad el-Bekâî, Muhammed b. İshak,
İbn Şihâb, Asım b. Ömer b. Katâde (rh.a.e.), Uhud kıssasını uzunca anlatan bir
topluluktan Sa‘d b. Ebî Vakkas (r.a.)’in şöyle dediğini nakletmişlerdir:</p>

<p>“Resûlullâh (s.a.v.) bana okunup ucuna demir takmam
için ok veriyordu ve onu atayım diyordu. Resûlullâh (s.a.v.) o gün yayından oku
atınca kırıldı ve Nu‘man oğlu Katâde’nin gözüne isabet etti. Gözü çıkıp
yanağına doğru sarktı. Bunun üzerine Peygamber (s.a.v.) onu yerine iade etti.
(Eskisinden) daha güzel bir göz haline geldi.” Katâde’nin kıssasını, Âsım b.
Ömer b. Katâde, Yezid b. Iyaz b. Ömer b. Katâde rivâyet etmiştir .</p>

<p>Ebû Saîd el-Hudrî (r.a.) Katâde’den rivâyet etmiştir:“Kared (gazvesi) günü yüzündeki ok yarasına mübârek tükürüğünü sürmüştür.” Dedi
ki:</p>

<p>“Ondan sonra yara azmadı ve iltihaplanmadı.” Osman b.
Huneyf’den Nesâî rivâyet etmiştir: Bir a‘mâ dedi ki: - Ey Allâh’ın Resûlü
(s.a.v.), Allâh (c.c.)’e duâ et de gözümü açsın! Ona dedi ki: - Haydi git,
abdest al, iki rek‘at namâz kıl ve sonra şöyle duâ et: (Allâhım ben senden,
rahmet Peygamberi olan Muhammed (s.a.v.)’in hatırı için diliyorum ve sana yöneliyorum.
Ey Muhammed (s.a.v.), seninle Rabbine gözümü açması için varıyorum! Allâhım,
onu (bu husûsta) bana şefaatçi kıl!).</p>

<p>“Adam gözleri açılmış bir halde döndü.”</p>

<p>Rivâyet: İbn Mulaib el- Esinne (adında) bir zâta sudan
doymamak hastalığı gelip çatmıştı. Peygamber (s.a.v.)’e haber saldı. Peygamber
(s.a.v.) bunun üzerine eline yerden bir avuç toprak aldı üzerine okudu ve
gönderdiği adama verdi. Adam kendisi ile alay edildiğini zannederek hayret
içinde onu aldı ve götürdü. Hasta bir kenarda duruyordu. Resûlullâh (s.a.v.)’in
gönderdiği şeyi içti ve anında Allâh (c.c.) ona şifâ verdi.</p>

<p><b>(Kadı ‘Iyâz (rh.a.), Şifâ-i Şerîf,
319-321.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>17 EKİM 2005</b></p>

<p><b>İMÂM-I A‘ZAM (R.A.)’İN</b></p>

<p><b>ELAÇIKLIĞI VE CÖMERTLİĞİ</b></p>

<p>Târihçilerin hepsi şöyle der: Ebû Hanîfe (r.a.)
insânların en cömerti idi. Gerek arkadaşlarına, gerek kendisine başvuran diğer
insânlara karşı cömertliği tasavvur edilemeyecek ölçüde idi. İhtiyâç
sâhiblerini evlendirir, gerekli olan şeyleri evlerine gönderirdi. Bir gün aynı
mecliste oturduğu kişilerden birinin üzerindeki elbisesini eskimiş görünce, ona
insânlar dağılıncaya kadar beklemesini söyledi. Sonra “Minderin altında
bulduğunu al da biraz süslen!” dedi. İşâret ettiği paranın mikdârı ise bin
dirhemden daha az değildi.</p>

<p>İmâm Ebû Yûsuf (rh.a.)’den nakledilmiştir: İmâm-ı A‘zam
(r.a.)’den ne istense verirdi. Biricik oğlu Hammâd, Fâtihâ sûresini
öğrendiğinde hocasına beş yüz, başka rivâyette bin dirhem gönderdi. Hocasının:“Ben ne hizmette bulundum da bana böyle yüklü mikdârda bir para göndermiş.”
dediğini duyunca yanına çağırtmış ve “Sen oğluma öğretmiş olduğun Kur’ân-ı
kerîmi az mı zannediyorsun? Vallâhi eğer hazırda bulunmuş olsaydı Kur’ân-ı
kerîme saygı için daha fazlasını verirdim.” demiştir.</p>

<p>Şakîk (rh.a.) der ki: “İmâm Ebû Hanîfe (r.a.) ile bir
gün yolda berâber gidiyorduk. Uzaktan İmâm (r.a.)’i görüp de başka sokağa sapan
bir adamı yanına çağırdı. Yoldan sapmasının sebebini sordu. “Efendim, size on
bin dirhem borcum var. Arası çok açıldığı hâlde ödeyemediğimden sizden utandım
ve gizlenmeye çalıştım” demesi üzerine İmâm-ı A‘zam (r.a.): “Sübhânallâh! Sen
bu derece sıkıntıya düştün mü? Burada bulunanlar şâhid olsunlar, alacağım olan
meblâğı tamâmen sana bağışladım. Bundan böyle rahat ol, fakat bu âna kadar ben
isteyeceğim diye korkup rahatsız olduğuna üzüldüm. Senden beni bağışlamanı ricâ
ederim.” dedi. İşte Ebû Hanîfe (r.a.)’in gerçekten zühd ve cömertlik sâhibi
olduğunu daha o zamândan anladım.”</p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmail Hakkı (rh.a.), 
176.s.)</b></p>

<p><b>&nbsp;</b></p>

<p><b>18 EKİM 2005</b></p>

<p><b>FAYDALI BİLGİLER</b></p>

<p>Âlimlerin küfür olduklarını açıkladıkları halkın bazı
sözleri.</p>

<p>- Allâh (c.c.)’ün herhangi bir ismiyle veyâ emriyle
(işiyle), cennet veyâ cehennemiyle alay etmek küfürdür.</p>

<p>- Bir kişi “Allâh bana şöyle emretse yapmam.” derse
kâfir olur.</p>

<p>- Kıble şu tarafa olsaydı o yöne dönüp namâz kılmazdım,
derse kâfir olur.</p>

<p>- Birisine: “Namâzı bırakma, Allâh (c.c.) seni muhakkak
hesâba çeker.” denilse, o da “Hasta olduğum için kılamadığımdan dolayı beni
muâheze ederse bana zulmetmiş olur.” derse kâfir olur.</p>

<p>- Bir kişi “Yanımda peygamberler ve melekler dahi şöyle
şâhidlik yapsa tasdik etmem.” derse kâfir olur.</p>

<p>- Birisine: Tırnaklarını kes, dense o da: “Sünnet de
olsa kesmem!” derse kâfir olur.</p>

<p>- Falan kişi gözümde yahudî gibidir derse kâfir olur.
(Müslümâna yahudî demek onu tekfîr olur ve bu küfürdür.)</p>

<p>- Bir hadîste şöyle buyurulmuştur: “Her kim bir
müslümâna Allâh sonunu hayırlı etmesin veyâ îmânını alsın derse kâfir olur.”</p>

<p>- Nefse uyarak veyâ helâl kabûl etmek sûretiyle
abdestsiz namâz kılmak küfürdür.</p>

<p>- İki kişi görüşse birisi: Lâ havle velâ kuvvete illâ
billâh dese, öteki de “Lâ havle velâ kuvvete illâ billâh o açlığı gideremez.”
derse kâfir olur.</p>

<p>- Kıyâmetten korkmuyorum, demek küfürdür.</p>

<p>- Allâh ta‘âlâ zinâyı, adam öldürmeyi veyâ zulüm
yapmayı harâm kılmasaydı, diye temennî etmek küfürdür.</p>

<p>- Bir kişi: “Yahudîler müslümânlardan daha iyidir.
Çünkü çocuklarının muallimlerine bir şeyler veriyorlar.” derse kâfir olur.</p>

<p>- Ateşperest hıristiyandan iyidir demek küfürdür.
(Kâfire iyi denemez.)</p>

<p>- “Îmân nedir?” suâline bilmiyorum karşılığını vermek
küfürdür.</p>

<p><b>(İmâm Zehebî (rh.a.), Büyük Günâhlar,
141-142.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>19 EKİM 2005</b></p>

<p><b>DUÂ</b></p>

<p>Duânın da âdabı ve şartları vardır. Bu âdaba ve
şartlara riâyet icabetin te'minâtıdır. Kim bu şartlara riâyet etmeden duâsının
kabûlünde ısrar ediyor ve kabûl edilmediğinden gönlünü bozuyorsa
azgınlardandır.</p>

<p>Duânın kabulünde şart, nefis tezkiyesi ve kalb
tasfiyesidir. Duâ eden evvelâ helâl lokma ile nefsini ıslâh etmeli, zikrullâha
ihtimam ederek kalbini ölümden kurtarmalıdır.</p>

<p>Büyükler demişlerdir ki: Duâ, gök kapılarının, anahtarıdır.
Bu anahtarın dişleri de helâl lokmadır. Yani helâl lokma olmaksızın bu anahtar
bir şeye yaramaz.</p>

<p>Risâle-i Kuşeyrî'de der ki: Rivâyet olunan haberler
arasında şu da vardır: Kul, Allâh (c.c.)'e duâ eder. Duâsında ihlâs ve
bağlılığı artırdıkça Allâh (c.c.) onu sever. Cibrîl'e emreder: &quot;Kulumun
hacetini geciktir, duâsını artırmasını ve sesini duymayı seviyorum.&quot; Bir
kul da duâ eder, fakat duâsıyle Allâh (c.c.)’ü gadablandırır. Allâh (c.c.)
Cibrîl'e buyurur ki: &quot;Kulumun hâcetini hemen, yerine getir, sesini daha
fazla duymak istemiyorum.&quot;</p>

<p>Dünyânın kıvamı dört şeyle olduğu buyurulmuşdur:</p>

<p>1- Âlimin ilme devâmı,</p>

<p>2- Umerânın adâlete devâmı,</p>

<p>3- Fakirlerin duâya devâmı,</p>

<p>4- Zenginlerin cömertliğe devâmı.</p>

<p>Edebli bir mü'min Allâh'a Esmâ-i hüsnâsıyle, Kur'an'da
ta'lim olunan ve hadîs-i şerîflerle öğretilen ve selef-i sâlihinden rivâyet
oluna gelen duâlarla ve Allâh (c.c.)’e onun nebîleriyle, velîleriyle tevessül
ederek duâ eder.</p>

<p>Duâya icâbet saatleri ve yerleri de gizlenmişdir. </p>

<p>Zulümden son derece sakınmak lâzımdır. İslâmiyyet,
kâfire bile zulmetmeği haram kılmışdır. Mazlum kim olursa olsun zulümden ah
ederse zâlim cezâsını görür, Hulâsa zulüm haram kılınmıştır. Duânın icâbet
olunmamasının sebeblerinden biri de zulümdür. En çabuk kabul olunan duâlardan
biri mazlumun duâsıdır.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Bakara Sûresi Tefsîri, 236.s.)</b></p>

<p><b>&nbsp;</b></p>

<p><b>&nbsp;</b></p>

<p><b>20 EKİM 2005</b></p>

<p><b>ENSÂR (R.A.)’ÜN MİSÂFİRPERVERLİĞİ</b></p>

<p><b>VE FEDÂKÂRLIĞI</b></p>

<p>Muhâcirlerle ensâr arasında kurulmuş olan kardeşliğin
çok büyük te'sîri ve faydası görüldü. Zâten, Medineliler, muhâcirleri,
Medine'ye daha ilk geldikleri gün, evlerine indirmek, ağırlamak için
birbirleriyle yarışa girmişler, anlaşamadıkları, onları paylaşamadıkları için,
iki okla kur'a çekilmedikçe, muhâcirlerden hiçbirisi, ensârdan hiçbirinin evine
inememişti.</p>

<p>Ensârın, Peygamberimiz (s.a.v.)’i misâfir etmek
husûsundaki istek ve tehalükleri daha büyüktü.</p>

<p>Peygamberimiz (s.a.v.), ancak: “Ben, bu gece,
Abdulmuttalib’in dayıları olan Neccar oğullarına ineceğim!” demek sûretiyle
onları teskîn edebilmiş, Ebû Eyyûb-i Ensârî'nin evine de, Neccar oğullarının
aralarında çektikleri kur'a neticesinde gidebilmişti.</p>

<p>Ensâr, bu kadarla da kalmadılar: “Yâ Resûlallâh
(s.a.v.)! Hurmalıklarımızı da, muhâcir kardeşlerimizle aramızda bölüştür!”
dediler. Peygamberimiz (s.a.v.): “Hayır, öyle olmaz!” dedi.</p>

<p>Bunun üzerine, ensâr, muhâcirlere: “Öyle ise, timar ve
sulama zahmetini siz üzerinize alınız da, sizi hurma mahsûlüne ortak yapalım.”
dediler. Bunu, Peygamberimiz (s.a.v.) de, uygun gördü.</p>

<p>İki taraf da: “İşittik ve itâat ettik!” diyerek
Peygamberimiz (s.a.v.)’in bu yoldaki tensîbine râzı oldular.</p>

<p>Peygamberimiz (s.a.v.), Bahreyn arazîsini parça parça
ayırmış ve dağıtmak üzere önce, ensârı çağırmıştı. Ensâr: “Muhâcir
kardeşlerimize bunun bir mislini ayırmadıkça, olmaz!” dediler.</p>

<p>Bunun üzerine, Peygamberimiz (s.a.v.): “Siz, madem ki
olmaz! dediniz (muhâcir kardeşlerinizi kendinize tercih ettiniz). O hâlde,
kevser havuzunda bana kavuşuncaya kadar, sabrediniz!</p>

<p>Çünkü, benden sonra, size, başkalarının tercîh
edileceği bir zaman, gelecektir!” dedi.</p>

<p><b>(M. Âsım Köksal (rh.a.), İslâm Tarihi,
8-9.c. 114.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>21 EKİM 2005</b></p>

<p><b>UMEYR (R.A.) CENNETE KOŞUYOR</b></p>

<p>Enes b. Malik (r.a.)’den naklen rivâyet edilmiştir: </p>

<p>Resûlullâh (s.a.v.), Büseyse (r.a.)’i Ebû Süfyan’ın
kervanının ne yaptığını görmek için câsus olarak gönderdi. Büseyse evde ben ve
Resûlullâh (s.a.v.)’den başka kimse yokken geldi ve kendisine gördüğünü
anlattı. Az sonra Resûlullâh (s.a.v.) dışarı çıkarak konuştu ve şunları
söyledi: “Bizim bir isteğimiz var! Kimin hazır hayvanı varsa hemen bizimle birlikte
binsin.” Bunun üzerine bazı kimseler Medine’nin yukarısında bulunan binek
hayvanlarını almak için ondan izin istemeye başladılar. Fakat O (s.a.v.):“Hayır! Yalnız hayvanı hazır olan (binecek)! buyurdu.</p>

<p>Sonra Resûlullâh (s.a.v.) ile ashâbı (r.a.) yola revân
oldular ve müşriklerden önce Bedir’e vardılar. Müşrikler de geldi. Resûlullâh
(s.a.v.): “Ben başında olmadıkça sakın sizden hiçbir kimse bir şeye
ilerlemesin!” buyurdu. Derken müşrikler yaklaştı. Resûlullâh (s.a.v.) de:“Kalkın! Genişliği göklerle yer kadar olan cennete!..” buyurdu. Umeyr b. Humâm
el-Ensârî (r.a.):</p>

<p>- Yâ Resûlallâh! Genişliği göklerle yer kadar olan
cennet hâ!.. dedi. Resûlullâh (s.a.v.):</p>

<p>- Seni hele hele demeye sevkeden nedir? diye sordu.
Umeyr (r.a.):</p>

<p>- Hayır vallâhi yâ Resûlallâh! Cennet ehlinden olmamı
ümîd etmekten başka bir şey yok! dedi.</p>

<p>- Öyle ise sen onun ehlindensin! buyurdular. Bunun
üzerine Umeyr (r.a.) torbasından birkaç hurma çıkararak onlardan yemeye
başladı. Sonra şunları söyledi:</p>

<p>- Eğer ben bu hurmaları yiyinceye kadar yaşarsam bu
gerçekten uzun bir hayattır!.. Hemen elindeki hurmaları attı. Sonra
öldürülünceye kadar müşriklerle harbetti.</p>

<p><b>(Sahîh-i Müslim,</b></p>

<p><b>Terc. Ahemd Dâvudoğlu (rh.a.), 9.c., 102.s.)</b></p>

<p><b>22 EKİM 2005</b></p>

<p><b>ZİKİR, DUÂ VE ALLÂH TA‘ÂLÂYA</b></p>

<p><b>YAKLAŞMANIN FAZÎLETİ</b></p>

<p>Resûlullâh (s.a.v.): “Allâh (azze ve celle) buyuruyor
ki: Ben kulumun bana olan zannının yanındayım. Beni zikrettiği zamân da ben
onunla beraberim. O beni gönülden zikrederse, onu gönlümden zikrederim. Cemaat
arasında zikrederse, onu o cemaattan daha hayırlı bir cemaat arasında
zikrederim. Bana bir karış yaklaşırsa; ben ona bir arşın yaklaşırım. Bir arşın
yaklaşırsa, ben ona bir kulaç yaklaşırım. O bana yürüyerek gelirse, ben ona
koşarak gelirim.” buyurdular.</p>

<p><b>(Sahîh-i Müslim Tercemesi, 11.c. 5.s.)</b></p>

<p><b>&nbsp;</b></p>

<p><b>TEHLÎL, TESBÎH VE DUÂNIN FAZÎLETİ</b></p>

<p>Resûlullâh (s.a.v.): “Bir kimse günde yüz defâ, bir
Allâh’dan başka ilâh yoktur. Onun şerîki yoktur; mülk O’nundur, hamd de O’na
mahsustur. O her şeye kâdirdir, derse, o kimse için on köle dengi sevâb olur.
Ve kendisine yüz hasene yazılır. Yüz günâhı da silinir. Bu onun için o gün
akşam oluncaya kadar şeytandan muhâfaza olur. Onun yaptığından daha fazla bir
iş kimse yapamaz. Meğer ki, onun yapacağından fazla yapsın. Ve bir kimse günde
yüz kere Allâh’ı hamd ile birlikte tenzîh ederim derse; günâhları denizin
köpüğü kadar bile olsa sâkıt olur.” buyurmuşlardır.</p>

<p><b>(Sahîh-i Müslim Tercemesi, 11.c. 25.s.)</b></p>

<p>&nbsp;</p>

<p>Resûlullâh (s.a.v.) buyurdular ki:</p>

<p>“İki kelime vardır ki, dile hafif, mizanda ağır,
Allâh’a makbûldür. (Bunlar) Allâh’ı hamd ile birlikte tenzîh ederim. Büyük
Allâh’ı tenzîh ederim (kelimeleridir).”</p>

<p><b>(Sahîh-i Müslim Tercemesi, 11.c. 27.s.)</b></p>

<p><b>&nbsp;</b></p>

<p><b>&nbsp;</b></p>

<p><b>23 EKİM 2005</b></p>

<p><b>İMÂM-I ZÜFER (RH.A.)</b></p>

<p>Züfer b. Hüzeyl b. Sabbâh El-Kûfî hazretleri, İmâm-ı
A‘zam (r.a.)’in ünlü talebelerinden fıkıh kitâbları yazıp düzenleyen (tedvîn
eden) on imâmdan biridir. Aslen İsfahânlı olup Kûfe’de yurt tutmuştur. Babası
bir aralık Basra vâlîsi, birâderi Temîm kabîlesi bölgesinde âmil (kaymakâm),
nüfûzlu ve zengîn olduğu hâlde ikisinin de yanlarına gitmez, onlara pek fazla
rağbet göstermezdi. Dünyâlık peşinde koşmayan kanaatkâr bir kişi idi. Hattâ
dünyâlıkların konuşulduğu yerlerden hemen kalkar giderdi. İşi gücü öğrenmek,
öğretmek, ve âhiret ile ilgili şeyleri dile getirmekti. O’nda Allâh (c.c.)
korkusu o kadar çok belirgindi ki O’nun davranışlarına bakanlar İlâhî gazâb
korkusundan helâk olacak sanırlardı. Şübheleri halletmekte uzmandı. Çözümü zor
işleri İmâm Ebû Yûsuf (rh.a.)’den daha güzel anlatıp haber verdiği için
Hanefîler arasında ihtilâf olunca O’na başvurmayı tercîh ederlerdi. Dâvud-ı Tâî
(k.s.) ile kardeşlik akdi yapmıştı. Fakat O, ibâdet ve zâhidlikte Dâvud
(k.s.)’la bir olduğu hâlde ilim öğrenmekten de hiç geri kalmamıştır. O zekâ ve
kavrayışta da O’nun gibidir. İmâm Ebû Hanîfe (r.a.)’in herkesden çok
teveccühünü kazanmış, O’ndan büyük övgüler almıştır. Eğer ömrü uzun olsaydı
bütün yaşıtlarını (akrânlarını) kesinlikle geçecekti, fakat yaşı elliyi
bulmadan vefât etmiştir. Kendisine ısrârla kadılık teklîf edilmişken kabûl
etmemiş, gerektiğinde uzun süre ortalıkta görünmeyivermiş, fakat daha sonra
halkın ısrârından dolayı (ilerde belirtileceği gibi) Basra kadılığını kabûl
etmiş, 158 (775) yılında bu vazîfede iken vefât etmiştir. Ancak irtihâlinde
terekesinde bir şey bulunmamıştı.</p>

<p><b>(İmâm Ebû Hanîfe (r.a.),</b></p>

<p><b>Terc. Manastırlı İsmail Hakkı (rh.a.),
55.s.)</b></p>

<p><b>&nbsp;</b></p>

<p><b>24 EKİM 2005</b></p>

<p><b>PEYGAMBER (S.A.V.)’İN YUMUŞAK</b></p>

<p><b>HUYLULUĞU</b></p>

<p>Peygamber (s.a.v.) her şeyi Allâh (c.c.) tarafından
kendinden önce gelen peygamberlerin kitablarını mütâlaa etmeden, âlimleri ile
oturup sohbet etmeden öğrenmiştir.</p>

<p>Çünkü O (s.a.v.), bir ümmî idi. (Okur yazar) değildi.
Eskiye ait hiçbir ma‘lûmatı yoktu. Nihâyet Allâh (c.c.) onun göğsünü açtı.
Emrini izhâr etti. Ona öğretti... O’na okuttu... </p>

<p>Allâh (c.c.), hakkında:</p>

<p>“Ve evvelce bilmediklerini sana öğretti. Allâh’ın senin
üzerindeki lûtfu inâyeti pek büyüktür.”</p>

<p>Allâh (c.c.)’ün ona olan ihsânını takdir etmekte
akıllar çaresiz kaldı. O’ (s.a.v)’e verilen göz kamaştırıcı vasıfları ta‘rif
etmekte diller konuşamaz oldu... (âciz kaldı).</p>

<p>Hilm (yumuşak huylu olmak), tahammül gücü yettiği halde
afvetmek, istenmeyen şeylere karşı sabretmek vasıflarına gelince:</p>

<p>Bu kavramlar arasında farklar vardır. Meselâ; Hilm:Tahrik edici sebepler karşısında son derece vakur ve sebatlı olmaktır.</p>

<p>Tahammül: Acılara ve eziyet verici şeylere karşı kendini
zabtedebilme yeteneğidir. Sabır da bunun gibidir. Anlamları (aşağı yukarı)
birbirine yakındır.</p>

<p>Affa gelince: Kişiyi muâheze etmekten vaz geçmektir.
İşte Allâh (c.c.) Peygamber (sallallâhu aleyhi vesellem)’ini bütün bunlarla
techîz edip yetiştirmiştir.</p>

<p>“(Habîbim) sen (güçlüğü değil) kolaylığı (sağlayan
yolu) tut. İyiliği emret. Cahillerden yüz çevir.” (A‘raf
s. 199.â.) âyeti bunun canlı bir delilidir.</p>

<p>Bu âyet nazil olduğu zamân, Cebrâîl (a.s.)’a tefsîrini
sordu. Cebrâîl (a.s.):</p>

<p> - “Dur, Âlim olan Allâh (c.c.)’e sorayım da sana
anlatırım!” diye cevâb verdi. Gitti, sonra gelip dedi ki:</p>

<p> - Yâ Muhammed (s.a.v.)! Allâh (c.c.) sana seninle
ilgisini keseni ziyâret etmeni, seni mahrum bırakana vermeni, sana karşı
zulmedeni bağışlamanı emrediyor.</p>

<p><b>(Kadı ‘Iyâz (rh.a.), Şifâ-i Şerîf,
103-104.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>25 EKİM 2005</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>26 EKİM 2005</b></p>

<p><b>KUL HAKKI</b></p>

<p>Hakim ve Beyhakî, Enes bin Mâlik (r.a.)’den şöyle
rivâyet etmişlerdir: Resûlullâh (s.a.v.)’in bir gün otururken birden güldüğünü
gördük. Hattâ mübârek dişleri göründü. Hz. Ömer (r.a.): - Yâ Resûlallâh 
(s.a.v.)  neden güldünüz? dedi. Peygamber (s.a.v.) Efendimiz şöyle buyurdu:</p>

<p>- Ümmetimden iki kişi, Hakk ta‘âlâ hazretlerinin
huzûruna gelip diz çöktüler. Birisi, yâ Rabbi, benim hakkımı, bu arkadaştan
alıver dedi. Hakk ta‘âlâ hazretleri:</p>

<p>- Bunun hasenatından birşey kalmadı, buna neylersin
buyurdu. O halde o kişi, benim günâhlarımdan alsın götürsün, dedi. Hz.
Peygamber (s.a.v.) bu sözü söyleyince mübârek gözlerinden yaş gelip ağladı.
Sonra buyurdu ki, “O gün büyük bir gündür. İnsanlar günâhlarını başkasına
yüklemeye çalışırlar.” Sonra yine buyurdu ki, Hakk ta‘âlâ hazretleri o
istekliye “Başını kaldır yukarı bak!” diye emir buyurdu. Bakınca:</p>

<p>- Yâ Rabb, incilerle bezenmiş altından ve gümüşten
şehirler görüyorum. Bunlar hangi peygamberin, hangi sıddîkın, hangi şehîdindir?
dedi. Hakk ta‘âlâ hazretleri:</p>

<p>- Bunlar değerini veren kimseler içindir, buyurdu. O
kişi:</p>

<p>- Bunun behasını kim verebilir? dedi. Hakk celle ve
a‘lâ hazretleri:</p>

<p>- Sen verebilirsin, buyurdu.</p>

<p>- Ne ile ya Rabbi? dedi. Allâh (c.c.):</p>

<p>- Arkadaşının hatasını afvetmekle, buyurdu. O da:</p>

<p>- Yâ Rabb, afvettim, suçundan vazgeçtim, dedi. O zamân
Hakk ta‘âlâ hazretleri buyurdu ki:</p>

<p>- Şimdi arkadaşının eline yapış ve beraberce cennete
gidin. Resûlullâh (s.a.v.) böyle buyurduktan sonra, “Takvâ üzerine olan
aranızdaki uyuşmazlıkları birbirinize ihsan ve müsaade ile giderin. Allâh 
(c.c.) muhakkak müslümânların arasını ıslah eder, düzeltir, diye buyurdu.</p>

<p>Kulların hakkına tecâvüzden sakınmak vâcibtir. Şöyle ki
Hakk ta’âlâ hazretlerinin fazl ve keremine lâyık olmayıp kendisi ödemeye muhtaç
olursa hali çok güç ve acıklı olur.</p>

<p><b>(İmâm-ı Kastalânî (rh.a.),</b></p>

<p><b>İlâhî Rahmet Hz. Muhammed (s.a.v.), 1.c.,
510.s.)</b></p>

<p><b>&nbsp;</b></p>

<p><b>27 EKİM 2005</b></p>

<p><b>NİKÂHLARI HARAM OLAN KADINLAR</b></p>

<p>1) Yakınlık (soy) cihetiyle haram olanlar ki bunlar
yedi sınıftır: Analar, kızlar, kız kardeşler, halalar, teyzeler, erkek
kardeşlerin kızları, kız kardeşlerin kızları.</p>

<p>2) Sıhriyyet (evlenmek sûretiyle hasıl olan akrabalık)
cihetiyle haram olanlar dört sınıftır: Karısının anası, karısının kızı,
babasının karısı, oğlunun karısı.</p>

<p>3) Rezâ (süt emme) cihetiyle harâm olanlar</p>

<p>4) İki kız kardeşi, gerek nikâh gerekse cinsî
yakınlıkla bir arada bulundurmak harâmdır.</p>

<p>5) Müsâhere cihetiyle haram olanlar: Karısının kızı
kocasına harâmdır, kocasının oğlu ve babası da kadına harâmdır. Müsâhere
cihetiyle harâm olmak: Zinâ ile, yapışmakla ve şehvetle bakmakla da olur.</p>

<p>6) Mülk ile nikâhın bir arada toplanması harâmdır.
Efendinin câriyesini, hanımefendinin kölesini nikâhla alması gibi.</p>

<p>7) Kâfir bir kadınla nikâhlanmak, bir mecûsiyyeyi veyâ
putperesti bir arada bulundurmak harâmdır. Mecûsî ve putperest kadınların
nikâhları ebedi harâmdır.</p>

<p>8) Hürre (hür kadın) üzerine câriyeyi almak, harâmdır.
Boşanmış hürrenin iddeti bitmeden kocanın câriyeyi nikâhı câiz olmaz.</p>

<p>9) Şer-i şerîfin takdir ettiği adedden fazlasını almak
harâmdır. Hürr bir erkeğin aynı anda dört kadından fazlasını nikâh altında
bulundurması ve kölenin de iki kadından fazlasını nikâhı altında bulundurması
harâmdır.</p>

<p>10) Başkasının nikâhı altında olup iddetini bekleyen
kadını nikâh etmek harâmdır.</p>

<p>11) Nesebi belli olan hâmile bir kadınla, doğurmadıkça
evlenmek câiz değildir.</p>

<p><b>(Mevkûfât Mültekâ Tercemesi,</b></p>

<p><b>Sâdeleştiren Ahmed Dâvudoğlu (r.h.), 2.c.,
115.s.)</b></p>

<p><b>&nbsp;</b></p>

<p><b>28 EKİM 2005</b></p>

<p><b>TİCÂRETTE İHSÂN BORÇLUYA KOLAYLIK
GÖSTERMEKTİR</b></p>

<p>Müşteriden para almakta üç türlü ihsân olur. Biri,
fiyatta ikrâm etmektir. İkincisi, eski ve kirli paraları kabûl etmektir.
Üçüncüsü, peşin verdiği fiyatla, veresiye vermektir. Resûlullâh (s.a.v.)
Efendimiz buyurdu ki: “Alış-verişte kolaylık gösterenlerin üzerine Allâh
ta‘âlânın rahmeti olsun.” Yine buyuruyor ki: “Alış-verişte kolaylık
gösterenlere, Allâh ta‘âlâ her işinde kolaylık gösterir.” İhsânın en büyüğü, en
kıymetlisi, fakirlere veresiye vermektir. Parası, malı olmayanın borcunu uzatmak
zaten vâcibdir. İhsân değil, adâlettir. Fakat malı olup da, ziyân ile
satmadıkça veyâ muhtaç olduğu bir şeyi satmadıkça, ödeyemeyecek bir halde
olanların, ödemesine zamân vermek ihsândır ve büyük sadakadır.”</p>

<p>Resûlullâh (s.a.v.) buyurdu ki: “Kıyâmette, çok günâh
işlemiş, hiç iyilik yapmamış bir kimseyi hesâba çekerler ve: Sen hiç iyilik
yapmadın mı? derler. Hayır, yalnız çırağıma: Fakir olan borçluları sıkıştırma.
Ne zaman ellerine geçerse, o zamân vermelerini söyle. İstediklerini yine ver.
Boş çevirme! derdim. Allâh ta‘âlâ buyuracak ki: “Ey kulum, bugün sen fakir ve
muhtaçsın! Senin dünyâda benim kullarıma acıdığın gibi, bugün biz de sana
acırız.”</p>

<p>Hadîs-i şerîfte buyuruldu ki: “Bir kimseye bir zamana
kadar vermek şartıyla ödünç veren kimseye, her günü için sadaka sevâbı verilir.
Vakti geldikten sonra, yine mühlet verene, her gün için malının hepsini sadaka
vermiş gibi sevâb verilir.” </p>

<p>Büyüklerimizden öyle kimseler vardı ki, borcun
getirilmesini arzu etmezdi. Her gün, o malı sadaka vermiş gibi sevâb kazanmayı
tercîh ederdi. Bir hadîs-i şerîfte buyuruldu ki: “Cennetin kapısı üzerinde
yazılı gördüm ki, sadaka verilen her dirhem için on, ödünç verilen her bir
dirhem için onsekiz sevab vardır. Çünkü borç, ihtiyacı olana verilir. Sadaka,
belki ihtiyâcı olmayanın eline düşebilir.”</p>

<p> <b>(Huccetü’l İslâm İmâm Gazâlî (k.s.),</b></p>

<p><b>Kimyâ-yı Saâdet, 1.c., 255-6.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>29 EKİM 2005</b></p>

<p><b>KADİR GECESİ VE FAZÎLETLERİ</b></p>

<p>“Gerçek, biz onu Kadir gecesinde indirdik, Kadir
gecesinin (o büyük fazl u şerefini) sana bildiren nedir? Kadir gecesi, bin
aydan hayırlıdır. o gece melekler ve rûh, Rablerinin izniyle, her bir iş için
iner de iner. O (gece) tan yeri ağarıncaya kadar bir selâmdır.” (Kadir sûresi)</p>

<p>Peygamberimiz (s.a.v.) buyuruyor: “Kadir gecesini sıdk
ve yakîn ile ihyâ’ eden mü’min-i kâmilin günâh-ı sağîrleri (küçük günâhları)
mağfûr olur (affedilir).” (Câmi‘u’s-Sağîr)</p>

<p>Kadir gecesi, Ramazân ayında ve bu ayın da büyük bir
ihtimalle son on günü içindedir. Kur’ân-ı kerîm, âyetler hâlinde inzâl olmağa
bu gecede başlamıştır. Kadir gecesi, içinde Kadir gecesi bulunmayan bin aydan
daha hayırlıdır. “Kadir gecesini Ramazân’ın son on (gününün) tekinde arayın.” (Tirmizî) diye buyrulmuştur.</p>

<p>Müslümanlar olarak bu geceyi ibâdetle, tâatle ihyâ
etmeli, kusûr ve günâhlarımızdan dolayı tövbe ve istiğfâr etmeliyiz. Yine
terâvihten sonra iki rek’ât nâfile namâz kılmalı, Kur’ân-ı kerîm tilâvet
etmeli, Peygamber (s.a.v.) Efendimize bol bol salât ü selâm getirmeliyiz. Ana,
baba, akraba ve dîn kardeşlerimizin de hukûkuna bu gecede riâyet etmeliyiz.
Kötü fiillerden son derece kaçınmalıyız. </p>

<p>Kadir kelimesinin lûgat ma’nâsı, güç getirmek, hüküm ve
kazâ, şeref ve azâmet, tazyîk demektir. Bu ma’nâlara göre müfessirler Kadir
gecesini, şu vecihlerle tefsîr etmişlerdir. 1- Takdîr-i ilâhîde hükmolunmuş
işlerin ayırd edildiği mübârek gece demektir. 2- Azâmet ve şeref demektir. 3-
Tazyîk ma‘nâsınadır ki, tazyîk gecesi demek olur. Çünkü o gece inen meleklere
yeryüzü dar gelir denilmiştir. İşte Kadir gecesinde şu her üç ma‘nâ mevcûddur.</p>

<p>Yeryüzüne nûr saçan, âlemi zulmetten nûra garkeden ve
insanlığa ebedî saâdeti bahşeyleyen Kur’ân-ı ‘azîmû’ş-şân bu mübârek gecede
nâzil olmuştur. Kadir gecesi bütün sene içerisinde gizli olup en ziyâde Ramazân
ayının yirmi yedinci gecesi olmak gâlibdir. O gece amel, ibâdet ve mücâdele
sûretiyle erişilecek hayır ve sevâb, onsuz bin ayda kazanılacak hayır ve
sevâbdan çok daha ziyâde hayırlıdır. </p>

<p><b>(Ömer Nasûhî Bilmen (rh.a.), B. İslâm
İlmihâli, 531. s.)</b></p>

<p><b>30 EKİM 2005</b></p>

<p><b>CUMA GÜNÜ GUSL ETMEK VE</b></p>

<p><b>NAMÂZA ERKEN GİTMEK</b></p>

<p>Sallallâhu aleyhi ve sellem Efendimizin bizlere olan
emir ve vasiyetlerinden biri de, imâm minbere çıkmadan sünneti kılabilmemiz
için, cuma namâzına erken gitmeye devâm etmemiz ve   kış ve yaz günleri önemli
ma‘zeretlerimiz olmadan cuma guslünü terk etmememiz hakkındadır. </p>

<p>Hakk ta‘âlâ buyurur: “Ey îmân edenler! Cuma günü ezân
okunup namâz için çağırıldığı vakit, Allâh’ı anmaya koşunuz, alışverişi
bırakınız; bu, bilirseniz sizler için daha hayırlıdır.” </p>

<p>İmâm Ahmed’in rivâyet ettiği bir hadîsde de, “Melekler
mescidlerin kapıları önlerinde oturur, mescide ilk gelenleri, ikincileri,
üçüncüleri yazmaya başlarlar, imâm minbere çıkınca bu (yazıların yazıldığı)
sayfalar (dürülüp) kaldırılır.” buyurulmuştur.</p>

<p>Taberânî ile İsfahânî ve diğerleri şu hadîsi rivâyet
ederler: “Kişi, cennet ehlinden olsa da, cuma namâzına geç gitmekle cennete de
geç sokulur.”</p>

<p>İmâm Ahmed, Taberânî ve “Sahih”inde İbn Hüzeyme şu
hadîsi rivâyet ederler: “Cuma günü guslünü yapan, güzel bir koku sürünen, en
temiz elbiselerini giyip cumayı kılmak üzere mescide giden orada iki rekât
namâz kılar, kimseye elle ve sözle sataşmaz, namâz vakti gelinceye kadar oturup
okunanları dinlerse, onun bu hareketi cuma ile öteki cuma arasındaki
günâhlarına keffâret olur.”</p>

<p>Taberânî’nin ve diğerlerinin rivâyet ettikleri bir
hadîsde, “Cuma günü yıkanan kişinin hata ve suçları affedilmiş ve silinmiş
olur.” buyurulmuştur.</p>

<p>Taberânî’nin güvenilir kişilerden naklen ve merfûan
rivâyet ettiği bir hadîste, “Cuma günü yapılan gusül, kınından çıkmış keskin
bir kılıç gibi hata ve suçları tüy diplerinden biçip temizler.” buyurulmuştur.</p>

<p>İbn-i Mâce hasen isnadla şu hadîsi rivâyet etmiştir:“Hakk ta‘âlâ cuma gününü müslümânlara bayram yapmıştır. Cuma namâzına gelen
yıkansın, güzel kokusu varsa sürünsün. Dişlerinizi de misvaklamayı ihmal etmeyiniz”.</p>

<p><b>(İmâm-ı Şa‘râni (rh.a.), El-Uhudü’l Kübra)</b></p>

<p><b>&nbsp;</b></p>

<p><b>&nbsp;</b></p>

<p><b>31 EKİM 2005</b></p>

<p><b>AREFE GÜNÜ DUÂSI</b></p>

<p>Hazreti Peygamber (s.a.v.) Arefe günü en ziyâde şöyle
derlerdi: “Lâ-ilâhe illa’llâhu vahdehu lâ-şerîke lehu, lehu’lmülkü
velehu’lhamdu bi-yedihi’l-hayr vehüve ‘alâ külli şey’in kadîr.”</p>

<p><b>&nbsp;</b></p>

<p><b>BAYRAMLARIN MENDÛBLARI</b></p>

<p>1- Erken kalkmak</p>

<p>2- Gusletmek</p>

<p>3- Misvâk kullanmak</p>

<p>4- Güzel koku sürünmek</p>

<p>5- Giyilmesi mübâh olan elbisenin en güzelini giymek</p>

<p>6- Allâh (c.c.)’ün ni‘metlerine şükretmiş olmak için
sevinçli ve neşeli görünmek ve yüzük takınmak</p>

<p>7- Ramazân bayramında câmiye çıkmadan önce tatlı bir
şey yemek</p>

<p>8- Yenilen şeyin kuru hurma olması</p>

<p>9- Yenilecek olanın adedinin tek olması</p>

<p>10- Kurban bayramında kurban kesecek kimsenin kurban
etinden yemek için yemeği namazdan sonraya bırakması</p>

<p>11- Namaza erkence davranıp sabah namazını mahâlle
mescidinde kılarak bayram namazı için namazgâha ve büyük câmiye gitmek</p>

<p>12- Namaza giderken acele etmeyip sükûnetle yürümek</p>

<p>13- Namaza giderken Ramazân bayramında gizli ve Kurban
bayramında açıktan tekbîr getirmek</p>

<p>14- Namazdan dönerken mümkünse başka yoldan gelmek</p>

<p>15- Mü’minlerle karşılaştığı zamân güler yüz göstermek</p>

<p>16- Elinden geldiğince çokça sadaka vermek.</p>

<p><b>(Ni‘met-i İslâm, 510. s.)</b></p>

<p><b>&nbsp;</b></p>

<p><b>HADÎS-İ ŞERİF</b></p>

<p>Enes b. Mâlik (r.a.), Resûlullâh (s.a.v.)’in:“Allâh
ta‘âlâ arz ve semâlara konuşma izni verse onlar Ramazân orucunu tutanları
elbette cennetle müjdelerlerdi.” buyurduğunu rivâyet etmiştir.</p>

<p><b>(Hz. Gavs’ul-A‘zam Seyyid Abdü’l-kâdir-i
Geylânî (k.s.),</b></p>

<p><b>Üç Aylar ve Faziletleri, 101. s.)</b></p>

<p><b>&nbsp;</b></p>

<p><b>&nbsp;</b></p>

<p><b>01 KASIM 2005</b></p>

<p><b>BAYRAM NAMAZININ KILINIŞI</b></p>

<p>Bayram namazı iki rek‘attır. Cemâatle cehren (açıktan)
kılınır. İki rek‘at bayram namazına, imâma uymaya niyyet edip    Allâhu ekber
diye iftitâh tekbîri alınır. Eller bağlanıp Sübhâneke’llâhümme... okunur, sonra
imâm açıktan, cemâat gizlice   Allâhu ekber diye üç def’a tekbîr alır, her
tekbîrde eller kulak hizâsına kaldırılıp yanlara salınır. Üçüncü tekbîrden
sonra eller bağlanarak, imâm açıktan Fâtiha ile bir mikdâr Kur’ân okur.  Allâhu
ekber’i açıktan diyerek bilindiği gibi rükû ve secdeler yapılır. </p>

<p>Sonra tekbîr alınarak ikinci rek’ata kalkılır. İmâm
Fâtiha ve bir mikdâr daha Kur’ân okur, tekrar üç def’a eller kaldırılarak
birinci rek‘atte olduğu gibi tekbîr alınır. Dördüncüde Allâhu ekber diyerek
rükû‘ ve secdelere varılır. Sonra da oturup Ettehıyyâtü... Allâhümme salli ve
barik, rabbenâ âtinâ... Rabbenâ’ğfirlî... duâları gizlice okunup iki tarafa
imâmla berâber selâm verilerek namaz tamamlanır.</p>

<p>Birinci rek‘atın rükû‘una varmış olan imâma yetişen
kimse, ellerini kaldırmadan, bayram tekbîrlerini rükûda alır. İmâmla kıyâma
kalkar, imâmla berâber tekbîrlere iştirâk eder. İkinci rek’atine, yetişen
kimse, birinci rek’ati, kazâya kalkınca evvelâ besmele ve bir mikdâr Kur’ân
okur, sonra tekbîrleri alır, namazını tamamlar.</p>

<p>İmâm, bayram namazından sonra minbere çıkar,
oturmaksızın, hutbeye başlar. Cemâat de hutbeyi dinler ve hutbeden sonra duâ
edilerek bayram namazı kılınmış olur.</p>

<p>Bayram namazına hiç yetişemeyen kimse ise kendi başına
bayram namazını kılamaz, dilerse dört rek‘at nâfile namazı kılar. Bu bir kuşluk
namazı yerine geçer, büyük sevâba vesîle olur.</p>

<p><b>(Ömer Nasûhî Bilmen (rh.a.), İslâm İlmihâli,
167. s.)</b></p>

<p><b>HADÎS-İ ŞERÎF</b></p>

<p>İbn-i Mâce (rh.a.) Ebû Umâme (r.a.)’den rivâyet ettiği
bir hadîs-i şerîfte Resûlullâh (s.a.v.) Hazretleri:</p>

<p>“Bayram gecelerini ibâdetle geçiren kimsenin kalbi,
kalblerin öldüğü günde ölmez.” buyurmuşlardır.</p>

<p><b>02 KASIM 2005</b></p>

<p><b>TARTIYA DİKKAT ETMEK</b></p>

<p>Tartıda hîle yapmayıp doğru tartmak vaciptir. Allâh
ta‘âlâ: </p>

<p>“Verirken az, alırken çok tartanlara korkular olsun.” (Mutaffifîn s. 1-2.â.) buyuruyor. </p>

<p>Geçmişlerimizin âdeti, alırken tarttığımızdan biraz
daha az hesab edilip, verirken de biraz daha çok hesab ederek vermek idi.
Derler ki: </p>

<p>“Bu biraz, bizimle cehennem arasında perdedir.” Ölçüyü
doğru yapamayacaklarından korkarlardı ve: </p>

<p>“Genişliği yedi kat göklerden ve yerden çok daha büyük
olan cenneti bir avuç fazlalığa satanlar ne kadar aptaldır. Aptal o kimsedir
ki, cennetteki Tûba ağacını, cehennemdeki Veyl çukuruna, bir avuç fazlalıkla
değişir.” </p>

<p>Peygamber (s.a.v.) Efendimiz ne zamân bir şey satın
alsa biraz fazla verir: “İyi tart ve iyi al.” buyururdu.</p>

<p>Fudayl b. Iyâd (rh.a.) oğlunun, bir kimseye vermek için
altın tarttığını ve üzerindeki kirleri temizlediğini gördü. Buyurdu ki: “Ey
oğlum, bu senin için iki hacc ve iki umreden daha fazîletlidir.”</p>

<p>İki terâzisi olup birini alırken, birini verirken
kullanan kimse bütün fâsıklardan daha fenâdır. </p>

<p>Almak için kumaşı ölçen manifaturacı ölçüde gevşeklik
gösterirse, satarken de gere gere ölçerse (az gelsin diye) yukarıdakilerden
olur. </p>

<p>Normalinden daha çok, eti kemikle beraber satan kasap
da böyledir. Normalinden fazla olarak hubûbatta toprak bulunduran da
bunlardandır. Bütün bunlar harâmdır. Bütün işler ve muâmelelerde bu insâf,
ya‘ni orta yolu gözetmek bütün insanlara vâcibtir.</p>

<p><b> (Huccetü’l İslâm İmâm Gazâlî (k.s.),</b></p>

<p><b>Kimyâ-yı Saâdet, 1.c., 233-234.s.)</b></p>

<p>&nbsp;</p>

<p><b>&nbsp;</b></p>

<p><b>03 KASIM 2005</b></p>

<p><b>ALTI GÜN ORUCUNU TUTUYOR MUYUZ?</b></p>

<p>Salla’llâhu ‘aleyhi vesellem Efendimizin bizlere olan
emir ve vasiyetlerinden biri de Ramazân orucundan sonra, Şevvâl ayında altı gün
oruç tutmamız hakkındadır.</p>

<p>Bu altı günlük oruç onarım gibidir. Şöyle ki: Ramazân
ayında farz olan oruçlar sırasında, bizlerden çıkan hatâ ve kusûrların, terbiye
ve edebimizdeki bozuk yönlerin, farz ve sünnet namazlarındaki aksaklıkların,
ya‘ni eksik veyâ fazla rükû‘ ve secdelerin secde-i sehivle tashîh edilip
noksanlığı doldurulduğu gibi, altı günlük oruç da eksik ve bozuk
ibâdetlerimizin doldurulmasına yarayan birer ta’mîr ve telâfi aracıdır. “Her
kim Ramazân orucunu tutar ve altı gün de Şevvâl’den ilâve ederse, bütün seneyi
oruçla geçirmiş gibi olur.”</p>

<p><b>(Müslim, Ebû Dâvud, Tirmizî, Nesâî, İbn-i
Mâce)  </b></p>

<p>“Ramazân bayramından sonra altı gün oruç tutan bir
kimse, bir seneyi oruç tutmuş gibi olur. Kişi bir iyilikte bulunursa, kendisine
bunun on katı verilir.” buyurulmuştur.</p>

<p><b>(İbn-i Mâce ve Nesâî)</b></p>

<p>Taberânî’nin rivâyetinde şu ziyâde vardır: Allâh Resûlü
(s.a.v.) böyle deyince Ebû Eyyûb (r.a.)’in Efendimiz (s.a.v.)’e: “Ey Allâh’ın
Resûlü! Tutulacak bir günlük oruç on güne karşı mıdır?” sorusuna Efendimiz
(s.a.v.) “Evet!” buyurmuşlardır. Hâfız Münzirî, Taberânî’nin râvîlerinin sahîh
olduğunu kaydetmişlerdir.</p>

<p><b>(İmâm-ı Şa’rânî (r.h.), El-Uhûdü’l- Kübrâ,
225. s.)</b></p>

<p>Altı günlük oruç bayramdan sonra arka arkaya
tutulabileceği gibi bütün Şevvâl ayına dağıtılarak da tutulabilir. Lâkin
pazartesi ve perşembe günleri tutulursa daha makbûl olur. Zîrâ Âişe (r.a.)
vâlidemiz: “Resûl-i Ekrem (s.a.v.) Efendimiz pazartesi ve perşembe günlerinde
oruçlu olmaya çalışırdı.” buyurdular. “Her ayda üç gün oruç tutmak, bütün
hayatını oruçlu geçirmek gibidir.” <b>(Buhârî ve
Müslim) </b></p>

<p>Hz. Ebû Ubeyde (r.a.), Resûlullâh (s.a.v.)’den şöyle
işittiğini söylemiştir: “Oruç, insan için bir kalkandır. İnsan onu
delmedikçe...”          <b>(Neseî, ibn-i Mâce, Hâkim,
Terğîb)</b></p>

<p><b>04 KASIM 2005</b></p>

<p><b>ERKEKLERİN İPEK ELBİSE GİYMELERİ</b></p>

<p><b>VE ALTIN KULLANMALARI</b></p>

<p>Buhârî ve Müslim (rh.a.)’nın Sahîh lerinde, Resûl-i
Ekrem (s.a.v.)’in şöyle buyurduğu rivâyet olunmuştur: “Her kim dünyâda ipek
elbise giyerse, âhirette giyemez.” </p>

<p>Bu umûmîdir, bütün erkeklere şâmildir. Çünkü Resûlullâh
(s.a.v.): “İpek elbise giymek ve altın, ümmetimin erkeklerine harâm kılındı”
buyurmuştur.</p>

<p>Huzeyfe b. Yemân (r.a.)’in şöyle dediği rivâyet
olunmuştur: “Resûlullâh (s.a.v.) Efendimiz bizi altın, gümüş kab içinde su ve
meşrûbât içmekten ve böyle kab içinde yemek yemekten, ipek ve dilbaç elbise giymekten
ve ipekli kumaş üzerine oturmaktan nehyetti.” </p>

<p>Buhârî (rh.a.) rivâyet etmiştir: </p>

<p>“İpek giymenin erkekler için helâl olduğunu söyleyen
kâfir olur. Şerîat ancak kendisinde kaşıntı ve uyuz olanla, düşmanlara karşı
savaşan muhâriblerin (zarûreten) ipek giyinmelerine ruhsat vermiştir. </p>

<p>Erkeklerin süs için hangi nev‘i olursa olsun ipek
giymeleri bil-ittifak harâmdır. Yine çoğu ipekten oluşan bir kumaşı giymeleri
de harâmdır. </p>

<p>Yine erkeklerin yüzük, kolye, kılıç kabzası vs.
şeklinde altın kullanmaları da harâmdır. </p>

<p>Bunları erkekler için yapmak da harâmdır.”</p>

<p>Resûl-i Ekrem (s.a.v.) birinin parmağında bir altın
yüzük görür. Adamın elinden yüzüğü çıkarır ve “Sizden biriniz ateş koruna doğru
gidiyor ve onu alıp eline koyuyor.” buyurur.</p>

<p><b>(İmâm Zehebî (rh.a.), Büyük Günâhlar,
107.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>05 KASIM 2005</b></p>

<p><b>MENDÛB, HARÂM, MEKRÛH </b></p>

<p><b>VE MÜBÂH OLAN İLİMLER</b></p>

<p>Fıkhın derinlerine dalmak ve kalb ilmini öğrenmek
mendûbdur. Felsefe, şa‘beze, tencîm, remil, tabîat, sihir ve kehânet öğrenmek
harâmdır. Harf ilmi ile mûsıkî de bu kısımdadır.</p>

<p>Fıkhın inceliklerine dalmak mendûb olduğu gibi şer‘î
ilimleri ve bu ilimlere âlet teşkîl eden bilgileri öğrenmek de mendûbdur.</p>

<p>Kalb ilminden murâd, ahlâktır. Ahlâk, fazîletlerin
nev‘îlerini ve nasıl kazanılacaklarını, rezîletlerin nev‘îlerini ve onlardan
nasıl korunulacağını bildiren ilimdir. Ahlâk ilmi “fıkıh” kelimesi üzerine
atfedilmiştir. Çünkü ilm-i ihlâs, ucub, hased ve riyâ gibi şeylerin
öğrenilmesinin farz-ı ayın olduğu ma‘lûmdur. Nefsin diğer âfetlerinden kibir,
cimrilik, kîn, hıyânet, gazab, düşmanlık, buğz, tamah, aç gözlülük,
böbürlenmek, müdâhane, Hakk’a karşı büyüklenme, hîle, hud‘a, kasvet ve tûl-i
emel gibi şeyler de böyledir. Bunlar İhyâ-u Ulûmi’d-Dîn’in Muhlikât faslında
beyân edilmiştir. İmâm-ı Gazalî (k.s.) hazretleri: “İnsan, bunlardan hâlî (boş,
uzak) değildir. Binâenaleyh bunlardan kendinin muhtâç gördüklerini öğrenmesi
lâzımdır. Bunların izâlesi (yok edilmesi) farz-ı ayındır. Ama sınırlarını,
sebeblerini, alâmetlerini ve ilâçlarını bilmedikçe mümkün değildir. Zîrâ şerri
(kötüyü, fâsidi) bilmeyen onun içine düşer.” diyorlar.</p>

<p>Felsefe, Yunanca bir sözdür ki ma‘nâsı, zînetli hüküm
ya‘ni dışı süslü, içi fâsid (kötü, bozuk, boş) demektir. Mes’elâ,
(felsefecilerin) “Bu âlem, kadîmdir.” ve emsâli sözleri küfür ve harâma müeddî
(sebeb olan) sözlerdir.</p>

<p>İhyâ-u Ulûmi’d-Dîn’de beyân edildiğine göre felsefe,
başlı başına bir ilim değildir. Dört cüz’den (parçadan) mürekkebdir
(oluşmuştur).</p>

<p>Birincisi, hesâb ve hendesedir ki bunları öğrenmek
mubahtır. Bunlar vâsıtasıyla çirkîn ilimlere kayabileceğinden korkulmayan kimse
hesâb ve hendese okumaktan men‘ edilmez. </p>

<p><b>(İbn-i Âbidîn, Terc. Ahmed Dâvudoğlu (r.h.)
1.c., 42.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>06 KASIM 2005</b></p>

<p><b>KOĞUCULUK (NEMİME) HARÂM KILINMIŞTIR</b></p>

<p>Resûlullâh (s.a.v.) “Koğucu cennete giremez.”
buyurdular. İmâm-ı Gazali (k.s.), “İhyâ u Ulûmi’d-dîn” nam eserinde koğuculuk
hakkında şöyle der:</p>

<p>“Bilmiş ol, ki nemîme ekseriyetle başkasının sözünü,
hakkında söz edilen kimseye taşımakta kullanılır. Meselâ: “Filân senin hakkında
şunları söylüyor.” dersin. Ama nemîme buna mahsus değildir. Onun ta‘rifi:Meydana çıkması arzu edilmeyen bir şeyi meydana çıkarmaktır. İster kendisinden
nakledilen şahıs hoşlanmasın, isterse lâf götürdüğü şahıs veyâ başka biri bunu
kerih görsün. Ve kezâ meydana çıkarma işi ister cebren olsun isterse remiz ve
îmâ sûretiyle yapılsın. Şu halde nemîmenin hakîkati açılması istenmeyen şeyin
sırrını ifşa etmek ve perdeyi kaldırmaktır. Bir kimseyi kendisi için mal
saklarken görerek başkalarına söylemek nemîmedir.</p>

<p>Kendisine bir şey koğuşturularak: “Filân senin hakkında
şöyle diyor; yâhud senin hakkında şu icraatta bulunuyor.” denilen kimseye altı
şey lâzımdır:</p>

<p>1- Onu tasdik etmemelidir. Çünkü nemmâm fâsıktır.</p>

<p>2- Onu koğuculuktan menetmeli; kendisine nasihatta
bulunmalı; yaptığının kötü bir iş olduğunu söylemelidir.</p>

<p>3- Ona Allâh (c.c.) için buğz etmelidir. Zîrâ o kimse
Allâh ta’âlânın buğzuna uğramıştır. Allâh (c.c.)’ün buğz ettiği kimseye buğz
vaciptir.</p>

<p>4- Yanında olmayan din kardeşine sû-i zannda
bulunmamalıdır.</p>

<p>5- Koğucunun söyledikleri, kendisini o husûsta tecessüs
ve araştırma yapmaya sevk etmemelidir.</p>

<p>6- Koğucuya yasak ettiği şeyi kendisi yapmamalı; onun
koğuşturduğu şeyleri başkasına hikâye ederek: “Filân şöyle söyledi”
dememelidir. Zîrâ bunu yaparsa kendi de nemmâm ve kendi nehyettiğini kendisi
yapmış olur...”</p>

<p><b> (M. Yûsuf Kandehlevî (rh.a.),</b></p>

<p><b>Hadîslerle Müslümânlık, 1.c., 415.s.)</b></p>

<p><b>&nbsp;</b></p>

<p><b>&nbsp;</b></p>

<p><b>07 KASIM 2005</b></p>

<p><b>ASHÂB-I KİRÂM (R.A.)’ÜN CÖMERTLİĞİ</b></p>

<p>Gündüzün ortalarında, Resûlullâh (s.a.v.)’in yanında
bulunuyorduk. Derken, yalın ayak, kaplan postu rengindeki gömleklerini
başlarına geçirmiş, kılıçlarını sıyırmış, çoğu ve hattâ hepsi murdarlardan,
çıplak bir takım kimseler çıkageldiler. Resûlullâh (s.a.v.), onların fakîr ve
yoksul hallerini görünce, yüzünün rengi değişti. İçeri girip çıktıktan sonra
Bilâl (r.a.)'e emretti. Bilâl (r.a.) ezan okudu, kâmet getirdi. Resûlullâh
(s.a.v.), öğle namâzını kıldırdıktan sonra cemâata bir hutbe îrâd etti.
Hutbesinde, Allâh (c.c.) hamd-ü senâda bulundu ve:</p>

<p>“Ey insanlar! Sizi, bir tek candan yaratan, ondan da
yine onun eşini vücûda getiren ve ikisinden bir çok erkek ve kadın türeten
Rabbinizden korkunuz. Kendisinin ismini öne sürmek sûretiyle birbirinize
dileklerde bulunduğunuz Allâh'dan ve akrabalık bağlarını kırmaktan sakınınız.
Şübhe yok ki: Allâh, sizin üzerinizde gözcü bulunuyordur.” (Nisa s. 1.â.) “Ey îmân edenler! Allâh’dan korkunuz.
Herkes, yarın (âhiret günü) için ne gönderdiğine bir baksın! Allâh'dan
korkunuz! Çünkü, Allâh, ne yaparsanız, hakkıyla haberdârdır.” (Haşr s. 18.â.) âyetlerini okudu. Sözüne devâmla:“İnsan, dinarından, dirheminden, elbisesinden, bir sa‘ buğdayından, bir sa‘
kuru hurmasından -hattâ yarım hurma bile olsa- sadaka vermelidir.” buyurdu.</p>

<p>Derken, ensâr (r.a.)’den bir adam, eliyle taşımakta
zorlandığı bir kese getirdi. Sonra, birbiri ardınca herkes, bir şeyler
getirmeğe başladı. Nihâyet, yiyeceklerden ve elbiselerden iki küme meydâna
geldiğini gördüm. Resûlullâh (s.a.v.)’in yüzünün altınla yaldızlanmış gümüş
gibi parıldadığını gördüm.</p>

<p>Bunun üzerine, Resûlullâh (s.a.v.): “Her kim, İslâm’da
güzel bir çığır açarsa, o çığırın ecri ile kendisinden sonra o çığırla amel
edenlerin ecirlerinden hiçbir şey eksiltilmemek şartiyle sevâbları kendine âid
olur. Her kim de, İslâm’da kötü bir çığır açarsa, o çığırın vebâli ile
kendisinden sonra onunla amel edenlerin vebâli, hiçbir eksikleri olmamak üzere
ona âid olur!” buyurdu.</p>

<p><b>(M. Âsım Köksal (rh.a.), Peygamberler
Târihi, 17.c., 104.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>08 KASIM 2005</b></p>

<p><b>MÜSLÜMÂN, BÜYÜKLERİNE SAYGI GÖSTERİR</b></p>

<p>Müslümân, büyüklerine, âlimlerine hürmet eder.
Güçsüzlere yardım eder. Zeyd b. Sâbit (r.a.) süvâri idi. İbn-i Abbas (r.a.)
gelip rikâbından tutmak istedi. Ona: </p>

<p>- Ne yapıyorsun Resûlullâh (s.a.v.)’in amcası oğlu?
diye sordu. O da cevâb verdi:</p>

<p>- Büyüklerimize karşı böyle davranmakla emredildik.</p>

<p>- Elini göster bakalım bana, dedi. O da elini çıkardı
ve öptükten sonra şöyle dedi:</p>

<p>- Biz de Resûlullâh (s.a.v.)’in ehl-i beytine karşı
böyle davranmakla emredildik.</p>

<p>Bişr-i Hafî (r.h.) dedi ki: Rü’yâmda Peygamber
(s.a.v.)’i gördüm. Bana dedi ki:</p>

<p>-“Allâh (c.c.) akranların arasında seni niye yükseltti,
bilir misin?”</p>

<p>- Ey Allâh’ın Resûlü (s.a.v.), bilmiyorum, dedim.</p>

<p>- “Sünnetime uyman, sâlihlere saygı duyman,
kardeşlerine nasîhat etmen, ashâbımı ve ehl-i beytimi sevmen ile…” buyurdu.</p>

<p>Yaşlı müslümânlara, Allâh (c.c.)’e daha önce îmân edip,
daha çok ibâdet ettikleri için onlara hürmet eder, saygıda kusûr etmeyen
Peygamberimiz (s.a.v.): “Yaşlılara hürmet etmek, kişinin Allâh’a olan
saygısındandır.” buyurmuşlardır.</p>

<p>“Üç kişi vardır ki hakları kat‘iyyen hafîfe alınmaz!</p>

<p>Bu üç kimse şunlardır: Önce azîz olup da sonra zelîl
olan kişi. Önce zengin olup da sonra fakîrleşen kişi. Câhiller arasındaki âlim
-ki câhiller onun bir türlü kadrini bilmez.-” Allâh Resûlü (s.a.v.) buyurdu ki:</p>

<p>“Büyüklerimize hürmet, küçüklerimize merhâmet etmeyen
bizden değildir.”</p>

<p><b>(Seyyid Alizâde, Şir‘atü’l İslâm, 560.s.)</b></p>

<p><b>&nbsp;</b></p>

<p><b>&nbsp;</b></p>

<p><b>09 KASIM 2005</b></p>

<p><b>SİLSİLE-İ ÂLİYYENİN YİRMİÜÇÜNCÜ</b></p>

<p><b>POSTNİŞİNİ, İKİNCİ BİN YILIN YENİLEYİCİSİ</b></p>

<p><b>HZ. İMÂM-I RABBÂNÎ (K.S.) -1</b></p>

<p>Ehlullâha göre tasavvuf yolunun beş büyük zâtından
biridir. İsmi şerîfleri, Ahmed bin Abdülehad'dir. 1563’de aşûre günü Hindistan'ın
Serhend şehrinde dünyâyı teşrîf ettiler. 1624’te Serhend’de irtihâl ederek
dar-ı bekâyı cinân eylediler. Hazret-i Ömer (r.a.)'in mübârek soyundan olup
babası ve dedelerinin hepsi, zamanlarının büyük âlimi, sâlih, fazîletli
kimseleriydi. İmâm-ı Rabbânî hazretleri dünyâyı teşrîfinden bir müddet sonra
hastalanmaları sebebiyle babası bunu, kendi hocası Şâh Kemal Kıhteli Kâdirî'ye
göstermiş, o da: &quot;Korkma bu çocuk çok yaşayacak ve büyük bir zât
olacak.&quot; diyerek öpmüş ve feyzlere kavuşturmuştur.</p>

<p>İlk tahsilini babasından yaptılar, Arapça’yı
öğrendiler, küçük yaşında Kur'an-ı kerîmi ezberlediler. Kur’ân’ı çok te’sirli
okurlardı. Daha bu yaşta çeşitli ilimlere ait küçük kitapları ezberlemiş, sonra
Siyalkut şehrine gidip büyük âlim Mevlânâ Kemâleddîn-i Keşmirî'den aklî (fizik,
kimya, biyoloji, matematik vs.) ilimleri gâyet iyi öğrenmiştir. Kadı Behlûl-i
Bedahşânî'den de naklî (dînî ilimleri), öğrenerek icâzet (diploma) almıştır. On
yedi yaşında akli ve naklî ilimlerin hepsinden icâzet sâhibi olmuştur. Bu esnâda
babası vasıtası ile Kâdirî ve Çeştî yollarının büyüklerinden feyz aldı. </p>

<p>İmâm-ı Rabbânî (k.s.), İslâm dîninde her sözü sened
olan, ehl-i sünnetin temel direklerinden çok büyük bir âlim ve velîdir. Kelâm
ilminde müctehiddir. Kendisinden önceki birkaç asırda İslâmiyete çok sinsi bir
şekilde sokulmak istenen felsefe düşüncelerini tamâmen temizlemiş, yazdığı
mektuplar ve kitaplarla kıyâmete kadar bu yoldaki bütün suâllere cevap teşkil
edecek izahlar ve açıklamalar yapmıştır. Daha 18 yaşındayken yazdığı İsbâtü’n-Nübüvve
kitabı ile peygamberleri filozoflardan kesinlikle ayırarak, peygamberlerin
Allâh (c.c.)’ün dînîni bildiren peygamberleri; filozofların ise, yalnız aklını
rehber edinmiş herhangi bir insan olduğunu açıkça ve kesin delîllerle isbât
etmiştir. Böylece İslâm dînine insan düşüncesi ve fikri karıştırarak dînin
zamanla değişir hâle getirmek isteyenlerin yolunu kapatmıştır. Büyük ehl-i
sünnet âlimleri ve evliyâlarının da ancak Peygamber (s.a.v.) Efendimizin tam
izinde yürüyen yüksek insanlar olduğunu belirterek bunlara da filozof
diyenlerin bu sözlerinin ne kadar yanlış olduğunu göstermiştir.</p>

<p><b>(Yeni Rehber Ansiklopedisi, 10.c. 55-62. s.)</b></p>

<p><b>&nbsp;</b></p>

<p><b>&nbsp;</b></p>

<p><b>10 KASIM 2005</b></p>

<p><b>HZ. İMÂM-I RABBÂNÎ (K.S.) -2</b></p>

<p>İmâm-ı Rabbânî hazretleri, tasavvufun bütün
inceliklerine ve en yüksek kemâllerine ererek, Cüneyd-i Bağdadî, Bâyezîd-i
Bistâmî, Abdülkâdir-i Geylânî ve Muhyiddîn-i Arabî, başta olmak üzere
kendisinden önce yaşamış velîlerin söylediği ve sapıkların yanlış olarak
insanlara takdim etmek istedikleri bu yüksek sözlerini gayet net bir şekilde
açıklamış ve yanlış anlamalara da mâni olmuştur. </p>

<p>Tasavvuf deryasından bol bol saçtığı yüksek
ma‘rifetler, beliğ ifâdeler ve fasih sözleri ile bâzı evliyanın dahi kâfi
şekilde anlamak ve anlatmaktan âciz kaldığı yüksek hakîkatleri candan arzulayanlara
sunarak bu sonsuz deryanın susuzlarının hararetini teskin etmiş, yolunu
şaşırmışlara doğru yolu göstermiş, aşağı derecelerde takılıp kalanları çok
yükseklere çıkarmıştır. Tasavvufî kelime ve terimleri çok mükemmel bir şekilde
yeniden açıklayarak bu konulardaki karışık ifade ve bilgilerin arkasına
saklanarak müslümanları kandıran ve şaşırtan câhillerle, dünya düşkünü bozuk
tarikatçilerin maskelerini indirmiş, bu hususta esaslı görüşleri açıklamış,
bütün bu isim ve sıfatların vasıflarını, asıllarını ve hakikatlerini gözler
önüne sermiştir. Velâyetin ve velîliğin olağanüstü şeyler göstermek demek
olmadığını, asıl velîliğin Allâh ta‘âlâyı unutmamak ve Allâh ta‘âlânın
isimlerine, sıfatlarına ve fiillerine olan ma‘rifet, yakınlık olduğunu,
tasavvufun, İslâm dîni dışında ayrı bir yol değil, bizzat dînimizin içinde emir
ve yasakların kolaylıkla yapılmasına yardımcı olan Allâh ta‘âlâya muhabbet yolu
olduğunu çok veciz şekilde îzah ederek din bilgisi az olanların ve hakîkî
tasavvuf ehli olmayanların insanları kandırmalarına ve böylelerinin ma‘rifet ve
keramet sahibi hakîki velîlerle karıştırılmasına mâni olmuştur. </p>

<p>İmâm-ı Rabbânî hazretleri, kitaplarında, mektuplarında,
sohbetlerinde ve günlük hayatında bütün bid'atlerle şiddetle mücâdele etmiş,
bunları bir bir ayıklayarak unutulmuş olan nice sünnetleri, hatta farzları
yeniden meydana çıkarmıştır. Her sözü ve işinin sünnete uygun olmasına pekçok
titizlik göstermiştir. </p>

<p>Fen bilgileri üstüne yaptığı açıklamalar bu ilimlerin
mütehassıslarını hayrette bırakmıştır. Meselâ elektronların çok hızlı
dönüşlerinden dolayı atomların içinin ve böylece maddelerin dolu sanıldığını,
halbuki boş olduğunu ilk olarak bundan dört yüz sene önce açıklamıştır. Bu
husûs, fen adamları tarafından ancak 20. yüzyılda ve uzun deneyler sonucu anlaşılabilmiştir.</p>

<p><b>(Yeni Rehber Ansiklopedisi, 10.c. 55-62. s.)</b></p>

<p><b>&nbsp;</b></p>

<p><b>&nbsp;</b></p>

<p><b>11 KASIM 2005</b></p>

<p><b>ALLÂH RESÛLÜ (S.A.V.)’İN BAĞIŞLAYICILIĞI -1</b></p>

<p>Peygamber (s.a.v.)’in Uhud (harbinde) mübârek dişi
şehid edilip yüzünden de yaralandığı zamân, bu durumu ashab (r.a.)’ün çok
gücüne gitti ve dediler ki: Onlara beddua etseniz ya!</p>

<p>“- Ben lânetleyici olarak gönderilmedim! Ben ancak
(Hakk’a) çağıran ve rahmet olarak gönderildim.” diyerek şu duâda bulundu:“Allâhım, kavmime hidayet et, çünkü onlar bilmiyorlar.” </p>

<p>Ömer (r.a.)’in şöyle dediği naklediliyor: Anam babam
sana fedâ olsun ey Allâh’ın Resûlü! And olsun ki Nuh (a.s.) kavmine beddua
ederek demiştir:</p>

<p>“Rabbim yeryüzünde hiçbir kâfir bırakma, hepsini helak
et!” Eğer sen de bize beddua etseydin, hepimiz helâk olurduk. Sırtın çiğnendi,
yüzün kanlandı, dişin kırıldı, yine de bedduâ etmekten çekindin, sadece hayrı
söyledin:</p>

<p>“Allâhım, kavmimi bağışla, çünkü onlar bilmezler.”</p>

<p>Kadı Ebü’l-Fadl (Şifâ müellifi) der ki: Resûlullâh
(s.a.v.)’in bu sözüne bir bak, iyilik ve fazîlet dereceleri, güzel ahlâk ve
insanlığı son derece sabır ve metâneti müşâhede edeceksin! Peygamber (s.a.v.)
onlara sadece sükût etmekle yetinmemiş... Onları afvetmiş... Onlara acıyıp
merhamet etmiş... Onlara şefaat edip:</p>

<p>“Allâhım, onları bağışla veyâ onlara hidayet et!”
demiş.</p>

<p>Ve onlara neden acıdığını “kavmim” sözü ile
açıklamıştır. Sonra onların câhil olduklarını, bu yönden ma‘zur görüleceklerini
beyan etmiş ve şöyle buyurmuştur:</p>

<p>“Çünkü onlar bilmezler.” Yani cahildirler.</p>

<p>Bir adam ona:</p>

<p> - Adâletli davran! Bu taksîmatınla Allâh (c.c.)’ün
rızâsı kast edilmemiştir! dediğinde, ona fazla bir şey söylemedi. Yalnız
bilmediği noktaları ona açıklamakla öğüt verdi ve şu mübârek sözleri irşat
buyurdu:</p>

<p>“Vay haline, ben âdil olmazsam, başka kim olur? Âdil
olmazsam perişan olurum, dünyâmı da âhiretimi de yitiririm! Ondan sonra da
adamı öldürmek isteyen ashab (r.a.)’ü böyle bir teşebbüsten alıkoymuştur.”</p>

<p><b>(Kadı ‘Iyaz (rh.a.), Şifa-i Şerif, 105.s.)</b></p>

<p><b>&nbsp;</b></p>

<p><b>12 KASIM 2005</b></p>

<p><b>ALLÂH RESÛLÜ (S.A.V.)’İN BAĞIŞLAYICILIĞI -2</b></p>

<p>Bir harpte Resûlullâh (s.a.v.), ashâb (r.a.)’den
ayrılmış, bir ağacın dibinde öğlen istirahatine çekilmişti. Gavres ibni’l-Haris
adında bir adam âniden onu öldürmek için gelip kılıcını çekerek başı ucunda
durdu. Diğer sahâbîler öğlen istirahatine çekilmişlerdi. Ve dedi ki:</p>

<p>- Söyle bakalım şimdi seni elimden kim kurtaracak?
Peygamber (s.a.v.)’in cevâbı kesin oldu:</p>

<p>- “Allâh!”</p>

<p>Hemen adamın elinden kılıcı düşüverdi. Peygamber
(s.a.v.) onu kaptı ve haykırdı:</p>

<p>- “Ya seni şimdi elimden kim kurtaracak?” Adam titrek
bir sesle şöyle yalvardı:</p>

<p>- Ne olur beni öldürme! İntikâmını alsan da (intikâm
alanların) en hayırlısı ol!</p>

<p>Bunun üzerine Resûlullâh (s.a.v.) onu bağışlayıp
salıverdi. Adam koşarak kavmine geldi ve dedi ki: “Şu anda insanların en
hayırlısı olan kimsenin yanından geldim size!” </p>

<p>O (s.a.v.)’in insanları bağışlamasını bildiren
haberlerin en büyüğü ve ilginci kendisini zehirleyen yahudî kadını, i‘tiraf
ettikten sonra afvetmesidir. Ma‘lûm olduğu vechile O (s.a.v.)’e zehirli,
kızartılmış koyun yedirmişti. Sahih olan rivâyet budur.</p>

<p>Yine kendisine büyü yapan Lebîd b. el-A’sam’a da
ilişmemiştir. Onun yaptığı vahiy yolu ile kendisine bildirildiği halde onu
cezâlandırmak şöyle dursun, azarlamayı bile düşünmemiştir.</p>

<p>Abdullâh b. Übey ile benzeri münâfıklara da
ilişmemiştir. Peygamber (s.a.v.)’in arkasından yaptıkları konuşma ve
sataşmaları, kendisine nakledildiği halde yine de ses çıkarmamıştır. Onlardan
bazılarının öldürülmesini öngören sahabilerine şöyle demiştir:</p>

<p>“Ben, Muhammed ashâbını öldürdü dedirtmem kimseye.”</p>

<p><b>(Kadı ‘Iyaz (rh.a.), Şifâ-i Şerîf,
105-107.s.)</b></p>

<p><b>&nbsp;</b></p>

<p><b>13 KASIM 2005</b></p>

<p><b>YAPMADIĞIN ŞEYİ YAPMIŞ GİBİ SÖYLEME; ÇÜNKÜ
BUNUN CEZÂSI VAR</b></p>

<p>“Ey îmân edenler, yapmayacağınız şeyi niçin
söylersiniz? Yapmayacağınız şeyleri söylemeniz, Allâh indinde büyük bir buğz
(sebebi) oldu.” (Saff s. 2-3.â.)</p>

<p>Ba‘zı müfessirler, bu âyet-i celîlenin (Saff s. 2.â.)
bir gurup mü’min hakkında nâzil olduğunu, bunların Allâh (c.c.) nezdinde
amellerin en sevimlisi yapmağı arzu eden kimseler olduklarını, bunun üzerine de
Cenâb-ı Hakk’ın: </p>

<p>“Ey îmân edenler, size, sizi o elîm azâbdan kurtaracak
bir ticârete kılavuzlayayım mı?” (Saff s. 10.â.)
ve “Şübhesiz ki Allâh kendi yolunda (...) savaşanları sever.” (Saff s. 4.â.) âyetlerini indirdiğini, ama bunların
kendilerini gittikçe dünyâ hayatına kaptırıp meselâ, Uhud’da cihâddan yüz
çevirdiklerini ve bunun üzerine de Allâh ta‘âlânın, “Yapmayacağınız şeyi niçin
söylersiniz?” âyetini indirdiğini söylemişlerdir.</p>

<p>Bu âyetin, savaşmadığı halde “savaştım”,
mızraklaşmadığı halde “mızraklaştım” diyenler hakkında; savaş hakkında
münâfıklık yapanlar hakkında nâzil olduğu ifâde edilmiştir. Çünkü onlar,
savaşmayı arzuluyorlardı, fakat savaş emredilince “Niçin bize savaşı farz
kıldın?” (Nisâ s. 77.â.) demişlerdir.</p>

<p>Bu âyetin bütün mü’minlere hitâben indiği de beyân
edilmiştir. Çünkü mü’minler, kendilerine va‘d edilen tâat, teslîmiyet, hudû ve
huşûyu tam yerine getireceklerine inanıyorlardı. Ama Allâh (c.c.)’ün
kendilerine va‘d ettiği bu husûsları tam yerine getirmeleri tahakkuk etmeyince
hatâ husûsunda onların bu âyetin hükmüne girmelerinden korkuldu.
“Yapmayacağınız şeyleri söylemeniz, Allâh indinde büyük bir buğz (sebebi)
oldu.”</p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 11. c., 455-457.
s.)</b></p>

<p><b>&nbsp;</b></p>

<p><b>14 KASIM 2005</b></p>

<p><b>PEYGAMBERİMİZ (S.A.V.)’İN HÂKİMLER</b></p>

<p><b>HAKKINDAKİ AÇIKLAMASI VE MUHÂKEME USÛLÜ</b></p>

<p>Peygamberimiz (s.a.v.); Medîne'de kendisine müslimler,
gayr-i müslimler tarafından arz edilen her çeşit da‘vâyı ve münâzaayı adâlet
dâiresinde hal ve fasl etmekte idi. Peygamberimiz (s.a.v.), kadılık ve
hâkimliğin, çok nâzik ve tehlikeli bir vazîfe olduğuna ashâbının dâimâ
dikkatini çekerdi:</p>

<p>&quot;Üç kısım kadı vardır: Bir kısmı cennettedir, iki
kısmı da cehennemdedir! Cennette olanlar: Hakkı tanımış ve ona göre hüküm
vermişlerdir. İkinci kısma dâhil olanlar: Hakkı tanımış, fakat, hüküm verirken,
hakdan ayrılmış ve cehenneme girmişlerdir. Üçüncü kısma dâhil olanlar ise:Bilmeden, insanlar hakkında hüküm vermiş ve cehennemi boylamışlardır.”</p>

<p>“Zulme ve haksızlığa sapmadıkça, Allâh, kadı ile
berâberdir. Haksızlığa saptığı zamân onu, kendi hâline bırakır!”</p>

<p>“Sizin hayırlınız, en güzel, en iyi hüküm
vereninizdir!”</p>

<p>“Bir hâkim, hüküm vereceği zaman, ictihâd eder ve
ictihâdında isâbet ederse ona, (doğruyu arama ve bulma mükâfaatı olarak) iki
ecir vardır. Eğer, hüküm vereceği zaman, hakkı arar fakat, hükmünde yanılırsa,
ona da (hakkı araştırma mükâfaatı olmak üzere) bir ecir vardır.”</p>

<p>“Hâkim, öfkeli iken, iki kişi arasında hüküm veremez!”</p>

<p>Peygamberimiz (s.a.v.), muhâkeme edeceği zaman,
da‘vâcıyı ve da‘vâ olunanı önünde oturturdu. Da‘vâcıyı ve dâvâ olunanı
dinlemedikçe, hüküm vermez, hâkimlik yapacak olanlara da, bu şekilde hareket
etmelerini tavsiye ederdi. Da‘vâcıdan, da‘vâsına delil ve şâhid getirmesini
ister, getiremediği takdirde, da‘vâ olunana yemin teklif ederdi. </p>

<p>Yemin ettireceği, müslümân ise “Kendisinden başka tanrı
olmayan Allâh'a yemin et bakayım da‘vâcının sende bir şeyi, bir hakkı
bulunmadığına?” diyerek yemin ettirirdi.</p>

<p>Taraflar, sulh olmak istedikleri zaman, kabûl eder:“Müslümânlar arasında sulh, câizdir. Ancak, haramı, helâlleştiren, veya helâli,
haramlaştıran bir sulh, câiz değildir!” buyururdu.</p>

<p><b>(M. Âsım Köksal (rh.a.), İslâm Tarihi,
8-9.c. 240-241.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>15 KASIM 2005</b></p>

<p><b>HZ. ALİ (K.V.) İÇİN GÜNEŞİN HABSEDİLMESİ</b></p>

<p>İmâm Tehavî bu husûsta, Esma bint-i Umeys’den iki
tarikten Mişkilü’l-Asar hadîs rivâyet etmiştir:</p>

<p>“Peygamber (s.a.v.)’in, mübârek başı Hazreti Alî
(k.v.)’in kucağındayken, kendisine vahyolundu. İmâm Alî (k.v.) ikindiyi, güneş
batıncaya kadar kılmamıştı. (Resûlullâh (s.a.v.)’den) O vahiy hali geçtikten
sonra buyurdu:</p>

<p>- Yâ Alî, ikindiyi kıldın mı?</p>

<p>- Hayır! Kılamadım. Bunun üzerine Allâh Resûlü (s.a.v.)
şöyle buyurdu:</p>

<p>“Allâhım, O, şüphesiz senin ve Resûlünün tâatındaydı,
güneşi ona geri çevir!”</p>

<p>Esma dedi ki:</p>

<p>“Onu gördüm. Battıktan sonra tekrar doğdu, dağlar ve
yerin üzerinde durdu. Bu Hayber’in es-Sahbâ semtindeydi.”</p>

<p>Denildi ki: Bu hadîs sabittir ve râvileri de sika
(kendilerine güvenilen kimseler)dir.</p>

<p>İmâm Tehavî naklediyor: Salih oğlu Ahmed diyordu ki:</p>

<p>İlmi kendine yol (meslek) edinen kimse için, Esma’nın
naklettiği hadîsi ezberlemekten yüz çevirmesi yakışık almaz. Çünkü o, Nübüvvet
alâmetlerindendir.</p>

<p>Bukeyr oğlu Yûnus, Ziyâdetü’l- Megâzî de rivâyet
etmiştir. Bu rivâyeti, Ebû İshak’tandır:</p>

<p>“Peygamber (s.a.v.) İsra gecesi geri döndüğü zamân
yoldaki kâfilenin durumundan kavmini haberdâr etti</p>

<p>- Peki kâfile ne zamân gelir acaba? diye sordular.</p>

<p>- Çarşamba günü! buyurdu.</p>

<p>Çarşamba günü geldi, Kureyş yolda beklemeye koyuldu.
Akşam olup kâfile gelmeyince Allâh’ın Resûlü (s.a.v.) duâ etti. Güneş(in)
batması durdurulup gündüz bir saat daha uzatıldı”<b>(Kadı
‘Iyâz (rh.a.), Şifâ-i Şerîf, 281.s.)</b></p>

<p><b>16 KASIM 2005</b></p>

<p><b>HELÂL KAZANCIN ÖNEMİ</b></p>

<p>Îsâ aleyhisselâm, bir adam görüp ne iş yaparsın dedi.
İbâdet ederim, dedi. Yemeğin nereden gelir, buyurdu. Benim bir kardeşim var,
yemeğimi o verir, dedi. Kardeşin senden daha çok ibâdet ediyor, buyurdu.
Hazret-i Ömer (r.a.) buyurur: “Helâl kazanmaktan elinizi çekmeyiniz ve Allâh
ta‘âlâ rızkımızı versin, demeyiniz. Allâh ta‘âlâ gökten altın ve gümüş
göndermez.” Hz. Lokman oğluna vasiyet etti ve dedi ki: “Helâl kazanmaktan el
çekme; fakir ve insanlara muhtaç olan kimsenin dîni az, aklı zayıf mürüvveti
yok olur. İnsanlar ona hakâret gözü ile bakarlar.” Büyüklerden birine sordular:“Çok ibâdet eden mi, yoksa emniyet olunan tüccar mı, daha üstündür?” “Emniyet
edilen tüccar üstündür, çünkü o cihaddadır.. Terâzi ile alış-veriş yaparken
şeytân onu aldatmak ister. O şeytanın dediğini yapmaz.” buyurdu.</p>

<p>Hazret-i Ömer (r.a.) buyurur: “Çarşıda, çoluk çocuğun
için helâl kazanırken ölümün bana gelmesini istemekten, ölümü daha çok
istediğim yer yoktur.” Ahmed bin Hanbel’e sordular, câmide ibâdetle meşgûl
olup, Allâh ta‘âlâ rızkı verir, diyen kimse hakkında ne buyurursunuz? buyurdu:“O câhil bir kimsedir. Şerîatı bilmiyor. Çünkü Peygamber salla’llâhü aleyhi ve
sellem Efendimiz: “Allâh ta‘âlâ benim rızkımı kılıcımın gölgesi altına
bağlamıştır, ya‘ni Allâh yolunda harb etmeye bağlamıştır.”</p>

<p>Evzâî, İbrâhîm Edhem hazretlerini gördü, boynunda hurma
torbası vardı. “Senin bu kazancın ne zamâna kadar devâm edecek? Arkadaşların
sana lâzım olanı verirler.” dedi. Buyurdu ki: “Öyle söyleme. Çünkü hadîs-i
şerîfte: Helâl kazanmak için, beğenilmeyen bir yerde bulunana cennet vâcib
olur.”</p>

<p> <b>(Huccetü’l İslâm İmâm-ı Gazâlî (k.s.),</b></p>

<p><b>Kimyâ-yı Saâdet, 1.c., 233-234.s.)</b></p>

<p><b>&nbsp;</b></p>

<p><b>17 KASIM 2005</b></p>

<p><b>CENNETİN SEKİZ KAPISI</b></p>

<p>Ebû Hüreyre (r.a.)’in rivâyet ettiği bir hadîs-i
şerîfte:</p>

<p>“Eşyadan bir çift şeyi Allâh yolunda sadaka veren kimse
cennet kapılarından da‘vet olunur. Cennette çeşitli kapılar vardır. Çok namâz
kılanlar Namâz kapısından da‘vet olunur. Cihâd edenler, Cihâd kapısından,
sadaka verenler, Sadaka kapısından, oruç tutanlar Reyyân kapısından da‘vet
olunur.” buyurulmuştur.</p>

<p>Hz. Ebû Bekir (r.a.) bu hadîs-i şerîfi duyunca:</p>

<p>- Yâ Resûlallâh (s.a.v.), bu kapıların yalnız birinden
çağrılmakta zorluk yoktur. Acaba bu kapıların hepsinden çağrılan kimse var
mıdır? diye sordular. Cevâbında:</p>

<p>- Evet vardır, ümîd ediyorum ki sen o kimselerdensin,
buyurdular.</p>

<p>Yine Müslim şerhinde, cennet kapılarının dört tanesi
açıklanmıştır. Bu kapıların nasıl oldukları açıklanmamıştır. Fakat cennetin
sekiz kapısının olduğunu biliyoruz. Bunlardan biri, tövbe kapısıdır. Birisi,
gadabına hâkim olanlar ve insanları bağışlayanlar kapısıdır. Birisi, rızâ
gösterenler kapısıdır. Birisi de Eymen kapısıdır.</p>

<p>Buhârî şerhinde: “Bir kimsede bu sekiz vasıftan biri
bulunursa o vasıftaki kapıdan girer. Onun için bir zorluk yoktur. Çünkü, maksad
cennete girmektir. Fakat bütün kapılardan çağrılanlar, her taraftan ikram
görüyor demektir. İstediği kapıdan girer. Kapıların hepsinden birden girmek
düşünülemez.” Şerh eden diyor ki: Cennetin, etrafı iç içe sekiz sûrla çevrili
bir kal‘a gibi olma ihtimâli vardır. Her sûrun kapısı vardır. Bu sûretle
birinci kapıdan çağırılan ilk iki sûrun arasında kalır. İkinci kapıdan
çağırılan, ikinci ve üçüncü sûrun arasında kalır. Sekizinci kapıdan çağırılan
cennetin ortasına girmiş olur.</p>

<p><b>(Şemsüddîn Ahmet Efendi,</b></p>

<p><b>Dört Büyük Halîfe, 41-50.s.)</b></p>

<p><b>&nbsp;</b></p>

<p><b>18 KASIM 2005</b></p>

<p><b>EZD KABÎLESİNİN ON BEŞ HASLETİ</b></p>

<p><b>YİRMİYE NASIL YÜKSELDİ? -1</b></p>

<p>Ezd temsilcileri, Peygamberimiz (s.a.v.)’in yanına
girip konuştular. Onların şekilleri, ağır başlılıkları ve konuşmaları,
Peygamberimiz (s.a.v.)’in hoşuna gitti.</p>

<p>Peygamberimiz (s.a.v.): “Siz, nesiniz?” diye sordu.</p>

<p>Onlar: “Mü'minleriz!” dediler.</p>

<p>Peygamberimiz (s.a.v.), gülümsedi ve: “Her sözün bir
hakîkati vardır. Sizin sözünüzün ve îmânınızın hakîkati nedir?” diye sordu.</p>

<p>Onlar: “On beş haslettir. Onlardan beşi; imân etmemizi,
beşi de; işlememizi, elçilerinle emrettiğin şeylerdir. Geri kalan beşi ise:Câhiliye çağından şu ana kadar benimseyip âdet edine geldiğimiz -Sen istemezsen
bırakacaklarımızın dışındaki- şeylerdir yâ Resûlallâh!” dediler.</p>

<p>Peygamberimiz (s.a.v.): “İnanmanızı, elçilerimle size
emrettiğim beş şey nelerdir?” diye sordu.</p>

<p>Onlar: “Sen, Allâh’a, Allâh’ın meleklerine,
kitâblarına, peygamberlerine ve öldükten sonra dirilmeye inanmamızı elçilerinle
emretmiştin.” dediler.</p>

<p>Peygamberimiz (s.a.v.): “İşlemenizi, size emrettiğim
beş şey nelerdir?” diye sordu.</p>

<p>Onlar: “Sen, Lâilâhe illallâh muhammedün resûlullâh
dememizi, namâzı kılmamızı, zekâtı vermemizi, Ramazân orucunu tutmamızı, yoluna
güç yetince Beytullâh’ı haccetmemizi bize elçilerinle emretmiştin.” dediler.</p>

<p>Peygamberimiz (s.a.v.): “Câhiliye çağında benimseyip
âdet ve huy edinmiş olduğunuz beş şey nelerdir?” diye sordu.</p>

<p><b>(M. Âsım Köksal (rh.a.),</b></p>

<p><b>Peygamberler Târihi, 17.c., 114.s.)</b></p>

<p><b>&nbsp;</b></p>

<p><b>&nbsp;</b></p>

<p><b>19 KASIM 2005</b></p>

<p><b>EZD KABÎLESİNİN ON BEŞ HASLETİ</b></p>

<p><b>YİRMİYE NASIL YÜKSELDİ? -2</b></p>

<p>Peygamberimiz (s.a.v.): “Câhiliye çağında benimseyip
âdet ve huy edinmiş olduğunuz beş şey nelerdir?” diye sordu.</p>

<p>Onlar: “Bolluk zamânlarında ni‘mete, hakkını yerine
getirmek sûretiyle şükür, belâ ve musîbet zamânlarında sabır ve tahammül etmek,
uğranılan kazaya rızâ, savaş meydanlarında düşmanla karşılaşınca, sebât
göstermek ve savaşa gerçekten girişip savaşın hakkını yerine getirmek, düşmanın
üzülmesine sevinmeyi veyâ düşmanın sevinmesine üzülmeyi terk etmektir.” dediler.</p>

<p>Peygamberimiz (s.a.v.): “İlim ve hikmet sahibi imişler.
Derin anlayışlılıklarıyla az kalsın peygamber oluvereceklermiş!” buyurdu. Sonra
da :</p>

<p>“Ben, size beş haslet daha artırayım da, söylemiş
olduğunuz hasletleriniz yirmiyi bulup tamamlansın;</p>

<p>1. Siz, yemeyeceğiniz şeyleri, toplayıp
biriktirmeyiniz!</p>

<p>2. Oturmayacağınız binâyı yapmayınız.</p>

<p>3. Kendisinden yarın ayrılacağınız şeyler üzerine
üşüşüp birbirinizle uğraşmağa kalkışmayınız.</p>

<p>4. Amellerinize göre mükâfatlandırılmak veyâ
cezâlandırılmak üzere kendisine döndürüleceğiniz ve huzûruna çıkarılacağınız
Allâh’ın emirlerine aykırı davranmaktan sakınınız!</p>

<p>5. Siz, âhirete sunacağınız hayırlı amelleri çoğaltıp
mâsiyetleri bırakmak ve içinde temelli kalacağınız cenneti elde etmek husûsunda
yarışmağa rağbet gösteriniz!” buyurdu.</p>

<p>Ezd temsilcileri, Peygamberimiz (s.a.v.)’in öğütlerini
ezberleyip gereğince hareket ettiler.</p>

<p><b>(M. Âsım Köksal (rh.a.),</b></p>

<p><b>Peygamberler Târihi, 17.c., 115.s.)</b></p>

<p><b>20 KASIM 2005</b></p>

<p><b>RESÛL (S.A.V.) KENDİ İŞİNİ KENDİSİ GÖRÜRDÜ</b></p>

<p>Hz. Âişe (r.anhâ)’dan rivâyet edilmiştir. Peygamber
(s.a.v.) Efendimiz, evinde ehlinin işinde olurdu: Elbisesini (ehline tiksinti
vermemek için) bizzat kendisi yıkardı. Koyununu kendi sağardı. Elbisesini kendi
yamardı, kendi pabuçlarını kendi dikerdi. Kendine kendi hizmet ederdi. Evini
kendi süpürürdü, deveyi bağlardı. Süt getiren deveyi kendi otlatırdı. Hizmetçi
ile yemek yemekte sakınca görmezdi. Onunla beraber hamur yoğururdu. Çarşıdan
yiyeceğini kendi taşırdı.”</p>

<p>Enes (r.a.)’den:</p>

<p>“Medine câriyelerinden biri dahi olsa, gelip Resûlullâh
(s.a.v.)’in elini tutup evine götürmek (maddî ihtiyacını veyâ şefaat gibi
ma‘nevî ihtiyâcını temin etmek maksadıyla) istese bile, onunla gider ve
ihtiyacını karşılardı.</p>

<p>Bir defâsında yanına bir adam girmiş ve heybetinden
korkmuştu da ona:</p>

<p>“Kendine gel, korkma, ben bir kral değilim! Ben sadece
Kadid yiyen Kureyş kabilesinden olan bir kadının oğluyum!” dedi.</p>

<p>Ebû Hüreyre (r.a.)’den:</p>

<p>“Peygamber (s.a.v.)’le birlikte çarşıya gittim.
Giyilecek eşya satın aldı ve tartıcıya:</p>

<p>“(Herhalde o zamân para tartı ile veriliyordu) Fazla
tart (yani parayı biraz fazla al) dedi.”</p>

<p>Ebû Hüreyre (r.a.) bu kıssayı uzunca anlattıktan sonra
dedi ki:</p>

<p>“Tartıcı hemen Peygamber (s.a.v.)’in eline sarıldı ve
öpmek istedi. Fakat o mübârek elini çekerek şu ihtarda bulundu:</p>

<p> - Bunu Acemler krallarına karşı yaparlar. Ben kral
değilim, ben sadece içinizden bir adamım.</p>

<p>Sonra elbiseleri aldı. Ben taşımak istedim. Fakat bana
da şöyle hitâb etti:</p>

<p>“Kişi, sahip olduğu şeyi taşımaya ehaktır!.”</p>

<p><b>(Kadı ‘Iyâz (rh.a.), Şifâ-i Şerîf, 132.s.)</b></p>

<p><b>21 KASIM 2005</b></p>

<p><b>GAZÎ OSMAN PAŞA’NIN PLEVNE MÜDÂFÂSI</b></p>

<p>93 Harbi, yıl 1877-78 esnasında, Cenüb (güney) ordusunu
oluşturmaya çalışan Gazi Osman Paşa’nın niyetini anlayan Rus generali, hızla
Plevne’ye yetişmek istedi. Fakat Paşa’nın altı gün önce inanılmaz bir cebrî
yürüyüşle Plevne’ye varıp toprak istihkamlar arkasına saklandığını gördü.
İstihkamlarını tamamlamadan ve yardım almadan Osman Paşa’nın yürümekten ve
toprak kazmaktan bitkin askerini vurmak istedi. </p>

<p>2847 maktul ve büyük ölçüde ağırlık bırakarak
çekildi.       (1. Plevne Zaferi) Kuvvetinin yetmediğini anladı beklemeye
başladı.</p>

<p>Yeni general Almandı. 50.000 asker ve 184 topla
Plevne’ye saldırdı. Geri çekilmek zorunda kaldı. (2. Plevne Zaferi) Bu
saldırıda Osmanlı sadece 100 şehit ve 400 yaralı vermişti.</p>

<p>Dünyanın dikkati Plevne üzerine çevrildi. Birçok
Avrupalı harp muhabiri ve askerî ateşe, Plevne’nin Rus ve Osmanlı taraflarına
gelip durumu takibe başladılar. Telgraf hatları (bir rivayette 3 ayrı hat)
Plevne’nin durumunu saat saat dünyaya yaydı. </p>

<p>Eylül ortalarında Ruslar, yalnız Plevne önünde ölü ve
yaralı olark 50.000 kadar zayiat vermişlerdi. Hiç bir kesimde bu kadar zayiat
vermemişlerdi. </p>

<p>Gazi Osman Paşa, ciddî bir yardım almamıştı. Bir gece
hurucuyla Plevne’den çıkmak istedi. </p>

<p>Ancak Plevne şehrinde Osmanlı teb’ası bir yahudî,
gizlice Rus tarafına kaçarak, Ruslar’a gece  Gazi Osman Paşa’nın ordusu ve
Plevne halkı ile çıkıp gideceğini bildirdi. Önce inanmak istemeyen Ruslar,
bütün tedbirleri aldı. Gece hurûcunda 2500 şehid ve 3500 yaralı veren Gazi
Osman Paşa askerini daha fazla kırdırmamak için teslim oldu.</p>

<p>Grandük Nikolay, Gazi Osman Paşa’nın yaralarının
sarıldığı kulübeye gelerek kılıcını iade etti ve parlak savunmasından dolayı
tebrik etti.</p>

<p><b>(Yılmaz Öztuna, Osmanlı Devleti Tarihi,
1.c.)</b></p>

<p>&nbsp;</p>

<p>Allâh (c.c.) ve Resûlü (s.a.v.)’ine bağlı olana
düşmanının bile saygısı...</p>

<p><b>&nbsp;</b></p>

<p><b>22 KASIM 2005</b></p>

<p><b>HASTA ZİYÂRETİ ALLÂH’IN RIZÂSINI CELBEDER</b></p>

<p>Ebû Hureyre (r.a.)’den Resûlullâh (s.a.v.) şöyle
buyurmuştur: “Şüphesiz Allâh (azze ve celle) Kıyâmet gününde: </p>

<p>- Ey Âdemoğlu! Ben hasta oldum da sen beni ziyâret
etmedin, diyecek. Âdemoğlu:</p>

<p>- Yâ Rabbî! Ben seni nasıl ziyâret edebilirim! Sen
âlemlerin Rabbisin! Cevâbını verecek. Hakk ta‘âlâ hazretleri:</p>

<p>- Bilmez miydin ki filan kulum hasta oldu. Sen onu
ziyâret etmedin. Bilmez miydin ki onu ziyâret etmiş olsan, beni onun yanında
bulurdun, buyuracak. Ey Âdemoğlu! Senden yiyecek istedim, beni doyurmadın!
diyecek. Âdemoğlu:</p>

<p>- Yâ Rabbî! Seni nasıl doyurabilirim ki. Sen âlemlerin
Rabbisin! diyecek. Hakk ta‘âlâ hazretleri:</p>

<p>- Bilmez miydin ki filan kulum senden yiyecek istedi.
Sen onu doyurmadın. Bilmez miydin ki onu doyurmuş olsan, bunu benim nezdimde
bulacaktın, buyuracak. Ey Âdemoğlu! Senden su istedim, beni sulamadın! diyecek.
Âdemoğlu:</p>

<p>- Yâ Rabbî! Seni nasıl sularım. Sen âlemlerin Rabbisin!
cevâbını verecek, Hakk ta‘âlâ hazretleri:</p>

<p>- Filan kulum senden su istedi; ona su vermedin. Onu
sulamış olsaydın bunun karşılığını benim nezdimde bulurdun! buyuracaktır.”</p>

<p>Ulemânın beyânına göre Allâh ta‘âlâ hazretlerinin
hastalığı kendisine izâfe etmesi kulunu şereflendirmek ve kendisine yakınlığını
bildirmek içindir.</p>

<p>Hz. Âişe (r.a.)’dan Resûlullâh (s.a.v.): “Mü’mine bir
diken veyâ daha büyük birşey isâbet ederse, Allâh  (c.c.) onun sebebiyle
kendisini bir derece yükseltir. Yâhud ondan bir günâh indirir.” buyurdular. </p>

<p><b>(Sahih-i Müslim Terceme ve Şerhi,</b></p>

<p><b>Terc. A. Dâvudoğlu (rh.a.) 10.c., 529.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>23 KASIM 2005</b></p>

<p><b>İÇKİ -1</b></p>

<p>“Sarhoş eden her madde içkidir. Her içki de harâmdır.
Her kim dünyâda içki içer ve içkiye devâm ederken tevbe etmeden ölürse âhirette
(cennet şerbeti) içemez.” (Ebû Dâvud)</p>

<p>“Üç kişinin ne namâzları kabûl edilir, ne de iyilikleri
göğe yükselir. 1- Kaçak (sâhibinden kaçan) köle. Tâ ki sâhiblerine dönüp elini
onların ellerine koyana dek. 2- Kocasının kendisine kızdığı kadın. Tâ ki kocası
kendisinden râzı olana kadar. 3- Sarhoş, ayılıncaya kadar.” (Beyhakî, Taberânî Evsat’ında)</p>

<p>“Allâh ta‘âlâ, vücûdunda bir damla içki bulunan
içkicinin namâzını kabûl etmez.” Diğer bir rivâyette:</p>

<p>“Her kim içki içerse Allâh (c.c.) onun hiç bir şeyini
kabûl etmez. Her kim içkiden sarhoş olursa kırk sabah onun namâzı kabûl
edilmez. Şâyet tevbe eder, sonra da eski (haline) döner, (içer)se cehennem
katranlarından (ziftlerinden) onu suvarmak Allâh (c.c.) üzerine bir haktır.”
Resûlullâh (s.a.v.) buyurdu:</p>

<p>“Her kim içki içer de sarhoş olmazsa Allâh (c.c.) ondan
kırk gece yüz çevirir. Her kim de içki içer de sarhoş olursa Allâh ta‘âlâ kırk
gece onun ne farzını ne de nâfilesini kabûl eder. Bu halde ölürse puta tapan
gibi ölür ve “Tînet-i Habal”dan ona içirmek Allâh (c.c.) üzerine bir hak olur.”</p>

<p>- Yâ Resûlallâh (s.a.v.) “Tinet-i Habal” nedir,
sorusuna Resûl-i Ekrem (s.a.v.):</p>

<p>- Cehennem halkının irin ve kandan ibâret usâreleridir,
buyurdu.</p>

<p>İçki içen kimsenin içki içtiği sırada mü’min
olamayacağı beyân edilmiştir.</p>

<p>Ebû Hüreyre (r.a.), Resûl-i Ekrem (s.a.v.)’in şöyle
buyurduğunu rivâyet etmiştir:</p>

<p>“Hırsız, hırsızlık yaptığı sırada mü’min olduğu halde
hırsızlık yapamaz. Zinâkâr da zinâ ederken mü’min olarak zinâ edemez. İçki içen
kişi de içki içtiğinde mü’min olarak içki içemez”.</p>

<p><b>(İmâm Zehebî (rh.a.), Büyük Günâhlar,
74-77.s.)</b></p>

<p><b>24 KASIM 2005</b></p>

<p><b>İÇKİ -2</b></p>

<p>Ebû Dâvud (rh.a.), Resûlullâh (s.a.v.)’in şöyle
buyurduğunu rivâyet ediyor: “İçkinin kendisi, içkiyi içen, içiren (dağıtan,
sakîlik yapan), satan, alan, yapan, yaptıran, yüklenip götüren (nakliyeci),
kendisine götürülen, parasını yiyen... bunların hepsine la‘net olunmuştur.” </p>

<p>İçki içenler hasta oldukları vakit ziyâretlerine
gidilmemesi ve kendilerine selâm verilmemesi emredilmiştir.</p>

<p> Abdullâh b. Amr b. el-As (r.a.) şöyle demiştir: “İçki
içenleri, hastalandıkları zamân ziyâret etmeyin.” </p>

<p>Buhârî, İbn-i Ömer (r.a.)’nın şöyle dediğini bildirir:“İçki içenlere selâm vermeyin.” Allâh Resûlü (s.a.v.) buyurdu ki:</p>

<p>“İçki içenlerle oturmayın. Hastalandıkları vakit
ziyâret etmeyin, cenâzelerinde bulunmayın. İçki içen Kıyâmet gününde, yüzü
kara, dili göğsüne doğru sarkık ve (ağzından) salyalar aktığı halde (mahşere)
gelir. Kendisini gören her ferd ondan iğrenir ve onun içki içen biri olduğunu
bilir.”</p>

<p>Allâh Resûlü (s.a.v.) buyurdu ki: “Sînesinde Allâh
(c.c.)’ün kitâbından bir âyet olup da sonra oraya içki döken kişiyi Kıyâmet
gününde o âyetin her bir harfi onun perçeminden yakalayarak Allâh (c.c.)’ün
huzûrunda durdurur ve ondan da‘vâcı olurlar. Kur’an ise da‘vâcı olduğu kimseye
gâlip gelir. Kıyâmet gününde Kur’an’ın da‘vâcı olduğu kimsenin vay hâline!” </p>

<p><b>(İmâm Zehebî (rh.a.), Büyük Günâhlar,
74-77.s.)</b></p>

<p>&nbsp;</p>

<p><b>HADÎS-İ ŞERÎF</b></p>

<p>“Döşeğine yattığın vakit namâz için aldığın abdest gibi
abdest al. Sonra sağ tarafına yat. Sonra, Allâh’ım ben yüzümü sana teslim
ettim. İşimi de sana havale kıldım. Sırtımı (sevâbına) tamamen ve (azâbından)
korkarak sana dayadım. Senden kurtulup iltica edecek ancak sen varsın.
İndirdiğin kitabına îmân ettim. Gönderdiğin Peygamberine de inândım de! Bunlar
son sözün olsun. Şayet o gece ölürsen fıtrat üzere olduğun halde ölürsün.” (Müslim)</p>

<p><b>&nbsp;</b></p>

<p><b>25 KASIM 2005</b></p>

<p><b>KABRİN DIŞARI ATTIĞI YAZICI</b></p>

<p>Enes b. Mâlik ile üvey babası Ebû Talhâ'nın
bildirdiğine göre: Peygamberimiz (s.a.v.)’e vahiy kâtipliği yapan bir adam
vardı ki, bu adam, irtidâd edip kaçmış ve: “Ben, Muhammed (s.a.v.)'e gelen
vahyi istediğim gibi yazardım!” diyerek iftirâ ve yaygaraya başlamıştı. Adam,
çok geçmeden ölünce, Peygamberimiz (s.a.v.): “Yer, onu kabûl etmeyecektir!”
buyurdu. Adamın cesedini, gömüldüğü yerden dışarı atılmış buldular. Ebû Talha:“Bu adama ne oldu?” diye sordu. “Kaç kerre gömdük. Yer, onu kabûl etmiyor!”
dediler.</p>

<p>Buhârî'nin, Enes b. Mâlik'ten rivâyetine göre: Bu
vakı‘a, şöyle olmuştur: “Neccar oğullarından hıristiyan bir adam vardı.
Müslümân olup Bakara ve Âl-i İmrân sûrelerini okumuştu. Peygamber (s.a.v.)’e de
vahiy yazardı. Bu adam, hıristiyanlığa döndü. ‘Muhammed (s.a.v.), bir şey bilmez.
Ancak, benim kendisine yazdığım şeyleri bilir!’ demeğe başladı. Allâh da, onu
öldürdü. Hıristiyanlar, gömdüler. Fakat, sabah olunca gömüldüğü yer onu dışına
atmıştı.</p>

<p>Bunun üzerine, hıristiyanlar: ‘Bu, Muhammed (s.a.v.)
ile ashâbının işidir. Onların arasından çıkıp kaçtığı için, bu din kardeşimizin
ölüsünden kefenini soydular ve onu meydanda bıraktılar!’ diye iftirâ ettiler.
Derin bir çukur kazarak onu, içine bıraktılar. Fakat, sabah olunca gömüldüğü
yerin onu, yine dışına attığı görüldü.</p>

<p>Hıristiyanlar: ‘Bu, Muhammed (s.a.v.) ile ashâbının
işidir. Onların arasından çıkıp kaçtığı için, bu din kardeşimizin ölüsünden
kefenini soydular ve onu kabrin dışına bıraktılar!’ dediler. Bir yerde, yine
bir çukur kazdılar. Güçleri yettiği derecede derinleştirdiler. Fakat sabah
olunca, o yerin de onu dışına attığı görüldü. Bunun üzerine, hıristiyanlar, bu
işin, insanlar tarafından yapılmadığını anladılar ve onu açıkta bıraktılar.”</p>

<p><b>(M. Âsım Köksal (rh.a.), İslâm Târihi,
8-9.c. 186-187.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>26 KASIM 2005</b></p>

<p><b>GÜNÂH İŞLEYEN MÜ’MİN</b></p>

<p>İster takvâ sâhibi sâlih olsun, isterse günâhkâr olsun
her mü’minin arkasında namâz kılmak câizdir.</p>

<p>Îmânı mevcut olduğundan, câiz olmasına rağmen, fâcirin
ardında namâz kılmak mekrûhtur. Mekrûh oluşu da, o kişinin dînî emirlere
ihtimâm göstermemesinden, gereken önemi vermemesîndendir. Peygamber (s.a.v.)
Efendimiz buyurdular:</p>

<p>“Takvâ sâhibi, âlim bir kimsenin ardında namâz kılan,
peygamberlerden birinin ardında namâz kılmış gibidir. Peygamberlerden birinin
ardında namâz kılan kimsenin, (küçük) geçmiş günâhları mağfiret olunur.”</p>

<p>Biz, “işlediği günâhlar, mü’mine zarar vermez”,
demeyiz. Günâhkâr mü’minin cehenneme girmeyeceğini de söylemeyiz. Dünyâdan
mü’min olarak göçtükten sonra, fâsık bile olsa, bir kimsenin cehennemde ebedî
kalacağını da söylemeyiz.</p>

<p>İmâm-ı Âzam (r.a.) hazretleri buyurdular ki:</p>

<p>(Harâmı helâl saymadıkça, her hangi bir günâh işlediği
için, müslümâna kâfir diyemeyiz. Ondan îmân ismini kaldıramayız. O’na, gerçek
ma‘nâsıyla, mü’min deriz. Bir mü’minin, kâfir olmadan, fasık (günâhkâr) olması
da câizdir).</p>

<p>İmâm Fahreddîn er-Râzî, el-Erbaîn adlı eserinde der ki:</p>

<p>“Kâfir olmayan, fakat, büyük günâh işlemiş olan
(mürtekib-i kebire) kişi hakkında üç görüş vardır:</p>

<p>1) Büyük günâh işleyenin cezâ görmeyeceğini kesinlikle
söyleyenler. Bu görüşün sâhibi Mukatil b. Süleyman ve Mürcie mezhebidir.</p>

<p>2) Büyük günâh işleyenler muhakkak cezâ göreceklerdir,
diyenler ki, bunlarda Mutezile ile Haricî mezhebi mensuplarıdır.</p>

<p>3) Cezâ görmesi ve affedilmesi konusunda kesin
konuşmayanların görüşü. Bu görüş âlimlerin çoğunun görüşüdür. Görüşler içinde
makbul ve muteber olan da budur.”</p>

<p><b>(Fıkhı Ekber Şerhi, Çev. Ahmet Karadut,
280-281.s.)</b></p>

<p><b>&nbsp;</b></p>

<p><b>27 KASIM 2005</b></p>

<p><b>İMÂM EBÛ YÛSUF (RH.A.)</b></p>

<p>İmâm Ebû Yûsuf Ya‘kub b. İbrâhîm b. Habîb El-Kûfî
hazretleri, İmâm-ı A‘zam (r.a.)’in önde gelen talebelerinden olup Hanefî
mezhebinin ikinci imâmı sayılır. </p>

<p>Sahâbelerden Sa‘d b. Habte (r.a.)’in torununun oğlu
olup Kûfe şehrinde 113 (731) yılında doğmuştur. O’nu, ana babası ticârete
yönlendirip ilimden koparmak isteyince İmâm-ı A‘zam (r.a.)’e başvurarak O’nun
dostluğunu ve yardımlarını görmüştü. </p>

<p>Bir yandan İmâm-ı A‘zam (r.a.)’den fıkıh bilgisi
öğrenirken öte yandan yine O’ndan ve çağının diğer bilginlerinden hadîs okumuş,
hadîs hâfızı olmuştu. Övülecek vasıfları, ba‘zı konularda orijinal görüş ve
ictihadları vardır. </p>

<p>Halîfelerin yanında da iyi bir yeri vardı.
Abbâsîler’den Mehdî, Mûsâ el-Hâdî ve Hârûn Reşîd zamânlarında kadı olmuş ve
Hârûn Reşîd döneminde “Kadı’l-Kudât” ünvânıyla en önce O anılır olmuştur. </p>

<p>Hanefî mezhebi ile ilgili usûl ilmini ilk önce tedvîn
edip mes’elelerin yazılması yoluyla dünyânın çeşitli yerlerine ilmi yayan Ebû
Yûsuf hazretleridir.</p>

<p>Sâhib olduğu bu geniş fıkıh bilgisinin yanında tefsîr,
hadîs, Eyyâm-ı Arab gibi çeşitli edebî ilimlerde de tam bir yetkinliğe sâhibdi.
Akıllı ve zekî bir kişi idi.</p>

<p>İbâdetine çok i‘tinâ eder, günde yüz ya da iki yüz
rek‘at namâz kılardı. Recep ve Şa‘bân aylarını oruçlu geçirirdi. Kötülüklerin
ortadan kalkması için mücâdele ederdi. Hârûn Reşîd’in hilâfetinin 12. senesinde
Rebîülevvel 182 (Mayıs 793) ayında vefât etti.</p>

<p><b>(İmâm Ebû Hanîfe (r.a.), Terc.</b></p>

<p><b>Manastırlı İsmail Hakkı (rh.a.), 52.s.)</b></p>

<p><b>&nbsp;</b></p>

<p><b>&nbsp;</b></p>

<p><b>28 KASIM 2005</b></p>

<p><b>MAL BİRİKTİRME VE HARCAMA</b></p>

<p>Münâvi’de naklen denildi ki: Ebû Zerri’l-Gıfârî
(r.a.)’in mezhebi, hâceti üzerine ziyâde olan malı geriye saklamanın harâm
olmasıdır. Ona karşı Mübteğa’da mezkûr olan şu şey ile suâl vârid olur, onda
şöyle geçer: </p>

<p>“Tecemmül için ya‘ni zînetlenme için, ni‘metlenme için,
kazanç mubahtır. Hattâ binâlar yapmak, duvarları nakışlamak, câriyeler satın
almak ve hizmetli satın almak gibi.</p>

<p>Çünkü Peygamber (s.a.v.)’in şu kavli vardır: “Sâlih bir
adam için, sâlih mal ne güzeldir…” </p>

<p>Müzzemmil sûresi hakkında ba‘zı tefsîrlerde İbn-i
Mes‘ud (r.a.)’den rivâyet olunmuştur ki: Her hangi bir adam ki, müslümânların
şehirlerinden bir şehre sabrederek ve ecir bekleyerek toplayıp getirdi ve onu,
o günün narhıyla, piyasasıyla sattı. Allâh azze ve cellenin katında o kimse
şehîdler mertebesinde olur.</p>

<p>Peygamber (s.a.v.) buyurdu ki: “Kim dilenmekten iffet
için (korunmak için) ve ıyâline (çoluğuna-çocuğuna) harcamak üzere çalışmak ve
komşusuna karşı da lûtufta bulunmak için, dünyâyı taleb ederse, yüzü bedir
gecesindeki ay gibi olduğu halde, Allâh ta‘âlâya mülâkî olur, kavuşur.”</p>

<p>Peygamber (s.a.v.) buyurdu ki: “Doğru tâcir sıddîklerle
berâber haşr olunur.”</p>

<p>Kazancın bir nev‘i de müstehabtır. Bu kifâye
mikdârından mezkûr olan şey üzerine ziyâde olandır. Bunu yapar ki, bir fakire
bu ziyâde ile lûtufta bulunsun.</p>

<p>İster onun için nisab mikdârından daha az mal olsun
veyâ miskin gibi, bu kadar bir şey olmasın veyâ akrabalarından bir akrabasını
onunla mükâfatlandırsın diye bu ziyâdeyi kazanır.</p>

<p>Bu akrabasına verdiği şey ise sıla-yı rahim sayılan
şeylerdendir. Çünkü bu, nâfile ibâdet için, vakit ayırmaktan efdâldir.</p>

<p>Mes’elâ bu nâfile ibâdetler namâz, evrâd ve tilâvet
gibi olabilir. Çünkü o, Allâh ta‘âlânın yüce kereminden ona kefîl olduğu malın
edâsıdır.</p>

<p><b> (Muhammed Hâdimî (rh.a.), Berika,
398-402.s.)</b></p>

<p><b>&nbsp;</b></p>

<p><b>&nbsp;</b></p>

<p><b>29 KASIM 2005</b></p>

<p><b>GIYBETE RUHSÂT VEREN MA‘ZERETLER</b></p>

<p>Bilmiş ol ki: “Başkasının kusûrlarını sayıp dökmeye
ruhsat, ancak onları açıklamakla ulaşılması güç olan meşrû ve sahîh gareze
bağlıdır. Gıybet günâhının yok olması, ancak bu meşru‘ ma‘zeretlerle mümkündür
ki bunlar da altıdır.</p>

<p>Birincisi tazallümdür: Ya‘ni uğradığı haksızlıkla
alâkalı zevata şikayettir. Şikayetçi her şeyi açıklayabilir. Mes’elâ, her hangi
bir kadıyı zulüm ve hıyânet etmek ve rüşvet yemekle diline dolarsa, gıybet
etmiş ve günâha girmiş olur. Fakat kendisi bizzat kadının zulmüne uğramışsa onu
daha salâhiyetli bir mercîye şikâyet edip kendisine yapılan haksızlığı
anlatması günâh değildir. </p>

<p>İkincisi, yapılan kötülüğü düzeltmek ve günâhkârı yola
getirmek için yardım dilemek.</p>

<p>Üçüncüsü, fetvâ almak içindir: Meselâ, adamın müftüye
gidip bir kurtuluş yolu bulmak için fetvâ almak maksâdıyla müftüye: “Babam,
kardeşim veyâ karım bana kötülük ediyor” demesi gibi. Bu kadarı câizdir.</p>

<p>Dördüncüsü, müslümânı kötülükten korumak içindir.
Mes’elâ, fakih bir insanı, fâsık ve bid‘at sâhibi bir kimse ile düşüp kalkar
gördüğün ve onun kötü hallerinden fakihe bir şey sirâyet edeceğinden korktuğun
zamân, fakihe, bu adamın hâlini anlatırsın. Böyle bir korku yoksa anlatmaya
lüzûm yoktur. </p>

<p>Gıybetin mübâh olduğu altı kısmın beşincisi de, adamın
bir kusûrundan meydâna gelen lakâbıyla meşhur olmasıdır. A‘rec (aksak), a‘meş
(dolmaç gözlü) gibi. Bunlar bu kusûrlarından aldıkları lakablarıyla anıldıkları
için, bu lakâbı anmak, gıybet sayılmaz. </p>

<p>Altıncısı fıskını alenen icrâ etmesidir. Âşikâre içki
içen ve kumar oynayan gibi. O kendisine mehyar veyâ kumarbaz diyenlere dahî
aldırış etmez. Artık onu bu işiyle anmakta beis yoktur. </p>

<p>Nitekim Resûl-i Ekrem (s.a.v.) buyuruyor ki: </p>

<p>“Hayâ perdesini yüzünden atanın gıybeti olmaz.”</p>

<p><b>(Huccetü’l İslâm İmâm-ı Gazâlî (k.s.),</b></p>

<p><b>İhyâ-ı Ulûmu’d Dîn, 3.c., 337.s.)</b></p>

<p><b>&nbsp;</b></p>

<p><b>&nbsp;</b></p>

<p><b>30 KASIM 2005</b></p>

<p><b>BESMELE-Yİ ŞERÎFE</b></p>

<p>Cenâb-ı Hakk, her hayırlı işe besmele ile başlanmasını
emir buyurmuşlardır. </p>

<p>Bu husus müteaddid âyet-i celîlelerde beyân olunmuştur.
Resûlullâh (s.a.v.) Efendimiz de: </p>

<p>“Herhangi bir hayırlı işe eğer besmele ile başlanmazsa
o iş ebter olur.” ya‘ni sonu “hayır ile tamamlanmaz ve bereketli olmaz.”
buyurmuşlardır. </p>

<p>Rûhü’l-Beyân tefsîrinde naklolunur ki: </p>

<p>“Fir‘avn henüz ulûhiyet da‘vâsında bulunmazdan önce
sarayının kapısına “Bismikellâhümme” yazdırmıştı. </p>

<p>Mûsâ aleyhisselâma îmân etmediği için Musâ (a.s.),
Cenâb-ı Hakk’a: “Ya Rabbi ben onu da‘vet ediyorum; ama onda bir hayır
görmüyorum.” diye iltica ettiğinde Cenâb-ı Hakk: </p>

<p>“Her halde sen onun helâk edilmesini istiyorsun. Ve
sâdece onun küfrünü görüyorsun, ben ise onun kapısına yazdırdığı yazıyı da
görüyorum.” buyurdu. Kim besmele-yi şerîfi süveydâ-yı kalbine bir ömür boyu
dilinden düşürmemek üzere nakşederse rahmete lâyık olur. Cenâb-ı Hakk,
Fir‘avn’u, Fir‘avn olduğu halde sarayının kapısına bir besmele yazdırdığı için
bu kadar mühlet veriyor. Onu kalbine yazan bir mü’minin ne kadar âtıfet-i
İlâhiye’ye mazhâr olacağı bedîhidir. Duâsına da muhakkak sûretde icâbet olunur.
Kulun duâsına icâbet olunması için ilk şart; helâl lokma ile ıslâh-ı bâtın
eylemek (kalbini günâhlardan temizlemek), son şart ise ihlâs ve huzûr-ı
kalbdir. Ya‘ni Cenâb-ı Hakk’a lâyıkıyle yönelmektir. Eğer ağıza konulan lokma
helâl değilse o kimsenin ihlâslı ve huzurlu olması, masivâyı terk edip Hakk’a
yönelmesi müşküldür. Evvelâ bunlara dikkat etmesi lâzımdır.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Musâhabe, 2.c. 16.s.)</b></p>

<p class=MsoNormal>&nbsp;</p>

<p><b>01 OCAK 2005</b></p>

<p><b>İSTİ‘ÂZE (E‘ûzü bi’llâhi mine’ş şeytâni’r racîm)</b></p>

<p>Büyükler derler ki: “Bütün ilimler dört kitâbda cem‘
olmuştur. Bunların hepsi, Kur’ân’da; Kur’ân, Fâtiha’da; Fâtiha da, besmele’de;besmele de, bâ’da derc olunmuştur. Tefsîr-i Kebîr’de der ki: “Bütün ilimlerden
maksâd, kulun Allâh (c.c.)’e vâsıl olmasıdır.” Billâhi’deki bâ-yı ilsâk da,
kulu Allâh (c.c.)’e vâsıl eder.”</p>

<p>E’ş-şeytâni’r-racîm, Allâh (c.c.)’ün rahmetinden uzak
ve uzaklaştırılmış şeytânın şerrinden Allâh (c.c.)’e sığınırım. İbn-i Abbâs
(r.a.)’den: İblis, Allâh’ın emrine isyân edince la‘netlendi ve şeytân oldu. Bu,
onun la‘netlendikten sonraki ismidir. Evvelki ismi, “Azâzil” veya “Nâil” idi.
Şeytânın, hemz, lemz, vesvese, arabozuculuk gibi türlü türlü desîseleri
olmasına rağmen, ondan sâdece bunların birinden veyâ birkaçından değil, umûmî olarak
şeytândan Allâh (c.c.)’e sığınmak gerekir. Ravzât’ül-Ahyâr’da der ki:Şeytânların erkekleri ve dişileri olup çoğalırlar. Cinlerin de erkekleri ve
dişileri vardır, onlar da çoğalır ve bir müddet sonra ölürler. Bunların
varlığını ancak, câhil filozoflar ve bazı tabîbler inkâr ederler.</p>

<p>Hikâye olunur ki: Zamânında sünnet-i senniyyeyi ihyâ
edenlerden ve ins ve cinin müftüsü bulunan İmâm-ı Gazâlî (k.s.) bir gün
musâhiblerinden olan cinlere dışardaki havâdisten suâl etti. Onlar:Zemahşerî’nin tefsîr yazdığını ve yarısına geldiğini haber verdiler. imâm-ı
Gazâlî (k.s.), Zemahşerî’nin yazdıklarının tamamını istinsâh edip asıl nüshayı
tekrâr yerine gönderdi. Bir zamân sonra Zemahşerî, Gazalî (k.s.)’u görmeğe
geldi. Gazâlî (k.s.) da, yanındaki nüshayı, Zemahşerî’ye gösterince; hayret
etti: “Çünkü lâfız, ma‘nâ, vaz‘ ve tertîbdeki bu derece benzerlik nereden
geldi, akıl bunu kabûl etmez.” dedi. İmâm-ı Gazâlî (k.s.): “Bu, senindir.
Cinler eliyle bize ulaşmıştır.” diye ifâde buyurdu. Zemahşerî’nin o güne kadar
cinler hakkında ba‘zı tereddütleri vardı. O mecliste bunu i‘tirâf ederek
terreddütleri zâil oldu.</p>

<p>“Şeytân” ile murâd, iblis ve avânesidir.  Denilmiştir 
ki:  İster insten, ister cinden olsun; istikâmet yolundan saptıran her
saptırıcıya da şeytân denir. En‘âm sûresi 112. âyette: “İnsanların ve cinlerin
şeytânları.” diye buyurulmuştur. E’r-racîm, la‘netlendikten sonra emr-i İlâhî
ile melâike tarafından semâlardan atılan demektir ki şeytânın mezmûm bir
sıfatıdır.</p>

<p><b>(Hz. Mahmûd Sâmî Ramazânoğlu (k.s), Fâtiha
Sûresi Tefsîri)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>02 OCAK 2005</b></p>

<p><b>KULA İLK LÂZIM OLAN: İSLÂM’DIR</b></p>

<p>Allâh ta‘âlâ, bir âyet-i kerîmede: “Allâh katında dîn,
yalnız İslâm’dır.” (Âl-i İmrân s. 19.â.) diye
buyurmuştur.</p>

<p>Şüphe yoktur ki kula ilk lâzım olan şey, İslâm’dır.
Çünkü Allâh ta‘âlâ: “Ben cinleri ve insanları yalnız bana ibâdet etmeleri için
yarattım.” (Zâriyât s. 56.â.) diye buyuruyor.
Buradaki “İbâdet”ten kasdedilen ma‘nâ “Beni tanısınlar için” demektir.</p>

<p>İlim, din üzerine binâ edilir. Bu durumda tevhîd, dîn;ilim de diyânet ya‘ni şerîatle ilgili bilgilerden ibâret olmuştur. Şerîatle
ilgili bilgiler ise tevhîdden sonradır. Sonra dîn, doğru olan her şey üzerine
yapılan bir akiddir. Diyânet ise; doğru yolda yürümektir.</p>

<p>Ebû Mutî‘ el-Belhî (r.h.), İmâm-ı A‘zam Ebû Hanîfe
(r.a.)’e: </p>

<p>“-Bana bilginin (fıkhın) en fazîletlisinden haber ver,
ya‘ni fıkıhtan sonra bilginin en fazîletlisinden? diye suâl ettim de bana Hz.
İmâm (r.a.) şöyle cevâb verdiler: </p>

<p>“-İnsanın, îmânı ve Allâh ta‘âlânın çizdiği sınırları
öğrenmesidir.”</p>

<p>Îmân bilgisinden maksad, îmânla ilgili hükümlerle, îmân
üzerine sebkat etmektir. Ya‘ni insanın bulunduğu durum ile ilgili şerîatin
hükümlerini bilmesidir. Bu da kulun, hangi durumda bulunduğunu bilmesidir. Bu şekilde
kul, ölüm meleği Azrâîl (a.s.)’ın gelmesine hazırlanmış olur. Bu sebeble
Nebî-yi Ekrem ‘aleyhi’s-selâtü ve’s-selâm Efendimiz: “İlim öğrenmek, her
müslümân erkek ve kadına farzdır.” (Münâvî,
Feyzü’l-Kadir 4. c., 268.s.) diye emir buyurmuşlardır. Bundan müslümân
erkek ile kadının amel edici, âlim, fâkih ve tâlib olarak bulunduğu durumu
kasdetmişlerdir ki bu bilgi ile kul, kendini tanır. Nitekim Nebî-yi Ekrem
‘aleyhi’s-selâtü ve’s-selâm Efendimiz: “Kendini tanıyan, Rabbini tanır.” diye
buyurarak bu noktaya işaret buyurmuşlardır.</p>

<p><b>(İmâm-ı Mâtûrîdî (r.h.), Fıkhu’l-Ekber
Şerhi, 28-30.s.)</b></p>

<p><b>&nbsp;</b></p>

<p><b>&nbsp;</b></p>

<p><b>03 OCAK 2005</b></p>

<p><b>ÎMÂN, İSLÂM VE İHSÂN NEDİR?</b></p>

<p>İbn-i Ömer (r.a.)’dan Ebû Dâvud, İbn-i Mâce ve Nesâî
(r.h.) şöyle rivâyet etmişlerdir. “Mescid-i Nebevî (s.a.v.)’de huzûr-u Resûlullâh
(s.a.v.)’de bulunuyorduk ki içeriye güzel yüzlü ve güzel ve beyâz kıyâfetli bir
A‘râbî (bedevî) girdi. Mescidin bir tarafında durdu ve Resûlullâh (s.a.v.)’e
selâm verdi. Peygamber (s.a.v.) Efendimiz de selâmına karşılık verdiler. A‘râbî
sonra: “Yaklaşayım mı?” diye (s.a.v.) Efendimiz’den izin istedi. Resûlullâh
(s.a.v.) de: “Yaklaş” diye buyurarak ona izin verdiler. O da yaklaştı ve sonra
tekrar durup büyük bir ta‘zîm ile tekrar izin istedi ve izin aldı ve nihâyet
Resûlullâh (s.a.v.)’in önlerinde diz çöktü ve dizlerini de Resûlullâh
(s.a.v.)’in mübârek dizlerine dayadı ve ellerini de uyluklarının üzerine koydu
ve: “-Yâ Resûlallâh, îmân nedir?” diye sordu. Resûlullâh (s.a.v.) Efendimiz:</p>

<p>“Allâh’a, meleklerine, kitâblarına, resûllerine, âhiret
gününe, kadere, hayır ve şerrin Allâh’tan olduğuna îmân etmendir.” diye
buyurdular. A‘râbî: “Doğru söyledin.” dedi. Bu iş, bizim tuhafımıza gitti.
Çünkü hem soruyor, sonra da (s.a.v.) Efendimizin verdikleri cevâbı tasdîk
ediyordu. A‘râbî sonra tekrar: “İslâm nedir? Yâ Resûlallâh!” dedi. Resûlullâh
(s.a.v.) Efendimiz, cevâben buyurdular ki:</p>

<p>“Kelime-i şahâdet getirmek, namâz kılmak, zekât vermek,
Ramazân’da oruç tutmak, gücü yetenler için Beytullâh’ı ziyâret etmektir.”
A‘râbî tekrar: “Doğru söyledin.” dedikten sonra suâl sormaya devam etti ve: “Yâ
Resûlallâh, ihsân nedir?” deyince Resûlullâh (s.a.v.) Efendimiz:</p>

<p>“İhsân, görür gibi Allâh’a ibâdet etmendir. Her ne
kadar sen Allâh’ı görmüyorsan da, Allâh seni görüyor.” diye cevâb buyurdular.
A‘râbî (bedevî) yine “-Doğru söyledin.” dedi.</p>

<p>Ebû Mansûr el-Mâtûrîdî (r.h.) hazretleri derler ki:“Kul, bu esâsları (hadîs-i şerîfteki) dili ile ikrâr, kalbiyle tasdîk ederse
mü’mindir. Kalbi ile tasdîk edip, imkâna sâhib olduğu halde, dili ile ikrâr
etmezse veya dili ile ikrâr edip kalbiyle tasdîk etmezse o kimse, mü’min de
müslim de sayılmaz.”</p>

<p><b>(İmâm Mâtûrîdî (r.h.), Fıkhu’l-Ekber Şerhi,
36-38.s.)</b></p>

<p class=MsoNormal><b>&nbsp;</b></p>

<p class=MsoNormal><b>&nbsp;</b></p>

<p><b>04 OCAK 2005</b></p>

<p><b>KÂMİL ÎMÂNIN ŞARTLARI</b></p>

<p>Mü’minlik, bir insan için en şerefli ve en kıymetli bir
sıfattır. Bu durumda bir mü’min “Ben, mü’minim” deyince sanki kendisini büyük
bir övgüyle methetmiş olur.</p>

<p>Allâh ta‘âlâ Enfâl sûresi, 1-4. âyette bir kimsenin şu
beş sıfata sâhib olduğunda kâmil mü’min olacağını haber vermiştir ki bunlar:</p>

<p>1) Allâh’tan korkmak (ittikâ etmek), 2) Allâh’ın
(katında tek dîn olan İslâm) dîninde samîmî ve ihlâslı olmak, 3) Allâh’a
dayanıp tevekkül etmek, 4) Allâh rızâsı için namâz kılmak, 5) Allâh rızâsı için
zekât vermek.</p>

<p>Allâh ta‘âlâ, Enfâl s. 1. âyetin başında “hasr”
ma‘nâsında bir kelime, “İnneme’l mü’minûne” ya’nî “Mü’minler ancak onlardır ki”
kullanmıştır. Yine 4’üncü âyetin sonunda “hasr” ma‘nâsında “İşte onlar, gerçek
mü’minlerin ta kendileridir.” ifâdesini kullanmıştır. Ameli de îmândan sayan
ulemâ “İnşaallâh ben mü’minim.” demesini câiz görmemişlerdir. </p>

<p>Rivâyete göre birisi, Hasanü’l-Basrî (r.a.)’e: “-Sen
mü’min misin?” diye sormuş. Hazret (r.a.) cevâben buyurmuşlar ki: “-Îmân iki
çeşittir. Eğer sen, benim, Allâh’a, meleklerine, kitâblarına, peygamberlerine,
âhiret gününe, kadere îmân ettiğimi soruyorsan ben mü’minim. Yoksa sen,
“Mü’minler ancak onlardır ki Allâh anıldığı zaman yürekleri titrer.” âyetinde
haber verilen bir mü’min olduğumu soruyorsan, Allâh’a yemîn ederim ki onlardan
olduğumu tâm bilemiyorum.”</p>

<p>Kur’ân-ı kerîm “Mü’min olan herkesin cennetliklerden
olduğunu” haber verir. Binâenaleyh bir kimsenin mü’min olduğunu söylemek o
kimsenin cennetliklerden olduğunu kesin olarak söylemeği gerektirir.</p>

<p><b>(Fahrüddîn Er-Râzî (r.h.), Tefsîr-i Kebîr, </b></p>

<p><b>11. c., 250-251. s.)</b></p>

<p><b>05 OCAK 2005</b></p>

<p><b>“SEYYİDÜ’L İSTİĞFÂR” DUÂSI TERCÜMESİ</b></p>

<p>Allâhümme: Ey benim Allâh’ım, kabul ve i‘tirâf ederim
ki,</p>

<p>Ente rabbî: İnsanlığın başından sonuna kadar, bütün
ma’nâsı ile, beni terbiye eden, ancak sensin, yüce zâtındır. Çünkü: </p>

<p>Lâ-ilâhe illâ ente: Senden başka bir ilâh yoktur.</p>

<p>Halaktenî: Ve i’tirâf ederim ki, beni yaratan, yoktan
var eden sensin.</p>

<p>Ve ene ‘abduke: Ben ise senin kulun ve yarattığınım.
Ya‘ni İlâhî emir ve yasaklarını, yerine getirmeye me’mûrum.</p>

<p>Ve ene ‘alâ ‘ahdike ve va‘dike mesteta‘tü: Aynı şekilde
kulluk vazîfeme dâir “kâlû belâ”da verdiğim söz ve yeminin yerine
getirilmesine, insânî gücümün yettiği kadar emrindeyim. Şu kadar var ki:</p>

<p>E‘ûzü bike min şerri mâ- sana‘tü: Gaflet, bilgisizlik
ve cehâlet sebebiyle va’kî olan, geçmiş kusurlarımın, kötülüğünden cânımı ve
cânânımı kurtarabilmek için emniyet ve güven yurdu olan İlâhî bağış ve
mağfiretine sığınıyorum. </p>

<p>Ebûü’ leke bi- ni‘metike ‘aleyye: Ey benim sevgili
Allâh’ım, kusurluluğuma rağmen apaçık gözüken çeşit çeşit ni’metlere nâil
olduğumu bildiğim gibi.</p>

<p>Ve ebûü’ bi- zenbî: Hiçbir akıl ve mantığa sığmayan
günâhlarımı da bilip onları da kabûl ve i’tirâf ediyorum. Öyle ise ey Rabbim,</p>

<p>Fa’ğfirlî zünûbî: Va’kî olan kusûr ve günâhlarımı afvet
ve bağışla.</p>

<p>Fe- innehu lâ- ya’ğfiru’z- zünûbe illâ ente: Zîrâ senin
en yüce ve en ulu zatından başka günâhları afvedecek başka bir Allâh yoktur.</p>

<p><b>(M. Es‘âd Erbilî (k.s.), Mektûbat, 85.s.)</b></p>

<p><b>&nbsp;</b></p>

<p><b>06 OCAK 2005</b></p>

<p><b>İSLÂM</b></p>

<p>İmâm-ı A‘zam (r.a.) buyurdular:</p>

<p>İslâm, Allâh ta‘âlânın emirlerine teslim olmak ve boyun
eğmek, demektir. Lûgat bakımından îmân ile İslâm arasında fark vardır. Fakat
îmânsız İslâm, İslâmsız da îmân olmaz. Îmân ile İslâmın münâsebeti iç ile dış
(et ile kemik) gibidir).</p>

<p>Istılâhta teslîm, hükme râzı olmaktır, İslâmın ma‘nâsı
da, Allâh ta‘âlânın farzlar ve harâmlar cinsinden olan emirlerine râzı olmak,
boyun eğmektir. Allâh (c.c.)’ün hükmüne râzı olmak, bazı şeylerin helâl, bazı
şeylerin harâm, bazı şeylerin de farz olmasına itiraz etmemek, onları kusurlu
görmemekle olur.</p>

<p>Îmân, lûgatta, tasdîk etmek demektir, âyet-i kerîmede:</p>

<p>“...Biz doğru söyleyenler olsak da, sen bize inânıcı
değilsin.” buyurularak tasdîk edici olmayanlar ifâde edilmiştir.</p>

<p>İslâm ise, teslîmiyettir. Tasdîkin mahalli kalb,
tercümânı da dildir, teslîmiyete gelince, bu da kalb, dil ve bütün a‘zâ ile
olur. Bu bakımdan umûmîdir. Münâfıklar, lûgat bakımından Müslümânlardan
sayılsalar da, şeriat ıstılahınca, müslümân değildirler. Lûgat ma‘nâsı
bakımından mü’min olmayanlar da, şeriat nazarında mü’min değildirler.</p>

<p>Allâh ta‘âlâ buyurur ki:</p>

<p>“Bedevîler, îmân ettik dediler. De ki: “- Siz îmân
etmediniz ama, müslümân olduk deyin, îmân, henüz sizin kalblerinize girip
yerleşmemiştir..”. Bu âyette “Müslümân olduk deyin.” cümlesi geçmektedir ki, bu
lisan ile itiraf etmek olduğu halde, lûgat bakımından İslâm demekse de kalb ile
tasdîk olmadığı için îmâna şâmil olmamaktadır.</p>

<p><b>(Fıkhı Ekber Şerhi, Çev. Ahmet Karadut,
291-293.s.)</b></p>

<p><b>&nbsp;</b></p>

<p><b>&nbsp;</b></p>

<p><b>07 OCAK 2005</b></p>

<p><b>KELİME-İ TEVHÎDİN FAZÎLETİ</b></p>

<p>Zeyd b. Erkam (r.a.)’den: Resûlullâh (s.a.v.): “-
Samîmî olarak Lâ ilâhe illa’llâh, diyen cennete girer.” buyurdu.</p>

<p>“- Samîmî olarak söylemek ne demektir?” diye sordular.</p>

<p>“- Kişinin kelime-i tevhîdi samîmî olarak söylemesi,
Allâh (c.c.)’ün yasaklarından sakınması demektir.” buyurdu.</p>

<p>Ebû Saîd el-Hudrî (r.a.)’den: Resûlullâh (s.a.v.)
şunları anlattı: Hz. Mûsâ (a.s.), Allâh (c.c.)’e:</p>

<p>“- Yâ Rabbi! Bana seni nasıl zikredeceğimi ve sana
nasıl duâ edeceğimi öğret.” dedi. Cenâb-ı Allâh:</p>

<p>“- Lâ ilâhe illa’llâh, de.” buyurdu. Mûsâ (a.s.):</p>

<p>“- Ya Rabbi bunu bütün kulların da söylüyorlar.”
deyince Allâh (c.c.) tekrar:</p>

<p>“- Lâ ilâhe illa’llâh, de.” buyurdu. Mûsâ (a.s.):</p>

<p>“- Ben sadece bana mahsus olacak bir şey istiyorum.”
dedi. Allâh (c.c.):</p>

<p>“- Ey Mûsâ! Eğer terâzimin bir kefesine yedi kat gökle
yedi kat yer, öbür kefesine de Lâ ilâhe illa’llâh konsa, Lâ ilâhe illa’llâh
ağır basar.” buyurdu.</p>

<p>Abdullâh b. Ömer (r.a.)’dan: Resûlullâh (s.a.v.) Nûh
(a.s.)’ın oğluna tavsiyelerini şöyle anlattı:</p>

<p>“- Nûh oğluna şunları tavsiye etmişti: Oğlum, sana iki
şeyi yapmanı, iki şeyden de kaçınmanı tavsiye ederim: Lâ ilâhe illa’llâh,
demeni tavsiye ederim. Terâzinin bir kefesine Lâ ilâhe illa’llâh, diğer
kefesine de gökler ve yer konsa Lâ ilâhe illa’llâh ağır basar. Gökler ve yer
bir halka olsa Lâ ilâhe illa’llâh bundan daha büyük bir halka olur, Allâh
(c.c.)’e ulaşır. Sübhâna’llâhi’l-azîm ve bi hamdihî demeni tavsiye ederim. Zîrâ
bu da yaratıkların ibâdetidir. Bu sebeple yaratıklar rızıklanmışlardır. Seni şu
iki şeyden de men ederim. Birisi şirk diğeri de kibirdir. Bunlar Allâh (c.c.)
ile kulu arasına perde olurlar.” buyurdu. </p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 4.c,1643.s)</b></p>

<p><b>&nbsp;</b></p>

<p><b>&nbsp;</b></p>

<p><b>08 OCAK 2005</b></p>

<p><b>ZİLHİCCE’NİN İLK ON GÜNÜNÜN ÜSTÜNLÜĞÜ</b></p>

<p>İbn-i Abbâs (r.a.): “Âdem (a.s.)’ın tevbesini, Allâh
ta‘âlâ, Zilhicce’nin onuncu günü kabûl eyledi. İbrâhîm ‘aleyhi’s-selâm da aynı
günde hillete kavuştu; malını misafir, oğlunu kurbân ve kalbini Rahmân için
bezleyledi. Tam tevekkül ancak İbrâhîm (a.s.) için doğrulandı. İbrâhîm (a.s.)
Zilhicce’nin ilk on gününde Kâ‘be’yi binâ eyledi. Mûsâ (a.s.)’a da Allâh
ta‘âlâ, yine aynı günlerde münâcât ile ikrâm eyledi. Dâvud (a.s.) da
Zilhicce’nin onuncu günü bağışlandı. Övünme gecesi de Zilhicce’nin ilk on
günündedir.” diye Resûlullâh (s.a.v.)’den haber vermişlerdir. Bazıları da
Kur’ân-ı kerîmin, Resûlullâh (s.a.v.)’e ilk gelişi de Zilhicce’nin onunda
sabahleyin oldu dediler. Bey‘at-ı Rıdvân da Hudeybiye’de Zilhicce’nin ilk onunda
oldu. Tevriye, Arefe, Kurbân Bayramı, haccu’l-ekber de Zilhicce’nin ilk on
günündedir. Ebû Sa‘îd el-Hudrî (r.a.)’den rivâyet edilen hadîs-i şerîfte:“Ayların efendisi ve üstünü Ramazân ayıdır. Ondan daha üstünü, haccu’l-ekber ve
Kurbân Bayramının bir araya geldiği Zilhicce’nin onuncu günüdür.” diye
buyurulmuştur. Hazret-i Âişe-i Sıddîka (r.a.) şöyle buyurmuşlardır: “Resûlullâh
(s.a.v.) zamanında teğannî ve nağmeyi seven bir kimse vardı. Zilhicce ayı
görününce oruç tutardı. Bu hâl Resûlullâh (s.a.v.)’e ulaşınca, o adamı
huzûrlarına çağırdılar ve “Seni bu günlerde oruç tutmağa mecbûr eden sebeb
nedir?” buyurdular. O kimse de: “Yâ Resûlallâh, şu günler, meşâ‘ir ve hacc
günleridir. Hâcıların duâlarına ortak olmağı Allâh ta‘âlâ’dan istedim.” dedi.
Resûlullâh (s.a.v.) de ona: “Zilhicce’den oruç tuttuğun her gün için bir köle
âzâd etmiş, ondan önce bir sene ve sonra bir sene oruç tutmuş gibi sevâb
vardır.” diye tebşîrâtta bulundular. İbni Abbâs (r.a.)’dan rivâyet edilen
hadîs-i şerîfte ise: “İçinde oruç tutulacak ve sâlih ameller işlenecek günler
içersinde Allâh ta‘âlâ katında Zilhicce’nin ilk on günündekilerden daha sevgili
yoktur.” diye buyurulmuştur. Hazret-i Câbir (r.a.) de Cenâb-ı Peygamber
(s.a.v.) Efendimizden: “Bir kimse Zilhicce’nin ilk dokuz günü oruç tutsa Allâh
ta‘âlâ her günkü orucu için tam bir yıl oruç tutmuş gibi sevâb yazar.” diye
müjdeler verdiklerini rivâyet eylemişlerdir.</p>

<p><b>(Hz. Seyyid Abdü’l-kâdir-i Geylânî (k.s.),</b></p>

<p><b>Gunyetu’t-Tâlibîn, 320-322. s.)</b></p>

<p><b>09 OCAK 2005</b></p>

<p><b>ZİLHİCCE’NİN İLK DOKUZ GÜNÜNDEKİ İBÂDETLER</b></p>

<p>Hazret-i Âişe-i Sıddîka (r.anhâ) vâlidemiz, rivâyet
ettikleri hadîs-i şerîfte Peygamber (s.a.v.) Efendimizin şöyle müjde
verdiklerini haber veriyorlar: “Zilhicce’nin ilk on gününün gecelerinden birini
ihyâ etmesi, o kimsenin bir seneyi hacc ve umre ibâdetiyle ihyâ etmesi gibidir.
Bu (dokuz) günlerden bir gün oruç tutması, senenin öbür vakitlerinde ibâdetle
meşgûl olması gibidir; o kadar sevâb alır.” Hazret-i Alî (k.v.) efendimizden de
Cenâb-ı Peygamber (s.a.v.) Efendimizin şu uzun müjdeli hadîs-i şerîfleri
rivâyet edilmiştir: “Zilhicce’nin ilk on günü gelince siz tâat ve ibâdete
gayret ediniz; zîrâ Allâh ta‘âlâ o günleri, öbür günlerden üstün; gecesine
hürmeti de gündüzüne hürmet gibi kılmıştır. Biriniz Zilhicce’nin ilk on
gecesinden birinde, gecenin üçte ikisi geçtikten sonra dört rek‘at namâz kılıp
her rek‘atta Fâtiha’dan sonra üçer kere Âyetü’l-kürsî, üçer kere İhlâs-ı şerîf
ve birer kere de Felak ve Nâs sûrelerini okusa ve namâzı bitirince ellerini
kaldırıp “Sübhâne zî’l-‘izzeti ve’l-ceberût. Sübhâne zî’l-kâ‘ideti
ve’l-melekût. Sübhâne’l-hayyü’llezî lâ-yemût. Lâ-ilâhe illâ hüve yuhyî ve yumît
ve hüve hayyun lâ-yemût. Sübhâna’llâhi rabbi’l-‘ibâdi ve’l-bilâdi ve’l-hamdü
li’llâhi kesîran tayyîben mübâraken ‘alâ küllî hâlin. Allâhu ekber kebîran. Rabbenâ
celle celâluhu ve kudrete bi-külli mekânin.” dese ve sonra da dilediği gibi duâ
eylese Beytullâh’ı haccetmiş, Resûlullâh (s.a.v.)’i ve kabr-i sa‘âdetlerini
ziyâret etmiş ve Allâh (c.c.) yolunda cihâd etmiş gibi ecir ve sevâb kazanır.
Allâh ta‘âlâ o kimseye, o kimsenin, dilediği şeyi verir. Sizden biriniz,
Zilhicce’nin ilk on gecesinin her gecesinde bu namâzı kılsa bu duâyı okusa ve
dilediği gibi duâ etse Allâh ta‘âlâ, ona Firdevs-i a‘lâyı helâl kılar;günâhlarını ondan siler. O kimse Arefe günü oruç tutsa gecesinde de bu namâzı
kılsa ve haber verildiği üzere duâ etse Allâh ta‘âlâya yalvarsa; Allâh ta‘âlâ:“Ey benim meleklerim, şâhid olunuz ki ben o kulumu bağışladım. Beytu’llâhı
haccedenlere, onu ortak eyledim.” der. Bu hâlde melekler, Allâh ta‘âlânın o
mü’min kulunun kıldığı namâzı ve ettiği duâsı sebebiyle ihsân buyurduğu ecir ve
sevâblardan ötürü sevinirler ve neş’elenirler.”</p>

<p><b>(</b><b>Hz. Seyyid Abdü’l-kâdir-i Geylânî (k.s.),</b></p>

<p><b>Gunyetu’t-Tâlibîn, 320-322. s.)</b></p>

<p><b>&nbsp;</b></p>

<p><b>10 OCAK 2005</b></p>

<p><b>HACC</b></p>

<p>İslâmın şartlarından biri de hacdır. Farz olan hac,
hayatta bir def‘a yapılır. Peygamber (s.a.v.) Efendimiz buyurdu ki: </p>

<p>“Mükellef olduğu halde hac yapmadan ölen, ister yahudî
ister hıristiyan gibi ölmüştür.” Ve yine buyurdu ki: </p>

<p>“Vücûdu günâhlara bulanmamış, dili lüzûmsuz şeylerle
meşgûl olmamış bir kimse, haccedince bütün günâhlardan, anadan doğma gibi olur,
ya‘ni kurtulur.” Ve yine buyurdu: </p>

<p>“Affedilmesi, Arafat dağında vakfeye durmaktan başka
bir şey olmayan, çok günâhlar vardır.” Ve yine buyurdu: </p>

<p>“Şeytan Arefe gününden başka hiçbir gün bu kadar zelîl,
hakîr ve benzi solgun görünmez. Çünkü Arefe günü Allâh ta‘âlâ rahmetini
kullarına saçar ve birçok büyük günâhı affeder.” Ve yine buyurdu: </p>

<p>“Hacc düşüncesiyle evinden çıkıp, yolda ölen kimseye
kıyâmete kadar her sene bir hacc ve bir umre sevâbı yazılır. Mekke’de yâhud
Medine’de ölene ne suâl var ne hesab.” Ve yine buyurdu: </p>

<p>“Makbûl bir hacc, dünyâ ve dünyâdaki her şeyden daha
iyidir. Ona cennetten başka karşılık verilmez.” Ve yine buyurdu: </p>

<p>“Arafat dağında vakfeye durup da, günâhlarının affedilmediğini
sanmaktan daha büyük günâh yoktur.”</p>

<p>Peygamber (s.a.v.) Efendimiz buyurdu: </p>

<p>“Allâh ta‘âlâ va‘d etmiştir ki her sene hacc için
burayı (Kâ‘be’yi) altıyüz bin kul ziyâret edecektir. Bundan daha az olursa, bu
sayıyı tamamlayıncaya kadar melek gönderir, yüzünü gösterecek bir gelin gibi
olur, etrafında dönerler, tavâf ederler, ellerini örtüsüne sürerler. O cennette
oluncaya ve etrafındakiler de onunla cennette oluncaya kadar devâm eder.”</p>

<p><b>(Huccetü’l İslâm İmâm Gazâlî (k.s.),</b></p>

<p><b>Kimyâ-yı Saâdet, 1.c., 163.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>11 OCAK 2005</b></p>

<p><b>HACCA VE UMREYE MÂNİ‘ OLANLARA</b></p>

<p><b>TEHDÎD-İ İLÂHÎ -1</b></p>

<p>“Muhakkak, o küfredenler, O Allâh’ın yolundan ve
kendisini ziyârette yerli, misâfir insanları müsâvî kıldığımız Mescid-i
Harâm’dan alıkoymakta olanları... Kim orada zulm ile ilhâda yeltenirse biz ona
pek acıklı bir azâb tattırırız.” (Hacc s. 25.â.)</p>

<p>Allâh ta‘âlâ, kâfirlerle mü’minlerin arasını ayırdıktan
sonra hem mukaddes ilân ettiği evin büyüklüğünden, hem de kâfirlerin küfrünün
büyüklüğünden bahsederek “İnnellezîne keferû ve yesuddûne ‘an sebîli’llâhi”
ya’ni “Habîbim (s.a.v.)’in getirdiklerini inkâr edip O’nun yolundan ve Mescid-i
Harâm’dan men‘ edenler yok mu?” buyurmuştur. Sanki “Kâfir olanlardan beklenen,
onların Allâh’ın yolundan men‘ etmeleridir.” denilmek istenmiştir. </p>

<p>Ebû Alî el-Fârisî (r.h.) şöyle der: Âyetin takdîri,
“Geçmişte inkâr edenlere gelince onlar, şu anda da, alıkoyuyor ve men‘
ediyorlar.” şeklindedir ki bu ifâdeyle, “Onların hem şu anda hem de gelecekte
yaptıkları şeyler dâhil olur.”</p>

<p>Cenâb-ı Hakk’ın, “Mescid-i Harâm’dan” ifâdesine gelince
bu da, “Onlar, o mü’minleri Mescid-i Harâm’dan da alıkoyuyorlar.” demektir. </p>

<p>“Kendisini ziyârette yerli, misâfir insanları müsâvî
kıldığımız Mescid-i Harâm...” ifâdesiyle ilgili Ebû Alî el-Fârisî (r.h.): </p>

<p>“Biz, o Mescid-i Harâm’ı insanlar için dînî emirlerin
îfâ edildiği bir ibâdet mekânı kıldık ki orada insanların yerlisi yabancısı
denktir.” der.</p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 16.c., 291-293.s.)</b></p>

<p>&nbsp;</p>

<p>&nbsp;</p>

<p><b>             12 OCAK 2005</b></p>

<p><b>HACCA VE UMREYE MÂNİ‘ OLANLARA</b></p>

<p><b>TEHDÎD-İ İLÂHÎ -2</b></p>

<p>“Muhakkak, o küfredenler, O Allâh yolundan ve kendisini
ziyârette yerli, misâfir insanları müsâvî kıldığımız Mescid-i Harâm’dan
alıkoymakta olanları... Kim orada zulm ile ilhâda yeltenirse biz ona pek acıklı
bir azâb tattırırız.” (Hacc s. 25.â.) </p>

<p>Ulemâ-yı kirâm hazerâtı, âyetteki “yerli ve misâfir
insanların eşit olmaları” husûsunda iki türlü görüş beyân etmişlerdir:</p>

<p>1) İbn-i Abbâs (r.a.): “Bu ikisi Mekke’de oturmak ve
konaklamakta eşittirler, ne var ki birisi, oraya daha önce gelmiştir.” Katâde
ve Saîd ibn-i Cübeyr (r.a.)’in de görüşleri budur. </p>

<p>Bunlara göre “Mekke’deki evleri kirâya vermek ve satmak
harâmdır.” âyetten delîlleri bu âyettir ki çünkü “Mekke arazîsi husûsî
mülkiyete tâbi‘ değildir, eğer husûsî mülkiyet edinilmiş olsaydı o zamân orada
hem yerli hem misâfir denk olmazdı.” demişler ve haberden delîlleri de Nebî
(s.a.v.)’in, “Mekke, kendisine önce ulaşanlara mübâhtır.” hadîs-i şerîfidir. </p>

<p>İbn-i Ömer, Ömer İbn-i Abdülazîz, Ebû Hanîfe, İshâk
el-Hanzelî (r.a.e.)’in görüşleri budur. Mescid-i Harâm ifâdesiyle Harem’in
tamamı ya‘ni Mekke kasdedilmiştir. Âyetteki “el-âkîf” kelimesi de bir delîldir
ki bu, “ikâmet eden, yerli, mukîm” demektir ki evlerde ikâmet edilir, mescidde
edilmez. Binâenaleyh Allâh (c.c.), Mescid-i Harâm ifâdesiyle Mekke’yi murâd
etmiştir, demişlerdir.</p>

<p>2) Buna göre, “Allâh insanları Mescid-i Harâm’da ibâdet
etme husûsunda eşit kıldı.” Mukîm olanın, misâfiri bundan men‘ etmesi câiz
olmadığı gibi, aksi de söz konusu değildir. </p>

<p>Nitekim Resûlullâh (s.a.v.) Efendimiz: “Ey Abdimenâf
oğulları, sizden her kim, insanların işlerinden birinde yetkili olursa o Beyt’i
tavâf eden, yâhud da, gece veyâ gündüzün herhangi bir sâatinde namâz kılan
birisini asla alıkoymasın, men‘ etmesin!” diye buyurmuşlardır. </p>

<p>Bu, Hasanü’l-Basrî ve Mücâhid (r.a.) ile “Mekke’nin
evlerinin satılabileceği”ni ileri sürenlerin görüşüdür. </p>

<p><b>(Fahrüddîn Er-Râzî (r.h.),</b></p>

<p><b>Tefsîr-i Kebîr Tercümesi, 16.c., 291-295.s.)</b></p>

<p><b>&nbsp;</b></p>

<p><b>13 OCAK 2005</b></p>

<p><b>ABDEST DUÂLARI</b></p>

<p>E‘ûzu bi’llâhi mine’ş-şeytâni’r-racîmi </p>

<p>Bi-smi’llâhi’r-rahmâni’r-rahîm</p>

<p>El-hamdü li’llâhi’llezî ce‘ale’l-mâe tahûran ve
ce‘ale’l-islâme nûran.</p>

<p>Ağza su alırken: Allâhümme’skınî min havzı nebiyyike
ke’san.</p>

<p>Burnuna su alırken: Allâhümme lâ-tüharrimnî râyihate
na‘îmike ve cenânike.</p>

<p>Yüzünü yıkarken: Allâhümme beyyız vechî bi-nûrike yevme
tebyezzu vücûhun ve tesveddu vücûh.</p>

<p>Sağ kolunu yıkarken: Allâhümme a‘tınî kitâbî bi-yemînî
ve hâsibnî hisâben yesîran.</p>

<p>Sol kolunu yıkarken: Allâhümme lâ-tu‘tinî kitabî
bi-şimâlî ve lâ-min verâi zahrî ve lâ-tuhâsibnî hisâben şedîden.</p>

<p>Başını meshederken: Allâhümme ezillenî tahte zılli
arşike.</p>

<p>Kulaklarını meshederken: Allâhümme’c‘alnî mine’llezîne
yestemi‘ûne’l-kavle fe-yettebi‘ûne ahsenehu.</p>

<p>Boynunu meshederken: Allâhümme’‘tık rakabetî
mine’n-nâri.</p>

<p>Ayaklarını yıkarken: Allâhümme sebbit kademeyye
‘alâ’s-sırâtı yevme tezûlü fîhi’l-akdâmi.</p>

<p>Abdest bittikten sonra artan abdest suyundan ayakta
kıbleye karşı biraz içip: Allâhümme’c‘alnî mine’t-tevvâbîne ve’c‘alnî
mine’l-mutedahhirîn.</p>

<p>Sübhâna’llâhi vel-hamdülillâhi velâ ilâhe illallâhü
vahdehu la şerike lehu ve eşhedü enne Muhammeden abduhu veresûluhu diye duâ
etmelidir.</p>

<p>Abdest sonunda üç def‘a Kadir sûresini okumak ve on
def‘a salavât-ı şerîfe getirmek abdestin edeblerindendir. </p>

<p><b>(Ömer Nasûhî Bilmen (rh.a.),</b></p>

<p><b>Büyük İslâm İlmihâli, 80.s.)</b></p>

<p><b>14 OCAK 2005</b></p>

<p><b>ARAFÂT VE MÜZDELİFE VAKFELERİNDE BÜTÜN
GÜNÂHLARIN AFFEDİLDİĞİ MÜJDESİ</b></p>

<p>Taberânî (r.a.), Kebîr’inde Ubâde bin es-Sâmit
(r.a.)’den Resûlullâh (s.a.v.)’in Arefe günü şöyle buyurduklarını rivâyet
etmiştir:</p>

<p>“Ey insanlar! Allâh azze ve celle, bu günde (Arefe
gününde) size ihsânda bulunup sizi bağışladı. Ancak kendi aranızda olan
mes’eleler hâriç. Kötünüze, iyiniz için ihsânda bulundu. İyinize de istediğini
verdi. Siz de Allâh’ın adıyla veriniz.”</p>

<p>İnsanlar Müzdelife’de toplanınca Resûlullâh (s.a.v.)
şöyle buyurdular: “Allâh azze ve celle, sizin iyi olanlarınızı bağışladı ve iyi
kimselerinizin kötü kimselere karşı şefâat etmelerine izin verdi. İlâhî rahmet
inip onları kuşatır. Sonra mağfiret yeryüzünde dağılır. Dilini ve elini
haramdan koruyan her tevbe edene rahmet isâbet eder. İblis ve ordusu Arafât
tepeleri üzerinde Allâh’ın onlara yaptığı şeylere bakar. Rahmet inince iblîs ve
ordusu, “Yazık bize, helâk olduk!” diye feryâd koparır.”</p>

<p>Resûlullâh (s.a.v.) şöyle buyurdu:</p>

<p>“Allâh ta‘âlâ, Arafât’ta vakfe yapanlara ihsânda
bulunur ve o kullarıyla meleklere karşı iftihâr edip: “Ey meleklerim! Saçları
dağınık, toz toprak içinde bulunan kullarıma bakınız. Uzak ülkelerden, yol
vermez geçitlerden bana geldiler. Sizi şâhid tutuyorum ki ben onların duâlarına
icâbet ettim, isteklerini kabûl ettim, kötülerine iyileri için bağışta bulundum
ve iyilerine, kendi aralarındaki hakları hâriç, benden istediklerinin tamamını
verdim.” buyurur. Hacılar, Arafât’tan inip Müzdelife’de durarak isteklerini
Allâh ta‘âlâ’ya arz ettiklerinde, Allâh ta’âlâ şöyle buyurur: “Ey meleklerim!
Kullarım durup arzu ve isteklerini arz ettiler, Sizi şâhid tutuyorum ki ben
onların duâlarına icâbet ettim, isteklerini kabûl ettim, kötülerine iyileri
için bağışta bulundum ve iyilerine benden istediklerinin tamamını verdim.
Aralarında olan mes’eleleri de ben üzerime aldım.” dedi. </p>

<p><b>(İmâm Hâfız El-Münzirî (r.h.), </b></p>

<p><b>Et-Tergîb ve’t Terhîb Tercümesi, 3.c.,
27-32.s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>15 OCAK 2005</b></p>

<p><b>&nbsp;</b></p>

<p><b>KURBÂNIN MÂHİYYETİ VE CİNSİ</b></p>

<p>Kurbân, Allâh ta‘âlâya takarrüb için kurbân niyetiyle
kesilen husûsî hayvandır. Kurbân bayramında kurbân niyetiyle kurbân kesmek;hür, mukîm, müslim, zengin olan kimse için bir vecîbedir. Zenginden maksat,
hâcet-i asliyesinden başka malı olsun olmasın en az iki yüz dirhem gümüş
mikdârı bir mala mâlik olan, ya‘ni: “Sadaka-i fıtır” ile mükellef bulunan
kimsedir. </p>

<p>Eyyâm-ı nahr’da kurbân kesmeğe kâdir olan kimse kurbân
kesmeyip de bilâhare fakîr düşse bu bâbtaki vücûb, uhdesinden sâkıt olmaz.
Kurbân kesmekle mükellefiyet için İmâm-ı A’zam (r.a.) ile Ebû Yûsuf (rh.a.)’e
göre âkil ve bülûğ şart değildir. Zengin olan çocuğun veyâ mecnûnun malından
velîsinin kurbân kesmesi lâzımdır. Fakat İmâm Muhammed (rh.a.)’e göre âkil ve
bülûğ şarttır. (İmâm-ı Mâlik ile İmâm-ı Şâfîî (r.a.)’e göre kurbân, vâcib değil
sünnet-i müekkededir.) Kurbân kesmekle kesilen hayvanların mikdârı pek artmış
olmaz. Kasaplar için kesilen hayvan sayısı azalır. O günlerde yine mu‘tad
vechile kesilmiş olur.</p>

<p>Kendi zevkleri uğrunda her gün binlerce hayvanât
kesilmesini çok görmeyenlerin, senede bir def‘a Allâh (c.c.)’ün rızâsı için bir
kısım hayvanların fukarâ menfaatine olarak kurbân nâmiyle kesilmesini çok
görmeleri doğrusu büyük bir düşüncesizliktir. Kurbanlar; yalnız koyun ve keçi
ile deve, sığır hayvanlarından kesilebilir. Koyun cinsinin erkeğini kurban
etmek efdaldir. Keçinin, devenin veya sığırın erkeği ile dişisi etçe veya
kıymetçe müsâvî olsalar dişisinin kurban edilmesi efdaldir. Koyun ile keçi ya
birer yaşını bitirmiş bulunmalı veya koyunlar yedi sekiz aylık olduğu halde
birer yaşındaymış gibi gösterişli olmalıdır. Deve en az beş yaşını, sığır da
iki yaşını bitirmiş bulunmalıdır. Tavuk, horoz, kaz gibi ehlî hayvanlar, kurban
olamaz. Bunları kurban niyetiyle kesmek tahrimen mekruhtur. Etleri yenilen
vahşi hayvanlar da kurban olamaz. Bir koyun veya keçi, yalnız bir kişi namına
kurban olabilir. Bir deve veya bir sığır ise birden yedi kişi namına kadar
kurban olabilir.</p>

<p><b>(Ömer Nasûhî Bilmen (rh.a.), Büyük İslâm
İlmihâli, 410. s.)</b></p>

<p>&nbsp;</p>

<p><b>&nbsp;</b></p>

<p><b>&nbsp;</b></p>

<p><b>16 OCAK 2005</b></p>

<p><b>BAYRAM GÜNÜ YAPACAKLARIMIZ</b></p>

<p>Bayram günlerinde erken kalkmak, yıkanmak,
misvâklanmak, gül yağı gibi temiz, güzel kokulu şeyler sürünmek, giyinmesi
mübâh elbiselerin, herkes hâlince en güzelini giyinmek, Hakk ta‘âlânın
ni‘metlerine şükür için ferah ve sürur göstermek, rast gelecek din kardeşlerine
karşı, güler yüzlü bulunmak, mümkün mertebe fazla sadaka vermek, bayram
gecelerini ibâdetle ihyâ etmek müstehap, müstahsen bulunmuştur.</p>

<p>Kurbân bayramı namâzını ta‘cîl (ilk vaktinde kılmak)
müstehaptır. Kurbân bayramında namâz kılınmadıkça bir şey yenilmemesi
müstehâptır. Esah olan kavle göre bu husûsta kurbân kesecek kimse ile
kesmeyecek kimse müsâvîdir. Kurbân kesecek kimsenin keseceği kurbân etiyle
taama başlaması daha muvâfıktır. Bununla berâber namâzdan evvel bir şey yenilmesinde
de bir kerâhet yoktur.</p>

<p>Bayram günü câmi‘-i şerîfe sükûn ve temkîn ile gidilir.
Namâza giderken Ramazân bayramında gizlice, Kurbân bayramında da açıkça tekbîr
alınması, namâzdan sonra da mümkün ise başka bir yoldan ikametgâha dönülmesi
mendûptur.</p>

<p>Bayram günlerinde müslümânların birbirini tebrîk ve
tehniye etmesi, birbiriyle musafâha yapması, birbirine: gafera’llâhu lenâ ve
leküm ya‘nî: Allâh ta‘âlâ bizi de sizi de mağfiretine nâil buyursun, veyâ
tekabbela’llâhu ta‘âlâ minnâ ve minküm ya‘nî Allâh ta‘âlâ bizden ve sizden
kabûl buyursun gibi bir vechile duâda bulunması da mendûbtur.</p>

<p><b>(Ömer Nasûhî Bilmen (rh.a.),</b></p>

<p><b>Büyük İslâm İlmihali, 168-170. s.)</b></p>

<p><b>HADÎS-İ ŞERÎF</b></p>

<p>“Kurban
bayramı günü, sıla-i rahim dışında Âdemoğlu, kurban kanı akıtmaktan daha üstün
bir amelde bulunamaz. </p>

<p>(Taberânî)</p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>17 OCAK 2005</b></p>

<p><b>AREFE GÜNÜ VE GECESİNİN FAZÎLETLERİ</b></p>

<p>İbn-i Mâce (rh.a.) Ebû Umâme (r.a.)’den rivâyet ettiği
bir hadîs-i şerîfte Resûlu’llâh (s.a.v.) Hazretleri: “Bayram gecelerini
ibâdetle geçiren kimsenin kalbi, kalblerin öldüğü günde ölmez.” buyurmuşlardır.
Âlimin biri şöyle diyor: “Dünyanın beş gününde mihnet ve meşakkat çeken
âhirette mihnet ve meşakkat çekmez. Bu beş gün ise: Arefe, aşûre, cum‘a ve
bayram günleridir.” Arefe gününü gafletle geçirmeyip tövbe, ibâdet ve zikirle
geçirmek, Hakk ta‘âlâdan helâl rızık, sâlih amellerle dolu uzun bir ömür ve
cennette cemâlu’llâh ile müşerref olmağı istemeliyiz. Arefe ve bayram
günlerinde kabirleri ziyâret etmeli, ölülerimizin rûhları, Fâtihalarla yâd
edilmelidir. Kur’ân-ı kerîm okumağı artırarak Peygamber (s.a.v.) Efendimiz
zamanından günümüze kadar gelmiş geçmiş bütün mü’minlerin rûhlarına ithâf
edilmelidir.</p>

<p><b>TEŞRÎK TEKBÎRLERİ</b></p>

<p>Kurbân bayramının arefe gününün sabah namâzından
i‘tibâren bayramın dördüncü gününün ikindi namâzına kadar yirmi üç vakit farz
namâzını müte‘âkib bir def‘a: “Allâhü ekber, allâhü ekber, lâ-ilâhe illâ’llâhu
va’llâhu ekber, allâhu ekber ve li’llâhi’l-hamd” diye tekbîr alınır ki, buna da
(tekbîr-i teşrîk) denir. Teşrîk tekbîrleri, fukahânın birçoğuna göre vâciptir.
Sünnet diyenler de vardır.</p>

<p><b>(Ömer Nasûhî Bilmen (rh.a.),</b></p>

<p><b>Büyük İslâm İlmihâli, 166. s.)</b></p>

<p><b>AREFE GÜNÜ DUÂSI</b></p>

<p>Hazret-i Peygamber (s.a.v.), arefe günü en ziyâde şöyle
derlerdi:</p>

<p>Lâ-ilâhe illâ’llâhü vahdehu lâ-şerîke lehu.
Lehü’l-mülkü ve lehü’l-hamdü bi-yedihi’l-hayru, ve hüve ‘alâ külli şey’in
kadîrun.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Duâlar ve Zikirler, 133. s.)</b></p>

<p><b>18 OCAK 2005</b></p>

<p><b>BAYRAM NAMAZININ KILINIŞI</b></p>

<p>Bayram namazı iki rek‘attır. Cemâatle cehren (açıktan)
kılınır. İki rek‘at bayram namazına, imâma uymaya niyyet edip Allâhü ekber diye
iftitâh tekbîri alınır. </p>

<p>Eller bağlanıp sübhâneke’llâhümme... okunur, sonra imâm
açıktan, cemâat gizlice Allâhü ekber diye üç def’a tekbîr alır, her tekbîrde
eller kulak hizasına kaldırılıp yanlara salınır. Üçüncü tekbîrden sonra eller
bağlanarak, imâm açıktan Fâtiha ile bir mikdâr Kur’ân okur. Allâhü ekberi
açıktan diyerek bilindiği gibi rükû ve secdeler yapılır. </p>

<p>Sonra tekbîr alınarak ikinci rek‘ata kalkılır. İmâm
Fâtiha ve bir mikdâr daha Kur’ân okur, tekrâr üç def‘a eller kaldırılarak
birinci rek’atte olduğu gibi tekbîr alınır. Dördüncüde Allâhü ekber diyerek
rükû‘ ve secdelere varılır. </p>

<p>Sonra da oturup ettehıyyatü.... allâhümme salli ve
barik, rabbenâ âtinâ... rabbenâ’ğfirlî... duâları gizlice okunup iki tarafa
imâmla berâber selâm verilerek namaz tamamlanır.</p>

<p>Birinci rek‘atin rükûsuna varmış olan imâma yetişen
kimse, ellerini kaldırmadan, bayram tekbîrlerini rükûsunda alır. İmâmla kıyâma
kalkar, imâmla berâber tekbîrlere iştirâk eder. İkinci rek‘atine, yetişen
kimse, birinci rek‘ati kazâya kalkınca evvela besmele çeker ve bir mikdâr
Kur’ân okur, sonra tekbîrleri alır, namazını tamamlar.</p>

<p>İmâm, bayram namazından sonra minbere çıkar,
oturmaksızın, hutbeye başlar. Cemâat de hutbeyi dinler ve hutbeden sonra duâ
edilerek bayram namazı tamamlanmış olur.</p>

<p>(Ömer Nasûhî Bilmen (rh.a.),</p>

<p>Büyük İslâm İlmihâli, 167. s.)</p>

<p><b>&nbsp;</b></p>

<p><b>&nbsp;</b></p>

<p><b>19 OCAK 2005</b></p>

<p><b>KURBÂNLIK HAYVANI KESME ÂDÂBI</b></p>

<p>Kurbanın kesilecek zamanı eyyam-ı nahrdır. Yani; Kurban
bayramı birinci, ikinci, üçüncü günüdür. Fakat birinci gününde kesilmesi
efdaldir. Kurbân kesecek kimse, tırnaklarını ve saçlarını kesmeyi te’hir eder.
Bu mendûbtur. Fakat bu te’hir kerâheti celbedecek bir müddette olmamalıdır. </p>

<p>Kurbânlık hayvan, kesilecek yere rıfk ile
götürülmelidir. Kurbânlık hayvana eziyyet edilmemeli ve zahmet verilmeden
kesilmelidir. Meşrû sûrette boğazlama, nefes borusunu ve “merî” denilen yemek
ve içmek borusunu ve bunların arasında bulunup “veced” denilen iki damarını
kesmek sûretiyle, İmâm-ı A’zam (r.a.)’e göre kâfîdir. Hayvanları boğazlayıp
damarlarını kesip kanlarını akıtacak âlet, hayvana zahmet vermeyecektir.
Hayvanı, boynunun altından değil; üstünden kesmek ve daha soğumadan kafasını
tamamen kesip derisini soymak da mekrûhtur. Hayvanı boğazlarken “bi’smi’llâh”
demek lâzımdır. “Allâhü Ekber”, “Allâhü A‘zam” veyâ “Allâh” denilmesi kifâyet
eder. “Bismillâhi Allâhü Ekber” denilmesi müstehâbdır.</p>

<p>Hayvanı, kıble cihetine çevirerek kesmek sünnet
olduğundan terki mekrûhtur. “Besmele” kasden terk edilirse; hayvanın eti
yenilmez, harâm olur. Fakat unutma neticesinde “Besmele” terk edilirse
boğazlanan hayvanın yenilmesinde mâni olmaz. Kurbânlık hayvanı sâhibi
kesmelidir; elinden gelmiyorsa vekâletle başkasına kestirebilir. Kesimde
başında bulunmalı ve okunması gerekenleri okumalıdır. Kurbân etini sâhibi
yiyebilir. Fakîr olmayan kimselere yedirebilir. Efdâl olan kurbân etini üçe
bölmek, bir parçasını evine, bir parçasını yakınlarına, komşularına vs.’ye, bir
parçasını da fakîrlere vermektir. Eğer nüfûsu kalabalık ise, kurbânın tamamını
evinde alıkoyabilir.</p>

<p>Kurbânın sütünü, derisini, etini satıp parasını almak,
veyâhûd demirbaş olmayan bir şeyle değiştirmek mekrûhtur. Yapılırsa karşılığı
tasadduk edilmelidir. Kasaplık ücreti de verilemez. Cemiyetimizde ilim tahsil
edilen veyâ İslâmî faaliyet yapan hayır kurumlarına kurbân eti veyâ canlı
olarak verilebilir. Çevreyi iyi araştırmalı, aylardır et yüzü görmeyen
fakîrlerin, garibânların doyurulması için a’zamî gayret gösterilmelidir.</p>

<p>Kesilen bir hayvanın ödü, bezi, bevl torbası, tenasül
uzvu, husyeleri ise mekruhtur, bunları yememelidir.</p>

<p><b>(Ömer Nasûhî Bilmen (rh.a.), Büyük İslâm
İlmihâli, 412-6. s.)</b></p>

<p><b>&nbsp;</b></p>

<p><b>20 OCAK 2005</b></p>

<p><b>RÜKN-İ YEMÂNÎ’NÎN VE RÜKN-İ ESVED’İN</b></p>

<p><b>İSTİLÂMI MÜSTEHABBDIR</b></p>

<p>Sâlim bin Abdullâh (r.a.), babasından naklen haber
verdi ki babası: “Resûlullâh (s.a.v.), Beyt’in rükünlerinden Rükn-i Esved ile
ondan sonra gelen Cumahlılar’ın evleri tarafındaki rükünden başka bir yeri
istilâm etmezdi.” demiş.</p>

<p>Nâfi‘ (r.a.), İbn-i Ömer (r.a.)’dan rivâyet etti. İbn-i
Ömer (r.a.) şöyle demiş: “Bu iki rüknü (ya‘ni) Rükn-i Yemânî ile Hacer-i
Esved’i, Resûlullâh (s.a.v.)’in istilâm buyurduklarını gördüm göreli ne
şiddette ne de serbest zamânda istilâmı terk ettim.” </p>

<p>Ubeydullâh (r.a.)’den o da Nâfi‘ (r.a.)’den naklen
rivâyet etti. Nâfi‘ (r.a.) şöyle dedi: “İbn-i Ömer (r.a.)’nın eliyle Hacerü’l
Esved’i istilâmda bulunduğunu gördüm göreli terk etmedim.” dedi. </p>

<p>Bu hadîs-i şerîfi Buhârî ile Nesaî, hacc bahsinde
tahrîç etmişlerdir. </p>

<p>Rükn-i Yemânî’nin fazîleti, İbrâhim (a.s.)’ın kurduğu
temel üzerinde bulunmasıdır. Rükn-i Esved’in ise iki fazîleti vardır ki bunlar:Hz. İbrâhîm (a.s.)’ın kurduğu temel üzerinde bulunması ve Hacer-i Esved’in bu
köşede bulunmasıdır. Bundan dolayı Rükni Esved’in iki meziyet ve fâzileti
olduğu için Hacerü’l Esved öpülür ve istilâm edilir. Rükn-i Yemânî’nin bir
fâzileti olduğu için yalnız istilâm edilir. </p>

<p>Nevevî (r.h.) “Bu iki Rükn-i Yemânî’yi istilâm etmenin
müstehabb olduğunda, ümmetin bütün ulemâsı müttefiktir. Öteki iki rüknün de
istilâm edilmeyeceğinde de cumhûr ulemâ müttefîktir.” </p>

<p>“Rüknü meshetmek”ten murâd: İstilâm’dır. </p>

<p><b>(Sahîh-i Müslim,</b></p>

<p><b>Terc. Ahmed Dâvudoğlu (rh.a.), 6.c.,
529-533.s.)</b></p>

<p><b>&nbsp;</b></p>

<p><b>21 OCAK 2005</b></p>

<p><b>TAHÂRETİN FAZÎLETİ</b></p>

<p>Allâh ta‘âlâ buyuruyor ki: “Muhakkak ki, Allah, çok
tövbe edenleri ve temiz olanları sever.” (Bakara s.
222.â.) Peygamber (s.a.v.) Efendimiz de buyuruyor ki: “Temizlik
müslümânlığın yarısıdır.” Ve yine buyuruyor ki: “Müslümânlık temizliğin üzerine
kurulmuştur.” </p>

<p>O halde, temizliğin bütün bu fazîleti ve büyüklüğü
yalnız beden ve elbisedeki su ile olan temizlikte zannedilmesin. Temizlik dört
derecedir:</p>

<p>Birinci derece, kalbin özünün Allâh ta‘âlâdan gayrı bir
şeyden temizlenmesidir. Nitekim Allâh ta‘âlâ buyuruyor ki: “Allâh de, ve onları
kendi oyunlarına bırak” (En‘am s. 91.â.) Bundan
maksâd şudur: Kalb Allâh ta‘âlânın gayrisinden temizlenirse, Allâh ta‘âlâ ile
meşgûl olur, ona dalar. Bu da, “lâ ilâhe illallâh” kelimesinin hakîkatidir. Bu,
sıddîkların îman derecesidir. </p>

<p>İkinci derece de kalbin dışının, hased, kibir, riyâ,
hırs, düşmanlık, gösteriş için süslenmek ve buna benzer kötü ahlâklardan
temizlenmesidir. Ancak böylece, tevâzu‘, kanaat, tövbe, sabır; korku, ümîd,
muhabbet ve buna benzer iyi sıfatlarla ahlâklanabilir. Bu muttakî olanların
îmân derecesidir. </p>

<p>Üçüncü derece, bedenin uzuvlarının, gıybet, yalan,
haram yemek, hıyânet etmek, nâmahreme bakmak ve bunun gibi günâhlardan
temizlenmesidir. Böylece, her işte edebli ve emre a‘mâde olur. Bu, zâhidlerin
îmân derecesidir. </p>

<p>Dördüncü derece, elbisenin ve bedenin necâsetten
temizlenmesidir. Ancak böylece beden, rükû‘, secde ve namazın diğer şartlarıyla
süslenir, ziynetlenir. Bu, bir müslümânın temizlik derecesidir. Kâfir ile
müslümân arasındaki fark buna riâyet etmektir. </p>

<p><b>(Huccetü’l İslâm İmâm-ı Gazâlî (k.s.),</b></p>

<p><b>Kimyâ-yı Saâdet, 1.c., 109.s.)</b></p>

<p><b>22 OCAK 2005</b></p>

<p><b>MÜSLÜMÂN MÜSLÜMÂNIN KARDEŞİDİR</b></p>

<p>Resûlullâh (s.a.v.) şöyle buyurmuşlardır: “Müslümân
müslümânın kardeşidir. Ona zulmetmez; onu tehlikeye atmaz. Bir kimse din
kardeşinin hâcetinde bulunursa, Allâh da onun hâcetinde bulunur. Her kim bir
müslümânın bir sıkıntısını giderirse, onun sebebiyle Allâh kendisinden kıyâmet
sıkıntılarından birini giderir ve her kim bir müslümânın suçunu örtbas ederse,
kıyâmet gününde Allâh onu örtbas eder.” (Buhârî, Tirmizî)</p>

<p>Müslümânların kardeşliği İslâmiyet i‘tibâriyledir.
Aralarında ittifak ve mutâbakat bulunan iki şeye Arapça’da kardeş denilir.
Müslümân ta‘biri: Hür, köle, baliğ ve mümeyyiz olan her ferde şâmildir.
Binâenaleyh kölelerle sâhibleri de kardeştir.</p>

<p>“Ona zulmetmez…” cümlesi emir ma‘nasındadır ve te’kît
kâbilindendir. Çünkü müslümânın müslümâna zulmetmesi haramdır. Mazlûma yardım
etmek farz-ı kifâyedir. Devlet başkanına ise farz-ı ayındır.</p>

<p>Müslümânın suçunu örtbas etmek, kendisine gizlice
tenbih ve nasîhatte bulunmaya ma‘ni değildir. Bu hüküm âşikâre suç işlemeyenler
hakkındadır. Zamanımızda olduğu gibi, her suçu pervasızca göz önünde yapanlar
bundan hariçtir. Bunlara fasık denilir ki, gıybetleri mübâhtır. </p>

<p>Resûlullâh (s.a.v.) bu husûsda: </p>

<p>“Fâciri, âlem bilip dururken anmaktan çekinmiyor
musunuz? Onu kendisinde bulunan ma‘rifetiyle anın ki insanlar ondan sakınsın.”
buyurmuştur.</p>

<p>Bir kimsenin gam ve kederini, sıkıntısını gidermek,
malla, canla veyâ mevkî ile olabilir. </p>

<p><b>(Sahih-i Müslim,</b></p>

<p><b>Terc. A. Dâvudoğlu (rh.a.), 10.c., 530.s.)</b></p>

<p><b>&nbsp;</b></p>

<p><b>&nbsp;</b></p>

<p><b>23 OCAK 2005</b></p>

<p><b>YEMEK DUÂSI</b></p>

<p>El-hamdü li’llâh el-hamdü li’llâh ellezî et‘amenâ ve
sekânâ ve ce‘alenâ mine’l-müslimîne.</p>

<p>Allâhümma’ğfir ve’rhâm va’hfez sâhibe’t-ta‘âmi
ve’l-âkilîn ve li-men sa‘â fîhi ve li-cemî‘i’l-mü’minîne ve’l-mü’minât,
ve’l-müslimîne ve’l-müslimât el-ahyâu minhüm ve’l-emvât bi-rahmetike yâ
erhame’r-rahimîne.</p>

<p>Allâhümme nevvîr kulûbenâ bi-envâri mahabbetike ve
zikrike ve şükrike yâ zê’l-celâli ve’l-ikrâmi.</p>

<p>Allâhümme ahyinâ hayaten tayyibeten bi’s-sıhhati
ve’s-selâmeti ve’l-‘afve ve’l-‘âfiyete fî’d-dîni ve’d-dünyâ ve’l-âhireti.
İnneke ‘alâ külli şey’in kâdîrin.</p>

<p>Allâhümme innâ nes’elüke tamâmen ni‘meti ve
devâme’l-‘âfiyeti ve’rzüknâ hüsne’l-hâtimeti. Allâhümme zid ve lâ-tenkus
bi-hurmeti’n-nebîyyî sallâ’llâhu ‘aleyhi ve sellem ve bi-hurmeti sirri
sûreti’l-fâtiha.</p>

<p><b>ABDEST DUÂSI</b></p>

<p>Abdest aldıktan sonra şu duâyı okumak müstehabbdır.</p>

<p>Sübhâna’llâh, ve’l-hamdü li’llâh, e’stağfiru’llâh, ve
eşhedü en lâ-ilâhe illâ’llâhu vahdehu lâ-şerîke lehu ve eşhedü enne muhammeden
‘abduhu ve resûlühu. Ya‘nî: Sübhânsın Allâhım, hamd sanadır. Senden başka ilâh
olmadığına şahâdet ederim. Sana istiğfâr eder, sana tevbe ederim. Muhammed
(s.a.v.)’in senin kulun ve Resûlün olduğuna şahâdet ederim.” Bu duânın çok
fazîletli olduğu rivâyet edilmiştir.</p>

<p>İbn-i Mes‘ûd (r.a.), Resûlu’llâh (s.a.v.) Efendimizin
şöyle buyurduklarını rivâyet etti: Eşhedü en lâ-ilâhe illâ’llâhu vahdehu
lâ-şerîke lehu ve eşhedü enne muhammeden ‘abduhu ve resûlühu. Ya‘nî: “Abdest
alan biriniz şöyle desin: Şahâdet ederim ki Allâh’tan başka ilâh yoktur ve
Muhammed (s.a.v.) Allâh’ın kulu ve Resûlüdür. Ve bundan sonra salavât okusun.
Böyle yapan kimseye rahmet kapıları açılır.</p>

<p>Abdest alan kimsenin, kendisini tamâmen abdeste vermesi
ve hiçbir söz konuşmaması gerekir; zîrâ abdestle Rabbini ziyâreti murâd
etmektedir.</p>

<p><b>(Fakîh Ebû’l-Leys es-Semerkandî (r.h.),</b></p>

<p><b>Bustânu’l-‘Ârifîn, 838-839. s.)</b></p>

<p><b>&nbsp;</b></p>

<p><b>24 OCAK 2005</b></p>

<p><b>MA‘RİFET, TEVHÎD, ÎMÂN, İSLÂM</b></p>

<p>Vücûdun bütün a‘zâlarına yayılan o nûr, emirleri yerine
getirmek ve yasaklardan sakınmak husûsunda kulu muhâkeme eder. Ya‘ni kulu öyle
murâkabe eder (denetler) ki kulun, emirleri yerine getirmesini ve yasaklardan
da şiddetle kaçınmasını ister. Kulun, bu isteğe müsbet cevâb vermesi sebebiyle
o kul, mü’min ve müttakî olur. Nihâyet Allâh ta‘âlânın Hucurât sûresi, 13.
âyette haber verdiği “İnne ekremeküm ‘ındellâhi etkâküm” ya‘ni “Allâh katında
sizin en değerli ve üstün olanınız; Allâh’tan en çok korkanınızdır.” İlâhî
hükmünün altına girer. Hattâ Resûl-i Ekrem (s.a.v.) Efendimize, Hz. Enes
(r.a.)’den rivâyet edildiğine göre, suâl edildi ki:</p>

<p>“- Yâ Resûlallâh, senin âlin kimdir?” Aleyhissalâtü
ve’s-selam Efendimiz buyurdular ki:</p>

<p>“Îmân eden herkestir.” (Şeybânî
(r.h.), Temyîzüt’t-Tayyîb, 6.s.)</p>

<p>Eğer kul, bu istekleri kabûl etmezse, takvâ ondan yok
olur ve o kul, günâhları işlemesi sebebiyle fâsık ismini alır. Fâsık olduğu
için de o kulun âkıbetinden korkulur. Îmânının hâlis olmaması muhtemel olur.</p>

<p>Burada dört adet düğüm vardır: Tevhîd, Mâ’rifet, Îmân,
İslâm. Aslında bunlar bir değildir; birbirlerine zıdd da değildir. hepsi bir
kimsede toplandığında o kimsede din ikmâl olur. Böyle bir kimseye de dîndâr
kimse denilir. Bu husûs:</p>

<p>“Allâh katında dîn, yalnız İslâm’dır.” (Âl-i İmrân s. 19.â.) âyet-i celîlesinin ma‘nâsıdır.</p>

<p>Ebû Mansûr el-Mâtûrîdî (r.a.) derler ki: “Kim, îmânın
esâslarını, kesinlikle bilir de ikrâr ederse; o mü’mindir: Çünkü o, doğru şey
üzerinde akid yapmıştır.” Kesinlikle bilmek, îmânın esâslarını dil ile
ikrârdır; inanmak da, dil ile ikrâr ettiği bu esâsları kalb ile tasdîk
etmektir. Îmânın esâslarını diliyle ikrâra imkân sâhibi iken, ikrâr etmezse
yalnızca kalbiyle kabûl ederse veya diliyle ikrâr edip kalbiyle tasdîk etmezse
o kimse Mâtûrîdî hazretlerine göre mü’min de, müslim de sayılmaz. </p>

<p><b>(İmâm-ı Mâtûrîdî (r.h.), Fıkhu’l-Ekber
Şerhi, 34-38. s.)</b></p>

<p><b>&nbsp;</b></p>

<p><b>&nbsp;</b></p>

<p><b>&nbsp;</b></p>

<p><b>25 OCAK 2005</b></p>

<p><b>BİLE BİLE HAKKI BATILLA ÖRTMEYİNİZ!</b></p>

<p>“Hakkı bâtılla karıştırmayın ve hakkı bildiğiniz halde
saklamayın!” (Bakara s. 42.â.) Yahudîler
hasedlerinden nâşi hakkı tebdil ile bâtılı tervîc ederek halkın zihinlerini
iğfale çalıştıklarından Cenâb-ı Hakk bu âyet-i celîle ile onları telbîsinden
nehyetmiştir. Yahudîler hakkında her ne kadar bu âyet-i celîle nazil olmuşsa da
hükmü umûmî olduğundan her mü’min de hakkı bâtıla karışdırmaktan
nehyolunmuştur. Binâenaleyh gerek şahsî ve gerekse başkasına müteallik
husûsatda ve gerekse menâfi-i umûmiyeye âid ahvalde hakkı bâtıla karıştırmak ve
bâtılı yani haksız bir şeyi tervîc ile kabûl etmek ve hakkı setretmekten
bilcümle mü’minler memnu’durlar.</p>

<p>“O kimseler ki, onlar Allâh’ın kitabından inzal ettiği
ahkâmı saklarlar ve sakladıkları ahkâm mukabilinde az para alır ve onunla
intifa’ ederler. İşte şu ahkâmı saklayan kimseler yemezler ancak karınlarında
ateş yerler ve kıyâmet gününde Allâh ta‘âlâ onlara nazar-ı inâyetle söz
söylemez ve onları tezkiye etmez. Onlar için azâb-ı elîm vardır.” (Bakara s. 174.â.)</p>

<p>Bu âyet-i celîlenin hükmü umûmî olduğundan Kur’ân-ı
azîmü’ş-şânın ahkâmını da kendi aklına göre te’vîl edenler ve bâtılı tervice
çalışanlar ve kendi menfaati ve başkalarının keyfi için âyet-i celîleyi yalan
yanlış tefsîre kalkışanlar bu âyet-i celîlede beyan buyurulan azâb-ı elîme
duçar olacaklardır. Bu âyet-i celîlede Kitabullâhın ahkâmını saklayanların dört
sûretle azâba müstehak oldukları beyân olunmuştur.</p>

<p>1- Karınları  dolusu ateş ekl etmeleridir. Çünkü harâm
lokma yemek için ahkâm-ı ilâhîyi tağyîr ile mukabilinde aldıkları para ateş
mesâbesinde olacağından âhiretde dahi karınları dolusu ateş yiyeceklerdir. 2-
Vâcib ta‘âlâ ve tekaddes hazretleri onlara kıyâmet gününde lûtuf ile söz
söylemeyip gazâb ile tekellüm edecektir. 3- Hakk ta‘âlâ hazretleri onları
günâhlarından tathîr etmeyip senâ etmemiştir. 4- Acıdıcı azâb ile muazzeb
olacağı beyan olunmuştur.</p>

<p>Hulâsa: Mesâil-i dîniyyeyi saklamak harâm olup mesâil-i
diniyyeyi izhâr etmek ve muhtaç olanlara öğretmek de bir âlim için vâcib olduğu
bu âyet-i celîleden müstefâd olunmaktadır.</p>

<p><b>(Hz. Mahmûd Sâmî Ramazânoğlu (k.s.),</b></p>

<p><b>Musâhabe, 2.c., 48-54.s.)</b></p>

<p><b>26 OCAK 2005</b></p>

<p><b>ASHAB (R.A.E.)’NİN</b></p>

<p><b>HZ. PEYGAMBER (S.A.V.)’E BAĞLILIĞI</b></p>

<p>Bedir gazvesi için hareket eden İslâm ordusunda,
Peygamber (s.a.v.) Efendimiz istişare için ensâr (r.a.)’ün fikrini de sormak
üzere:</p>

<p>- “Ey nâs! Siz de bu husûsda re’y ve mütalâalarınızı
bildirseniz?” diye buyurdu.</p>

<p>Sa‘d ibn-i Mu‘az (r.a.) ayağa kalkarak:</p>

<p>- “Yâ Resûlallâh (s.a.v.)! Bu hitâbla bizleri mi murâd
buyuruyorsunuz?” diye sorunca Resûlullâh (s.a.v.) Efendimiz de “Evet” diye
tasdik buyurması üzerine, Sa‘d ibn-i Mu‘az (r.a.):</p>

<p>- “Yâ Resûlallâh (s.a.v.)! Biz sana inândık, Taraf-ı
Bâri’den getirdiğin Kur’an’ın hak olduğuna i‘tikâd ve i‘timâd ettik ve sana
itaat ve ittibâ etmek üzere ahd ü mîsâk eyledik. Nasıl dilersen o sûrette
hareket et, bize emret, biz seninle beraberiz. Seni gönderen Allâh (c.c.) hakkı
için eğer denize girer isen seninle beraber gireriz, hiç birimiz geri kalmayız,
biz düşmâna varmaktan çekinmeyiz. Muhârebe vaktinde geri dönmeyiz. Yâ
Resûlallâh (s.a.v.), biz harbde sebat etmesini, sadâkat göstermesini biliriz.
Düşmânla karşılaştığımızda Cenâb-ı Hakk’tan umarız ki, ensâr câmiasının elinden
seni memnûn ve mesrûr edecek şehâmet hârikaları gösterecektir. Hemen ‘alâ
bereketillâh bizimle beraber düşmân üzerine azîmet buyurunuz!” deyince,
Resûlullâh (s.a.v.) Efendimiz, Sa‘d ibn-i Mu‘az (r.a.)’in bu metin sözlerinden
fevkalâde memnûn olarak:</p>

<p>- “Öyle ise haydi Allâh (c.c.)’ün bereket ve saadetine
doğru yürüyünüz. Size müjde ederim ki: Allâh ta‘âlâ hazretleri bu iki tâifenin
gayr-i muayyen birini kat‘î sûrette va‘d etmiştir. Binânealeyh zafer
muhakkaktır. Vallâhi ben sanki o Kureyş kavminin harb meydânında düşüp telef
olacakları yerleri görüyor gibiyim!” diye buyurdu.</p>

<p><b>(Hazreti Mahmûd Sâmî Ramazânoğlu (k.s.),</b></p>

<p><b>Bedir Gazvesi, 32.s.)</b></p>

<p><b>&nbsp;</b></p>

<p><b>27 OCAK 2005</b></p>

<p><b>ÎMÂNIN ŞU‘BELERİ</b></p>

<p>Ebû Hüreyre (r.a.)’den, Fahr-i Kâinât (s.a.v.): “Îmân,
yetmiş küsur şu‘bedir. Utanmak da îmândan bir şu‘bedir.” buyurmuşlardır. Îmânın
aslı kalple tasdîk, dille ikrârdır. Lâkin îmân-ı kâmil kalple tasdîk, dille
ikrâr ve a‘zâ ile amelin mecmûudur. Yani îmân üç kısımdır: Birinci kısım:İ‘tikâda âid olup otuz şu‘bedir: 1- Allâh (c.c.)’e îmân, zâtına, sıfatlarına ve
birliğine inanmak buna dâhildir. 2- Allâh (c.c.)’den başka her şeyin hâdis
olduğuna inânmak. 3- Allâh (c.c.)’ün meleklerine îmân. 4- Kitaplarına îmân. 5-
Peygamberlerine îmân. 6- Kadere, hayrına şerrine îmân. 7- Âhiret gününe îmân.
Kabirde suâl, kabir azâbı, dirilmek, mahşer yerine gitmek, hesâb vermek,
amellerin tartılması ve sırat gibi şeylere inânmak bu şu‘beye dâhildir. 8-
Allâh (c.c.)’ün cennet va‘dine ve cennetteki ebedî hayata îmân. 9- Cehennem
ateşiyle tehdîde, cehennem azâbına ve o azâbın kâfirler hakkında sonu
olmadığına îmân. 10- Allâh (c.c.)’ü sevmek. 11- Allâh (c.c.) için birbirini
sevmek ve Allâh (c.c.) için bir birine buğzetmek. Allâh (c.c.) için sevmek de
gerek muhacirin gerekse ensâr bütün ashab-ı kirâm ile Peygamber (s.a.v.)’in
akraba ve sülâle-i tâhiresini sevmek de dahildir. 12- Peygamber (s.a.v.)’i
sevmek, O’na salevât getirmek ve sünnetine tâbî olmak buna dahildir. 13- İhlâs
ve samîmîyet. Riyâ ve nifâkı terk etmek buna dâhildir. 14- Günâhlarına pişman
olup tevbe etmek. 15- Allâh (c.c.)’den korkmak. 16- O (c.c.)’ün rahmetini ümîd
etmek. 17- Rahmetinden ümidi kesmemek. 18- Allâh (c.c.)’e şükretmek. 19-
Vefakâr olmak. 20- Belâya sabretmek. 21- Mütevâzî olmak. Büyüklere hürmet
göstermek buna dahildir. 22- Şefkatli ve merhametli olmak. Küçüklere şefkat
buna dahildir. 23- Allâh (c.c.)’ün kazasına râzî olmak. 24- Allâh (c.c.)’e
tevekkül etmek. 25- Kendini beğenmemek. 26- Kin ve garezi terketmek. 27- Hasedi
terketmek. 28- Gadablanmamak. 29- Hıyânet etmemek. Hîle ve sû-i zannı terk
etmek buna dahildir. 30- Dünyâya dalmamak. Hâsılı fazilet veyâ rezâlet nâmına
burada zikredilmeyen bir kalp ameli bulunursa bilmeli ki bu ziyâde zâhire
göredir. Hakîkatte ziyâde sanılan o şey, zikredilen fasıllardan birine râcîdir.
İkinci kısım: Dilin amellerine râcî olup yedi nevîdir: 1- Kelime-i tevhîdi
diliyle söylemek. 2- Kur’an okumak. 3- İlim öğrenmek. 4- İlmi öğretmek. 5- Duâ
etmek. 6- Zikirde bulunmak. İstiğfar buna dahildir. 7- Lağv yani bâtıl
sözlerden sakınmak.</p>

<p><b>(M. Yûsuf Kandehlevî (rh.a.),</b></p>

<p><b>Hadîslerle Müslümânlık, 1.c., 240.s.)</b></p>

<p><b>&nbsp;</b></p>

<p><b>28 OCAK 2005</b></p>

<p><b>BEDEN TEMİZLİĞİ</b></p>

<p>Bedenin fazlalıklardan temizlenmesi yedidir:</p>

<p>1) Saçlar: Memleketin ileri gelenlerinden değil ise,
saçını tıraş etmek temizliğe daha uygundur. Fakat ba‘zan kesmeli, ba‘zan uzatmalıdır.
Her tarafından saçını uzatıp salıvermek harb edenlerin âdetidir. Bunun mekrûh
ve yasak olduğu bildirilmiştir.</p>

<p>2) Bıyığı dudağı hizâsına kadar getirmek sünnet, daha
uzatmak yasaktır.</p>

<p>3) Koltuk altındaki kılları kırk günde bir yolmak
koparmak sünnettir. Başlangıçta âdet ederse kolay olur. Bunu âdet etmediyse,
tıraş etmek daha iyidir. Kendisini acıtmamalıdır.</p>

<p>4) Kaba avret yerindeki kılları, kalsiyum oksitle izâle
etmek veyâ kesmek, tıraş etmek sünnettir. Kırk günü geçirmemelidir.</p>

<p>5) Tırnakları kesmek sünnettir. Çünkü böyle olunca,
tırnak aralarına kir toplanmaz. Eğer az bir kir birikirse, abdeste zarar
vermez. Çünkü Resûlullâh (s.a.v.) bir kısım insanların tırnaklarında bu kiri
gördü ve tırnaklarını kesmelerini söyledi. Namâzlarını kazâ etmelerini buyurmadı.
Haberde bildirildi ki: “Tırnaklar uzayınca, şeytanın bulunacağı yer olur.”
Fazîletli olan parmaktan başlamalıdır. El ayaktan üstündür. Sağ da soldan
üstündür. Şahâdet parmağı üstün olduğu için ondan başlamalıdır. Sağ elin işâret
(şahâdet) parmağından başlayıp, küçük parmağına kadar, sonra da sol elin küçük
parmağından başlayıp en son sağ elin baş parmağında bitirmelidir.</p>

<p>6) Göbeğini kesmektir, bu da doğum zamânında yapılır.</p>

<p>7) Sünnet olmaktır.</p>

<p><b>(Huccetü’l İslâm İmâm-ı Gazâlî (k.s.),</b></p>

<p><b>Kimyâ-yı Saadet, 1.c., 120.s.)</b></p>

<p><b>&nbsp;</b></p>

<p><b>29 OCAK 2005</b></p>

<p><b>EY ALLÂH’IN KULLARI KARDEŞ OLUN!</b></p>

<p>Enes b. Mâlik (r.a.)’den rivâyet edildiğine göre
Resûlullâh (s.a.v.) şöyle buyurmuştur: </p>

<p>“Birbirinize buğz etmeyin, birbirinize hasedlik
çekmeyin! Ve birbirinize sırt çevirmeyin! Ey Allâh’ın kulları! Kardeş olun. Bir
müslümâna kardeşini üç geceden fazla terk etmesi helâl olmaz.”</p>

<p>Ebû Hureyre (r.a)’den Resûlullâh (s.a.v.) şöyle
buyurmuştur: </p>

<p>“Birbirinize hasedlik çekmeyin! Birbirinize buğz
etmeyin! Tecessüste bulunmayın! Başkalarının konuştuğunu dinlemeyin! Kardeş
olun ey Allâh’ın kulları.”</p>

<p>Hattâbî diyor ki: “Sû-i zann hatırdan gelip geçen
şeyler değil, zannı hakîkat kabûl edip tasdîkte bulunmaktır. Zîrâ hatırdan
gelip geçen şeylerin önünü almak elde değildir.” </p>

<p>Kadı Iyâz (r.h.), Süfyân (rh.a.)’in sözünü nakleder: </p>

<p>“Kulu günâha sokan zann, kabul edip konuştuğu zandır.
Hâtırdan geçeni söylemezse günâha girmez.”</p>

<p>Tecessüs: Câsusluk etmek, başkalarının gizli şeylerini
araştırmaktır. Bu kelime ekseriyetle şer hususunda kullanılır.</p>

<p>Tahassüs: Başkalarının sözünü dinlemektir.</p>

<p>Tenâfüs: Bir şeyin yalnız kendisinin olmasını
istemektir.</p>

<p>Müşteri kızıştırmak: Başkalarının pazarlığı üzerine
pazarlık yapmaktır. </p>

<p>Sû-i zann, tecessüs, hasedlik ve emsâli şeyler Kur’ân
âyetleriyle harâm kılınmıştır. </p>

<p><b>(Sahîh-i Müslim,</b></p>

<p><b>Terc. A. Dâvudoğlu (rh.a.), 10.c., 50.s.)</b></p>

<p><b>&nbsp;</b></p>

<p><b>&nbsp;</b></p>

<p><b>30 OCAK 2005</b></p>

<p><b>ALLÂH (C.C.)’E ÎMÂN</b></p>

<p>Allâh ta‘âlâ Birdir. O (c.c.)’ün birliği, sayı
cinsinden değil, ortağı olmamasından dolayıdır. Doğurmamıştır, doğurulmamıştır.
O (c.c.)’ün hiçbir dengi de yoktur.</p>

<p>Burada “doğurmamak ve doğurulmamak” kelimeleriyle,
hıristiyanların ve yahudîlerin Hazret-i Îsâ ve Uzeyr (a.s.) hakkındaki sözleri
reddedilmiştir.</p>

<p>“Vahid” kelimesi sayıların başlangıcı olan ve ikinin
yarısı bire denilir. Bazı kerre de eşi, benzeri, ortağı olmayan için
kullanılır. Allâh ta‘âlâ zâtı ve sıfatları bakımından eşi, benzeri ve ortağı
yoktur, demektir.</p>

<p>Burada ayrıca felsefecilerin, “akıl vâcibu’l-vücûddan
doğmuştur” sözleri de reddedilmiştir. Onların bu sözleri bâtıldır. Çünkü Allâh
ta‘âlâ, Samed’dir. Yani her şey kendisine muhtaç, O hiçbir şeye muhtaç
değildir.</p>

<p>Mevcûdâtta O (c.c.)’ün hiç bir misli de yoktur.</p>

<p>Cisim değildir. Çünkü ölçülmez, parçalanmaz, tasavvur
mümkün değildir. Cevher değildir, kendisinde arazlar bulunmaz. Araz değildir,
çünkü arazlar cevherlerde bulunur.</p>

<p>Cenâb-ı Hakk, yarattığı şeylerden hiçbirine benzemediği
gibi, yaratılanların hiç biri de ona benzemez. Zâtî ve fiilî sıfatları ile
ezelden ebede Bâkî’dir.</p>

<p>Allâh ta‘âlânın isim ve sıfatlarından hiçbiri hâdis,
yani sonradan olmuş değildir.</p>

<p><b>(Fıkhı Ekber Şerhi, Çev. Ahmet Karadut,
238-239.s.)</b></p>

<p><b>&nbsp;</b></p>

<p><b>ALLÂH TA‘ÂLÂNIN KEMÂL SIFATLARI</b></p>

<p>Allâh (c.c.)’ün zâtî sıfatları:</p>

<p>1- Vücud (Var olmak) 2- Kıdem (Varlığının başlangıcı
olmamak) 3- Bekâ (Sonu olmamak) 4- Vahdâniyet (Ortağı olmamak) 5- Muhâlefetü’n
li’l-havâdis (Hiçbir varlığa benzememek) 6- Kıyam bizâtihî (Varlığının
kendisinden oluşu)</p>

<p>Allâh (c.c.)’ün subûtî sıfatları: </p>

<p>1- Hayat (Dirilik) 2- İlim (Bilme) 3- Semî‘ (İşitme) 4-
Basar (Görme) 5- İrâde (Dileme) 6- Kudret (Güç, Kuvvet) 7- Kelam (Bildirme) 8-
Tekvin (Yaratma)</p>

<p><b>(Ömer Nasûhî Bilmen (r.h.), Büyük İslâm
İlmihâli)</b></p>

<p><b>&nbsp;</b></p>

<p><b>31 OCAK 2005</b></p>

</div>

</body>

</html>
