<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml">
<head>
  <meta name="generator" content="HTML Tidy for Linux (vers 25 March 2009), see www.w3.org" />
  <meta http-equiv="Content-Type" content="text/html; charset=utf-8" />
  <meta name="Generator" content="Microsoft Word 12 (filtered)" />

  <title>Ocak 1</title>
  <style type="text/css">
/*<![CDATA[*/
  <!--
  /* Font Definitions */
  @font-face
        {font-family:Helvetica; panose-1:2 11 6 4 2 2 2 2 2 4;}
  @font-face
        {font-family:Courier;   panose-1:2 7 4 9 2 2 5 2 4 4;}
  @font-face
        {font-family:"Tms Rmn"; panose-1:2 2 6 3 4 5 5 2 3 4;}
  @font-face
        {font-family:Helv;      panose-1:2 11 6 4 2 2 2 3 2 4;}
  @font-face
        {font-family:"New York";        panose-1:2 4 5 3 6 5 6 2 3 4;}
  @font-face
        {font-family:System;    panose-1:0 0 0 0 0 0 0 0 0 0;}
  @font-face
        {font-family:Wingdings; panose-1:5 0 0 0 0 0 0 0 0 0;}
  @font-face
        {font-family:"MS Mincho";       panose-1:2 2 6 9 4 2 5 8 3 4;}
  @font-face
        {font-family:Batang;    panose-1:2 3 6 0 0 1 1 1 1 1;}
  @font-face
        {font-family:SimSun;    panose-1:2 1 6 0 3 1 1 1 1 1;}
  @font-face
        {font-family:PMingLiU;  panose-1:2 2 5 0 0 0 0 0 0 0;}
  @font-face
        {font-family:"MS Gothic";       panose-1:2 11 6 9 7 2 5 8 2 4;}
  @font-face
        {font-family:Dotum;     panose-1:2 11 6 0 0 1 1 1 1 1;}
  @font-face
        {font-family:SimHei;    panose-1:2 1 6 9 6 1 1 1 1 1;}
  @font-face
        {font-family:MingLiU;   panose-1:2 2 5 9 0 0 0 0 0 0;}
  @font-face
        {font-family:Mincho;    panose-1:2 2 6 9 4 3 5 8 3 5;}
  @font-face
        {font-family:Gulim;     panose-1:2 11 6 0 0 1 1 1 1 1;}
  @font-face
        {font-family:Century;   panose-1:2 4 6 4 5 5 5 2 3 4;}
  @font-face
        {font-family:"Angsana New";     panose-1:2 2 6 3 5 4 5 2 3 4;}
  @font-face
        {font-family:"Cordia New";      panose-1:2 11 3 4 2 2 2 2 2 4;}
  @font-face
        {font-family:Mangal;    panose-1:2 4 5 3 5 2 3 3 2 2;}
  @font-face
        {font-family:Latha;     panose-1:2 11 6 4 2 2 2 2 2 4;}
  @font-face
        {font-family:Sylfaen;   panose-1:1 10 5 2 5 3 6 3 3 3;}
  @font-face
        {font-family:Vrinda;    panose-1:2 11 5 2 4 2 4 2 2 3;}
  @font-face
        {font-family:Raavi;     panose-1:2 11 5 2 4 2 4 2 2 3;}
  @font-face
        {font-family:Shruti;    panose-1:2 11 5 2 4 2 4 2 2 3;}
  @font-face
        {font-family:Sendnya;   panose-1:0 0 4 0 0 0 0 0 0 0;}
  @font-face
        {font-family:Gautami;   panose-1:2 11 5 2 4 2 4 2 2 3;}
  @font-face
        {font-family:Tunga;     panose-1:2 11 5 2 4 2 4 2 2 3;}
  @font-face
        {font-family:"Estrangelo Edessa";       panose-1:3 8 6 0 0 0 0 0 0 0;}
  @font-face
        {font-family:"Cambria Math";    panose-1:2 4 5 3 5 4 6 3 2 4;}
  @font-face
        {font-family:"Arial Unicode MS";        panose-1:2 11 6 4 2 2 2 2 2 4;}
  @font-face
        {font-family:Cambria;   panose-1:2 4 5 3 5 4 6 3 2 4;}
  @font-face
        {font-family:Calibri;   panose-1:2 15 5 2 2 2 4 3 2 4;}
  @font-face
        {font-family:Tahoma;    panose-1:2 11 6 4 3 5 4 4 2 4;}
  @font-face
        {font-family:Verdana;   panose-1:2 11 6 4 3 5 4 4 2 4;}
  @font-face
        {font-family:Times;     panose-1:2 2 6 3 5 4 5 2 3 4;}
  /* Style Definitions */
  p.MsoNormal, li.MsoNormal, div.MsoNormal
        {margin:0cm;    margin-bottom:.0001pt;  font-size:12.0pt;       font-family:"Times New Roman","serif";}
  p.MsoHeader, li.MsoHeader, div.MsoHeader
        {margin:0cm;    margin-bottom:.0001pt;  font-size:12.0pt;       font-family:"Times New Roman","serif";}
  p.MsoFooter, li.MsoFooter, div.MsoFooter
        {margin:0cm;    margin-bottom:.0001pt;  font-size:12.0pt;       font-family:"Times New Roman","serif";}
  span.msoIns
        {mso-style-name:"";     text-decoration:underline;      color:teal;}
  span.msoDel
        {mso-style-name:"";     text-decoration:line-through;   color:red;}
  .MsoChpDefault
        {font-size:10.0pt;}
  /* Page Definitions */
  @page WordSection1
        {size:9.0cm 15.0cm;     margin:1.0cm 21.25pt 1.0cm 21.25pt;}
  div.WordSection1
        {page:WordSection1;}
  -->
  /*]]>*/
  </style>
  <style type="text/css">
/*<![CDATA[*/
  p.c13 {font-weight: bold}
  /*]]>*/
  </style>
</head>

<body lang="TR" xml:lang="TR">
  <div class="WordSection1">
    <p class="c13">BESMELE-Yİ ŞERÎF</p>

    <p>Cenâb-ı Hakk, her hayırlı işe Besmele ile başlanmasını emir buyurmuşlardır.</p>

    <p>Bu husus müteaddid âyet-i celîlelerde beyân olunmuştur. Resûlullâh (s.a.v.) Efendimiz de:</p>

    <p>"Herhangi bir hayırlı işe eğer Besmele ile başlanmazsa o iş ebter olur." ya'ni "sonu hayır ile tamamlanmaz ve bereketli olmaz." buyurmuşlardır.</p>

    <p>Rûhü'l-Beyân tefsîrinde naklolunur ki:</p>

    <p>"Fir'avn henüz ulûhiyet da'vâsında bulunmazdan önce sarayının kapısına "Bismikellâhümme" yazdırmıştı.</p>

    <p>Mûsâ aleyhisselâma îmân etmediği için Musâ (a.s.), Cenâb-ı Hakk'a: "Ya Rabbi ben onu da'vet ediyorum; ama onda bir hayır görmüyorum." diye iltica ettiğinde Cenâb-ı Hakk:</p>

    <p>"Her halde sen onun helâk edilmesini istiyorsun. Ve sâdece onun küfrünü görüyorsun, ben ise onun kapısına yazdırdığı yazıyı da görüyorum." buyurdu. Kim Besmele-yi şerîfi süveydâ-yı kalbine bir ömür boyu dilinden düşürmemek üzere nakşederse rahmete lâyık olur. Cenâb-ı Hakk, Fir'avn'a, Fir'avn olduğu halde sarayının kapısına bir Besmele yazdırdığı için bu kadar mühlet veriyor. Onu kalbine yazan bir mü'minin ne kadar âtıfet-i İlâhiye'ye mazhâr olacağı bedîhidir. Duâsına da muhakkak sûretde icâbet olunur. Kulun duâsına icâbet olunması için ilk şart; helâl lokma ile ıslâh-ı bâtın eylemek (kalbini günâhlardan temizlemek), son şart ise ihlâs ve huzûr-ı kalbdir. Ya'ni Cenâb-ı Hakk'a lâyıkıyle yönelmektir. Eğer ağıza konulan lokma helâl değilse o kimsenin ihlâslı ve huzurlu olması, masivâyı terk edip Hakk'a yönelmesi müşküldür. Evvelâ bunlara dikkat etmesi lâzımdır.</p>

    <p class="c13">(Hz. Mahmûd Sâmî Ramazânoğlu (k.s.),</p>

    <p class="c13">Musâhabe, 2.c. 16.s.)</p>

    <p class="c13"> </p>


01 OCAK 2006
---

    <p class="c13">ZİLHİCCE'NİN İLK ON GÜNÜNÜN ÜSTÜNLÜĞÜ</p>

    <p>İbn-i Abbâs (r.a.): "Âdem (a.s.)'ın tevbesini, Allâh te'âlâ Zilhicce'nin onuncu günü kabûl eyledi. İbrâhîm (a.s.) da aynı günde hillete kavuştu; malını misafir, oğlunu kurbân ve kalbini Rahmân için bezleyledi. Tam tevekkül ancak İbrâhîm (a.s.) için doğrulandı. İbrâhîm (a.s.) Zilhicce'nin ilk on gününde Kâ'be'yi binâ eyledi. Mûsâ (a.s.)'a da Allâh te'âlâ, yine aynı günlerde münâcât ile ikrâm eyledi. Dâvud (a.s.) da Zilhicce'nin onuncu günü bağışlandı. Övünme gecesi de Zilhicce'nin ilk on günündedir." diye Resûlullâh (s.a.v.)'den haber vermişlerdir. Bazıları da Kur'ân-ı kerîmin, Resûlullâh (s.a.v.)'e ilk gelişi de Zilhicce'nin onunda sabahleyin oldu dediler. Bey'at-ı Rıdvân da, Hudeybiye de Zilhicce'nin ilk onunda oldu. Tevriye, Arefe, Kurbân bayramı, haccu'l-ekber de Zilhicce'nin ilk on günündedir. Ebû Sa'îd el-Hudrî (r.a.)'den rivâyet edilen hadîs-i şerîfte:"Ayların efendisi ve üstünü Ramazân ayıdır. Ondan daha üstünü, haccu'l-ekber ve Kurbân bayramının bir araya geldiği Zilhicce'nin onuncu günüdür." diye buyurulmuştur. Hz. Âişe-i Sıddîka (r.anhâ) şöyle buyurmuşlardır: "Resûlullâh (s.a.v.) zamanında teğannî ve nağmeyi seven bir kimse vardı. Zilhicce ayı görününce oruç tutardı. Bu hâl Resûlullâh (s.a.v.)'e ulaşınca, o adamı huzûrlarına çağırdılar ve "Seni bu günlerde oruç tutmağa mecbûr eden sebeb nedir?" buyurdular. O kimse de: "Yâ Resûlallâh (s.a.v.), şu günler, meşâ'ir ve hacc günleridir. Hâcıların duâlarına ortak olmağı Allâh te'âlâdan istedim." dedi. Resûlullâh (s.a.v.) de ona: "Zilhicce'den oruç tuttuğun her gün için bir köle âzâd etmiş, ondan önce bir sene ve sonra bir sene oruç tutmuş gibi sevâb vardır." diye tebşîrâtta bulundular. İbn-i Abbâs (r.a.)'dan rivâyet edilen hadîs-i şerîfte ise: "İçinde oruç tutulacak ve sâlih ameller işlenecek günler içersinde Allâh te'âlâ katında Zilhicce'nin ilk on günündekilerden daha sevgilisi yoktur." diye buyurulmuştur. Hz. Câbir (r.a.) de Peygamber (s.a.v.) Efendimizden: "Bir kimse Zilhicce'nin ilk dokuz günü oruç tutsa Allâh te'âlâ her günkü orucu için tam bir yıl oruç tutmuş gibi sevâb yazar." diye müjdeler verdiklerini rivâyet eylemişlerdir.</p>

    <p class="c13">(Hz. Seyyid Abdü'l-kâdir-i Geylânî (k.s.),</p>

    <p class="c13">Gunyetu't-Tâlibîn, 320-322.s.)</p>


02 OCAK 2006
---

    <p class="c13"> </p>

    <p class="c13">ZİLHİCCE'NİN İLK DOKUZ GÜNÜ İBÂDETLERİ</p>

    <p>Hz. Âişe-i Sıddîka (r.anhâ) vâlidemiz, rivâyet ettikleri hadîs-i şerîfte Peygamber (s.a.v.) Efendimizin şöyle müjde verdiklerini haber veriyorlar: "Zilhicce'nin ilk on gününün gecelerinden birini ihyâ etmesi, o kimsenin bir seneyi hacc ve umre ibâdetiyle ihyâ etmesi gibidir. Bu (dokuz) günlerden bir gün oruç tutması, senenin öbür vakitlerinde ibâdetle meşgûl olması gibidir; o kadar sevâb alır." Hazret-i Alî (k.v.)'den, Peygamber (s.a.v.) Efendimizin şu müjdeli hadîs-i şerîfleri rivâyet edilmiştir:"Zilhicce'nin ilk on günü gelince siz tâat ve ibâdete gayret ediniz; zîrâ Allâh te'âlâ o günleri, öbür günlerden üstün; gecesine hürmeti de gündüzüne hürmet gibi kılmıştır. Biriniz Zilhicce'nin ilk on gecesinden birinde, gecenin üçte ikisi geçtikten sonra dört rek'at namâz kılıp her rek'atta Fâtiha'dan sonra üçer kere Âyetü'l-kürsî, üçer kere İhlâs-ı şerîf ve birer kere de Felak ve Nâs sûrelerini okusa ve namâzı bitirince ellerini kaldırıp "Sübhâne zî'l-'izzeti ve'l-ceberût. Sübhâne zî'l-kâ'ideti ve'l-melekût. Sübhâne'l-hayyü'llezî lâ-yemût. Lâ-ilâhe illâ hüve yuhyî ve yumît ve hüve hayyun lâ-yemût. Sübhâna'llâhi rabbi'l-'ibâdi ve'l-bilâdi ve'l-hamdü li'llâhi kesîran tayyîben mübâraken 'alâ küllî hâlin. Allâhu ekber kebîran. Rabbenâ celle celâluhu ve kudrete bi-külli mekânin." dese ve sonra da dilediği gibi duâ eylese Beytullâh'ı haccetmiş, Resûlullâh (s.a.v.)'i ve kabr-i sa'âdetlerini ziyâret etmiş ve Allâh (c.c.) yolunda cihâd etmiş gibi ecir ve sevâb kazanır. Allâh te'âlâ o kimseye, o kimsenin dilediği şeyi verir. Sizden biriniz, Zilhicce'nin ilk on gecesinin her gecesinde bu namâzı kılsa, bu duâyı okusa ve dilediği gibi duâ etse Allâh te'âlâ, ona Firdevs-i A'lâ'yı helâl kılar; günâhlarını ondan siler. O kimse Arefe günü oruç tutsa, gecesinde de bu namâzı kılsa ve haber verildiği üzere duâ etse, Allâh te'âlâya yalvarsa; Allâh te'âlâ: "Ey benim meleklerim, şâhid olunuz ki ben o kulumu bağışladım. Beytullâhı haccedenlere, onu ortak eyledim." der. Bu hâlde melekler, Allâh te'âlânın o mü'min kulunun kıldığı namâzı ve ettiği duâsı sebebiyle ihsân buyurduğu ecir ve sevâblardan ötürü sevinirler ve neş'elenirler."</p>

    <p class="c13">(Hz. Seyyid Abdü'l-kâdir-i Geylânî (k.s.),</p>

    <p class="c13">Gunyetu't-Tâlibîn, 320-322.s.)</p>


03 OCAK 2006
---

    <p class="c13">FARZ OLAN HACC</p>

    <p class="c13">ANNE-BABAYA İTAATTEN EVLADIR</p>

    <p>"Farz hacc anne-babaya itaatten evlâdır." Çünkü Hâlik'a (Yaratıcı olan Allâh (c.c.)'ya) ma'siyet olan yerde mahlûka itaat yoktur. Lâkin bu, onun yolculuğu sebebiyle helak olmayacaklarına göredir. Zira hacc bahsinin başında beyân edildiğine göre, izin alması vâcip olan bir kimseden izinsiz hacca gitmek mekrûhtur, izin alınması vâcip olanlar, kendi hizmetine muhtaç olan anne ve babası gibi kimselerdir. Anne-baba bulunmadığı zaman dedelerle nineler de onlar gibidir.</p>

    <p>"Nafile hacc bunun hilâfınadır." Yani anne-babaya itaat mutlak sûrette nâfile hacdan evlâdır.</p>

    <p>Bezzâziye sahibi şöyle demiştir: "Sadaka nâfile hacdan efdaldır. İmâm-ı A'zam (r.a.)'den böyle rivâyet olunmuştur. Lâkin kendisi haccedip meşakkati görünce, haccın efdâl olduğuna fetvâ vermiştir. Onun murâdı şudur: Nâfile haccederek bin dirhem harcarsa, bu parayı muhtaçlara sadaka vermek daha yerinde olur. Yoksa maksadı bir kuruş sadaka vermek, Allâh (c.c.) yolunda bin dirhem harcamaktan, efdal demek değildir. Hacda çekilen meşakkat hem mala, hem bedene ait olduğundan, muhtar kavle göre (nafile) haccı sadakadan üstün görmüştür."</p>

    <p class="c13">(İbn-i Âbidîn, 5.c., 231.s.)</p>

    <p>••••••••</p>

    <p>Hz. Alî (r.a.)'den rivayetle Resûlullâh (s.a.v.) Efendimiz şöyle buyurdular: "Kim kendisini Beytullâh'a ulaştıracak kadar azık ve bineğe sahip olduğu halde haccetmemişse onun Yahudi veya Hıristiyan olarak ölmesi arasında fark yoktur. Zira, Cenâb-ı Hakk şöyle buyurmuştur: "Oraya yol bulabilen insana, Allâh için Kabe'yi haccetmesi gerekir."</p>

    <p class="c13">(Âl-i İmran s. 97) (H. Şerîf, Tirmizî)</p>

    <p class="c13"> </p>


04 OCAK 2006
---

    <p class="c13">NEBİYY-İ EKREM (S.A.V.)'İ ZİYÂRET</p>

    <p>Peygamber (s.a.v.)'in kabrini ziyaret etmek menduptur. Hattâ vakti olana vaciptir diyenler vardır. Farz haccı yapacak olan, işe evvelâ hacdan başlar. Nafile hacc yapacak olan, Medine'ye uğramadıkça muhayyerdir. Oraya uğrarsa, işe mutlaka Kabr-i şerîfi ziyaretten başlaması gerekir. Hacla birlikte Peygamberimiz (s.a.v.)'in mescidini ziyareti de niyet etmelidir. Hadiste haber verildiğine göre; orada bir namaz, başka yerdeki bin namazdan daha hayırlıdır. Bundan yalnız Mescîd-i Haram müstesnadır.</p>

    <p>"Acaba Peygamber (s.a.v.)'in kabrini ziyâret kadınlara da müstehab mıdır?" Sahih kavle göre evet, bazı ulemanın açıkladığı şartlarla kerahetsiz câizdir.</p>

    <p>Lübâb şârihi diyor ki: "İmam Hasan'ın Ebû Hanîfe'den rivayetine göre, farz olan hacc için en iyisi hacının işe hacdan başlayarak ziyareti sonra yapmasıdır. Ama ziyaretten başlaması da câizdir." Çünkü nafileyi farzdan önce yapmak, farzı kaçıracağından korkulmazsa bil ittifak (ittifakla) câizdir.</p>

    <p>Hacı adayı Medine'ye uğrayarak geçerse, mutlaka işe Peygamber (s.a.v.)'in kabrini ziyaretten başlaması îcâbeder. Çünkü yakınına gelmişken onu terk etmesi kasavet ve şekavetten sayılır.</p>

    <p class="c13">(İbn-i Âbidîn, 5.c., 243.s.)</p>

    <p>••••••••</p>

    <p>"Kabrimi ziyaret edene şefaatim sabit bir hak olur; Kim ki, beni vefatımdan sonra ziyaret ederse, hayatımda ziyaret etmiş gibidir." (Aclunî, Keşful-Hafâ II, Beyrut 1351, 250)</p>

    <p>"Hac edip kabrimi ziyaret eden, beni diri iken ziyaret etmiş gibi olur." (Taberânî)</p>

    <p>Büreyde (r.a.)'den rivayetle Resûlullâh (s.a.v.) buyurdular ki: "Ben sizi kabirleri ziyaretten men etmiştim. Artık onları ziyaret edebilirsiniz. Çünkü onlar size âhireti hatırlatır."</p>

    <p class="c13">(H. Şerîf, Müslim)</p>

    <p> </p>

    <p class="c13"> </p>


05 OCAK 2006
---

    <p class="c13">KURBANLIK HAYVANLARLA İLGİLİ BİLGİLER</p>

    <p>Koyun ve keçi ya birer yaşını bitirmiş iki yaşına girmiş bulunmalı ya da yedi, sekiz aylık olduğu halde birer yaşındaymış gibi gösterişli olmalıdır. Manda ile sığır iki yaşını bitirmiş, üç yaşına girmiş;deve ise, beş yaşını bitirmiş altı yaşına girmiş bulunmalıdır. Bu zikredilen yaşlarda kurban olarak kesilebilen hayvanların yaşları daha büyük olursa evleviyetle (öncelikle) câiz olur.</p>

    <p>Kurbanlık hayvanın boynuzlu, boynuzsuz veya boynuzunun biraz kırık bulunmasında, hayaları burulmuş olmasında, kulaklarının delinmiş veya enine yarılmış olmasında, kulaklarının uçlarından kesilip sarkık bir halde bulunmasında, semiz olduğu halde deli, şaşı, topal olmasında, dişlerinin birazı düşmüş, semiz olduğu halde uyuz olmasında bir zarar yoktur. Kurban olarak kesilmesi câizdir.</p>

    <p>İki gözü yahut bir gözü kör olan, kemiklerinde ilik kalmayacak derecede zayıf ve düşkün olan, kesileceği yere gidemeyecek kadar topal olan hayvanlar kurban olmaz. Çünkü Peygamberimiz (s.a.v.), bir Hadîs-i şeriflerinde; "Dört nev'î (hayvan) vardır ki, kurban edilmeleri câiz değildir. (Bunlar) körlüğü belli olan bir gözü kör; hastalığı belli olan hasta; topallığı belli olan, topal ve iliği kurumuş yağlı (hayvanlar)dır." buyurmuşlardır.</p>

    <p>Ön veya arka ayağı kesilmiş, bir gözünün yarısından çoğu kör olan, kulağının yahut kuyruğunun yarısından fazlası, yahut meme başları, yahut uyluğunun yarısından ziyâdesi kopmuş bulunan, boynuzlarının biri keyfi, ikisi kökünden kırılmış olan, kulakları veya kuyruğu doğuştan bulunmayan hayvanlar kurban olamazlar.</p>

    <p>Kurban kesilirken ıztırab ve hareketinden dolayı sakatlanmış olması zarar vermez.</p>

    <p>Kurban sahibi, kurbanının etinden zengin olsun fakir olsun kendisi yiyebileceği gibi, zengin ve fakir olan kimselerden de istediğine yedirebilir. Çünkü Resûlullâh (s.a.v.); "Ben, sizi (üç geceden sonra) kurban etlerini yemenizden nehyetmiştim. Artık onlardan yiyin ve biriktirin." buyurmuşlardır.</p>

    <p>Kurban etinin üçte birini tasadduk etmek menduptur. Ancak kurban kesen kimse, orta halli olup nafakalarını te'mîn etmekle mükellef olduğu kimseler çok olursa, bu takdirde kurbanın etini onların yemesi için alıkoyması menduptur.     </p>

    <p class="c13">(Mültekâ, 2.c. 231.s.)</p>

    <p class="c13"> </p>

    <p class="c13"> </p>

    <p class="c13"> </p>


06 OCAK 2006
---

    <p class="c13">ÎMAN VE İSLÂM</p>

    <p>Îman: Peygamber (s.a.v.) Efendimizin Allâh (c.c.) tarafından getirdiği, tebliğ buyurduğu ve haber verdiği her şeyi "tereddütsüz olarak" kabul ve tasdik etmektir. Çünkü Cenâbı Hakk, Peygamber (s.a.v.)'in söylediği her şeyin Allâh te'ala tarafından vahiy olduğuna şahâdet eder. "O hevâdan (kendi nefsinden) konuşmaz. O (nun konuşması kendisine) vahyedilenden başkası değildir." (Necm s. 3-4)</p>

    <p>İslâm ise; her ne olursa olsun Peygamber (s.a.v.) Efendimizin tebliğ buyurduklarını kabul etmek ve Allâh te'âlâya itaat ve teslim olmaktır. İslam kelimesi din anlamına geldiği gibi, şeriat ve millet kelimeleri de bu anlama gelir.</p>

    <p>Cebrail (a.s.), Peygamber (s.a.v.) Efendimizden îman ve İslâm'ı sorunca, (s.a.v.) Efendimiz şöyle cevap vermişler: Ebû Hureyre (r.a.) anlatıyor: "Bir gün Resûlullâh (s.a.v.) Efendimiz açıkta oturuyordu. Yanına biri gelip îman nedir diye sorunca, îman: Allâh'a, meleklerine, kitaplarına, peygamberlerine, Âhiret gününe inanman, kadere, hayır ve şerrin Allâh'tan olduğuna îmân etmendir, cevabını verdi. Ya İslâm nedir deyince de; İslâm:Allâh'a ibadet edip hiçbir şeyi ona ortak koşmaman, namazı kılman, farz olan zekâtı vermen, Ramazanda da oruç tutman ve gücün yettiğinde haccetmendir, dedi. Daha sonra ihsan nedir diye sorduğunda ihsan; Allâh'ı sanki görüyormuş gibi ona ibadet etmendir. Eğer sen Allâh'ı göremiyorsan şüphesiz o seni görür, buyurdu." Hadîs-i şerîfte görüldüğü gibi bazen îman ile İslâm'ın anlamları ayrı ayrı da olabilir, îman kalp ile yapılan tasdik ve İslâm da zâhirde itaat ve inkiyâd demektir.</p>

    <p>İmam Ahmed bin Hanbel (r.a.) ve Taberânî (r.a.), Ömer bin Anbese'den sahih bir isnat ile işitmişler ki; "Resûlullâh (s.a.v.) Efendimizden şöyle soruldu: Amellerin hangisi daha efdaldir? Buyurdular ki! Îman." İmâm-ı Gazâlî bu hadisi özetle şöyle açıklıyor: "İşte bu hadîs-i şerîf, İslâm ile îman kelimelerinin ayrı ayrı manâlara geldiğine ve birbirlerinin diğerine girişik olduğuna delildir. Lügatte kullanılan en uygun vecih de budur. Çünkü îman, amellerden birisi hatta en üstünüdür. Teslimiyet manâsına gelen İslâm ise, ya kalple veya dil ile veyahut da azalar ile güçlenir. Bunların en üstünü kalp ile olan teslimiyet ve iman diye adlandırılan tasdikten ibarettir."</p>

    <p class="c13">(Mehmet Çağlayan, Ehl-i Sünnet ve Akâidi, 35.s.)</p>

    <p> </p>

    <p class="c13"> </p>

    <p class="c13"> </p>


07 OCAK 2006
---

    <p class="c13">AREFE GÜNÜ VE GECESİNİN FAZÎLETLERİ</p>

    <p>İbn-i Mâce (rh.a.)'in Ebû Umâme (r.a.)'den rivâyet ettiği bir hadîs-i şerîfte Resûlullâh (s.a.v.) Hazretleri: "Bayram gecelerini ibâdetle geçiren kimsenin kalbi, kalblerin öldüğü günde ölmez." buyurmuşlardır. Âlimin biri şöyle diyor: "Dünyanın beş gününde mihnet ve meşakkat çeken, âhirette mihnet ve meşakkat çekmez. Bu beş gün ise: Arefe, aşûre, cum'a ve bayram günleridir." Arefe gününü gafletle geçirmeyip tövbe, ibâdet ve zikirle geçirmek, Hakk te'âlâdan helâl rızık, sâlih amellerle dolu uzun bir ömür ve cennette cemâlullâh ile müşerref olmağı istemeliyiz. Arefe ve bayram günlerinde kabirleri ziyâret etmeli, ölülerimizin rûhları, Fâtihalarla yâd edilmelidir. Kur'ân-ı kerîm okumağı artırarak Peygamber Efendimiz (s.a.v.) zamanından günümüze kadar gelmiş geçmiş bütün mü'minlerin rûhlarına ithâf edilmelidir.</p>

    <p class="c13">TEŞRÎK TEKBÎRLERİ</p>

    <p>Kurbân bayramının arefe gününün sabah namâzından i'tibâren bayramın dördüncü gününün ikindi namâzına kadar yirmi üç vakit farz namâzını müte'âkib bir def'a: "Allâhü ekber, allâhü ekber, lâ-ilâhe illâ'llâhu va'llâhu ekber, allâhu ekber ve li'llâhi'l-hamd" diye tekbîr alınır ki, buna da (tekbîr-i teşrîk) denir. Teşrîk tekbîrleri, fukahânın birçoğuna göre vâciptir. Sünnet diyenler de vardır.</p>

    <p class="c13">(Ömer Nasûhî Bilmen (rh.a.),</p>

    <p class="c13">Büyük İslâm İlmihâli, 166. s.)</p>

    <p class="c13">AREFE GÜNÜ DUÂSI</p>

    <p>Hazret-i Peygamber (s.a.v.), arefe günü en ziyâde şöyle derlerdi:</p>

    <p>Lâ-ilâhe illâ'llâhü vahdehu lâ-şerîke lehu. Lehü'l-mülkü ve lehü'l-hamdü bi-yedihi'l-hayru, ve hüve 'alâ külli şey'in kadîrun.</p>

    <p class="c13">(Hz. Mahmûd Sâmî Ramazânoğlu (k.s.),</p>

    <p class="c13">Duâlar ve Zikirler, 133.s.)</p>


08 OCAK 2006
---

    <p class="c13">ALLÂH KATINDA MAKBÛL DİN, BÜTÜN PEYGAMBERLERİN DÎNİ: İSLÂMDIR</p>

    <p>Kur'an-ı kerimde açıklandığına göre: Allâh katında makbul din, İslam dînidir.</p>

    <p>İnsanların, ilk zamanlardan beri tuttukları, bağlandıkları tek ve umûmî din de, İslâm dîni, Tevhid dînidir.</p>

    <p>Gelmiş, geçmiş bütün peygamberler, İslâm dîninin esaslarını tebliğe çalışmışlar, bu dinde can vermiş, can vermeyi özlemişlerdir.</p>

    <p>Adem (a.s.)'dan sonra, Ebülbeşer olan, başka bir deyişle Tufan'dan sonra (İkinci Adem Baba) diye tanınan Nuh (a.s.), müslümandı.</p>

    <p>Peygamberler atası İbrahim (a.s.) da, O'nun oğulları ve torunları da, Müslüman idiler.</p>

    <p>Yusuf (a.s.) da, Allâh'a "... Benim canımı, Müslüman olarak al... " diye duâ etmiştir.</p>

    <p>Musa (a.s.)'ın, Firavun'u davet ettiği dîn de, İslâm dîni idi.</p>

    <p>Bunu, hem Musa (a.s.), hem Firavun'un îman ve ihtida eden sihirbazları ve hatta bizzat Firavun bile ikrar ve ifade etmiştir.</p>

    <p>Musa (a.s.)'dan sonra, İsrailoğullarına Peygamber olarak gönderilen İsa (a.s.) da, Müslümanlık ve Tevhid akidesini tebliğ etmiş:"Şüphe yok ki, Allâh, benim de Rabbim, sizin de Rabbinizdir. Öyle ise, Ona ibadet ediniz! İşte, doğru yol budur!" demiş, onlardan, küfür ve inkar taştığını hissedince de "Allâh'a doğru giden yolda, bana yardım edecekler kimdir?" dediği zaman, Havarileri de "Biziz Allâh'ın yardımcıları! Allâh'a, inandık. Sen de, ey İsa! Şahid ol ki, biz, muhakkak Müslümanlarız!"demişlerdir.</p>

    <p>"(İnsanları) Allâh'a (iman ve ibadete) davet edenden, Kendisi de iyi amel (ve hareketler)de bulunandan ve ben Müslümanlardanım diyenden daha güzel sözlü kim olabilir." <b>(Fussilet s. 33)</b></p>

    <p class="c13">(M. Asım Köksal, Peygamberler Tarihi, 22.s.)</p>

    <p> </p>


09 OCAK 2006
---

    <p class="c13">KURBAN</p>

    <p>Zengin ile fakîr hakkında doğmak ile ölmek hususunda, yani kurbanın vâcib olmasında, bayram günlerinin son günü mu'teberdir. Meselâ;bir kimse bayram günlerinin birinci gününde fakîr olup; son gününde zengin olsa, üzerine kurban vâcib olur. Bir kimse Bayram günlerinin birinci gününde zengin olup, son gününde fakîr düşse kurban kesmek üzerine vâcib olmaz. Bir kimse zengin olarak Bayramın son gününde doğsa, kurban kesmek üzerine vâcib olur. Zengin olan bir kimse bayramın son gününde ölse, üzerine kurban kesmek vâcib olmaz.</p>

    <p>Bayramın birinci gününde kurbanın kesilmesi, ikinci ve üçüncü gününde kesilmesinden efdaldir.</p>

    <p>Kurbanın, geceleyin kesilmesi mekruhdur. Çünkü, gece karanlığında hatâ etmek ihtimâli vardır.</p>

    <p>Kurban bayramında kesilmek üzere alınmış olan kurbanlık, kesilmeyip bayram günleri geçmiş bulunsa, o hayvanın kendisi diri olarak tasadduk edilmesi lâzım olur.</p>

    <p>Fakir olan bir kimse de kurban niyetiyle satın almış olduğu hayvanı kesemeyip bayram günü geçmiş olsa o hayvanın kendisini diri olarak tasadduk eder. Çünkü satın almakla fakir üzerine kurban vâcib olmuştur.</p>

    <p>Zengin olan bir kimse kurbanlık satın alsın almasın bayram günlerinde kurban kesmediği takdirde kurbanın kıymetini tasadduk eder. Ertesi seneye bırakılmaz.</p>

    <p>Kurban kesmek için bıçak önce bilenip hazırlanır. Hayvanın görmeyeceği bir yere konur. Sonra hayvan ayakları ve yüzü Kıbleye gelecek şekilde sol tarafına yatırılır. Hayvanın sağ arka ayağı serbest kalmak şartıyla diğer ayakları bağlanır. Bundan sonra tekbir ve tehlil getirilir. Arkasından, "Bismillâhi Allâhüekber" denilerek, hayvanın boynuna bıçak vurulur. Nefes-yemek-içmek boruları ile şahdamarı denilen iki ana damar kesilir. Hayvan soğumağa bırakılır. Sonra derisi yüzülür. Bunu elinden gelirse, kurban sahibinin kendisinin kesmesi menduptur. Eğer kendisi kesemezse, münasip bir Müslüman kimseye emredip kestirir. Kendisi de başında bulunur. Kurban sahibi elini kasabın eli üzerine koyarak, kurbanı beraber kesseler, ikisinin de Besmele çekmeleri lazımdır. Birisi terk etse, kurbanın eti yenilmez.</p>

    <p class="c13">(Mültekâ, 2.c. 327-332.s.)</p>


10 OCAK 2006
---

    <p class="c13">HZ. PEYGAMBER (S.A.V.)'DE KORUYUCU HEKİMLİK UYGULAMASI</p>

    <p>İbn-i Sînâ demiştir ki:</p>

    <p>"Bütün ilm-i tıbbı iki beyitte cem' ettim:</p>

    <p>Yediğin zaman az ye, bir defa yedikten sonra üzerine yemekten sakın. Şifâ, yediğini hazmedebilmekdedir. Bir mide için yemek üzerine yemek sokmakdan daha zor gelen bir şey yokdur."</p>

    <p>Hikâye olunduğuna göre Mısır Meliki Mukavkıs'ın hâzık bir tabîbi vardı. Tabibini Hazret-i Mustafâ -sallallahu aleyhi ve sellem-'e hizmet etmek üzere Arab diyarına gönderdi. Adam, Arab diyarında bir sene kadar zaman geçirdi, kendisine görünmeğe gelen olmadı. Kimse gelip de kendisinden tedavi sormadı. Tabib daha fazla eğlenmeyerek Hazret-i Peygamberin (s.a.v.) huzuruna çıktı ve durumunu arzetti:</p>

    <p>- Beni Senin ve Ashabının gerektiğinde tedavileriniz için gönderdiler, bu kadar müddet memleketinizde kaldım, kimse gelip muayene olmadı, benim de kimseye bir faydam dokunmadı, dedi. Bunun üzerine Resûlullah -sallallahu aleyhi ve sellem- buyurdu ki:</p>

    <p>- "Benim Ashabımın âdetleri şu veçhiledir ki, iyice iştihaları olmadan yemek yemezler, daha yemeğe iştihaları var iken sofradan kalkarlar, yani doymadan kalkarlar." Bunun üzerine hekim:</p>

    <p>- İşte bu sıhhatli bulunmanın esasıdır. Burası da benim yerim değilmiş, dedi ve memleketine döndü.</p>

    <p class="c13">(Hz.M.Sami Ramazanoğlu (k.s.) Musahabe 4, 100-101.s.)</p>

    <p>••••••••</p>

    <p>(Ya Muhammed!) Biz sana kevseri verdik. Onun için Rabbine kulluk et ve kurban kes. Asıl sonu kesik olan, şüphesiz seni kötüleyenlerdir. (Kevser sûresi)</p>

    <p>(Bu sûrede kurban kesmek emredilmiştir. Kurban yakınlık demektir. Kurban kesmekten asıl maksat, et yemek ve kan akıtmak değil, Allâh'a yakın olmaktır.)</p>

    <p class="c13"> </p>


11 OCAK 2006
---

    <p class="c13">HACDAN DÖNÜŞ ADABI</p>

    <p>Hacı, ailesi nezdine dönmek istediği vakit Mescîd-i Haram'a namazla vedâ etmesi, namazdan sonra dilediği duâyı okuması ve Peygamber (s.a.v.)'in kabrine giderek selâm vermesi, duâda bulunması, Allâh te'âlâ'dan kendisini sağ salim çoluğuna çocuğuna kavuşturmasını dilemesi müstehaptır. Vedâ etmeyerek "Yâ Resûlallâh!" demeli, gözyaşı dökmeye gayret etmelidir. Çünkü bu, kabul alâmetlerindendir. Peygamber (s.a.v.)'in civarında olanlara bir şeyler tasadduk etmeli, sonra Huzur-ı Nebevî (s.a.v.)'den ayrıldığına üzülerek ağlar vaziyette oradan ayrılmalıdır.</p>

    <p>"Dönüyoruz! Tövbekârlarız! Âbdleriz! Rabbimize secde ve hamdedenleriz! Allâh va'dinde durmuş; kuluna yardım etmiş; …" demelidir. Bu hadis, Peygamber (s.a.v.)'den müttefekun aleyh (ittifak edilmiş) olarak rivâyet edilmiştir.</p>

    <p>Memleketine yaklaştığı vakit hayvanını harekete geçirmeli ve yine "Ayidûn tâibûn ilh..."demelidir. Ailesine haberci göndermeli, ansızın yanlarına varmamalıdır. Çünkü bu yasak edilmiştir. Memleketine vardığında, işe mescitten başlamalı; kerahet vakti değilse orada iki rekât namaz kılmalıdır. Sonra evine girerek orada da iki rekât namaz kılmalı; ibadetini tamamlayarak selâmetle dönmeyi müyesser kıldığı için Allâh'a hamd-ü şükür eylemelidir. Artık bu hamd-ü şükrü yaşadığı müddetçe devam ettirmeli; kalan ömründe amellerini düşürecek şeylerden sakınmalıdır. Mebrûr (makbul) haccın alâmeti, gittiğinden daha hayırlı dönmesidir.</p>

    <p class="c13">(İbn-i Âbidîn, 5.c., 246.s.)</p>

    <p>••••••••</p>

    <p>Hadîs-i şerîflerde buyuruldu ki: "Hac, suyun kirleri temizlediği gibi, günahları yok eder." (Taberânî)</p>

    <p>"Kabul olan bir hac, geçmiş günahları yok eder."</p>

    <p class="c13">(Beyhakî)</p>

    <p>"Haccedip, kötü söz söylemeyen ve doğruluktan ayrılmayan, anasından doğduğu günkü gibi günahsız olur."</p>

    <p class="c13">                                        (Buhârî)</p>

    <p class="c13"> </p>


12 OCAK 2006
---

    <p class="c13">EYYÂM-I BIYZ VE FAZÎLETLERİ</p>

    <p>Hazret-i Alî (k.v.)'den: "Bir öğle vakti Resûlullâh (s.a.v.)'i evinde ziyâret ettim ve kendilerine selâm verdim. Selâmıma mukâbele ettikten sonra buyurdular ki:"Yâ Alî!, Cibrîl'in sana selâmı vardır." Ben de: "Aleyke ve aleyhis-selâm, Yâ Resûlallâh (s.a.v)." dedim. Bunun üzerine Resûlullâh (s.a.v.) "Bana yaklaş" dedi. Ben de yaklaştım. Buyurdular ki: "İşte Cibrîl, senin için diyor ki her aydan üç gün oruç tutsun. Birinci gün için on bin sene, ikinci gün için otuz bin sene, üçüncü gün için de yüz bin sene oruç tutmuşcasına sevâb yazılacaktır." Ben:"Yâ Resûlallâh (s.a.v.), bu üç gün orucu tutarsam bunun sevâbı yalnız bana mı mahsûs? Bütün insanlar bu orucu tutarlarsa onlara bu sevâblar verilmeyecek mi?" dedim. Resûlullâh (s.a.v.):"Yâ Alî! Allâh te'âlâ bu sevâbları sana ve senin gibi bu oruçları tutanlara verecektir." buyurdular. Ben "Yâ Resûlallâh (s.a.v.)! Bu oruçlar ne zaman, hangi günlerde tutulacaktır?" dedim. Buyurdular ki:"Bu günler arabî ayların on üç, on dört ve on beşinci günleridir. Bu üç güne "eyyâm-ı bıyz" derler." dedi."</p>

    <p>Eyyâm-ı bıyz denmesinin sebebi: Hadîs-i şerîfi Hz. Alî (k.v.)'den rivâyet eden Anter (r.a.): "Alî (k.v.)'den sordum: "Eyyâm-ı bıyz" ne demektir? Alî (k.v.) şöyle cevâb verdiler: "Hazret-i Âdem aleyhisselâm yeryüzüne indiğinde güneşin harâretinden teni siyahlanmıştı. Cibrîl (a.s.): "Ey Âdem, teninin beyaz olmasını arzu eder misin?" dedi. Âdem (a.s.) "Evet!" dedi. Cibrîl (a.s.): "Öyle ise ayın on üç, on dört ve on beşinci günleri oruç tut" dedi. Âdem (a.s.) on üçüncü günü oruç tuttu; teninin üçte biri beyazlandı. On dördüncü günü oruç tuttu; teninin üçte biri daha beyazlandı. On beşinci günü de oruç tutunca onun bütün vücûdu bembeyaz oldu. İşte "eyyâm-ı bıyz" denmesinin sebebi budur."</p>

    <p class="c13">(Hz. Seyyid Abdü'l-kâdir-i Geylânî  (k.s.),</p>

    <p class="c13">Üç Aylar ve Fazîletleri, 82.s.)</p>

    <p class="c13"> </p>

    <p class="c13"> </p>

    <p class="c13"> </p>


13 OCAK 2006
---

    <p class="c13">YEMEK DUÂSI</p>

    <p>El-hamdü li'llâh el-hamdü li'llâh ellezî et'amenâ ve sekânâ ve ce'alenâ mine'l-müslimîne.</p>

    <p>Allâhümma'ğfir ve'rhâm va'hfez sâhibe't-ta'âmi ve'l-âkilîn ve li-men sa'â fîhi ve li-cemî'i'l-mü'minîne ve'l-mü'minât, ve'l-müslimîne ve'l-müslimât el-ahyâu minhüm ve'l-emvât bi-rahmetike yâ erhame'r-rahimîne.</p>

    <p>Allâhümme nevvîr kulûbenâ bi-envâri muhabbetike ve zikrike ve şükrike yâ zê'l-celâli ve'l-ikrâmi.</p>

    <p>Allâhümme ahyinâ hayaten tayyibeten bi's-sıhhati ve's-selâmeti ve'l-'afve ve'l-'âfiyete fî'd-dîni ve'd-dünyâ ve'l-âhireti. İnneke 'alâ külli şey'in kâdîrin.</p>

    <p>Allâhümme innâ nes'elüke tamâmen ni'meti ve devâme'l-'âfiyeti ve'rzüknâ hüsne'l-hâtimeti. Allâhümme zid ve lâ-tenkus bi-hurmeti'n-nebîyyî sallâ'llâhu 'aleyhi ve sellem ve bi-hurmeti sirri sûreti'l-fâtiha.</p>

    <p class="c13">ABDEST DUÂSI</p>

    <p>Abdest aldıktan sonra şu duâyı okumak müstehabbdır.</p>

    <p>Sübhâna'llâh, ve'l-hamdü li'llâh, e'stağfiru'llâh, ve eşhedü en lâ-ilâhe illâ'llâhu vahdehu lâ-şerîke lehu ve eşhedü enne muhammeden 'abduhu ve resûlühu. Ya'nî: Sübhânsın Allâhım, hamd sanadır. Senden başka ilâh olmadığına şahâdet ederim. Sana istiğfâr eder, Sana tevbe ederim. Muhammed (s.a.v.)'in senin kulun ve Resûlün olduğuna şahâdet ederim." Bu duânın çok fazîletli olduğu rivâyet edilmiştir.</p>

    <p>İbn-i Mes'ûd (r.a.), Resûlullâh (s.a.v.) Efendimizin şöyle buyurduklarını rivâyet etti: Eşhedü en lâ-ilâhe illâ'llâhu vahdehu lâ-şerîke lehu ve eşhedü enne muhammeden 'abduhu ve resûlühu. Ya'nî: "Abdest alan biriniz şöyle desin: Şahâdet ederim ki Allâh'tan başka ilâh yoktur ve Muhammed (s.a.v.) Allâh'ın kulu ve Resûlüdür. Ve bundan sonra salavât okusun. Böyle yapan kimseye rahmet kapıları açılır."</p>

    <p>Abdest alan kimsenin, kendisini tamâmen abdeste vermesi ve hiçbir söz konuşmaması gerekir; zîrâ abdestle Rabbini ziyâreti murâd etmektedir.</p>

    <p class="c13">(Fakîh Ebû'l-Leys es-Semerkandî (r.h.),</p>

    <p class="c13">Bustânu'l-'Ârifîn, 838.s.)</p>

    <p class="c13"> </p>


14 OCAK 2006
---

    <p class="c13">GERÇEK MÜSLÜMAN NASIL OLUR -1</p>

    <p>Bir insanın gerçek Müslümân olabilmesi için, Resûlullâh (s.a.v.) Efendimiz tarafından tebliğ edilen ve zarurat-ı dîniyye olarak adlandırılan hüküm ve haberlere şüphe ve tereddüde düşmeden, kesin bir şekilde inanması gerekir. Örneğin: Kur'an-ı kerimin Allâh ta'âlaânın kelamı olduğuna, Resûlullâh (s.a.v.) Efendimize nazil olduğu şekilde, tevâtür yoluyla bize kadar geldiğine, bu kitab-ı hâkîmin kesin ve açık olarak ifade ettiği hükümlere ve haberlere, Resûlullâh (s.a.v.) Efendimizin risâletinin evrensel olduğuna, cismânî haşire, haksız olarak insan öldürmenin yasaklığına, sarhoş edici içkilerin ve benzer şeylerin haramlığına şüphe ve tereddüde düşmeden inanmak da farzdır ve lazımdır. Yüce dînin kesin olarak emir ve yasak ettiklerinden birini inkar etmek, kişiyi îman şerefinden mahrum bırakıp kâfir eder.</p>

    <p>Bütün akaid kitaplarında açıklandığı gibi îmânın sahih olabilmesi için üç şart lazımdır:</p>

    <p>1- Îmanın yeis halinde olmaması. Bu şarta göre inkarcı birinin tam ölüm anında, Cenâb-ı Hakk'n azâbı önüne geldiği bir zamanda îman ederse, imanı Allâh (c.c.) nezdinde geçerli olmaz.</p>

    <p>2- Mümin inkâr ve tekzip alâmeti olan şeylerden birini yapmamalıdır. Zarurat-ı dîniyyeden hiçbir şeyi inkâr veya tekzip etmemelidir. Bir insan Allâh te'âlâya ve bütün peygamberlere iman ettiği halde, yalnız Resûlullâh (s.a.v.) Efendimizin risaletini, dînen farziyeti kesin olan ve bilinen şer'i bir hükmü inkâr etse veya kendi irâde ve isteğiyle puta tapınsa, zünnar bağlasa veya haç çıkarsa veya buna benzer îmanı tekzip eden işaret ve alâmetleri üzerinde taşırsa derhal kâfir olur. Çünkü îman bir bütündür, parçalanmayı kabul etmez.</p>

    <p>3- Yüce dînin hüküm ve emirlerinin tamamının en güzel ve en uygun olduğuna inanmak ve kabul etmek. Hiç birisini yerine getirmemekte inad etmemek ve tekebbür göstermemek lazımdır. Bu şarta göre bir insan, namaz, oruç ve hac gibi şer'i bir emri güzel görmez veya bu emri küçümser veya kendisine, bulunduğu makamına yakıştıramazsa veya Allâh te'âlânın kanun ve düzeninin eksik, yetersiz veya çağdışı olarak görürse veya Cenâb-ı Hakk'a muhalefet kasdıyla ona karşı gelerek haram bir fiili işlerse artık o, İslam'ın güzel ve mukaddes adını taşıyamaz.</p>

    <p class="c13">(Mehmet Çağlayan, Ehl-i Sünnet ve Akâidi, 42.s.)</p>

    <p> </p>

    <p> </p>


15 OCAK 2006
---

    <p class="c13">GERÇEK MÜSLÜMAN NASIL OLUR -2</p>

    <p>Yalandan şahâdet getirmekle Müslüman olmak yeterli değildir. Yüce dînin esaslarını, hüküm ve vecibelerini inkâr edecek veya inkârı gerektiren fiil, söz ve davranışlardan da tamâmen sakınması lazımdır. Bir taraftan yüce dînin bütün emirlerine inanıyorum diyerek, diğer taraftan da ona karşı gelerek, beşerî düzenleri ondan daha üstün bilmek veya sentezleşmiş bir düşünce ile onu anlamak, çağdaşlık ve uygarlık adına dînin bazı kaide ve emirlerine meydan okumak, bütün gayretlerini ve faaliyetlerini din dışı düzenleri ve ideolojileri hakim kılmaya çalışmak îman ile bağdaşacak bir durum değildir.</p>

    <p>İslam dini Hazret-i Adem (a.s.)'dan son peygamber Hazret-i Resûlullâh (s.a.v.) Efendimize kadar inen bütün resul ve nebilerin dinidir. Hazreti Muhammed (s.a.v.) yüce Allâh'ın kulu ve son elçisidir. O (s.a.v.) yalnız bir kavme değil, tüm insanlığa peygamber olarak gönderilmiştir. O (s.a.v.)'den sonra peygamber gelmeyecektir. Bu yüzden o büyük kurtarıcı insan  (s.a.v.)'in tebliğ ettiği İslâm dîni, her çağda, her yerde yaşayan insanların her türlü medenî ihtiyaçlarını karşılayacak mükemmelliktedir.</p>

    <p>Tüm insanları tatmin edecek ve onları sosyal adâlete götürecek din, İslam'dır. Beşeri ideolojiler gibi tutarsız ve çelişkili kanunları yoktur. Hayata anlam veren, vicdanları olgunlaştıran, doğru yola alıştıran, hisleri frenleyen ve karanlıkları nurlandıran, menşeini ve hemcinslerini, nereden gelip nereye gideceklerini öğreten gene yüce İslâm'dır. Îman, izan ve insan olmanın hazzını veren odur. Kardeş olarak toplu yaşamayı, dünya ve âhireti, mutluluğa erişmek için çalışmayı, hak ve adaletten ayrılmamayı vicdanlara yerleştiren odur. Bu mükemmel güzelliklerle dopdolu bir inancı bütünüyle almak ve yaşamakla insanlar gerçek mutluluğa erişeceklerdir. Aksi takdirde bir kısmını alıp bir kısmını terk etmekle İslam yaşanmış olmaz.</p>

    <p class="c13">(Mehmet Çağlayan, Ehl-i Sünnet ve Akâidi, 43.s.)</p>

    <p class="MsoNormal c13"> </p>


16 OCAK 2006
---

    <p class="c13">İLİMLER ÜÇ NEVİDİR</p>

    <p>"El-Eşbah"ta beyan edildiğine göre ilimler üç nevîdir:</p>

    <p>1- Pişmiş; fakat yanmamış ilim: Nahiv ve usûl gibi.</p>

    <p>2- Ne pişmiş ne yanmış ilim: Beyân ve tefsir ilimleri gibi.</p>

    <p>3- Hem pişmiş hem de yanmış ilim: Hadis ve fıkıh ilimleri gibi.</p>

    <p>İlmin pişmesinden murâd, kaidelerinin yerleşmesi, teferruatının zabtı ve meselelerin izahıdır. Yanması da bu hususlarda son dereceye varmasıdır. Şüphesiz ki nahiv ve usûl ilimleri, bu hususta nihayet dereceye varmamıştır. Zahire bakılırsa usûlden murâd, usûl-i fıkıh ilmidir. Çünkü usûl, "akaid", "tahrir" ve "tenkîh" de nihayet dereceye varmıştır.</p>

    <p>Beyan ilmi üç nev'e yani bed', beyân ve meânî'ye şamildir. Onun için Zemahşerî, "Diğer ilimlere nazaran ilm-i beyân'ın mevkîi, yere nazaran semânın mevkîi gibidir." demiştir. Ulemâ bütün Kur'an'ın belâğat, fesahat, nükte ve bedayiine vâkıf olamamışlardır. Onların bildikleri pekaz şeydir.</p>

    <p>Allâh te'âlâ hazretleri: "De ki: "Bu Kur'an'ın bir mislini getirmek için bütün ins ve cinn toplansalar, mislini getiremezler. İsterlerse birbirine yardımcı olsunlar." (İsra s. 88) buyurmuştur. İns ve cinnin buna kadir olamaması O'nun belâğatındandır.</p>

    <p>Kur'an'ın tefsiri hakkında ise Suyûtî (rh.a.) "El-İtkân" adlı eserinde şunları söylemiştir: "Filhakika Kur'an, Levh-i Mahfuzdadır. O'nun her harfi, Kaf dağı gibidir. Her âyetinin altında öyle tefsirler vardır ki ma'nâlarını Allâh'tan başka kimse bilmez.</p>

    <p>Hadîs ilmi, hem yanmış hem pişmiştir. Çünkü ondan maksat tamamlanmıştır. Muhaddisler (Allâh cümlesinden razı olsun) hadis ricali'nin isimlerini, neseblerini ve isimleri arasındaki farkları husûsunda kitablar te'lîf etmiş, belleyişi zayıf ve rivayeti fasid olanları beyan etmişlerdir. Bu zevattan bazıları, yüz bin hadis ezberlemiş, Peygamber (s.a.v.) Efendimizden hadis rivayet eden ashâb-ı kirâm (r.a.e.)'i münhasıran bildirmişler, hükümleri, hükümlerden murâdın ne olduğunu beyan etmişler; böylelikle hadisin hakikatı açıklanmıştır.</p>

    <p class="c13">(İbn-i Âbidîn, 1.c. 52.s.)</p>

    <p class="c13"> </p>

    <p class="c13"> </p>


17 OCAK 2006
---

    <p class="c13">FIKHI OKUMAK</p>

    <p>Fıkhı okumak, Kur'an'ın ihtiyaçtan fazlasını öğrenmekten efdaldir. Bütün fıkhı öğrenmek mutlaka lâzımdır.</p>

    <p>"Bezzâziye" nâm kitabda şöyle denilmiştir: "Bir kimse Kur'an'ın bir kısmını öğrense de kalanı için vakit bulsa, efdal olan fıkıhla iştigal etmesidir. Çünkü Kur'an'ı ezberlemek farz-ı kifaye; fıkhın lâzım olan miktarını öğrenmek ise farz-ı ayın'dır". "El-Hizâne" de, "Bütün fıkhı öğrenmek mutlaka lâzımdır" denildiği gibi, "El-Menâkıb"da da; "Muhammed bin Hasan, helâl ve haram hakkında iki yüz bin mesele meydana getirmiştir ki bunları, bütün müslümanların bellemesi mutlaka lâzımdır, denilmiştir.</p>

    <p>"Bütün fıkhı öğrenmek mutlaka lâzımdır." sözünden bunun farz-ı ayn olduğu anlaşılırsa da, maksat bütün fıkhın insanların mecmuuna lâzım olmasıdır. Yoksa herkesin ayrı ayrı bütün fıkhı öğrenmesi farz-ı ayn değildir. Bizim her birimize farz olan mikdar, muhtaç olduğumuz kadarını öğrenmektir. Zira erkeğin hayız mes'elelerini, fakir bir kimsenin zekât ve hac gibi ibadetleri öğrenmesi farz-ı kifaye'dir. Bunları öğrenen bazı kimseler bulundu mu diğerlerinden borç sâkıt olur. Namaz için yetecek miktarda Kur'an ezberlemek de böyledir. Evet, fıkhın hacetten fazla mikdarını öğrenmek, Kur'an'ın fazlasını öğrenmekten efdaldir, denilebilir. Çünkü âmmenin ibadet ve muamelatında buna ihtiyacı çoktur. Hafızlara nisbetle fukaha da azdır.</p>

    <p class="c13">(İbn-i Âbidîn, 1.c. 37.s.)</p>

    <p>Hadis-i şerifte buyuruldu ki: "Dünya için, dünyada kalacağın kadar çalış! Âhiret için, orada sonsuz kalacağına göre çalış! Allâh te'âlâya, muhtaç olduğun kadar itaat et! Cehenneme dayanabileceğin kadar günah işle!" (İmâm-ı Gazâlî (rh.a.), Eyyühe'l Veled)</p>


18 OCAK 2006
---

    <p class="c13">NECÂSET</p>

    <p>Musannif, hükmî pisliği (îbadetlerin yapılmasına şer'an engel olan ve hükmen pis sayılan bir durum) ve ondan temizlenmeyi açıklayınca, hakîkî pisliği (Maddeten temiz olmayan herhangi bir şey) ve ondan temizlenmeyi anlatmaya başladı. Çünkü her ikisinden de temizlik namazın caiz olması için şarttır.</p>

    <p>Hükmî pislik, hakîkî pislikten daha kuvvetlidir. Çünkü hükmî pisliğin azı namazın caiz olmasına ittifakla engel olur. Ama hakîkî pisliğin azı affolunur.</p>

    <p>Hafif pislik (hakkında pis olduğuna dair delil bulunduğu gibi pis olmadığına dair de delîl bulunan şey) den elbisenin dörtte biri miktarı affolunur.</p>

    <p>Namaz kılanın bedeni, elbisesi namaz kıldığı yer, hakîki pislikten su ile sirke ve gülsuyu gibi temiz ve temizleyici her sıvı ile temizlenir.</p>

    <p>Bedenin, elbisenin ve namaz kılınan yerin temizlenmesi Allâh te'âlânın: "(Habîbim!) Elbiseni temizle." (Müddessir s. 4) kavl-i şerîfiyle sabittir. Bu âyet-i kerime elbisenin temizlenmesi için emirdir. Emir ise vücub içindir. Elbisenin temizliği bu âyetle sabittir.</p>

    <p>Beden ve namaz kılınan yerin temizliği de elbiseye kıyas edilmiştir. Namaz kılınan yerden murad, namaz kılanın ayağının bastığı yerdir. Hanefî bir kimse ayağının altında bir dirhemden fazla pislik olduğu halde namaza başlasa, namazı câiz olmaz. Çünkü namazda ayakta durmak namazın rüknü (aslı) dür.</p>

    <p>İmam-ı Muhammed; İmam-ı A'zam (r.anhümâ)'dan: "Secde yerinde dirhemden fazla pislik olsa secdesi câiz olmaz." diye rivayet etmiştir. Çünkü secde de ayakta durmak gibi namazın rüknüdür.</p>

    <p>Ebû Yusuf; İmam-ı A'zam (r.anhümâ)'dan: "Secde yerinde dirhem miktarından fazla pislik bulunsa namazı caizdir." diye rivâyet etmiştir.</p>

    <p>Pislik yağ ile temizlenmez. Süt de yağ gibidir, İmam-ı Muhammed (rh.a.)'e göre; pislikler ancak su ile temizlenir.</p>

    <p class="c13">(Mültekâ Tercümesi, 1.c.)</p>

    <p> </p>

    <p> </p>


19 OCAK 2006
---

    <p class="c13">YARATILMIŞLIK BELİRTİLERİNDEN ALLÂH (C.C.)'ÜN TENZİHİ</p>

    <p>Kâinatın yaratıcısının cisim, cevher veya araz olması, sûret ve şekil taşıması, bir yönde veya bir yerde bulunması muhaldir. Yahudîler, müfrit Râfizîler, Müşebbihe ve Kerrâmiyye Allâh'ın cisim olduğunu iddia etmiştir.</p>

    <p>Bu görüşlerin hepsi de yanlıştır, zira bunlarda yaratılmışlık belirtileri mevcûddur. Halbuki Allâh (c.c.) bu nevi, belirtilerden münezzehtir. Şöyle ki cisim (cevherlerden) teşekkül etmiştir, her birleşik şeyin parçalarına ayrılması mümkündür. Yine cisim belirli bir hacme sâhibtir. Onun, taşıdığı bu hacimden daha küçük veya daha büyük olması da mümkündür. O halde sâhip olduğu hacimde karar kılması ancak bir tahsis edicinin ona bu hacmi vermesiyle mümkün olmuştur. Varlıkların taşıyabileceği şekiller (suretler) de muhteliftir. Allâh te'âlânın bütün bu şekillere bürünmesi muhaldir; bir kısmının ona tahsis edilmesi ise ancak bir tahsis edici ile mümkündür.</p>

    <p>Allâh te'âlânın Arş üzerinde mekân tutmuş olması iddiasında da durum aynıdır. Bu iddia vârid olsa Allâh te'âlâ Arş'ın mikdârına (yüzeyine, hacmine) ya tam denk gelecek, ya ondan küçük veya büyük olacaktır. Eğer onun mikdarına müsâvî veya ondan küçük farzedilirse Allâh (c.c.)'ün sınırlı ve nihayetli olması lâzım gelir. Nihayetli oluş ise hudûs (sonradan yaratılma) belirtilerindendir. Şayet Allâh (c.c.) Arş'tan büyük olursa, onun Arş'a denk gelecek mikdârı Arş'ın mikdarına eşit olacaktır. O halde Allâh (c.c.)'ün parçalara ve kısımlara ayrılması gerekecektir; bu da hudûs (sonradan yaratılma) alâmetlerindendir.</p>

    <p>Şu da var ki Allâh (c.c.) Arş üzerinde mekân tutmuş olsaydı, onun, üzerinde karar kılabilmesi için alt taraftan nihayetli olması gerekirdi. Halbuki bir yönden nihayetli olabilen şey diğer yönlerden de nihayetli olur. Madem ki Allâh'ın mekândan ve cihetten münezzeh olması ezelde sabittir. Çünkü ondan başka her şeyin sonradan yaratılmış olduğu konusunda muarızımızla aramızda ittifak vardır. O halde ezelde yokken bil'âhare Allâh'ın mekân ve cihet tutması demek yine ezelde bulunmayan bir ma'nânın onun zâtında hâsıl olması demektir. Böylece o, hadislere mahal teşkil etmiş olur. Bu ise muhaldir.</p>

    <p class="c13">(Nureddin Es-Sabuni, Maturidiyye Akaidi, 69-70.s.)</p>


20 OCAK 2006
---

    <p class="c13">HZ. MUHAMMED (S.A.V.)'E İTAAT ETMEK</p>

    <p>Resûlullâh (s.a.v.)'in rızası, Allâh (c.c.)'ün rızasına tabidir. Allâh'ı razı eden şey, Resûlullâh (s.a.v.)'i de râzı kılar. Allâh'ın gazabına sebep olan şey, Resûlullâh (s.a.v.)'in de gazabına sebep olur. Resûlullâh (s.a.v.)'in sevmediğini, Allâh da sevmez. Allâh te'âlânın ve Resûlü (s.a.v.)'in rıza ve gazapları birbirine bağlıdır. Bu konuda Kur'an-ı kerimde pek çok delil vardır. Resûlullâh (s.a.v.)'in ismi yüce Allâh'ın ismiyle beraber zikredilmektedir:</p>

    <p>"Kim peygambere itaat ederse, muhakkak Allâh'a itaat etmiş olur, yüz çevirene gelince, seni onların başına bekçi göndermedik." <b>(Nisa s. 80)</b></p>

    <p>"Allâh'a ve Peygambere itaat edenler, işte bunlar, Allâh'ın kendilerine nimet verdiği peygamberlerle, sıddıklarla, şehidlerle ve iyi kimselerle beraberdirler. Bunlarsa ne güzel birer arkadaş." <b>(Nisa s. 69)</b></p>

    <p>"Kim Allâh'a ve Resûlüne itaat eder, yaptığı günahlardan ötürü Allâh'tan korkar ve geri kalan ömründe de O'ndan sakınırsa, işte bunlar ebedi saadete kavuşanlardır. " <b>(Nur s. 52)</b></p>

    <p>"Kim Allâh'a ve Resûlüne itaat ederse, o gerçekten büyük bir zafere "cennete" kavuşmuştur. <b>(Ahzâb s. 71)</b></p>

    <p>Görüldüğü gibi, Allâh (c.c.)'e itaat, Resûlullâh (s.a.v.)'e itaattir ve Allâh (c.c.)'ün sevgisi Resûlullâh (s.a.v.)'in sevgisine bağlıdır. Zaten insanların ve cinlerin yaratılmasındaki hikmet Allâh te'âlâyı bilmeleri ve O'na itaat ve ibadette bulunmaları değil midir? Başta büyük Peygamberimiz (s.a.v.) olmak üzere bütün peygamberlerin gönderilmesindeki sebep, Allâh te'âlânın emirlerini insanlara bildirmek, O'na itaat ve ibadette rehber olmak ve bu vesile ile dünya ve âhiret saadetine nâil olmaktır.</p>

    <p>Hilkat ve ubudiyette herkes eşittir. Lakin Allâh'ın rızasına en yakın ve sevgisine en layık olan kimse, O'nu en iyi bilen, ihlâsla O'na en fazla itaat ve ibadet eden, Resulü (s.a.v.)'i seven ve O (s.a.v.)'i tasdik eden kişidir. Allâh yanında en değerli olan O'ndan en fazla korkan ve O'na layıkıyla ibadet eden kimsedir.</p>

    <p>Peygamber Efendimiz (s.a.v.) bir hadislerinde şöyle buyururlar: "Ne Arabın Arap olmayana ve ne de Arap olmayanların Arap üzerinde takvadan başka bir üstünlüğü yoktur."</p>

    <p class="c13">(Mehmed Çağlayan, Ehl-i Sünnet Akaidi, 153.s.)</p>


21 OCAK 2006
---

    <p class="c13">AZ İŞLEYİP ÇOK KAZANMAK</p>

    <p>Berâ -radıyallahu anh-'in şöyle demiş olduğu rivayet olunmuştur:</p>

    <p>Uhud harbinde Nebî -sallallahu aleyhi ve sellem-'e demir zırh ile yüzü örtülü bir kişi geldi de:</p>

    <p>- Ya Resûlallâh! Hemen harb edeyim de sonra mı müslüman olayım? diye sordu. Resûlullâh -sallallâhü aleyhi vesellem-:</p>

    <p>- Müslüman ol sonra harb et! buyurdu.</p>

    <p>O da müslüman oldu sonra vuruştu. Nihayet şehid oldu. Bunun üzerine Resûlullah -sallallahu aleyhi ve sellem-:</p>

    <p>- Az işledi, fakat çok kazandı, buyurdu.</p>

    <p>Cihâd ederek şehid düşen bu kahraman, Müslim'in rivayetine göre Ensar'dan Nebit oğullarından olduğu rivâyet edilmiş ise de Buhârî Şârihi Eşhel oğullarından Amr İbn-i Sâbit'dir demiştir.</p>

    <p>Bu aziz şehid Cenâb-ı Allah'a bir kere olsun secde etmeden cennete girmiştir. Ebû Hüreyre -radıyallahu anh- bu garibeyi bir bilmece şeklinde sorarak:</p>

    <p>"Haydi bana bir kişi bildiriniz ki, o bir kere olsun namaz kılmadan cennete girmiş olsun?" diye sormuş. Bilinmeyince de, "Hâ, o, Amr İbn-i Sabittir" der imiş ve mübarek şehidin hamaset menkabesini anlatırmış.</p>

    <p>Resûiullah -sallallahu aleyhi ve sellem-'in "İbtidâ müslüman ol sonra gazâ et" buyurmaları şehidin şehâdet rütbesine ve bu suretle Cenâb-ı Allah'ın ihsan ve keremiyle bir saatde cennet gibi ebedî bir saadete erebilmesinin onun islâm camiasına girmiş olmasına mütevakkıf olduğu hükmünü iş'ar eder.</p>

    <p class="c13">(Hz.M.Sami Ramazanoğlu (k.s.),</p>

    <p class="c13">Musahabe 3, 160-161.s.)</p>

    <p> </p>

    <p class="c13"> </p>


22 OCAK 2006
---

    <p class="c13">EHL-İ SÜNNET VEL CEMAATİN</p>

    <p class="c13">TANIMI VE DOĞUŞU</p>

    <p>Sünnet, Resûlullâh (s.a.v.) Efendimizin yolu, cemaat;Ashab-ı kirâm (r.a.e.)'in Resûlullâh (s.a.v.) Efendimizden öğrendikleri ile yaptıkları ve takip ettikleri yol demektir.</p>

    <p>Sâdeddin Et-Taftazanî (r.a.)'in tarifine göre, Ehl-i Sünnet ve'l Cemaat demek, Resûl-i Ekrem (s.a.v.) Efendimizin yolu ve O (s.a.v.)'in nurlu yolundan giden ashabının yolu demektir.</p>

    <p>Ehl-i Sünnet, Resûlullâh (s.a.v.) Efendimizin yolu ve sîreti olan sözleri, fiilleri ve takrirleridir. Ve'l cemaat de: Ashâb, tabiin, tebe-i tabiin ve onlardan sonra gelen ve onlara tabi olan kimselerdir. Kaşşaşî adı ile tanınmış Arifibillâh Ahmed bin Muhammed el Medeni, el Cevabu Şafi kitabında diyor ki: Ehli Sünnet ve'l Cemaatten maksat, kitap ve sünnet üzerinde ittifak etmiş, ihtilaf ve tefrikadan sakınmış, Allâh'ın dîninde cidal ve münakaşaya sebep veren akla değil, kaynağı kitap ve sünnetten gelen delile sarılmış olan kimselerdir.</p>

    <p>Sünnet ve'l Cemaat ilim örfünde: Resûlullâh (s.a.v.) Efendimizin ve mübarek ashabının yolunda bulunan ve onlara uyma mutluluğuna ermiş Müslümanlardır. Ehli Sünnet ve'l Cemaat, Hanefî, Maliki, Şafiî ve Hanbelî mezheplerine mensup bulunan fakih, müfessir, muhaddis, sofi, edebiyatçı ve halk tabakasının mübarek adıdır. O zamandan çağımıza kadar devam eden ve İslam âleminin en büyük çoğunluğunu teşkil eden bu fırkaya fırka-i nâciye de denilir.</p>

    <p>Ehl-i Sünnet ve'l Cemaatin doğuş sebebi ise, felsefeyi dine karıştırarak ortaya çıkan sapık fırkaların kitap, sünnet ve ashabın Müslümanlara vermiş olduğu nezih ve halis inancı bozmaya çalışmalarından dolayıdır.</p>

    <p>Resûlullâh (s.a.v.) Efendimiz ve ashab (r.a.e.)'inin nurlu yolundan gidenlere Ehli Sünnet ve'l Cemaat, bu yoldan ayrılıp, kitap ve sünnetin zahirine uymayan, ashabın yoluna muhalif olan ve mezheplerinin temelini felsefenin teşkil ettiği Kaderiye, Cebriye, Mutezile, Şia ve benzeri isimlerle adlandırılan mezheplere de Ehl-i Bid'a denildi.</p>

    <p class="c13">(Mehmet Çağlayan, Ehl-i Sünnet ve Akâidi, 52.s.)</p>


23 OCAK 2006
---

    <p class="c13">ABDESTTE VÜCUB VE SIHHATİN ŞARTLARI</p>

    <p>"El-Eşbah" da beyan edildiğine göre taharetin şartları on üçtür. Vücubunun şartları dokuzdur. Sıhhatinin şartları da dörttür. Bunları üstadımızın üstadı, Allâme Aliyyi Makdisî manzum olarak yazmış ve şöyle demiştir:</p>

    <p>"Vücubun şartı; âkil, İslâm, su veya toprağı kullanmaya kudret, bulûğ, hades, hayız ve nifas bulunmamak ve vaktin darlığıdır.</p>

    <p>Sıhhatinin şartları da temiz su ile bütün bedeni kaplamak, kadının hayız ve nifastan temiz olması, bir de vücuttan her mânînin giderilmesidir".</p>

    <p>Taharet, yani temizlik, taharet-i suğra denilen abdeste ve taharet-i kübra denilen gusle şâmildir.</p>

    <p>Vücûb şartları; bir şahısta hepsi bulunduğu zaman temizlenmesini icap ettiren şartlardır.</p>

    <p>Sıhhat şartları ise; taharet ancak kendileri ile sahih olan şartlardır. Bu iki nevi şartlar arasında telazüm yoktur. Umum ve husus minvecih vardır. Mesela hayızlı, nifaslı olmamak, kitap yönünden vücûbün şartıdır. Vacibi eda yönünden sıhhatinin şartıdır.</p>

    <p>Saydığımız dokuz şarttan biri kendinde bulunmayan kimseye taharet vacip değildir. Bu dokuz şartın her birinin mukabilini düşünürsek deliye taharet vacip değildir. Kâfire de vacip değildir. Çünkü meşhur kavle göre küffar ibadetlerle mükellef değillerdir. Suyu veya toprağı kullanmaktan âciz olan kimseye, sabiye, abdestli veya boy abdestli olan kimseye, hayızlıya, nifaslıya taharet vacip olmadığı gibi namaz için bol vakti olan kimseye de vacip değildir. Bu son şart vücubu eda için şarttır. Öncekiler asl-ı vücubun şartlarıdır.</p>

    <p class="c13">(İbn-i Âbidîn, 1.c. 107.s.)</p>

    <p class="c13"> </p>

    <p class="c13"> </p>

    <p class="c13"> </p>


24 OCAK 2006
---

    <p class="c13">FIKIH İLMİNİN HAKİKATİ VE DOĞUŞU</p>

    <p>Muhtelif yerlerde yaşayan insanların hâdiseleri ya aynen kitaba geçmiş yahud onlara, delâlet eden şeyler izah edilmiştir. Hatta fukahâ (fakihler), hiç vukû' bulmayan yahud nâdiren başa gelen şeylerden bile söz etmişlerdir. Nass ile beyan edilmeyen meseleler nadirdir. Bazen bir mesele nass ile beyan edildiği halde onu görmek  isteyen kimse yerinde araştırmadığı yâhud yapılanı anlamadığı için istifade edemez.</p>

    <p>Şöyle de denebilir; Fıkıhtan murad bizim mezhebimiz ile diğer mezheplerdir. Zira bu ma'nâya fıkıh asla ziyade kabul etmez. Dört mezhebin dışında yeni bir kavil (mezheb) îcâd etmek câiz değildir.</p>

    <p>Derler ki: Fıkhı, Abdullâh İbn-i Mesud (r.a.) ekmiş, Alkame (r.a.) sulamış; İbrahim Nehâî biçmiş; Hammad (r.a.) harmanını dövmüş;Ebû Hanîfe (r.a.) ununu öğütmüş; Ebû Yusuf (r.a.) hamurunu yoğurmuş; Muhammed (r.a.) ekmeğini yapmış; sâir insanlar onun ekmeğinden yemektedir. Bazıları bu söylediklerimizi manzum olarak ifade etmişlerdir.</p>

    <p>Fıkhı ekmekten murâd, (fıkhın) meselelerini ilk defa delillerinden çıkartmaktır. Bu hususta ilk (defa) söz eden Sahabî-i Celîl Abdullâh İbn-i Mesud (r.a.)'dir. Kendileri (r.a.), ilk Müslüman olanlardan ve Bedir gazâsına iştirak edenlerdendir. Ashâb (r.a.e.)'nin büyük âlimlerinden biridir. Hz. Ömer (r.a.)'den evvel Müslüman olmuşlardır. İmam-ı Nevevî (r.a.), "Et-Takrib" nam eserinde şöyle demektedir:</p>

    <p>Rivayete göre Mesrûk (r.a.);  "Ashâb (r.a.e.)'nin ilmi, altı kişide nihayet bulur ki bunlar: Ömer, Alî, Babam, Zeyd, Ebu'd-Derda ve İbn-i Mesud (r.a.e.)'dir. Sonra bu altı kişinin ilmi, Alî (r.a.) ile Abdullâh ibn-i Mesud (r.a.) de nihayet bulmuştur," demiştir.</p>

    <p>Fıkhın sulanması, onu teyid ve izahtan ibarettir. Fıkhı, büyük fakih Alkame bin Kays bin Abdullâh bin Malik en-Nehâî (r.a.) îzah etmiştir. Bu zat, Esved bin Yezid (r.a.)'in amcası ve İbrahim en-Nehâî (r.a.)'in dayısıdır. Peygamber (s.a.v.) Efendimizin hâli hayatlarında doğmuş, Kur'ân'ı ve ilmi, Ömer, Alî, İbn-i Mes'ud, Hz. Âişe ve Ebu'd-Derda (r.a.e.) hazeratından telakkî etmiştir (almış, kabul etmiştir).</p>

    <p class="c13">                                              (İbn-i Âbidîn, 1.c. 53.s.)</p>


25 OCAK 2006
---

    <p class="c13">HAKK'I İPTALE ÇALIŞANLARIN ÂKIBETİ</p>

    <p>"Ebû Leheb'in nefsi helak oldu. Ve dünyada işlediği ameli de helak oldu. Ebû Leheb'in malı ve ameli kendinden belâyı defedemedi. Yakında alev sahibi ateşe girer. Odun götürücü olduğu halde Ebû Leheb'in zevcesi de cehenneme dâhil olur. O hatunun boynunda hurmadan yapılmış ip vardır."</p>

    <p class="c13">(Tebbet sûresi)</p>

    <p>Bu sûre-i celîlenin sebeb-i nüzûlü:</p>

    <p>Bir gün Resûlullâh (s.a.v.) Efendimize Safa üzerinde Kureyş'in büyüklerini da'vet ile dîn-i İslâm'a dâhil olmalarını teklif edince Ebû Leheb de:</p>

    <p>"Bizi bunun için mi da'vet ettin? Tebben leke!"</p>

    <p>Yani; "helak olasın!" demekle kalb-i Nübüvvet (s.a.v.)'i rencide edince Cenâb-ı Hakk (azze ve celle) hazretleri Resûl (s.a.v.) 'inin kalbine arız olan kederi izâle ve tesliye için bu sûreyi inzal buyurmuştur.</p>

    <p>Ebû Leheb'in karısı Ümm-ü Cemil de, Resûlullâh (s.a.v.)'e şiddet-i adavetinden dağdan "muğıylan dikeni" ve sâir çalıları arkasında getirir, Resûlullâh (s.a.v.)'in yolu üzerine saçardı. Hâlbuki Cenâb-ı Hakk'ın sıyânetiyle o dikenler üzerinde Resûlullâh (s.a.v.) Efendimiz yürürken ipekten döşeme üzerinde yürür gibi yürür ve hiçbir şey te'sîr etmezdi.</p>

    <p>Bu sûre-i celîlenin evvelinden nihayetine kadar Cenâb-ı Hakk, Ebû Leheb'i ve haremini zemmedince; bu zemme tahammül edemeyip, husûmetini alenen i'lâna başlaması üzerine herkes, Resûlullâh (s.a.v.)'e olan hased ve garazını anladığından Ebû Leheb'in Resûlullâh (s.a.v.) hakkında lâyık olmayan sözleri hiç kimseye te'sîr etmemeğe başladığı gibi, kendi hakkında herkesin buğz u adaveti artmış, nâs indinde kadr ü kıymeti kalmayıp aksine herkesin nefretini de kazanmıştı. İşte Cenâb-ı Hakk'a karşı sell-i seyf edib, Hakk'ı iptâle çalışanların âkîbeti, dünyâ ve âhirette hüsranda kalacakları şüphesizdir.</p>

    <p class="c13">(Hz. Mahmûd Sâmî Ramazânoğlu (k.s.),</p>

    <p class="c13">Bedir Gazvesi ve Sûre-i Enfâl Tefsîri, 78-79.s.)</p>

    <p class="c13"> </p>

    <p class="c13"> </p>

    <p class="c13"> </p>


26 OCAK 2006
---

    <p class="c13"> </p>

    <p class="c13">İSTİNCA - İSTİBRÂ - İSTİNKA</p>

    <p>İstincâ: Necaseti gidermek demektir ki, def'i tabiîden (tabiî ihtiyacı giderdikten) sonra erkeğe ve kadına istincâ gerekli olur. (Buna lisanımızda taharetlenmek denilir.) Taharetlenmekten âciz olana, ancak nikâhlısının yardımı caizdir. O da yoksa böyle bir âciz (hasta) dan taharetlenmek sakıt olur. Zira avret mahallinin messi (dokunulması) ancak hanımına veya kocasına helâl olabilir.</p>

    <p>İstibrâ: Tenasül uzvundan idrar sızıntısını gidermek veya kesmek demektir ki, idrardan sonra olur ve hassaten erkeklere gereklidir.</p>

    <p>İstinkâ: İstincada mübalağa ederek temizliğe son derece ihtimam göstermektir.</p>

    <p>İstincâ, su ile olduğu gibi, ufak taşlarla ve önce taş sonra su kullanarak ikisini birleştirmek suretiyle de -daha iyi- olur.</p>

    <p>(Taş yerine, kemik, tezek, kömür, kireç, bez, kâğıt ve pamuk kullanmak mekruhtur. Çünkü bunlar cinlerin azığı ve insanların bundan daha iyi hizmetlerinde kullandıkları nimetlerdir.)</p>

    <p>İsticmar: Taşlar ile taharetlenmenin usûlünde taşçıkları; su ile taharetlenmede de parmakları mak'ada (dübüre) sürüştürmek ile temizlik hâsıl olursa da yalnız taşlarla taharetlenmek suyla taharetlenmek gibi tamamen pisliği gideremez, fakat namaza engel olmayacak kadar azaltabilir. Hatta taşla taharetlenen kimse az suya girse, meselâ; su kuyusuna inse veya düşse suyu pislendirir.</p>

    <p>Taharetlenmenin usûlü:</p>

    <p>Helâya (tuvalet) girişte sol ayak ve helâdan çıkışta sağ ayak önce atılır. Taharetlenmekte sol el kullanılır. Meğerki onda özür bulunmuş ola.</p>

    <p>Helâda kıbleye karşı yahut kıbleye arka vererek oturmak ve hariçte güneşe, aya ve rüzgâra karşı bulunmak mekruhtur. Akıyor dahi olsa, suyun içine, kuyu, dere, ırmak ve havuz yakınına, oturulacak gölgelik yerlere, kovuklara, yol üzerine ve ağaç altlarına büyük ve küçük abdest bozmak da mekruhtur.</p>

    <p>Erkek kısmı, idrarını yaptıktan sonra, kalbi mutmain olmadıkça, abdeste başlamak caiz olmaz. Zira idrar sızıntısının çıkması veya damlaması abdestin sıhhatine engeldir.</p>

    <p class="c13">(Mehmet Zihni Efendi, Nimet-i İslâm 42.s.)</p>

    <p class="c13"> </p>


27 OCAK 2006
---

    <p class="c13">ŞİFÂ DUÂLARI (1)</p>

    <p>Bi-smi'llâhi'r-rahmâni'r-rahîm</p>

    <p>Bi-smi'llâhi arkîke, allâhu yeşfîke, ezhibi'l-be'se, rabbe'n-nâsi, ve'şfi, ente'ş-şâfî, lâ-şifâe illâ şifâuke, şifâen lâ-yuğâdiru sekamen. Âmîn. Bi-rahmetike yâ erhame'r-râhimîne. Min külli şey'in yü'zîke ve min külli 'aynin ve hâsidin, allâhu yeşfîke.</p>

    <p class="c13">ŞİFÂ DUÂLARI (2)</p>

    <p>Bi-smi'llâhi'r-rahmâni'r-rahîm</p>

    <p>Bi-hakki enzelnâhu ve bi-hakki nezele, ezhibi'l-be'se rabbe'n-nâsi 'annî, işfi ente'ş-şâfî lâ-şifâe illâ şifâuke işfi şifâen.</p>

    <p class="c13">ŞİFÂ ÂYETLERİ</p>

    <p>Îkâz: Şifâ âyetleri, sabah ve akşam yedişer def'a okunacaktır.</p>

    <p>Bi-smi'llâhi'r-rahmâni'r-rahîm</p>

    <p>Ve yeşfi sudûre kavmin mü'minîne. <b>(Tevbe s. 14)</b></p>

    <p>Ve şifâun li-mâ fî's-sudûr. <b>(Yûnus s. 57)</b></p>

    <p>Yahrucu min butûnihâ şarâbun muhtelifun elvênuhu fîhi şifâun li'n-nâsi. <b>(Nahl s. 69)</b></p>

    <p>Ve nünezzilü mine'l-kur'âni mâ hüve şifâun ve rahmetün li'l-mü'minîne. <b>(İsrâ s. 82.)</b></p>

    <p>Ve izâ maridtü fe-hüve yeşfîni. <b>(Şuarâ s. 80)</b></p>

    <p>Kul hüve li'llezîne âmenû hüden ve şifâen. <b>(Fussilet s. 44)</b></p>

    <p class="c13">HADÎS-İ ŞERÎF</p>

    <p>"Allâh te'âlâ, verdiği herhangi bir derdin şifâsını da verir." <b>(Buhârî)</b></p>

    <p>"Resûlullâh (s.a.v.)'den ziyâde hastalığı şiddetli olan hiç kimse görmedim." <b>(Buhârî)</b></p>

    <p> </p>

    <p class="c13"> </p>


28 OCAK 2006
---

    <p class="c13">MESTLER ÜZERİNE MESH BAHSİ</p>

    <p>Mestler üzerine meshetmek sünnetle caiz olmuştur. Zira Peygamberimiz (s.a.v.)'in bizzat kendisinin yapması ve sözleriyle sabittir. Hz. Ebû Bekir (r.a.) ve sahâbeden pek çok kimse mestler üzerine meshi rivayet etmişlerdir.</p>

    <p>Muğîretü'bnü Şu'be (r.a.):</p>

    <p>"Hz. Ömer (r.a.), Hz. Alî (r.a.) ve sahâbeden bir cemaat Peygamberimiz (s.a.v.) ile seferde iken abdest aldıklarında abdest suyunu ben dökerdim. Peygamberimiz (s.a.v.)'in üzerinde dar yenli bir Şam cübbesi vardı. Mübarek ellerini çıkartıp, mestler üzerine meshettiler. Ben;kendilerine "Ya Resûlallâh (s.a.v.)! Ayaklarınızı yıkamayı unuttunuz" dediğimde; "Rabbim, bana böyle emretti." buyurmuşlardır" diye rivayet etmiştir.</p>

    <p>"İbn-i Asakir " Safvan (r.a.)'den:</p>

    <p>"Peygamberimiz (s.a.v.) ile yolculukta bulunduğumuz vakit bize mestlerimizi çıkartmamamızı emrederler, ama cünüp olunca çıkarmamızı emrederlerdi." diye rivayet etmiştir.</p>

    <p>Hasan-ı Basrî (rh.a.): "Resûlullâh (s.a.v.)'in ashabından yetmiş kişiye yetiştim. Hepsi mestler üzerine meshetmeyi caiz görürlerdi." demiştir.</p>

    <p>İmam-ı A'zam (r.a.); "Mest üzerine meshetme hakkında gündüzün aydınlığı gibi (delîl) gelmeseydi mesh caizdir, demezdim." demiştir.</p>

    <p>İmam-ı Kerhî (rh.a.); "Mest üzerine meshetmeyi caiz görmeyen kimsenin küfründen korkarım." demiştir.</p>

    <p>Şeyhülislam (rh.a.); "Bir kimsenin sapık ve bid'atçi olmasına delil, mestler üzerine meshi caiz görmemesidir." demiştir.</p>

    <p>Mestler ayağa tam abdest alındıktan sonra giyilmişse abdest bozulduğunda mestler üzerine mesh etmek caizdir. Üzerine gusül vacip olan kimse mestler üzerine meshedemez.</p>

    <p class="c13">(Mültekâ Tercümesi, 1.c. 73-74.s.)</p>

    <p> </p>

    <p> </p>

    <p>29 <b>OCAK 2006</b></p>

    <p class="c13">MUHARREM AYININ BİRİNCİ GÜNÜ</p>

    <p class="c13">OKUNACAK DUÂLAR VE YAPILACAK ZİKİRLER</p>

    <p>1. Aşağıdaki duâ, üç def'a okunacaktır:</p>

    <p>Bi-smi'llâhi'r-rahmâni'r-rahîm</p>

    <p>Ve sallâ'llâhu 'alâ seyyidinâ muhammedin ve âlihi ve sahbihi ve sellem. Allâhümme ente'l-ebediyyü'l-kadîmü'l-evvelü ve 'alâ fazlüke'l-'azîmi ve cûdüke'l-'amîmü'l-mu'avvelü ve hâzihi 'âmun cedîdün kad akbele nes'elüke'l-'ısmete fîhi mine'ş-şeytâni ve evliyâihi ve cünûdihi ve'l-'avne 'alâ hâzihi'n-nefsi'l-emmâreti bi's-sûi ve'l-iştigâle bi-mâ yukarribunî ileyke zülfâ yâ zê'l-celâli ve'l-ikrâmi ve sallâ'llâhu 'alâ muhammedini 'n-nebiyyi'l-ümmiyyi ve 'alâ âlihi ve ashâbihi't-tayyîbîne't-tâhirine ve'l-hamdü li'llâhi rabbi'l-'âlemîne.</p>

    <p>2. 365 def'a Âyetü'l-kürsî okunacak.</p>

    <p>3. 1000 def'a İhlâs-ı şerîf okunacak.</p>

    <p>4. 1 def'a Zümer sûresi okunacak.</p>

    <p>5. Bütün bunların sonunda 1 def'a: Allâhümme yâ muhavvile'l-havli ve'l-ahvâl havvil hâlenâ ilâ ahseni'l-hâl. denilecek.</p>

    <p class="c13"> </p>

    <p class="c13">MUHARREM AYININ İLK ON GÜNÜ</p>

    <p class="c13">HER GÜN OKUNACAK</p>

    <p>Bi-smi'llâhi'r-rahmâni'r-rahîm</p>

    <p>El-hamdü li'llâhi rabbi'l-'âlemîn. Ve's-salâtü ve's-selâmü 'alâ seyyidinâ muhammedin ve 'alâ âlihi ve sahbihî ecma'îne. Allâhümme ente'l-ebediyyü'l-kadîmü'l-hayyü'l-kerîmü'l-hannânü'l-mennânü ve hâzihî senetün cedîdetün es'elüke fîhâ'l-'ısmete mine'ş-şeytâni'r-racîmi. Ve'l-'avne 'alâ hâzihi'n-nefsi'l-emmâreti bi's-sûi ve'l-iştigâle bi-mâ-yukarribunî ileyke yâ zê'l-celâli ve'l-ikrâmi bi-rahmetike yâ erhame'r-râhimîne. Ve sallâ'llâhu ve selleme 'alâ seyyidinâ ve nebîyyinâ muhammedin ve 'alâ âlihi ve sahbihî ve ehli beytihi ecmaîne.</p>

    <p>Peygamberimiz (s.a.v.) Hazretlerinden: "Her kim, ilk on günü sabahleyin bu duâyı üç kerre okursa, Allâh zû'l-celâl hazretlerinin o kimseyi tâ gelecek senenin Muharremine kadar bütün belâlardan emin ve muhâfaza buyuracağı." rivâyet olunmuştur.</p>

    <p>Şeyh Şihâbuddîn-i Sühreverdî (k.s.)'dan nakledilmiştir ki:</p>

    <p>"Her kim, bu duâyı, Aşûre günü üç kerre okursa, ölümden de emîn kılınır. Elbette o sene ölümü takdîr olunan kimseye bu duâyı bu vechile okumak nasîb olmaz."</p>

    <p> </p>

    <p> </p>


30 OCAK 2006
---

    <p class="c13">HİCRET-İ NEBEVÎ (S.A.V.)'İN</p>

    <p class="c13">YILBAŞI OLARAK KABÛLÛ</p>

    <p>Muharrem, Hicrî senenin ilk ayıdır. Hicrî târih, Resûl-i Ekrem (s.a.v.)'in, Mekke'den Medîne'ye hicretleriyle başlar.</p>

    <p>Hz. Ömer (r.a.) zamanından mukaddem (önce) Arabistân'da bir târih-i mahsûs (husûsî bir târih) yoktu. Bir def'a Ka'b bin Lü'eyy'in vefâtı ve daha sonra Fil hâdisesi, târihe mebde' (başlangıç) olarak kabûl olunmuştu. Hicretin 21. senesinde Hz. Ömer (r.a.)'e, üzerinde Şa'bân ayı yazılı bir sened getirilmişti. Hz. Ömer (r.a.), "Bu senedi, geçen senenin Şa'bân'ı mı yoksa sene-i hâliye (bu senenin) Şa'bân'ı mı olduğunu" sordu. Bu sırada, Hz. Ömer (r.a.), Yemen vilâyeti mâl emîni Ya'lâ bin Ümeyye (r.a.)'den günü, ayı, yılı yerli yerinde düzgün yazılar almağa başlamış; bu şekil, Hz. Ömer (r.a.)'in çok hoşuna gitmişti. Bu da, Muharrem'in ilk günü ile, Hicrî târihin başlangıcına vesîle olmuştur.</p>

    <p>Bunun üzerine Meclis-i Şûrâ toplanarak Hz. Alî (k.v.)'in tavsiyesi üzerine Hicret-i Muhammediyye (s.a.v.)'in târihe mebde' (başlangıç) olması, ittifâk-ı ârâ (re'y birliği) ile kabûl edildi.</p>

    <p>İslâm târihinde en mühim bir hâdise olan Hicret-i Nebevî (s.a.v.)'de Hz. Ebû Bekir (r.a.) âilesinin şerefli ve büyük hizmetleri vardır. Hicret-i Peygamberî (s.a.v.), târihin seyrini değiştiren mühim bir hâdisedir. İslâm güneşinin Medîne-i Münevvere ufuklarında bütün meş'aleleriyle parlayarak, arzın her tarafını aydınlatmağa başlaması bu hicretten sonra başlar.</p>

    <p>Bu feyizli ve bereketli günün, her müslümân tarafından kutlanması ve müslümân kardeşler arasında tebrîklerin teâtî edilmesi dînî bir borçtur. Bu hicretle doğan İslâm devleti otuz yıl gibi çok kısa bir zamanda Endülüs'ten Çin'e kadar, cihânın en kıymetli mıntıkasında insanları, dîn ve vicdan hürriyetine, sulha sükûna kavuşturmuştur.</p>

    <p class="c13">(Hz. Mahmûd Sâmî Ramazânoğlu (k.s.),</p>

    <p class="c13">Hz. Ömer (r.a.), 127.s.)</p>

    <p class="c13"> </p>

    <p class="c13"> </p>


31 OCAK 2006
---

    <p><b>HZ. EBÛ BEKRU'S-SIDDÎK (R.A.) EFENDİMİZ'İN HABEŞİŞTÂN'A HİCRET</b> <b>TEŞEBBÜSÜ</b></p>

    <p>Hz. Ebû Bekir [r.a.), Kureyş'in mezâlimine uğradığından Habeşiştân'a hicret etmeği düşündü. Başlıca sebeb ise müşriklerin kendisini yüksek sesle Kur'ân-ı kerim okumaktan men'etmeleri idi. Çünkü O'nu Kur'ân okurken işitenler mutlaka dinliyorlardı.Kur'ân'ın uyarıcı ma'nâsı ve Hz. Ebû Bekir (r.a.)'in rûhnüvaz (rûh okşayan) sadâsı, gayri müslimlerin rûhlarını sarsarak Müslümân oluyorlardı. Kureyş ise İslâm'ın intişârına (yayılmasına) mânî olmak için her çâreye başvuruyordu. Bunun için Hz. Ebû Bekir (r.a.)'i âşikâre Kur'ân okumaktan men'ettiler. Bu O'na ağır geldi. Müsâade-i Nebevî (s.a.v.) üzerine Habeşiştân'a hicret için Mekke'den çıkmış iken Berkülgımad denilen, Mekke'den beş konak mesâfede olan yerde Kâre kabîlesinin reîsi İbnüddağne'ye rast gelmişti. O'na nereye gideceğini sordu. Hz. Ebû Bekir (r.a.) de: "Kureyş, benim içinde doğup büyüdüğüm şehirde serbestçe ikâmetime mâni oluyorlar. Onun için terk-i diyâr ediyorum. Huzûr ve sükûn içinde Allâh (c.c.)'e ibâdet edebilecek bir yere gitmek istiyorum." demiş. İbnüddağne: "Sen hürmete şâyân (değer) olan râbıtalara hürmet eder, sözün doğrusunu söyler, yoksullara yardım eder, felâketzedeleri kurtarır, misâfirlere mihmânnüvâzlık gösterir (misâfirlere ikrâmda bulunan) bir âdemsin." diyerek, Mekke'nin, Ebû Bekir (r.a.) gibi pek değerli bir şahıstan mahrûm kalmasına gönlü râzı olmayarak Mekke'ye O (r.a.)'i geri götürmüştü.</p>

    <p>İbnüddağne, Kureyş rüesâsına (reîslerine) Ebû Bekir (r.a.)'in fazîletlerini anlatmış, onlar da alenen namaz kılmamak, Kur'ân okumamak şartıyla Mekke'de kalabileceğini söylemişlerdi. Bu sûretle Ebû Bekir (r.a.) de yalnız evindeki mescidinde ibâdete ve Kur'ân'ı okumaya devâm etmiş, müşrikler, buna da itirâz ederek Ebû Bekir (r.a.)'in Kur'ân okuması ile gençlerin ve kadınların üzerinde te'sir ettiğini ve bu sûretle onları âbâ ve ecdâdının dîninden çevirdiğini söylemişlerdi. İbnüddağne bu şartlarda Ebû Bekir (r.a.)'e himâye edemeyeceğini söylemiş, Ebû Bekir (r.a.) de ona, "himâyesine muhtâç olmadığını; çünkü Cenâb-ı Allâh'ın himâyesinin kâfi geleceğini" söylemişti.</p>

    <p class="c13">(Hz. Mahmûd Sâmî Ramazânoğlu (k.s.),</p>

    <p class="c13">Hz. Ebû Bekir Sıddîk (r.a.), 25.s.)</p>


01 ŞUBAT 2006
---

    <p class="c13">ABDESTİN BAŞLICA SÜNNETLERİ:</p>

    <p>1- Önce elleri bileklere kadar yıkamak.</p>

    <p>2- Abdeste besmele ile başlamak.</p>

    <p>3- Niyet etmek.</p>

    <p>4- Abdestin başlangıcında yani ağza su verirken dişleri misvaklamak veya parmakla ovuşturmak.</p>

    <p>5- Üç kere ağza ve üç kere buruna su çekmek.</p>

    <p>6- Mazmaza ve istinşak.</p>

    <p>7- Abdesti (âyetteki) tertip üzere almak.</p>

    <p>8- Yıkanan azaları sağdan başlayarak yıkamak.</p>

    <p>9- Yıkanan uzvu üçer defa yıkamak.</p>

    <p>10- Elleri ve ayakları yıkamaya parmak uçlarından başlamak.</p>

    <p>11- Gerek elleri ve gerekse ayakları yıkarken parmak aralarını hilâllemek, yani parmak aralarını ovmak.</p>

    <p>12- Yüzü üç kere yıkadıktan sonra, sık olan sakalı altından bir avuç su ile hilâllemek.</p>

    <p>13- Başa kaplama mesh etmek.</p>

    <p>14- Başa kaplama mesh vermeğe başın ön tarafından başlamak.</p>

    <p>15- Kulakları, başa mesih edilen su ile de olsa mesh etmek.</p>

    <p>16- Boynu (başa ve kulağa meshten sonra iki elinin arkası ile) mesh etmek.</p>

    <p>17- Abdest azasını, üzerine su döktükçe ovmak.</p>

    <p>18- Abdest azasını yıkamakta (lüzumsuz yere) fasıla vermeden birbiri ardı sıra yıkamaktır. Başka bir deyimle yıkanan aza kurumadan diğerini yıkamaktır.</p>

    <p>Bedenin harareti suyu çekivermesi veya havanın şiddetinden yahut bulunulan yerin sıcaklığından dolayı ara verilmeden yıkanan azanın kuruması zarar vermez.</p>

    <p>Abdest alma sırasında suyun tükenmesiyle su almağa teşebbüs de özür sayılır.</p>

    <p>Bir kavle göre; sekizinci, onuncu, on dördüncü ve on altıncı maddeler müstehaptır.</p>

    <p class="c13">(Mehmet Zihni Efendi, Nimet-i İslâm, 51-57.s.)</p>


02 ŞUBAT 2006
---

    <p class="c13">CUMA NAMAZI İLE İLGİLİ MÜHİM BİR SORU</p>

    <p>Bugün içinde bulunduğumuz ahvâl ve şerait altında Türkiye gibi, beşerî sistemlerle idare edilen lâik ülkelerde -devlet, İslâmî bir devlet olmadığı için- kılınan Cuma namazları sahîh olur mu? Yoksa bu durumda Cuma namazlarını terketmek mi gerekir?.. Bugün başımızda İslâmî bir devlet yoktur. Halbuki Cuma namazının sıhhat şartlarından biri de, devlet reisinin iznidir: Cuma'yı kıldıran imam, veliyyü'l-emr (devlet reîsi) olmalı veya onun naibi: onun tarafından izin verilmiş bir zât bulunmalıdır. Bugün ise, bunlar mevcut değildir. İşte son yıllarda Cuma namazı kılmayan, "Kılınmaz, kılınsa da sahîh olmaz" diyenler, buradan hareket ediyorlar ve binaenaleyh Cuma namazlarının kılınmamasını şiddetle müdâfaada bulunuyorlar.</p>

    <p>Evvela; bu şart (devlet reisi izninin şart olması, delîl cihetinden), bir fariza-i muhkeme (kuvvetli farz) olan Cuma namazının farziyyetini düşürecek kuvvette asla değildir. Zîrâ Cuma'nın farziyyeti;Kitâbla, mütevâtir Sünnetle ve İcmâ-i Ümmetle sabittir. Binaenaleyh farziyyetini inkâr eden kâfirdir. Halbuki devlet reisi izni şartı, zan ifâde eden ve mazmunu kat'î olmayan haber-i vâhidle sabittir. Bundan dolayıdır ki, ihtilâf konusu olmuş, devlet reisi izninin şart olup olmaması mevzuunda, müctehid imamlar arasında ihtilâf vuku bulmuştur.</p>

    <p>Hanefî İmamları Cuma'nın sıhhati için devlet reisi izninin şart olduğuna kail olmuşlardır. Eimme-i Selâse (diğer üç mezheb imamları) ise, bu hadîsin sıhhatini sabit görmemişler, diğer namazlarda olduğu gibi, Cuma namazını kılmak için de hiç kimsenin izin ve müsâadesine ihtiyâç yoktur, demişlerdir.</p>

    <p>Müctehidler arasında ihtilâf mevzuu olan, içtihadın cârî olduğu meseleler hakkında, taassubdan hâlî olarak tam bir semâhatle (içtenlikle) diyoruz ki: "Mezhebimiz(in bu meseledeki içtihadı) doğrudur, ancak hata ihtimâli olabilir. Muhalif mezheb(in re'yi) ise, hatadır, fakat doğru olması da ihtimâl dâhilindedir." "Mü'min, iki beliyye ile mübtelâ olduğu ve (maddeten veya ma'nen) zarara sebeb olacak iki şeyden birini tercih etmek zorunda kaldığında ehvenini (zararı en az olanını) ihtiyâr eder." <b>(Âlûsî Tefsiri: 4/198)</b></p>

    <p>Bunun içindir ki, fukahâ-i kirâmımız; Cuma'nın sıhhat şartları noksan olduğu zaman "Cuma namazını kılmayın" demeyip, "kılınız" demişler ve Cuma'dan sonra da dört rekat zuhr-i âhiri kılmayı tavsiye eylemişlerdir. <b>(Fetâvâ-i Hindiyye: 1/145)</b> Hattâ diğer mezheb imamlarının emir ve tavsiyeleri de böyledir.</p>

    <p class="c13">(Ekrem Doğanay, İslâm'ın Şiârı Cuma Namazı, 176-184.s.)</p>

    <p> </p>


03 ŞUBAT 2006
---

    <p class="c13">İLK KAĞIT FABRİKASINI 12 ASIR ÖNCE MÜSLÜMANLAR KURMUŞTUR</p>

    <p> Vezir İbn-i Fazıl kağıdı daha ucuza maletmek ve ilmin yaygınlaşmasını sağlamak gayesiyle 794'te ilk kâğıt fabrikasını kurdu.</p>

    <p>İslâm müelliflerini kaynak edinen Gostavele Bön, kâğıdın yeni bir medeniyet başlatacağını bildirir ve şu gerçeği söyler:</p>

    <p>"Parşömeni ortadan kaldırmış olan kitap kâğıdını Müslümanlar icat etmişlerdir. Eğer İslâm medeniyetinin kitap, barut ve pusula gibi mirasları elinin altında bulunmasaydı, bizim rönesansın nasıl bir şey olacağını biraz göz önüne getirmeliyiz." Libri ise daha açık konuşur:</p>

    <p>"Tarihten Müslümanları silerseniz, ilmî Rönansımız asırlarca geri kalmış olur."</p>

    <p>İbn-i Fazıl'ın bu başarısı, kâğıt endüstrisinin gelişmesini sağladı. Kendi zafer alayından başlayan bu hamle, daha sonraki senelerde Şam'da ve Trablusgarp'ta kâğıt fabrikalarının açılmasını sağladı. Suriye, Mısır, Tunus, Fas, İspanya ve nihayet Avrupa birkaç asır sonra bu kıvılcımlardan faydalandı.</p>

    <p>Paris İslâm Enstitüsü eski profesörlerinden Jacques Risler, "La Civilisaton Arabe" adlı eserinde, "İslâmiyet'in Avrupa'ya getirdiği en hayırlı nimetlerden biri de kâğıt olduğunda şüphe yoktur" der. İlk kâğıt fabrikasının 794'te Bağdat'ta kurulduğunu belirttikten sonra, onu 900'de Mısır'ın kullanmaya başladığını, 1100'de Fas'a geçtiğini, Avrupa'da hakiki kâğıt üzerine yazılan en eski vesikanın Sicilya kralı Roger'in karısı tarafından 1109'da yazıldığını bildirir.</p>

    <p>İlim tarihi araştırıcısı Will Durant da, "Medeniyet Tarihi" adlı eserinin "İman Çağı" bölümünde, kâğıt fabrikasının 794'te ilk defa Harun Reşid'in vezirinin oğlu Fazıl tarafından kurulduğunu belirtir. Avrupa'ya geçişini de şöyle izah eder:</p>

    <p>Kâğıt imalat metodu Müslümanlar tarafından Sicilya ve İspanya'ya sokuldu. Oradan Fransa ve İtalya'ya geçti. Milattan sonra 105 tarihinden itibaren Çin'de kullanıldığını gördüğümüz kâğıdı, 707 tarihinde Mekke, 800 tarihinde Mısır, 950'de İspanya, 1100'de Bizans, 1102'de Sicilya, 1228'de Almanya ve 1309'da da İngiltere'de görüyoruz."</p>

    <p class="c13">(İslam ve İlim, 5-6.s.)</p>


04 ŞUBAT 2006
---

    <p class="c13">PEYGAMBER (S.A.V.)'E İTAAT</p>

    <p class="c13">ALLÂH (C.C.)'E İTAATTİR</p>

    <p>"De ki, siz gerçekten Allâh'ı seviyorsanız bana uyun ki, Allâh da sizi sevsin ve suçlarınızı bağışlasın. Çünkü Allâh çok esirgeyici ve bağışlayıcıdır." <b>(Âl-i İmran s. 31)</b></p>

    <p>Resûlullâh (s.a.v.)'e uymak, hıristiyanların Hz. İsa (a.s.) hakkında iddia ettikleri gibi, tanrılığa ortak olmak demek değildir. Allâh (c.c.) sevgisini bölüp üç ayrı ortağa paylaştırmak değil, yalnız "Ben özümü Allâh'a teslim ettim" diye bütün sevgiyi sırf Allâh (c.c.)'de toplayıp, O'na teslim olduğunu sunmak ve itaatı yalnızca O'na yapmaktır. Hz. Muhammed (s.a.v.)'e de sırf Allâh (c.c.)'ün Resûlü, görevlendirdiği peygamberi, dînin tebliğcisi, hidâyetinin ve emirlerinin bildiricisi olduğundan dolayı, yine sırf Allâh (c.c.) için uymak ve izinden gitmektir.</p>

    <p>Bir elçiyi tanımak, onun kendisini değil, onu görevlendirip gönderen makamı tanımaktır. Mesela bir devletin elçisini, memurunu reddetmek, o devleti ve onun kanunlarını reddetmek olduğu gibi, Allâh (c.c.)'ün elçisi demek olan Peygamber (s.a.v.)'i kabul etmeyip reddetmek de Allâh (c.c.)'e küfür ve saygısızlıktır. Bundan dolayı Allâh (c.c.)'ün elçisine itaat etmekten kaçınanlar, Allâh (c.c.)'e ibadet ve taatten kaçınan kafirlerdir. Allâh (c.c.) de kafirleri sevmez, küfrün hiçbir çeşidine razı olmaz. Eğer Hıristiyanlar Allâh (c.c.)'ü sevselerdi, İsa (a.s.)'ı Allâh (c.c.)'ün bir peygamberi olarak tanırlar ve ona bir tanrı olarak ibadet değil, bir peygamber olarak itaat ederlerdi.</p>

    <p>Açıkça peygamberliğe şahâdet edilmedikçe, Allâh'ın birliğine, Allâh (c.c.)'ün kendisinin şahâdeti gibi gerçek bir şahâdet yapılmamış olacağından İslam'da bu iki şahâdetin birleştirilmesinin şart olduğunu ve Allâh (c.c.)'e itaat ile Resûlü (s.a.v.)'e itaatın birbirini gerektirdiğini ve Allâh (c.c.)'ün rızasına, mağfiretine, rahmetine ermenin ancak bu suretle mümkün olacağını açıklamak üzere "De ki, Allâh'a ve Resûl'e itaat ediniz! Eğer onlar yüz çevirirlerse, şunu bil ki, Allâh kafirleri sevmez." buyurulmuştur.</p>

    <p class="c13">(Hak Dini Kur'an Dili, 2.c. 342.s.)</p>

    <p class="c13"> </p>

    <p class="c13"> </p>

    <p class="c13"> </p>


05 ŞUBAT 2006
---

    <p class="c13">AŞÛRE GÜNÜ MEYDANA GELEN HÂDİSELER</p>

    <p>Aşûre günü, Muharrem ayının onuncu günü olup o günde şu mühim hâdiseler husûle gelmiştir:</p>

    <p>1. Arşu'l-a'lâ, kürsî, levhu'l-mahfûz, yedi kat semâ ve dünyânın yaratılması,</p>

    <p>2. Hz. Âdem (a.s.)'a hayat verilmesi,</p>

    <p>3. Hz. İdrîs (a.s.)'ın semâya kaldırılması,</p>

    <p>4. Hz. Nûh (a.s.)'ın tufândan kurtarılması,</p>

    <p>5. Hz. İbrâhîm (a.s.) ve Hz. İsmâîl (a.s.)'a cennetten koç indirilmesi,</p>

    <p>6. Hz. İbrâhîm (a.s.)'ın Nemrût'un ateşinden selâmete erdirilmesi,</p>

    <p>7. Hz. Eyyûb (a.s.)'ın belâlardan kurtarılması,</p>

    <p>8. Hz. Mûsâ (a.s.)'ın Fir'avn'un denizde boğulması ile ondan kurtarılması,</p>

    <p>9. Hz. Yûnus (a.s.)'ın balığın karnından çıkarılması,</p>

    <p>10. Mahşer Muharrem ayının 10. günü (Aşûre günü) kurulacaktır. İnşâa'llâh.</p>

    <p class="c13">İLK AŞÛRE YEMEĞİ</p>

    <p>Nûh aleyhisselâm berâberindekilerle gemiden Âşûre günü indi. O gün oruç tuttu ve Allâh (c.c.)'e şükür olmak üzere maiyyetine oruç tutmalarını emretti.</p>

    <p> Azıkları artmıştı. Birisi bir avuç buğday, diğeri bir avuç nohut getirdi. Yedi çeşit hubûbât ile Nûh aleyhisselâm onlara yemek pişirdi. İnsanlar bunu Âşûre günleri için âdet edindiler ki yapanlar için ecr-i azîm vardır. Fakîrleri ve miskinleri de doyurmak lâzımdır.</p>

    <p>Zikrolunduğuna göre Allâh te'âlâ, Aşûre gününde Zemzemi diğer sularla berâber akıtır. O gün gusleden kimse bir sene boyunca hastalık görmez. Er-Ravzü'l Fâik'de bu şekilde yazılıdır.</p>

    <p class="c13">(Hz. Mahmûd Sâmî Ramazânoğlu (k.s.),</p>

    <p class="c13">Yûnus ve Hûd Sûreleri Tefsîri)</p>

    <p class="MsoNormal"> </p>


06 ŞUBAT 2006
---

    <p class="c13">AŞÛRE GÜNÜ</p>

    <p>Aşûre gününde, âile ferdlerine, yeme içme ve elbise bakımından, eli açık tutmak mendûbdur.</p>

    <p>Çünkü Beyhâkî ve Taberânî'nin Ebû Saîd el-Hudrî (r.a.)'den rivâyet ettikleri hadîs-i şerîfte Cenâb-ı Peygamber (s.a.v.) Efendimiz: "Aşûre gününde âilesi için bolluk sağlayan kimseye, Allâh te'âlâ da, bütün senesinde bolluk sağlar" diye buyurmuşlardır.</p>

    <p>Sâdece Aşûre gününe mahsûs olmak üzere kına yakmanın, sürme çekmenin fazîletli olduğuna dâir rivâyetler sahîh değildir; (belki) mekrûhtur.</p>

    <p>Aşûre gününde Kerbelâ vak'asını canlandırmak câiz değildir. Çünkü bu, râfızîlerin şiârıdır (âdetidir). Bunu hatırlamak isteyen olursa, önce sahâbe-i kirâm (r.a.e.)'i hatırlar, sonra gâye olarak değil;Onlara ittibâ' ederek (uyarak) Hz. Hasan (r.a.) ve Hz. Hüseyin (r.a.)'i hâtırına getirir (hatırlar) ki bu şekilde davranmakta beis yoktur. (Aksine fazîlet vardır ki bu da, ashâb-ı kirâm (r.a.)'e ittibâ' etmektir ve ehl-i sünnet şiârıdır.)</p>

    <p class="c13">(M. Alâaddîn, El-Hediyyetü'l-Alâiyye Ter., 345. s.)</p>

    <p class="c13"> </p>

    <p class="c13">HADÎS-İ ŞERİF</p>

    <p>"Ramazân orucundan sonra tutulan oruçların en fazîletlisi Allâh'a izâfet ile şereflendirilen Muharrem ayındaki oruçtur. Farz namâzlardan sonra kılınan en fazîletli namâz da gece namâzıdır." <b>(Müslim)</b></p>

    <p>"Farz namazı kıldığınız zaman her bir farz namazdan sonra on def'a: Lâ-ilâhe illa'llâhu vahdehû lâ-şerîkeleh, lehü'l-mülkü ve lehü'l-hamdü ve hüve 'alâkülli şey'in kadîr deyiniz. Böyle diyene bir köle azâd etmiş gibi ecir yazılır. <b>(Buhârî)</b></p>

    <p class="c13"> </p>

    <p class="c13"> </p>

    <p class="c13"> </p>


07 ŞUBAT 2006
---

    <p class="c13">AŞÛRE GÜNÜ YAPILACAK OLANLAR</p>

    <p>1. O gün, oruç tutulacak; fakat Muharrem'in sâdece 10'uncu günü oruç tutulmaz. (9.-10.), (10.-11.) veyâ (9.-10.-11.) günleri tutulur.</p>

    <p>2. Muharrem'in birinci ilâ onuncu günü de dâhil her gün okunan duâ, sabahleyin üç def'a okunacak.</p>

    <p>3. İşrâkten (kuşluk) sonra (4) dört rek'at namâz kılınacak. Her rek'atte Fâtiha-yı şerîfeden sonra elli bir (51) adet İhlâs-ı şerîf okunur.</p>

    <p>4. Mekrûh olmayan bir vakitte 2 rek'at namâz kılınacak. Her rek'atte Fâtiha-yı şerîfeden sonra on bir (11) İhlâs-ı şerîf okunur.</p>

    <p>5. Bol bol istiğfâr edilecek.</p>

    <p>6. 70 (yetmiş) def'a "hasbünâ'llâhu ve ni'me'l-vekîl ni'me'l-mevlâ ve ni'me'n-nasîr, gufrâneke rabbenâ ve ileykelmasir" denilecek.</p>

    <p>7. 313 (üç yüz on üç) def'a "lâ-ilâhe illâ ente sübhâneke innî küntü mine'z-zâlimîn" denilecek.</p>

    <p>8. Gusl abdesti alınacak.</p>

    <p>9. On mü'mine selâm verilecek.</p>

    <p>10. Hasta bir kimse ziyâret edilecek.</p>

    <p>11. En az bir mü'mine iftâr ettirilecek ki bütün mü'minlere iftâr ettirilmiş olur.</p>

    <p>12. O gün eve, getirilen rızk artırılacak. Efdal olan 10 (on) çeşit olmasıdır.</p>

    <p>13. Muharremin 10'unu, 11'ine bağlayan gece, 1 (bir) def'a Zümer sûresi okunacak.</p>

    <p class="c13"> </p>

    <p class="c13">HADÎS-İ ŞERÎF</p>

    <p>Müslim'in rivâyet ettiği bir hadîste: "Aşûre orucu geçmiş bir senenin günâhlarını affettirir." buyurulmuştur.</p>

    <p>İbn-i Mâce'nin rivâyet ettiği bir hadîste de: "Aşûre günü orucu ile gelecek senenin hatâ ve kusurlarını örtmesini Allâh'tan dilerim." buyurulmuştur.</p>

    <p>Beyhakî ve öbürleri çeşitli tarîklerden merfûan şu hadîsi naklederler: "Aşûre günü âile efrâdını iyi doyuran ve onları her bakımdan memnûn edenlere Hakk te'âlâ gelecek senenin refâh ve rızkını o nisbette genişletir."</p>

    <p> </p>


08 ŞUBAT 2006
---

    <p class="c13">MÜCTEHİDLER YEDİ TABAKADIR</p>

    <p>Fıkıh ilminde yetişen ve söz sahibi olan İslam âlimleri yedi (7) sınıfa ayrılır:</p>

    <p>1-      İslamiyet'te Mutlak Müctehid Olan Âlimler:Bunlar, "edille-i Erbaa"dan (yani Edille-i Şer'iyye: Kitap, Sünnet, İcma-i Ümmet, kıyas-ı fıkahâ) hüküm çıkarmak için usul ve kaideler kurmuşlar ve koydukları esaslara göre, ahkam çıkarmışlardır. Dört mezhep imamları bunlardandır.</p>

    <p>2-      Mezhebde Müctehid Olan Âlimler: Bunlar Mezheb Reisi'nin koyduğu kaidelere uyarak Dört Delil'den ahkam çıkaran âlimlerdir. İmâm-ı Ebû Yûsuf, İmâm-ı Muhammed ve İmâm-ı Züfer (r.a.e.) ve benzerleri bu âlimlerdendir.</p>

    <p>3-      Meselelerde Müctehid Olanlar: Bunlar Mezheb Reisi'nin (Mezheb İmamının) bildirdiği meseleler için Mezheb'in usûl ve kâidelerine göre ahkam çıkarırlar. Çıkardıkları ahkamın, Mezheb Reisi'nin koyduğu esaslara uygun olması şarttır: Tahâvî, Hassâf Ahmed b. Ömer, Abdullâh b. Hüseyin Kerhî, Şemsü'l Eimme Serahsî, Fahrü'l İslam Alî b. Muhammed Pezdevî, Kâdihân Hasan b. Mansur Ferganî (r.h.) ve benzerleri gibi âlimlerdir.</p>

    <p>4-      Eshab-ı Tahric: İçtihâd derecesinde olmayıp müctehidlerin çıkardıkları kısa, kapalı bir hükmü açıklayan âlimlerdir. Hüsâmeddin Râzî (r.h.) bunlardandır.</p>

    <p>5-      Erbâb-ı Tercîh: Müctehidlerden gelen birkaç rivayet arasından birini tercih eden âlimlerdir: Ebu'l Hasan Kudûrî, Hidâye sahibi Burhâneddîn Alî Merginanî, Kemâleddin ibn-i Hümam (r.h.) gibileridir.</p>

    <p>6-      Eshâb-ı Temyîz: Mukallid âlimler olup bir mesele hakkında gelen çeşitli haberleri, kuvvetlerine göre sıralayıp yazmışlardır. Kitablarında reddedilen rivayetler yoktur. Kenzü'l Dekâik sahibi Ebu'l Berekât Abdullâh b. Ahmed Nesefî, Muhtar sahibi Abdullâh b. Mahmud Musûlî, Vikâye sahibi Burhânü'ş Şerî'a Mahmud b. Sadrü'ş Şerîa Ubeydullâh ve Mecmaul Bahreyn sahibi İbnü's- Sa'âtî Ahmed b. Alî Bağdâdî (r.h.) bunlardandır.</p>

    <p>7-      Önceki Tabakalardaki Âlimlerin Kitablarından Doğru Olarak Nakil Yapabilen Âlimler, Onları Bildiren Mukallidlerdir: Tahtâvî, İbn-i Âbidîn (r.h.) Hazerâtı bu tabakanın âlimlerindendir.</p>

    <p class="c13">(Yeni Rehber Ansklopedisi, 7.c. 175.s.)</p>

    <p class="c13"> </p>

    <p class="c13"> </p>

    <p class="c13"> </p>


09 ŞUBAT 2006
---

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>1892 Yılında Adana'nın Tepebağ mahallesinde dünyayı teşrîf eden Hazret-i Sâmî (k.s.)'un babaları Müctebâ Efendi, anneleri Ümmügülsüm Hanımefendilerdir. Dedelerinin ismi Abdurrahmân, büyük dedeleri İshâk ve Hüseyin Efendilerdir. Büyük Türk beyliklerinden Ramazânoğlu beyliğinin en son beylerinden olan Abdülhâdî Efendinin (ki Sâmî Efendi Hazretlerinin büyük dedelerindendir) tesbîtine göre Ramazânoğlu beyliği aslen Türklerin Oğuz boyunun Üçoklar kabîlesindendir. Bu kabîlenin de şecereleri büyük Türk Hâkânı Nureddîn Zengî (Şehîd) vasıtası ile Seyfullâh Hz. Hâlid bin Velîd (r.a.)'e dayanır. Efendi Hazretleri kendi ifâdeleriyle doğumlarını şöyle nakletmektedirler: "-Benim doğumum (1308) târihindedir: Adana'da Vakıfsarayı'ndadır. Doğumumdan evvel kapıya bir zât gelmiş: "-Bu evde, yakında bir doğum olacaktır, oğlan olacaktır, adını: Sâmî koyunuz; hayırlı bir insan olacaktır." diyor, gidiyor. Bir müddet sonra doğum oluyor, oğlan oluyor. Adı:"Mahmûd Sâmî" konuyor. Sonra o zât tekrâr geliyor. Oğlan, doğduğunu söylüyorlar. Adının da "Muhammed Mahmûd Sâmî" konulduğunu öğrenince:"-Sandıktaki emânetimi veriniz!" diyor. Ona benzer bir emâneti veriyorlar:"-Bu değil; esâs sandıktaki bana âid emâneti veriniz!" diyor. Veriyorlar. Memnûn oluyor. Duâ edip gidiyor." Efendi Hazretleri bu ma'lûmât hakkında:"-Bunu kaydediniz. Mühimdir. Gelen zât, boş değildir. Bunları olduğu gibi sen kaydet. İleride neşredilir. İyi olur. Hayırlı olur." diye buyurdular. Not: Bu ma'lûmât, Muhterem Ömer Kirazoğlu (Rh. Aleyh) Ağabey'in kendi el yazısı ile not defterinden alınmıştır. Metinden Hazretin ism-i şerîflerinin tam olarak "Muhammed Mahmûd Sâmî" olduğu öğreniliyor. Hazretin 6 Kasım 1937'de kendi el yazılarıyla, latince olarak, "Kadastro ve Tapu Tahrîrine Mahsûs Beyânnâme"de, sâdece "Sâmî" ismini ve imzâsını kullandıklarına ve nüfus cüzdanlarında da sâdece "Sâmî" ismi kullandığına göre, tam ism-i şerîflerinin kullanılmaması o devirdeki birtakım yasakları akla getirmektedir. Bu "Beyânnâme"de, Hazretin doğdukları ev Seyhân vilâyeti, Adana kazası, Kayalıdağ mahallesi, Sabuncu Abdullâh sokağı olarak belirtilmiştir ki burada da isimler değiştirilmiştir. Hazretin doğdukları evin bulunduğu mahalle en son Tepebağ olmuştur.</p>


10 ŞUBAT 2006
---

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>Doğumundan i'tibâren bütün hayatı boyunca bu müjdenin şanlı izlerini taşıyan bu zâta "Âlî makâm sâhibi" ma'nâsına gelen Sâmî ismi konur. Her hâlleri büyük, yüksek makâm sâhibi oluşlarının dışarıya tezâhürüdür.</p>

    <p>Hakk idâresinin kaldırılıp, halk idâresinin müslümânlara da sevdirilmeğe çalışıldığı şu cehâlet asrında; ekseriyetin İslâm dışı davranışlarına;</p>

    <p>"Bugünkü şartlarda ancak bu kadar olur." diyerek kılıf bulup, İslâm'ın bazı şartlarda tam olarak yaşanamayacağı iddiâsını hâlleri ile çürütüp, asra yakın ömrünün, doğumundan i'tibâren tamamını, sünnete harfiyyen riâyet ederek geçirip, İslâm, fitnenin zirveye çıktığı devirlerde sünnete tam olarak ittibâ edilerek yaşanabilir ve kıyâmete kadar da yaşanacaktır diye hayatı ile bunu isbât etmiş bir âlî kadîrdir Hazret-i Sâmî (k.s.).</p>

    <p>Allâh (c.c.) dostlarının büyüklerinden bir zâtın ifâdesi ile "Asırların nâdir yetiştirdiği bir büyük velîdir" Hazret-i Sâmî (k.s.).</p>

    <p>1950'li yılların başlarında İstanbul'a intikâllerinden sonra kendilerine Fahr-i Kâinat sallallâhü aleyhi vesellem Efendimiz tarafından "MAHMÛD" ismi verilmiş ve kendileri icâzetli halîfeleri Adanalı Hacı Hasan Efendiye:</p>

    <p>"-Fakire bundan sonra Mahmûd Sâmî denilmesini ihvâna bildiriniz; bize böyle emrolundu." diye emir gereği büyük tebşîrâtı bildirirler.</p>

    <p>Çocuk yaşlarında muhterem anneleri kendilerini akrânlarıyla oynamak üzere dışarı gönderdiklerinde Hazret-i Sâmî (k.s.) Efendimiz ellerini dizlerinin üzerine koyup "tahiyyât" oturuşundaki gibi oturup, uzaklara gözlerini diker, devâmlı olarak düşünür, tefekkür ederler. Çünkü Allâh (c.c.)'ün Resûlü (s.a.v.) Efendimiz, Mi'râc'da tahiyyâtta gibi oturmuşlardı. Bu sünneti ömürleri boyunca hep böyle sürdürdüler. Hiç bir zaman kendilerini bunun dışındaki bir şekilde otururken gören olmamıştır. "Neden arkadaşları ile oynamayıp oturduğu" sorulduğunda:</p>

    <p>"-Biz oyun için yaratılmadık." buyurmuşlardır.</p>

    <p>İşte hadîs-i şerîfi telmîh; işte sünnete ittibâ'.</p>

    <p> </p>


11 ŞUBAT 2006
---

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>Bu sünnete uygun hayat günümüz insanlarının ancak örneklerini kitâblarda görebildiği bir şekilde tam 96 yıl devâm etmiştir. Doğumlarından dâr-ı bekâya intikâllerine kadar gecesiyle, gündüzüyle, harekâtı ve sekenâtı ile günün 24 sâatinde sünnet-i seniyyeye; Hazret-i Abdullâh ibn-i Ömer radıyallâhu anhümânın dediği gibi ve Pîr Efendimiz Hazretlerinin de mısralaştırdığı şekilde: "Muhammed Mustafa sallallâhü aleyhi vesellem Efendimiz Hazretlerinin eşiğinde aklı kurbân ederek" katıksız, tam teslîmiyetli bir sünnet tatbîkâtıdır bu mübârek hayat!</p>

    <p>İşte kerâmeti maddî ve ma'nevî olarak ikiye ayıran Muhyiddîn-i Arabî hazretlerinin: "Esâs kerâmet ma'nevî kerâmettir; o da yirmi dört sâatin tamâmını Resûl-i Ekrem sallallâhü aleyhi vesellem Efendimiz Hazretlerinin sünnetine uygun olarak geçirmektir. Bizce makbûl olan da budur." dediği ma'nevî kerâmetler manzûmesidir Hazret-i Sâmî (k.s.) Efendimizin asırlık ömürleri.</p>

    <p>Muhyiddîn-i Arabî hazretleri: "Ehlullâh kendilerinden kerâmet zuhûr etmesini kadınların hayız ve nifas hâli gibi görürler." buyuruyor.</p>

    <p>Bütün hayatlarında buna son derece dikkat eden Efendimiz (k.s.) Hazretleri bir sohbetlerinde (1970'li yılların ikinci yarısında Erenköy'de bir evde) Abdü'l-kâdir-i Geylânî hazretlerinin kendisini yardıma çağıran Adana'nın Misis nâhiyesinin Abdoğlu köyünden bir Ermeni çocuğunun hayvanına, düşen çuvalları biiznillâh yüklemesine âid kıssayı anlatırken, son derece sâf ihvânlardan Merhûm Dr. Bahâ Bey, ayağa kalkarak:</p>

    <p>"- Vallâhi bu Zât, asrın Abdü'l-kâdir-i Geylânî'sidir, ne zaman sıkışıp yetiş yâ Hazret-i Sâmî desem bu Zât'ın himmetiyle biiznillâh her müşkülüm hallolur." diye bağırınca, Sâmî (k.s.) Efendimiz Hazretleri mu'tâdlarını bozarak yeni başlamış olan sohbeti "el-Fâtiha" diyerek bitirip, fakîre dönerek:</p>

    <p>"-Arabayı hazırlayın" buyurdular ve sohbeti yarıda bırakıp, ev sahibinin yapacağı ikrâmı da: "-İkrâmınızı kabûl ettik, Allâh (c.c.) râzı olsun" diyerek yemeden oradan ayrıldılar.</p>

    <p>İşte kendilerine karşı sırrı fahş edip kerâmetlerini açığa vurana verdikleri kendi üslûblarınca en ağır ders.</p>

    <p> </p>

    <p><b>12</b> <b>ŞUBAT 2006</b></p>

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>Bütün hayatı ma'nevî kerâmet (ya'ni istikâmet) olan Efendimiz Hazretleri, kendilerinden sâdır olan kerâmetleri böylece saklamamızı bize öğretmiş oluyorlardı. Böylece kerâmetin matlûb olmadığını, zuhûrunun o kişilere Allâh (c.c.)'ün rahmeti olduğunu anlatmış oluyorlardı. Buna da hamdetmek lâzımdı ve hemen takılmadan istikâmet üzere Hakk yola devâmı öğretiyorlardı. Böylece inkılâb kâbiliyetini hâiz olan kalbimiz hakîkî ve tek matlûb olan Allâh (c.c.) ile olacaktı. Ağyârdan ictinâb gerekliydi. İşte kalbin hâllerini anlatırlarken verdikleri bir misâl: "Bukâlemun denilen, Türkçe adı "bahtabakan" kertiş cinsinden kuyruğu ile dala sarılan bir hayvan vardır. Çocukluğumuzda, bu boz renkli hayvanı tutar, erkeklerin o zaman kullandığı kırmızı renkli, püsküllü, kalıba konan feslerini onun üzerine koyardık. Kısa bir süre sonra fesi kaldırdığımızda, bukalemunun kıpkırmızı olduğunu görürdük. Biraz açıkta kalınca eski boz rengine avdet ederdi. Yine kadınların başını örttüğü siyah renkli yağlığı (başörtüsünü) alır bukalemunun üzerine örterdik. Bir müddet beklettikten sonra başörtüsünü açtığımızda hayvanın renginin siyahlaştığını müşâhade ederdik. Biraz sonra asıl rengine avdet ederdi. İşte bir hayvanda bu derece bulunduğu yere intibâk kâbiliyyeti olursa; ya kalbimizi nasıl muhâfaza gerekir; teemmül edelim" buyururlardı. Hadîs-i şerîfte buyuruldu ki: "Cenâb-ı Hakk, sizin kalıbınıza değil; kalblerinize nazar atfeder. Kalb nazargâh-ı İlâhîdir; ona göre dikkat etmeliyiz." Yine buyuruyorlar:"Gençliğimde dergâhta hâl ehli, ehl-i keşiften Âdil Beğ bana:"-Sâmî evlâdım, münâsebette bulunduğun kişilere çok dikkat et, sakın kasvetli kimselerle karşı karşıya oturma. Bir def'a Ayasofya câmiinde mevlid dinliyordum; bir de baktım letâiflerim durmuş. Karşımda diz dize oturduğum adamın kalbi hasta imiş (ya'ni katı). Letâiflerimi üç günde zor çalıştırdım." dedi. Câmiide mevlid dinleyenin kalbinden bu in'ikâs olursa ona göre dikkat edelim."</p>

    <p> </p>

    <p><b>13</b> <b>ŞUBAT 2006</b></p>

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>Gönüller sultânı Hazret-i Sâmî (k.s.), kalbin Kur'ân-ı kerîmde beş sınıf olarak beyân edildiğini anlatırlardı. Ezcümle: 1- Ölü kalb, 2- Hastalıklı kalb, 3- Gâfil kalb, 4- Zâkir kalb, 5- Ma'nen diri (hayy) kalb.</p>

    <p>Kalbimizi her türlü hastalık ve tehlikelerden koruyacak birinci şartın zikru'llâha devâm olduğunu her def'asında tekrâr tekrâr beyân buyururlardı. Bunun da, az yiyip oruç tutarak ve şartlarına riâyetle yapılırsa netice hâsıl olacağını bildirirlerdi. Çünkü kul, hadîs-i şerîfte beyân buyurulduğu üzere:</p>

    <p>"Kalben zikre muvaffak olursa şeytân me'yûs olarak geri çekilir; zikirden gâfil olursa kalbe yeniden girer."</p>

    <p>"Allâh azîmüşşânı kalben zikreden ile zikretmeyenin farkı cesed dirisi ile ölüsünün farkı gibidir." buyururlardı. Bu yüzden insanlar, kendilerini Allâh (c.c.)'ü ve O'nun zikrini hatırlatanlarla berâber olmağa çağrılıyordu. Tevbe sûresinde Cenâb-ı Hakk: "Ey îmân edenler, Allâh'tan korkun da sâlih ve sâdıklarla beraber olun." diye emrediyor. Sâlihlerden bu dünyada istifâde olacağı gibi kabirde ve mahşerde de istifâde olunacağını tefsîr ve hadîsten misâllerle anlatırdı, Hazret-i Sâmî (k.s.).</p>

    <p>Bu husûsta kendilerine âid şu menkîbeyi anlatırlardı:"Çocukluğumda kız kardeşim yürüyemiyordu. Yakınlarımız Pozantı'ya yakın bir köyde Kaplanca Dede adlı bir zât var; kızı ona götürün; inşâallâh onun vesîlesi ile Allâh (c.c.) şifâ' verir dediler. Ben, annem ve kız kardeşim o zâtın türbesine gittik. Geceyi orada geçirdik. Gece bir ara kız kardeşim bağırarak uyandı. Annem: "- Kızım ne var, ne oldu, niye bağırdın?" dedi. Kız kardeşim:</p>

    <p>"- Anne şu kabirdeki dede kalktı, geldi benim kalçamın üzerine oturdu" dedi. Bu hâlden sonra yürüyemeyen kız kardeşim Allâh (c.c.)'ün izni ile ayağa kalktı yürüdü. Ömrü boyunca da bir daha ayağı ağrımadı" diye buyurdular.</p>

    <p>İşte sâlihlerden biiznillâh "kabirdeki istifâde".</p>

    <p> </p>

    <p><b>14</b> <b>ŞUBAT 2006</b></p>

    <p class="c13">NAMAZI TERKETMEMEK</p>

    <p>Allâh te'âlâ şöyle buyuruyor:</p>

    <p>"Sonra arkalarından öyle kötü bir nesil geldi ki, namazı bıraktılar, şehvetlerine uydular, işte bunlar da azgınlıklarının cezasına uğrayacaklardır." <b>(Meryem s. 59)</b></p>

    <p>İbn Abbas (r.a.) "bu âyet-i kerimedeki (namazı bıraktılar) kelimesinin manası, namazı tamamıyla bıraktılar anlamında olmayıp, belki vaktinde kılmadılar demektir," demiştir. Tabiînin büyük imamı Saîd bin el-Müseyyeb (r.a.) de: "Namazı kılmadılar cümlesinin manası: Öğleni ikindiye, ikindiyi akşama, akşamı yatsıya, yatsıyı sabaha, sabah namazını da gün doğuşundan sonraya kadar geciktirip namazları vaktinde kılmamaktır" diye tefsir etmiş ve sözlerine devamla, "Herhangi bir kimse bu halinde ısrar edip tevbe etmeden ölürse, Allâh te'âlâ onu cehennemde, yatağı çok derin (ve içinde akan maddelerin) tadı çok pis olan "Gayya" deresine atmakla cezalandırır" demiştir.</p>

    <p>Denilmiş ki: "Veyl" cehennemde bir vadidir ki içinde, yeryüzünün bütün dağları yürütülse hararetinin yüksekliğinden eriyiverirler, işte böyle bir vadi, namaza karşı isteksiz, vaktinden sonraya bırakanların meskenidir. Ama, kusurlarına tevbe edip Allâh (c.c.)'e dönüş yapanlar için kurtuluş vardır. Allâh te'âlâ başka bir âyetinde: "Ey iman edenler, sizi ne mallarınız, ne evlatlarınız Allâh'ın zikrinden (beş vakit namazdan) alıkoymasın. Kim bunu yaparsa işte onlar hüsrana uğrayanların ta kendileridir" (Münâfikûn s. 9) buyurmuştur. Müfessirler, bu âyette Allâh (c.c.)'ün zikrinden kast olunan ma'nâ beş vakit namazdır, demişlerdir.</p>

    <p>Resûl-i Ekrem (s.a.v.) buyurdu: "Özürsüz olarak iki (vakit) namaz arasını birleştiren büyük günahlardan bir kapıya gelmiştir".</p>

    <p>Allâh te'âlâdan tevfîk ve yardım dileriz.</p>

    <p>Şüphesiz O çok cömert, çok keremli, esirgeyenlerin en çok esirgeyenidir.</p>

    <p class="c13">(İmam Zehebî (rh.a.), Büyük Günahlar, 23.s.)</p>

    <p> </p>

    <p>15 <b>ŞUBAT 2006</b></p>

    <p class="c13">YAVUZ SULTAN SELİM HÂN VE MISIR SEFERİNDE SİNÂ ÇÖLÜNÜ GEÇİŞİ</p>

    <p>Sultan Selim Hân, Mısır Sultanı Tomanbay'a Osmanlı hâkimiyetini tanıması şartıyla antlaşma teklifi için iki elçi gönderdi. Osmanlı elçileri, Sultan Tomanbay'ın arzusu dışında, Kölemenlerce öldürüldü. Sultan Selim Hân, Osmanlı elçilerinin katledilmesini harp sebebi saydı. Mısır'ın merkezi Kâhire'ye ulaşmak için Sina Çölünü geçmek gerekiyordu. Eski fâtihlerin bütün teşebbüslerine rağmen, kurak ve çorak çölün geçilmesi imkânsız gibi olduğundan vezir Hüseyin Paşa başta olmak üzere Mısır seferine itiraz edildi. Sultan Selim Hân itirazları susturmak, ordu bozanlığın önüne geçmek için, Vezir Hüseyin Paşayı îdâm ettirdi. Osmanlı ordusu Sina Çölünü günde ortalama otuz kilometre yürüyüşle bir haftada geçerek, harp târihinde rekor yaptı. Sina Çölünü geçerken şu vak'a o târihten beri menkıbe olarak anlatılır: Sina Çölünde yıllardan beri yağmur yağmamasının verdiği kuraklıkla, müthiş çoraklık, ıssızlık ve kum fırtınası vardı. Pâdişâh, devlet adamları ve süvariler ata binmiş hâlde çölde ilerlerken Sultan Selim Hân bir ara atından iner. Sultanın piyade yürüyüşüne geçmesiyle, bütün devlet adamları ve süvariler attan inerler. Başta Sultan Selim Hân ve bütün ordu kurak ve çorak Sina Çölünde piyade yürüyüşü yaparlar. Ordu harap ve bîtap bir hâle gelir. Fakat, Sultan Selim Hân, büyük bir edeb ve huşu içinde yürümektedir. Sebebi sorulunca; bütün heybet ve azametinden sıyrılıp, sakin ve edeple buyurur ki:</p>

    <p>"Önümüzde, fahri kâinat Hazret-i Muhammed (s.a.v.) Efendimiz yürümekteyken at üstünde gitmekten haya ederim."</p>

    <p>Sina Çölünü geçerken yağmur da yağıp, kolayca Mısır'a ulaşırlar. Sultan Selim Hân, Kahire'ye 15 Şubat 1517 târihinde parlak bir merasimle girdi. 20 Şubat Cuma günü Melik Müeyyed Camiinde okunan hutbede kendisi için söylenen "Hâkimü'l Haremeyni'ş Şerifeyn" unvanını kabul etmedi. Mübarek makamlara hürmeten ünvanındaki "Hâkim" kelimesi yerine hizmetçi mânâsındaki "Hâdim"i getirtip "Hâdimü'l-Haremeyni'ş Şerîfeyn" (Mekke ve Medine'nin Hizmetçisi) ünvanını aldı. Bunu belirtmek için de sarığının üstüne süpürge biçiminde sorguç taktı.</p>

    <p class="c13">(Yeni Rehber Ansiklopedisi 20.c. 190.s.)</p>

    <p class="c13"> </p>

    <p><b>16</b> <b>ŞUBAT 2006</b></p>

    <p class="c13">YAVUZ SULTAN SELİM HÂNIN TEVÂZUÛ</p>

    <p>On altıncı yüzyılda Osmanlı kara ordusu, dünyânın en büyük ordusuydu. Sultan Selim Hân, kara askerine verdiği önemi donanmaya da verdi. Mısır'dayken, Memlükler zamanında Kızıldeniz'de donanma kumandanı olan Selman Reis, huzura gelince, Osmanlı hizmetine alındı. Cezayir hâkimi Barbaros Hayreddîn de Sultan Selim Hâna elçi gönderip, yardım istedi. Barbaros'un Osmanlı hizmetine girmesiyle, Akdeniz Türk Gölü olma yoluna girdi. Donanma faaliyetini tamamlayan Yavuz, devrin büyük âlimi Kemâl Paşazâde'ye niyetinin feth-i Efrenciye, yâni Avrupa olduğunu bildirmişti. Ancak yakalandığı amansız şirpençe hastalığı buna mâni oldu. Vefat etmeden bir müddet önce yanında bulunan Hasan Can; "Sultanım Allâh'ı hatırlamak zamanıdır." deyince Yavuz Sultan Selim Hân:</p>

    <p>"Lala, Lala bunca zamandan beri bizi kiminle biliyordun. Cenâb-ı Hakk'a teveccühümüzde bir kusur mu gördün?" buyurmuş ve Yâsin-i şerîf okumasını istemişti. Kendisi de onunla birlikte okurken rûhunu teslim etmiştir.</p>

    <p>Sultan Selim Hânın sandukasının üstünde Mısır seferinde giydiği kaftanı örtülüdür. Sultan Selim Hân Mısır seferini tamamlayıp, Kahire'den Şam'a dönerken, yolda, o sırada Anadolu Kâdıaskerliği vazifesini yapan Ahmed ibn-i Kemâl Paşazadeyi yanına çağırdı. Sohbet ederek giderlerken, İbn-i Kemâl'in atı birdenbire bir su çukuruna bastığı için Sultan Selim Hânın üstü başı ıslanıp, kaftanı çamur oldu. İbn-i Kemâl Paşa telâşa düşünce, azametiyle meşhur olan Sultan Selim Hân; "Bir âlimin atının ayağından sıçrayan çamur, benim için şereftir. Öldüğüm zaman bu kaftanı böylece sandukanın üstüne koysunlar!" deyip, sırtından kaftanı çıkarıp, saklattı.</p>

    <p>Sofiyye-i âliyyenin büyük âlimi Muhyiddîn-i Arabi'nin Şam'daki kabr-i şerifini tespit ettirip yanına cami, türbe, imaret yaptırdı. Çok heybetli olup, azâmetinden çevresindekiler titrediği hâlde, âlimlere, halkına karşı tevazû sahibiydi. Devamlı; "Pâdişâh-ı âlem olmak bir kuru kavga imiş. Bir velîye bende olmak cümleden âlâ imiş." buyururdu. Çok mütevâzi olup, sâde giyinirdi. Muhteşem Osmanlı Devletinin ve İslâm âleminin lideri olmasına rağmen Peygamber (s.a.v.) Efendimizin ahlâkı ile ahlâklandığından debdebe ve şaşaadan uzak hayat sürerdi. Bir defasında oğlu şehzâde Süleyman çok süslü bir elbiseyle huzuruna girince "Süleyman annen ne giysin!" diyerek sitem etmişti.</p>

    <p class="c13">(Yeni Rehber Ansiklopedisi, 20.c. 192.s.)</p>

    <p> </p>

    <p class="c13"> </p>

    <p><b>17</b> <b>ŞUBAT 2006</b></p>

    <p class="c13">KULUN ALLÂH (C.C.)'Ü SEVMESİNİN BELİRTİLERİ</p>

    <p>Kulun Allâh (c.c.)'ü sevmesi, Allâh (c.c.)'ün kulunu sevmesinin alâmetidir. Kuşkusuz, Allâh (c.c.)'ü sevdiğini herkes iddia eder. Fakat Allâh (c.c.)'ü sevdiğini söyleyen kişi davranışlarıyla da bu iddiasını belgelemelidir.</p>

    <p>Sevginin alâmetlerinden biri devamlı olarak Allâh (c.c.)'ü kalb ve dil ile anmaktır. Onun yüceliğini düşünerek zikretmektir. Çünkü bir şeyi çok seven onu çok anar. Peygamber (s.a.v.) Efendimiz buyuruyor ki:"Allâh'ı size verdiği nimetlerden dolayı seviniz. Beni de Allâh için, Allâh beni sevdiği için seviniz."</p>

    <p>Diğer bir alâmeti, tenhâda iken Allâh (c.c.) ile ünsiyet edip O'na yakarmak, Kur'ân-ı kerim okumak, gecenin karanlığını ganimet bilerek huzûr içinde ibadet etmektir. Allâh (c.c.)'e münacattan çok, uyku veya başka şeylerden zevk alan kimsenin Allâh sevgisindeki iddiası nasıl doğru olabilir?</p>

    <p>Diğer bir alâmeti, Allâh (c.c.)'den başka kaybettiği hiçbir şeye üzülmemek, fakat Allâh (c.c.)'ü anmaksızın ve bir ibadetle meşgul olmaksızın geçirdiği her ana üzülmektir.</p>

    <p>İbadeti bir nimet bilip ondan ağırlanmamak ve onun yükünü kaldırmaktır.</p>

    <p>Allâh (c.c.)'e kulluk edenlere karşı şefkatli ve merhametli davranmak, Allâh (c.c.)'ün düşmanlarına ve rızasına uymayan hareketlerde bulunanlara karşı da şiddetli davranmaktır.</p>

    <p>Allâh (c.c.)'den korkmak, Allâh (c.c.)'ün azameti ve heybeti karşısında hor ve hakir olmaktır.</p>

    <p>Diğer bir alâmet de ünsiyet ve rızâdır.</p>

    <p>Özet olarak din ve ahlak güzelliklerinin tümünün, sevginin alâmetleri olduğunu söyleyebiliriz. Bunların dışında kalanlar nefsin kötü huylarıdır.</p>

    <p class="c13">(İmâm-ı Gazâlî (k.s.),</p>

    <p class="c13">İhyâ u Ulûmu'd-Dîn, 4.c. 4003-4015.s.)</p>

    <p> </p>

    <p class="c13"> </p>

    <p><b>18</b> <b>ŞUBAT 2006</b></p>

    <p class="c13">NEBÎ (S.A.V.)'İN SÜNNETİNE UYGUN HAREKET ETMEK</p>

    <p>Cabir b. Abdullâh (r.a.)'den rivayette: "Bir kere Peygamber (s.a.v.) uyurken yanına birtakım melekler geldi. Bunlardan biri:</p>

    <p>- Bu Zat (s.a.v.) uyuyor, dedi. Diğeri de:</p>

    <p>- Gözü uyuyor; fakat kalbi uyanıktır, dedi. Bunun üzerine melekler birbirlerine:</p>

    <p>- Bu dostumuzun güzel sıfatları vardır. Haydi siz de bunun yüce şerefini dış bir örnekle anlatınız, dediler. Fakat birisi:</p>

    <p>- İyi ama bu Zat (s.a.v.) uyuyor, dedi. Diğeri de:</p>

    <p>- Hayır, onun gözü uyuyor, fakat kalbi uyanıktır, dedi. Bunun üzerine melekler:</p>

    <p>- Bu Zat (s.a.v.)'in benzeri şu kimsenin misali gibidir ki o kimse yeni bir ev yaptırır, o evde bir ziyafet düzenler ve bu ziyafete insanları çağırmak için bir çağırıcı gönderir. Bu çağırıcının davetine kim katılırsa o şahane eve girer ve özenli ziyafeti yer. Kim de çağırıcının davetine katılmazsa o eve giremez; dolayısıyla ziyafet yemeklerini de yiyemez. Bunun üzerine melekler birbirlerine:</p>

    <p>- Haydi bu benzetmeyi, bu zata izah ediniz de anlasın, dediler. Fakat yine bunlardan biri:</p>

    <p>- İyi ama bu zat uyuyor, dedi. Diğeri de:</p>

    <p>- Hayır, gözleri uyuyor ama kalbi uyanıktır, dedi. Bunun üzerine melekler kendi aralarında benzetmeyi izah ederek:</p>

    <p>- O ev, cennettir, çağırıcı da Muhammed (s.a.v.)'dir. Kim Muhammed (s.a.v.)'e itaat ederse Allâh (c.c.)'e itaat etmiştir. Kim de Muhammed (s.a.v.)'e karşı gelirse Allâh (c.c.)'e karşı gelmiştir. Muhammed (s.a.v.) insanların arasını ayırt etmiştir. (İtaat ve karşıgelme, başkaldırma ilkelerini, işaretlerini bildirip mü'minleri, inkarcıları ayırmıştır.)                              <b>(Sahîh-i Buhârî, İ'tisâm, 2)</b></p>

    <p><b>19</b> <b>ŞUBAT 2006</b></p>

    <p class="c13">ALLÂH RESÛLÜ (S.A.V.)'E SALAVAT GETİRMENİN MİKDÂRINA DÂİR HADÎS-İ ŞERÎF</p>

    <p>Hz. Übey ibn-i Ka'b (r.a.), Resûlullâh (s.a.v.)'e dedi ki: "Yâ Resûlallâh, ben senin üzerine çok salevât getiriyorum. Buna vaktimin ne kadarını tahsîs edeyim?" Resûlullâh (s.a.v.) Efendimiz: "Dilediğin kadarını." buyurdular. Hz. Übey ibn-i Ka'b (r.a.): "Dörtte biri nasıl?" diye sorunca Resûlullâh (s.a.v.) Efendimiz: "Dilediğin kadar yap, artırırsan senin için daha hayırlıdır." diye buyurdular. Hz. Übey ibn-i Ka'b (r.a.) tekrâr sordu: "Üçte biri olsa?" Resûlullâh (s.a.v.) Efendimiz:"Dilediğin kadar yap, artırırsan senin için daha hayırlıdır." diye buyurdular. Hz. Übey ibn-i Ka'b (r.a.) tekrâr sordu: "Yarı olsa?" Resûlullâh (s.a.v.) Efendimiz:"Dilediğin kadar yap, artırırsan senin için daha hayırlıdır." diye buyurdular. Hz. Übey ibn-i Ka'b (r.a.) tekrâr sordu:"Üçte iki nasıl?" deyince Resûlullâh (s.a.v.):"Dilediğin kadar yap, artırırsan senin için daha hayırlıdır." Hz. Übey ibn-i Ka'b (r.a.) bunun üzerine tekrâr sordu: "Bütün vakitlerimde Yâ Resûlallâh, Sana salât getirsem." (s.a.v.) Efendimiz buyurdular ki:</p>

    <p>"Bu sana yeter, gam ve kederine de mânî' olur."</p>

    <p class="c13">SALAVÂT-I ŞERÎFE</p>

    <p>Hadîs-i şerîfte: "Kim, bu salâvât-ı şerîfeyi bir def'a okursa bana on iki bin salevât getirmiş gibi olur." buyurulmuştur.</p>

    <p>Allâhümme salli 'alâ muhammedi'n-nebiyyi 'adede men sallâ 'aleyhi mine'l-ahyâri ve 'adede men lem yusalli 'aleyhi mine'l-eşrâri ve 'adede katarâti'l-emtâri ve 'adede evrâkı'l-eşcâri ve 'adede enfâsi'l-müstağfirîne bi'l-eshâri ve 'adede mâ-kâne ve mâ-yekûnu ilâ yevmi'l-haşri ve'l-karâri ve salli 'aleyhi mâ-te'âkabe'l-leyli ve'n-nehâri. Ve salli 'aleyhi ma'htelefe'l-melevâni ve te'âkabe'l-'asrâni ve kerrere'l-cedîdâni ve'stakbele'l-ferkadâni ve 'adede emvâci'l-bihâri ve 'adede'r-rimâli ve'l-ğifâri. Ve belliğ rûhahu ve ervâha ehli beytihi minne't-tehiyyete ve't-teslîme ve 'alâ cemî'i'l-enbiyâi ve'l-mürselîne ve'l-hamdü li'llâhi rabbi'l-'âlemîne. Allâhümme salli 'alâ muhammedin ve 'alâ âli muhammedin bi 'adedi külli zerratin elfe elfi merratin. Allâhümme salli 'alâ muhammedi'n-nebiyyi ve 'alâ âlihi ve sahbihi ve sellim. Sübbûhun kuddûsun rabbunâ ve rabbu'l-melâiketi ve'r-rûh. Rabbi'ğfir ve'rham ve tecâvez 'ammâ ta'lemu inneke ente'l- e'azzu'l-ekremu.</p>


20 ŞUBAT 2006
---

    <p class="c13">ABDESTİN ÂDÂBI</p>

    <p>1. Suyu israf etmemek. Bir haberde: "Ümmetimin kötüleri, abdestte suyu israf edenlerdir." denmiştir.</p>

    <p>2. Her a'za yıkanırken: "Eşhedü en-lâ ilahe illallâhu vahdehu lâ şerîke leh ve eşhedü enne Muhammeden abduhu ve resûlühü." demek.</p>

    <p>3. Abdest alırken dünya kelamı konuşmamak.</p>

    <p>4. Abdestte başkasından yardım istemeden kendisinin alması, özrü olursa başkasından yardım istemesi caizdir.</p>

    <p>5. Avret yeri açık olarak abdest almamak.</p>

    <p>6. Özür sahibi olmayanların vakit girmeden abdest alıp namaza hazır bulunmaları.</p>

    <p>7. Abdest bitince Kıble'ye dönüp şu duayı okumak:</p>

    <p>"Sübhâneke allâhümme ve bi hamdike eşhedü enlâ ilâhe illâ ente estağfürike ve etûbü ileyke eşhedü enlâ ilâhe illallâh ve eşhedü enne Muhammeden abduhû ve resûlüh."</p>

    <p>8. Abdestten artan sudan Kıble'ye karşı ayakta biraz içerek şu duâyı okumak: "Allâhümme'c'alnî minettevvâbîne ve'c'alnî mine'l-mütetahhirîn ve'c'alnî min ibadikessalihin." Ayak üstü su ancak iki yerde içilir. Biri, abdestten sonra içilen su, diğeri zemzem suyunu içerken.</p>

    <p>9. Abdestten sonra kerahet vakti değilse iki rek'at nafile namaz kılmak.</p>

    <p>Rivayete göre: Bir gün Peygamberimiz (s.a.v.) Hz. Bilal (r.a.)'e hitap ederek:</p>

    <p>"Bu gece cennette sen beni geçtin zira bu gece önümde iki nalın sesi işittim, bir de ne göreyim sensin. Bunun sebebi nedir?" diye sorduklarında Hz. Bilal (r.a.):</p>

    <p>"Her abdest alışımda iki rek'at nafile namaz kılmaya ahdettim." diye cevap verdi. Peygamberimiz (s.a.v.): "Cennette senin nalın seslerini işitmeme sebep budur" buyurdular.</p>

    <p class="c13">(Mültekâ Tercümesi, 1.c. 34.s.)</p>

    <p class="c13"> </p>

    <p><b>21</b> <b>ŞUBAT 2006</b></p>

    <p class="c13">AYETÜ'L-KÜRSÎ'NİN FAZÎLETLERİ</p>

    <p>Ayetü'l-Kürsî'nin fazîleti hakkında Hz. Peygamber (s.a.v.)'in şöyle dediği rivâyet edilmiştir: "Bu âyet herhangi bir evde okunduğunda, şeytanlar o evi otuz gün süreyle terk ederler ve hiçbir büyücü (sihirbaz) erkek ve hiçbir (büyücü kadın) kırk gece boyunca o eve giremez."</p>

    <p>Hz. Alî (r.a.)'in de şöyle dediği rivayet edilmiştir:"Nebi (s.a.v)'in minber üzerinde iken şöyle dediğini duydum:</p>

    <p>"Kim, "Ayetü'l-Kürsî'yi her farz namazın peşinden okursa cennete girmesine, ölümden başka hiçbir şey mâni olmaz (Ölünce cennete girer). Onu okumaya, ancak sıddîk veya âbid kişiler devam eder. Kim onu, yatağına girdiğinde okursa, Allâh  (c.c.) o kimseyi kendi canı, komşusu, komşusunun komşusu ve etrafındaki evler husûsunda emin kılar."</p>

    <p>Sahâbe-i Kîram, Kur'an'da hangi ayetin daha faziletli olduğunu müzakere ederlerken, Hz. Alî (r.a.) onlara, "Ayetü'l-Kürsî'den haberiniz yok mu?" der, sonra da sözüne şunları ilâve eder: "Allâh'ın Resûlü (s.a.v.), bana şöyle dedi:</p>

    <p> "Yâ Alî, beşeriyetin efendisi Hz. Adem; Arapların efendisi Muhammed (s.a.v.)'dir. Bunda övünülecek bir durum yok. Sözlerin efendisi Kur'an, Kur'an'ın efendisi Bakara Sûresi, Bakara Sûresi'nin efendisi ise, "Âyetü'l-Kürsî"dir."</p>

    <p>Yine Hz. Alî (r.a.)'in şöyle dediği rivayet edilmiştir:"Bedir gününde savaşıyordum. Derken Allâh'ın Resûlü (s.a.v.)'in ne yaptığını göreyim diye, O (s.a.v.)'in yanına vardım. Yanına vardığımda O (s.a.v.) secde halinde, "Ya Hayyü Ya Kayyûmu" diyor, başka bir şey demiyordu. Sonra savaşa döndüm. Daha sonra da, Resûlullâh (s.a.v.)'in yanına tekrar geldiğimde O (s.a.v.), aynı şeyleri söylüyordu. Ben, gidip gelmeye ve O (s.a.v.)'e bakmaya devam ettim. O (s.a.v.) de, Allâh te'âlâ feth-i müyesser kılıncaya kadar devam etti."</p>

    <p class="c13">(Fahruddin Er-Râzî; Tefsiri Kebir, 5.c. 403-404.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p><b>22</b> <b>ŞUBAT 2006</b></p>

    <p class="c13">ALLÂH (C.C.) MÜ'MİNLERİN YARDIMCISIDIR</p>

    <p>"Zât-ı Ulûhiyyetime yemin ederim ki; muhakkak Bedir'de "Allâh te'âlâ" (ve tekaddes hazretleri) size yardım etti. Hâlbuki siz Bedir'de zelil ve fakir idiniz. Binaenaleyh Bedir vak'asında nail olduğunuz ni'mete şükretmeniz için Allâh'a ittikânız vâcibdir." (Âl-i İmrân s. 123)</p>

    <p>İşte Bedir günü fakîr, zelîl ve zayıf bir halde bulunan mü'minlere Cenâb-ı Hakk nusretini ihsan etti. Ebû Cehîl gibi sanâdîd-i Kureyş hep o gün maktul düştüler. O günden i'tibâren izzet-i îmân tezahür etti. Yevm-i Bedir mebnâ-yı İslâm oldu. Bunu Cenâb-ı Allâh'tan başka hangi kuvvet yapabilir? Şimdi aklı olanlar böyle bir nusreti ihsan eden Cenâb-ı Allâh'a tevekkül ve i'timâd etmez mi? Nasıl olur da sabır ve ittikâ'yı bırakır (feşile) ya'nî cebânet ve za'f-ı kalbe düşersiniz?!</p>

    <p>Binaenaleyh ey mü'minler! Bundan böyle hep Cenâb-ı Allâh'a ittikâ ediniz ki, nusrete nail olup şükredesiniz!</p>

    <p>Cenâb-ı Hakk bu âyet-i kerîmede mü'minlere hitaben:"Siz fakîr ve zelîl idiniz" mâ'nasında "ezilletün" diye buyurmuştur. "Zelâil" dememiştir. Çünkü mü'minlerin kâfirlere nisbetle eksiklikleri fakîr olmaları ve silâhlarıyla bineklerinin az olması idi. "Zelâil" ise; "tamamen zayıf olan, hiçbir kudret ve kuvveti bulunmayanlar" demektir ki, mü'minlerin durumu böyle değildi.</p>

    <p>Kuvvetlerinin azlığına gelince: 70 deve ve üç tane de atları var idi. Atlılar; Mikdâd bin Esved, Zübeyr bin Avvâm ve Mersed Ganevî (r.a.e.) idi. Allâh (azze ve celle) yolunda ilk defa at üzerinde muharebe edenler de bunlardır.</p>

    <p>Silâhları altı kalkan ve sekiz kılıçtan ibaret idi.</p>

    <p>Muharebeye iştirak edenlerin sayısı ise 313 kişi olup 70'i Muhâcirîn'den, gerisi Ensâr'dan idi.</p>

    <p>Düşmanların adedi 1000 civârında olup, 100 atlı ve 100 hecin süvarileri ve çoğunun arkasında zırh ve çeşitli silâhları bulunuyordu.</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Bedir Gazvesi ve Sûre-i Enfâl Tefsîri, 5-6.s.)</p>


23 ŞUBAT 2006
---

    <p class="c13">RESÛLULLÂH (S.A.V.)'E İTAAT ETMENİN GEREĞİ</p>

    <p>Cenâb-ı Hakk, Kur'an-ı Kerîm'de, meâlen:</p>

    <p>"(Habibim) de ki: Eğer Allâh'ı seviyorsanız bana uyun ki, Allâh da sizi sevsin ve suçlarınızı örtsün, çünkü Allâh çok yarlıgayıcı, çok esirgeyicidir." (Âl-i İmrân s. 31) buyurmuştur.</p>

    <p>Bu âyet-i kerîmeye sevgi âyeti derler. Bir deyişe göre bir kavim biz Allâh'ı çok severiz dediler, onun üzerine bu âyet indi.</p>

    <p>Yine Cenâb-ı Hakk, meâlen: "O halde Allâh'a ve onun ümmî nebî olan Resûlüne ki, kendi de o Allâh'a ve onun sözlerine îman etmekte olandır, îmân edin, ona tâbi olun tâ ki, doğru yolu bulmuş olasınız." (A'râf s. 158)</p>

    <p>Yine Cenâb-ı Hakk, meâlen: "O halde Allâh'a, onun Peygamber (s.a.v.)'ine ve indirdiğimiz o nûra îmân edin." (Teğâbün s. 8) buyurmuştur. Nurdan maksat Kur'an-ı Kerîm'dir.</p>

    <p>Kısaca Hz. Peygamber (s.a.v.)'e ve Kur'an'a imân ve tasdik vacibtir. İslâm bunlarsız olmaz. Nitekim Cenâb-ı Hakk: "Kim Allâh'a ve Peygamberine îman etmezse muhakkak (bilsin) ki, biz o kâfirler için çılgın bir ateş hazırlamışızdır." (Fetih s. 13) buyurmuştur.</p>

    <p>Yine Allâh (c.c.) meâlen: "Öyle değil, Rabbine and olsun ki onlar aralarında kimi oraya kimi buraya çektikleri (kavga ettikleri şeylerde) seni hakem yapıp sonra da verdiğin hükümden yürekleri hiçbir sıkıntı duymadan tam bir teslimiyetle teslim olmadıkça îmân etmiş olmazlar." (Nisa s. 65) buyurmuştur.</p>

    <p>Bu âyet-i kerîmede Cenâb-ı Hakk kendi kutsal nefsine yemîn ederek buyurmuştur ki: "Bir kimse bütün işlerinde Resûlullâh (s.a.v.)'in verdiği hükümlere dıştan ve içten tamâmen razı olup uymadıkça mü'min olamaz." Bu hükümler arzusuna uygun olsun veyâ olmasın uymalıdır. Nitekim bir hadîs-i şerîfte de "Resûlullâh (s.a.v.)'in şerefli söz ve hükmüne içtenlikle razı olup uymayan kimse mü'min olmaz" buyrulmaktadır.</p>

    <p>Kısaca Cenâb-ı Hakk, Resûlü (s.a.v.)'in hükmüne ve şerefli sözüne tam bir teslimiyetle uymayan kişinin îmânı kâmil olmaz, diye buyurmuştur.</p>

    <p class="c13">(İmâm-ı Kastalânî,</p>

    <p class="c13">İlahi Rahmet Hz. Muhammed (s.a.v.), 2.c., 127.s.)</p>

    <p> </p>

    <p> </p>


24 ŞUBAT 2006
---

    <p class="c13">BEVİLDEN TEMİZLENMEK</p>

    <p>Allâh te'âlâ buyurdu:</p>

    <p>"Elbiseni temizle." (Müddessir s. 4) İbn Abbas (r.a.)'dan şöyle rivayet olunmuştur:</p>

    <p>"Resûl-i Ekrem (s.a.v.) iki kabrin yanından geçiyordu. (Kabirlerinde azab gören iki insanın sesini duydu). Peygamber (s.a.v.) Efendimiz: "Bunlar azab görüyorlar. Hem de azab görmeleri tatbiki zor büyük bir şey yüzünden değil," buyurduktan sonra devamla: "Birisi koğuculuk ederdi, diğeri de bevlinden sakınmazdı" dedi. (Hadîsi Buhârî ve Müslim rivayet etmiştir). Cenâb-ı Resûl (s.a.v.) buyurdu:</p>

    <p>"Bevilden sakının çünkü azab-ı kabrin çoğu ondandır" (Dâre Kutni rivayet etmiştir). Bedenini ve elbisesini bevilden korumayan kimsenin namazı kabul edilmez.</p>

    <p>(İmam Zehebî (rh.a.), Büyük Günahlar, 12.s.)</p>

    <p>Resûlullâh (s.a.v.) şöyle buyurdu:</p>

    <p>"Lanetlenmeyi gerektiren işlerden sakının."</p>

    <p>Aynı ma'nada, Resûlullâh (s.a.v.)'in şöyle buyurduğu rivayet edilmiştir:</p>

    <p>"Bir kimse, meyveli ağaç altına, yolcuların geçtiği yol üstüne, ırmak kıyısına büyük abdestini yaparsa, Allâh'ın, meleklerin, bütün insanların laneti onun üzerine olsun."</p>

    <p>Küçük abdest (idrar), geldikten sonra onu tutmak yerinde olmaz. Çünkü mesaneye zarar verir. Bir doktora şöyle dendi.</p>

    <p>-Senin oğlun, idrarı gelince bineğinden indi. Falan yerde idrarını yaptı. Eve kadar sabredemedi.</p>

    <p>Doktor cevaben şöyle dedi:</p>

    <p>-Hayvanından inmekle çok kötü etmiş. Hayvandan inmeden bu işi yapsaydı ya.</p>

    <p>Büyük abdestini yaptıktan sonra fazla oturma. Bu oturuşundan basur meydana gelebilir.</p>

    <p class="c13">(Ebu'l Leys Semerkandî (r.a.),</p>

    <p class="c13">Tenbîhü'l Gafilin Bostanü'l Arifin, 901.s.)</p>

    <p> </p>

    <p> </p>

    <p class="c13"> </p>


25 ŞUBAT 2006
---

    <p class="c13">RESÛLULLÂH (S.A.V.) EFENDİMİZİ SEVMEK</p>

    <p>Resûlullâh (s.a.v.) Efendimizi, ruhen ve itikaden sevmek lazımdır. Allâh'a gerçek kul olmak isteyenler, O (s.a.v.)'in muhabbetinde yarışmakta, en yüce makamı O (s.a.v.)'in sevgisinde bulmakta, bu aşkla ölmeyi, şahâdet mertebesinden üstün bilmektedirler. Bu sevgi, mümin için ruhun gıdası, kalbin nuru ve hayatının gayesi ve bütün saadetin anahtarıdır. Bu hayatî gıdadan mahrum olanlar, manen ölüdürler. Kalplerinde bu muhabbet nuru yanmayanlar, manen karanlıkta batmışlardır. O (s.a.v.)'in sevgisi, imana kuvvet, basirete nur, amellere ihlâs, yüce hal ve makamlara basamaktır. O (s.a.v.)'in sevgisi dünyada velilik, kabirde dirilik ve mahşerde gölgelik verir. O (s.a.v.)'in sevgisi ile cennet yolu açılır. Bu iksirden mahrum olanlar, bu dünyada ebter ve ahirette de erzeldirler.</p>

    <p>Allâh te'âlâ, O (s.a.v.)'i sevmeyi yüce kitabında emretmiştir: "Ey Resûlüm de ki: Babalarınız, oğullarınız, kardeşleriniz, karılarınız, soylarınız, kazandığınız mallar, geçersiz olmasından korktuğunuz bir ticaret, hoşunuza giden meskenler size Allâh ve Resûlünden ve O'nun yolunda cihaddan daha sevgili ise, artık Allâh'ın emri (azabı) gelinceye kadar bekleyin. Allâh fasıklar topluluğunu hidayete erdirmez." (Tevbe s. 24) Âyet-i kerime, yüce Allâh (c.c.)'ü ve Resûl (s.a.v.)'ini her şeyden fazla sevmeyi emreder. Nefsini, ailesini ve dünyalığını, Allâh (c.c.) ve Resûl (s.a.v.)'den fazla sevenleri açık bir şekilde tehdid eder.</p>

    <p>Peygamber (s.a.v.) Efendimiz de şöyle buyururlar: "Beni evladınızdan, babalarınızdan ve bütün insanlardan daha fazla sevmedikçe, hiç biriniz iman etmiş sayılmaz." (Buharî) Yani kamil mü'min olmaz.</p>

    <p>Resûlullâh (s.a.v.) Efendimizi sevmek, yolunda yürümek ve mübarek ruhlarına bol bol salatü selamlar okumakla, mübarek isimlerini tazimle söylemek ve isminin geçtiği zamanlarda O (s.a.v.)'e salavat getirmekle mümkündür. O (s.a.v.)'i sevmek, kabri şeriflerini her fırsatta ziyaret etmekle, sımsıkı emirlerine ve sünneti seniyyelerine uymakla mümkündür. O (s.a.v.)'i sevmek, yasak ettiği şeylerden ölümden kaçar gibi kaçmakla, O (s.a.v.)'in güzel ahlakıyla ahlaklanma ve bu ahlakı aile efradına da vermekle, iki cihana saadet kaynağı olan ve O (s.a.v.)'e nazil olan kitaba, Kur'an'a sarılmakla mümkündür.</p>

    <p class="c13">(Mehmet Çağlayan, Ehl-i Sünnet Akaidi, 149.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>

    <p><b>26</b> <b>ŞUBAT 2006</b></p>

    <p class="c13">SAFER AYINDA YAPACAKLARIMIZ</p>

    <p>Safer: Kamerî ayların ikincisidir. Osmânlı'da resmî vesîkalar ile husûsî mektûblarda ve takvîmlerde "Saferü'l-hayr" sûretinde yazılır ve "sad" harfi rumûzuyla gösterilirdi. "El-ukyânûsu'l-basît fî tercemeti'l-kâmûsi'l-muhît" te safer için şu îzâhât vardır. "Es-safer: Fethateynle bir 'illet adıdır ki insânın karnına 'ârız olup insânın benzini kehrübâ (kehribâr) gibi sarartır."</p>

    <p class="c13">(M. Z. Pakalın, Osmânlı Târih D. ve T. S., 3. c.)</p>

    <p>Bu ayda oruç ve namâz gibi nâfile ibâdetlerin yanısıra Safer ayına hâs duâ ve ibâdetler de yapılmalıdır. Bu günâhkâr kulların en büyük silâhı duâsıdır.</p>

    <p>Peygamber (s.a.v.) Efendimiz şöyle buyurmuştur:</p>

    <p>"Duâ ibâdetin iliği ve özüdür." (Tirmizî)</p>

    <p>"Allâh (c.c.)'ün fazl u kereminden isteyiniz; çünkü istenilmesinden hoşlanır." <b>(Tirmizî)</b></p>

    <p>"Muhakkak ki Allâh (c.c.), ısrâr ile duâ eden kulunu sever." buyurmuşlardır. <b>(Taberânî)</b></p>

    <p class="c13"> </p>

    <p class="c13">SAFER AYINDA HER GÜN OKUNACAK DUÂ</p>

    <p>Bi'smi'llâhi'r-rahmâni'r-rahîm</p>

    <p>E'ûzü bi'llâhi min şerri hâzâ'z-zamâni ve este'îzu bihi min şürûri sâiri'z-zamâni ve e'ûzu bi-celâli vechike ve cemâli kudsike en tücîrenî mine'l-belâi fî hâzihi's-seneti ve kınâ min şerri mâ-kazeyte fîhâ ve ekrimnâ fî's-saferi yâ ekreme'l-ekremîne. Ezhir vahtim hâzihi'ş-şuhûre 'aleyye bi's-selâmeti ve's-sa'âdeti ve li-ehli beytî ve li-'akribâî ve li-cemî'i ümmeti Muhammedin 'aleyhi's-salâtü ve's-selâmu bi-rahmetike yâ erhame'r-râhimîne. Allâhümme ferricnâ bi-duhûli's-saferi vahtimlenâ bi'l-hayri ve'z-zaferi.</p>

    <p> </p>

    <p> </p>

    <p> </p>


27 ŞUBAT 2006
---

    <p class="c13">SAFER AYININ İLK VE SON ÇARŞAMBA</p>

    <p class="c13">GÜNÜNDE OKUNACAK DUÂ</p>

    <p>E'ûzu bi'llâhi mine'ş-şeytâni'r-racîm. Bi-smi'llâhi'r-rahmâni'r-rahîm. Selâmun 'aleyküm ketebe rabbüküm 'alâ nefsihi'r-rahmete. Selâmun 'aleyküm bi-mâ sabertüm fe-ni'me 'ukbe'd-dâri. Selâmun 'aleyküm udhulû'l-cennete bi-mâ küntüm ta'melûne. Ve selâmun 'aleyhi yevme vulide ve yevme yemûtü ve yevme yub'asü hayyan. Ve selâmu 'aleyye yevme vulidtü ve yevme emûtü ve yevme ub'asü hayyan. Selâmun 'aleyke se-esteğfiru le-ke rabbî innehu kâne bî hafiyyan. Ve selâmun 'alâ meni'ttebe'a'l-hüdâ. Ve selâmun 'alâ 'ibâdihi'llezîne'stafâ. Selâmun 'aleyküm lâ-nebteği'l-câhilîne. Selâmun kavlen min rabbi'r-rahîmin. Selâmun 'alâ Nûhin fî'l-'âlemîne. İnnâ ke-zâlike neczî'l-muhsınîne. İnnehu min 'ibâdinâ'l-mü'minîne. Selâmun 'alâ İbrâhîme. Ke-zâlike neczî'l-muhsinîne. İnnehu min 'ibâdinâ'l-mü'minîne. Selâmun 'alâ Mûsâ ve Hârûne. İnnâ ke-zâlike neczî'l-muhsinîne. İnnehümâ min 'ibâdinâ'l-mü'minîne. Selâmun 'alâ İlyâsîne. İnnâ ke-zâlike neczî'l-muhsinîne. İnnehu min 'ibâdinâ'l-mü'minîne. Ve Selâmun 'alâ'l-mürselîne. Selâmun 'aleyküm tıbtüm fe'dhulûhâ hâlidîne. Selâmun hiye hattâ metla'i'lfecri. Allâhümme bârik fî şehri's-saferi va'htim le-nâ bi's-sa'âdeti ve'z-zaferi.</p>

    <p class="c13">SAFER AYINDA KILINACAK NAMÂZ</p>

    <p>Safer ayının ilk ve son çarşamba gecesi nısfu'l-leylden (gece yarısından) sonra yeryüzüne nâzil olacak belâlardan bi-izni'llâhi te'âlâ muhâfaza olmak için imsâkten evvel dört rek'at nâfile namâzı kılıp Fâtiha'dan sonra zamm-ı sûre olarak, birinci rek'atte 17 "İnnâ a'taynâ"; ikinci rek'atte 5 "İhlâs"; üçüncü rek'atte 1 "kul e'ûzu bi-rabbi'l-felak"; dördüncü rek'atte 1 "kul e'ûzu bi-rabbi'n-nâs" okuyup selâmdan sonra duâ edilecektir. Kezâ, Safer ayının son çarşambasının ya gecesi veyâ gündüzü iki rek'at namâz kılıp birinci ve ikinci rek'atte Fâtiha'dan sonra 11'er "İhlâs" okunacak.</p>

    <p>Namâzdan sonra 7 def'a istiğfar edilecek ve el kaldırıp 11 def'a salât-ı münciye ve sonlarında inneke 'alâ külli şey'in kadîr okunacaktır. Bu duâlarda, "Allâh te'âlânın, kendimizi ve âile efrâdımızı ve bilcümle mü'minleri âfât-ı semâvîye, âfât-ı arzîyelerden ve cemî' belâlardan muhâfaza buyurması" için niyâz edilecektir.</p>


28 ŞUBAT 2006
---

    <p class="c13">HIFZ DUÂLARI</p>

    <p>E'ûzu bi'llâhi mine'ş-şeytâni'r-racîmi. Bi-smi'llâhi'r-rahmâni'r-rahîm. Tehassantü bi-zî'l-mülki ve'l-melekûti, ve''tesamtü bi'l-'izzeti ve'l-ceberûti ve tevekkeltü 'alâ'l-meliki'l-hayyi'l-kayyûmi'l-halîmi'llezî lâ-yenâmu ve lâ-yemûtu. Dahaltü fî hirzi'llâhi. Dehaltü fî hifzi'llâhi. Dehaltü fî emâni'llâhi bi-hakki kâf hâ yâ 'ayn sâd. Küfîtü ve bi-hâ mim 'ayn sîn kâf. Humîtü ve bi-lâ-havle ve lâ-kuvvete illâ bi'llâhi'l-'aliyyi'l-'azîmi.</p>

    <p>Allâhümma'hruznî bi-hirzi kudretike min keydi'l-a'dâi ve hallisnî bi-mennike 'an sûi kasd-i'l-eşkiyâi ve e'ûzü bi-ke min kahri'l-kâhirîne ve zulmi'z-zâlimîne ve keydi'l-ümerâi'l-hâsidîne ve ta'ni'l-eşkiyâi'l-müfsidîne ve şemâteti'l-eşirrâi'l-mudirrîne ve'l-hamdü li'llâhi rabbi'l-'âlemîne.</p>

    <p>Allâhümme yâ hâfiza Nûhun fî'l-mâ'i ve Yûsufe fî'l-bi'ri ve Yûnuse min batni'l-hûti ve Eyyûbe fî'd-durri ve Mûsâ fî'l-yemmi ve İbrâhîme fî'n-nâri ve Muhammedin sallâ'llâhu te'âlâ âleyhi ve selleme fî'l-ğâri. İhfaznî ve lâ-tefzahnî 'alâ rü'ûsi'l-eşhâdi.</p>

    <p>Allâhümme innî esbahtü (emseytü) lâ-emlikü li-nefsî darran ve lâ-nef'an ve lâ-mevten ve lâ-hayâten ve lâ-nüşûrâ ve lâ-estedî'u en âhize illâ mâ-a'taytenî ve lâ-ettekiye illâ mâ vekîtenî allâhümme ve'ffiknî li-mâ tühibbuhu ve terdâhu mine'l-kavli ve'l-'ameli fî tâ'atike inneke zû'l-fadli'l-'azîmi.</p>

    <p>Bi-smi'llâhi'r-rahmâni'r-rahîm</p>

    <p>Fa'llâhu hayrun hâfizan ve hüve erhamu'r-râhimîne.</p>

    <p>Bi-smi'llâhi mâ-şâ'a'llâhu lâ-yesûku'l-hayra illâ'llâhi.</p>

    <p>Bi-smi'llâhi mâ-şâ'a'llâhu lâ-yesrifü's-sûe illâ'llâhi.</p>

    <p>Bi-smi'llâhi mâ-şâ'a'llâhu mâ-kâne min ni'metin fe-mina'llâhi.</p>

    <p>Bi-smi'llâhi mâ-şâ'a'llâhu lâ-havle ve lâ-kuvvete illâ bi'llâhi.</p>

    <p>Mâ-şâ'a'llâhu te'âlâ bi-smi'llâhi tevekkeltü 'alâ'llâhi lâ-havle ve lâ-kuvvete illâ bi'llâhi'l-'aliyyi'l-'azîmi.</p>

    <p>Yâ şâfî, yâ kâfî, yâ mu'âfî.</p>

    <p> </p>

    <p><b>0</b>1 <b>MART 2006</b></p>

    <p class="c13">SELÂM ÂYETLERİ</p>

    <p>E'ûzü bi'llâhi mine'ş- şeytâni'r- racîm.</p>

    <p>Bi-smi'llâhi'r- rahmâni'r- rahîm .</p>

    <p>Selâmün 'aleyküm ketebe rabbüküm 'alâ nefsihi'r-rahmeh.</p>

    <p>Selâmün aleyküm bi mâ-sabertüm feni'me 'ukbe'd-dâr.</p>

    <p>Selâmün aleykümü'dhulû'l- cennete bi mâ-küntüm ta'lemûn.</p>

    <p>Ve selâmün 'aleyhi yevme vülide ve yevme yemûtü ve yevme yüb'asü hayyen.</p>

    <p>Ve's-selâmü 'aleyye yevme vülittü ve yevme emûtü ve yevme üb'asü hayyen.</p>

    <p>Selâmün 'aleyke se-estağfiru leke rabbî innehû kâne bî hafiyyen.</p>

    <p>Ve's-selâmü 'alâ meni't-tebe'a'l-hüdâ.</p>

    <p>Ve selâmün 'alâ îbâdihî'l-lezîne'stafâ</p>

    <p>Selâmün 'aleyküm lâ-nebteği'l-câhilîn.</p>

    <p>Selâmün kavlen min rabbi'r- rahîm.</p>

    <p>Selâmün 'alâ Nûhin fi'l-'âlemîn, innâ kezâlike neczi'l-muhsinîn, innehû min 'ibâdine'l-mü'minîn.</p>

    <p>Selâmün 'alâ İbrâhîm, innâ kezâlike neczi'l-muhsinîn, innehû min 'ibâdine'l-mü'minîn.</p>

    <p>Selâmün 'alâ Mûsâ ve Hârûn, innâ kezâlike neczi'l-muhsinîn, innehümâ min 'ibâdine'l-mü'minîn.</p>

    <p>Selâmün 'alâ İlyâsîn, innâ kezâlike neczi'l-muhsinîn, innehû min 'ibâdine'l-mü'minîn.</p>

    <p>Ve selâmün 'ale'l-mürselîn.</p>

    <p>Selâmün 'aleyküm tibtüm fe'dhulûhâ hâlidîn.</p>

    <p>Selâmün hiye hattâ matla'i'l-fecr.</p>

    <p class="c13">SELÂM ÂYETLERİ</p>

    <p>Bi-smi'llâhi'r-rahmâni'r-rahîm</p>

    <p>"Selâmün kavlen min rabbi'r-rahîm."</p>

    <p>"Selâmün 'alâ Nûhin fî'l-'âlemîne."</p>

    <p>"Selâmün 'alâ İbrâhîme."</p>

    <p>"Selâmün 'alâ Mûsâ ve Hârûne."</p>

    <p>"Selâmün 'alâ İlyâsîn."</p>

    <p>"Selâmün 'aleyküm tibtüm fe'dhulûhâ hâlidîne."</p>

    <p>"Selâmün 'alâ'l-mürselîne." "Ve'l-hamdü li'llâhi rabbi'l-'âlemîne."</p>

    <p>(Yolculukta yedişer def'a okunur.)</p>

    <p> </p>

    <p> </p>

    <p> </p>


02 MART 2006
---

    <p> </p>

    <p class="c13">ABDESTTE MEN EDİLEN ŞEYLER</p>

    <p>Abdestte men edilen şeylerden bazilari da kadindan artan su ile abdest almak ve pis bir yerde abdest almaktir. Çünkü abdest suyu muhteremdir. Mescitte abdest almak da men edilmiştir. Meğer ki bir kap içinde yahut abdest için hazirlanmiş bir yerde almiş olsun. Suya tükürmek ve burnu sümkürmek de yasaklardandir.</p>

    <p>Abdestte men edilen şeyler kerahat-i tenzihiyye ile mekruh olanlara da şâmildir.</p>

    <p>Kadindan artan su ile abdest meselesine gelince:"es-Sirâc" sahibi; "Erkeğin kadindan artan su ile abdest almasi ve yikanmasi câiz değildir" diyor. Bunun mânâsi tahrimen mekruh olmasidir.</p>

    <p>İmam Ahmed'e göre mükellef bir kadin nikâh halveti gibi bir yere çekilir de orada az bir su ile tam olarak hadesten yikanirsa erkeğin ve hünsânin ondan artan su ile hades gidermesi sahih olamaz. Nitekim mezhebin kitaplarinda beyan edilmiştir. Bu taabbüdî yani kulluk icabi yapilan bir iştir. Çünkü "Buhârî"den mâada bütün hadîs kitablarinda rivâyet edildiğine göre Peygamber (s.a.v.) erkeğin kadindan artan temizlik suyu ile abdest almasini yasak etmiştir.</p>

    <p>"Guraru'l-Efkâr" sahibi bu meseleyi anlattiktan sonra "bizim delilimiz "Müslim" hadîsidir. Hazreti Meymûne: "Ben bir çanakdan su alarak yikandim ve çanakda biraz su artti. Az sonra Peygamber (s.a.v.) gelerek ondan yikandi. Kendisine: Ben ondan yikanmiştim, dedim. Bunun üzerine: suda cünüblük yoktur, buyurdular" demiştir.</p>

    <p>İmam Ahmed'in rivayet ettiği hadîs bununla neshedilmiştir.</p>

    <p>Ben derim ki: Neshin muktezasi bize göre o suyun tahrimen değil, tenzihen mekruh olmasidir. Ama bu söz "Sirac"tan naklettiklerimize aykiridir. Yine "Sirac"ta bildirildiğine göre nesih davasi nâsihin sonra geldiğini bilmeye bağlidir. İhtimal ki bu hüküm Hazret-i Meymûne'nin "Ben yikanmiştim" sözünden alinmiştir. Çünkü bu söz onun nehyi daha önceden bildiğini gösterir. Böylelikle nâsih sonra gelmiş olur. Allâhu a'lem...</p>

    <p class="c13">(İbn-i Âbidin, 1.c. 189-190.s.)</p>

    <p> </p>

    <p> </p>


03 MART 2006
---

    <p class="c13">RESÛLULLÂH (S.A.V.)'E İMAN ETMEK FARZ, O (S.A.V.)'E İTAAT EDİP SÜNNETİNE UYMAK ŞARTTIR</p>

    <p>Allâh te'âlâ buyuruyor: "O halde Allâh'a, Onun Peygamberine ve indirdiğimiz O Nura (Kur'an'a) îman edin. Allâh, ne yaparsaniz, hepsinden haberdardir. <b>(Teğâbün s. 8</b>)</p>

    <p>"Hakikat biz Seni (kiyamette ümmetine) bir şahid, (mü'minlere Cenneti) müjdeleyici, (kötü amellerden dolayi, Cehennemle) bir korkutucu olarak gönderdik ki, (hepiniz ey insanlar) Allâh'a ve Peygamberine îman edesiniz." <b>(Fetih s. 8-9)</b></p>

    <p>"…O halde Allâh'a ve O'nun ümmî Nebisi olan Resûlüne ki kendisi de O Allâh'a ve O'nun sözlerine îman etmekte olandir, îman edin. Ona tâbi olun. Tâ ki doğru yolu bulmuş olasiniz." <b>(A'raf s. 158)</b></p>

    <p>Allâh te'âlâ buyuruyor: "Kim Allâh'a ve Peygamberine îman etmezse muhakkak (bilsin) ki, biz O kafirler için çilgin bir ateş hazirlamişizdir." <b>(Fetih s. 13)</b></p>

    <p>Kadi Ebu'l - Fadl Iyaz der ki: Resûlullâh (s.a.v.)'e îman etmek; O (s.a.v.)'in peygamberliğini, Allâh'in O (s.a.v.)'e gönderdiğini, Kendisinin getirdiğinin tümünü ve bütün söylediklerini tasdik etmektir. Kalble olan bu tasdiki, Resûlullâh (s.a.v.)'in peygamberliğini ikrar etmek için getirdiği Kelime-i şahadete mutabik olmasidir. Kalble olan tasdik, dille olan ikrarla birleştiğinde Resûlullâh (s.a.v.)'e olan îman tamamlanmiştir. Nitekim bir hadiste de şöyle buyurulmuştur: "Allâh'dan başka ilâh olmadiğina, Muhammed (s.a.v.)'in muhakkak Allâh'in elçisi olduğuna şahadet edinceye kadar, insanlarla savaşmam için emrolundum." <b>(Buhârî)</b></p>

    <p>Resûlullâh (s.a.v.)'in Cebrail'e daha açiklik getirmek için, Cebrail'in "İslâm nedir?" sorusuna: "İslâm; Allâh'dan başka İlâh olmadiğina, Muhammed'in Allâh'in elçisi olduğuna şahadet etmen, namazi dosdoğru kilman, farz olan zekâti vermen, Ramazan orucunu tutman ve gidip ziyaret etmeye gücün yettiğinde Beyt-i şerifi ziyaret etmendir." diye cevap buyurmuşlardir.</p>

    <p>Sonra Cebrail Resûlullâh (s.a.v.)'e îmani sordu. Bunun üzerine Resûlullâh (s.a.v.) şöyle buyurdu: "Allâh'a, Allâh'in meleklerine, kitaplarina, peygamberlerine, öldükten sonra tekrar dirilmeğe, âhiret gününe îman etmektir."</p>

    <p class="c13">(Kadi 'Iyaz (rh.a.), Şifâ-i Şerîf, 378.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>


04 MART 2006
---

    <p><b>SEN ONLARIN MİLLETLERİNE TABİ OLMADIKÇA NE YAHUDÎLER, NE DE HIRİSTİYANLAR SENDEN ASLA HOŞNUD VE RAZI OLMAYACAKLARDIR</b> <b>(Bakara s. 120)</b></p>

    <p>Yahudîler Hz. Peygamber (s.a.v.)'e "Gel bizimle bir müddet hoş geçin, bizi memnun et de sana tabi olalim" diye bir teklifte bulunmuşlar. Bu teklifteki art düşüncelerini anlatmak için şu âyet inmiş: "Ey Muhammed! Ne yahudîler, ne de hristiyanlar sen onlarin milletlerine tabi olmadikça asla senden memnun olmazlar." Hiçbir şekilde onlarin gönüllerini hoş edemezsin, meğer ki milletlerine tabi olasin. Halbuki senin için, ikisinin de milletine tabi olmak mümkün değildir.</p>

    <p>Şu halde son peygamberlik diline mahsus olan bir belağat ve edeple onlara "Sadece de ki, Allâh'in hidayeti, işte uyulacak hidayet ancak odur. Hidayet diye ona denilir, sizin hidayet dediğinize değil. Allâh'in Resûlü (s.a.v.), Allâh'in kitabi, Allâh'in dîni dururken, başkasina tabi olmak sapikliktir. Özellikle hak din, Allâh'in dinidir. Ancak uyulacak odur. Ben size değil, siz bana uyacaksiniz. "Uyulmaya layik olan haktir." Yol hak yolu, hidayet Allâh'in hidayetidir. Onlara işte böyle söyle ve şunu da bil ki; "Vallâhi eğer sen, sana gelen bunca ilimden sonra, mesela onlarin heva ve heveslerine, keyiflerine uyacak olsaydin Allâh'dan senin ne bir dostun ne de yardimcin bulunur. Ortada kalir, helak olur gidersin. Çünkü Allâh katinda küfre ve şirke yardim yoktur."</p>

    <p>Yahudî ve hiristiyanlarin takip ettikleri din ve millet, inkar edilemez delil ve burhanlarla isbat edildiği üzere, kendi heva ve hevesleriyle, gönüllerinin keyfince uydurulmuş hurafeler, din adina ortaya konmuş bozmalardir. Bunlar hakka değil keyiflerine tabidirler; milletleri, peygamberlere indirilen kitaplardan ve hak yol olan tevhidden, İslam ve ihsan esaslarindan çikmiş, bambaşka bir şey olmuştur.</p>

    <p>Cenâb-i Allâh, bütün eski dinlerin temel esaslarini Kur'an'da açiklamiş, bunlari tasdik ve te'yid edip yeniden onaylamiş ve o esaslarindan ayrilanlarin, gerçek dine değil hevalarina uyduklarini göstermiştir. Din dedikleri şeyin aslinda hevadan ibaret bulunduğunu hatirlatarak Peygamber (s.a.v.)'i bunlara uymaktan şiddetle sakindirmiştir.</p>

    <p>Bu ihtarin Peygamber (s.a.v.)'den ziyade ümmetine yapilmiş olduğunda şüphe yoktur. O heva ve heves sahipleri, o tahrif ve bid'at ehli, artik gerçek manasiyla Kitap ehli değillerdir.</p>

    <p class="c13">(Hak Dîni Kur'an Dili, 1.c., 398.s.)</p>

    <p class="c13"> </p>


05 MART 2006
---

    <p class="c13">NAMAZIN VÂCİBLERİ</p>

    <p>1. Fatiha okumak,</p>

    <p>2. Zamm-i sûre  (Fatihâ'ya sûre veya âyet eklemek),</p>

    <p>3. Okunmasi gereken kiraati üç ve dört rekâtli namazlarin ilk iki rek'atlarinda okumak,</p>

    <p>4. Fatihâ'yi sûre veya âyetten evvel okumak,</p>

    <p>5. Secdede burnu alinla birlikte yere koymak,</p>

    <p>6. İkinci secdeyi namazin diğer ef'aline geçmeden hemen birinci secdeden sonra yapmak,</p>

    <p>7. Ta'dil-i erkân  (her rüknü yerli yerince sükûnetle yapmak),</p>

    <p>8. (Birden fazla oturuş bulunan namazlarda)  ilk oturuş,</p>

    <p>9. Oturuşlarin ilk ve sonuncusunda tahiyyati okumak,</p>

    <p>10.İlk oturuşta tahiyyati müteakip hiç bir şey ilâve etmeden hemen üçüncü rek'ata kalkmak,</p>

    <p>11.Namazin sonunda selâm vermek,</p>

    <p>12.Namaza daha başlarken "ALLÂHÜ EKBER" sözüyle başlamak,</p>

    <p>13.Fatihayi tam okumak,</p>

    <p>14.Tahiyyati tam okumak,</p>

    <p>15.Cehrî namazlarda  (cuma, bayram, akşam, yatsi, sabah namazlarinda) imamin aşikâre okumasi,</p>

    <p>16.Gizli okunan namazlarda gizli okumasi,</p>

    <p>17.İmama uyanin gizli ve aşikâre okunan bütün namazlarda sükût etmesi,</p>

    <p>18.Namazda secde âyeti okunursa secdeye varmak,</p>

    <p>19.Secdeyi icab ettiren bir hatânin meydana gelmesinde sehiv secdesi yapmak.</p>

    <p class="c13">(Mehmet Zihni Efendi, Nimeti İslam, 226. s.)</p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>


06 MART 2006
---

    <p class="c13">SELAMLAŞMAK</p>

    <p>Câhiliyet döneminde yaşayan kimseler birbirine rast geldikleri zaman çeşitli sözlerle birbirine iltifat ederek sevgi ve saygilarini gösterirlerdi. Câhiliyetin inanç, ibadet ve hukuk sahasina değişiklik getiren İslâm dini, sosyal alanda da değişiklikler getirdi ve birbirine rast gelenlere, iltifat etmek için kullandiklari kelime ve cümleleri yasaklayarak "es-selâmü 'aleyküm" demeyi emretti.</p>

    <p>Peygamberimiz (s.a.v.) buyuruyor: "İmân etmedikçe Cennet'e giremezsiniz, birbirinizi sevmedikçe de imân etmiş olamazsiniz. Size bir şey delâlet edeyim mi ki, onu yaptiğiniz takdirde birbirinizi sevmiş olacaksiniz. Selâmi aranizda yayginlaştiriniz".</p>

    <p>İmrân bin Hüseyin diyor ki: "Biz câhiliyette "Allâh senin gözünü sevindirsin" veya "Sabahleyin senin yaşaman iyi olsun" derdik. İslâm dini gelince bundan nehy edildik."</p>

    <p>Peygamber (s.a.v.) de şöyle buyuruyor: "Bizden başkasina kendini benzeten kimse bizden değildir. Yahudi ve hiristiyanlara kendinizi benzetmeyiniz. Yahudilerin selâmi parmaklarla işaret etmek, hiristiyanlarin selâmi da el ile işaret etmektir".</p>

    <p>Yukarida zikredilen hadislerden anlaşildiği gibi müslümanlar birbirine rast geldiklerinde (es-Selâmü 'aleyküm) sözünü söylemekle söze başlayacaklar. Başparmak ve el işaretiyle selâm vermeleri caiz olmadiği gibi "günaydin" gibi sözlerle de caiz değildir. Ancak "Esselâmü aleyküm" demekle beraber el ile de işaret edilse veya selâmdan sonra, günaydin veya merhaba dense beis yoktur.</p>

    <p class="c13">(Halil Gönenç,</p>

    <p class="c13">Günümüz Meselelerine Fetvalar, 1.c., 285.s.)</p>

    <p> </p>

    <p> </p>


07 MART 2006
---

    <p class="c13">EKSİK ABDEST A'ZÂLARININ YIKANMASI</p>

    <p>Bir kimsenin uzuvlarinda çatlakliklar bulunursa, onu imkân bulduğu takdirde yikar, yikamazsa mesheder. Mesh de edemezse terkeder. Çatlaklik elinde bulunur da suyu kullanmaya kudreti yoksa teyemmüm eder. El dirsekten kesilmişse kesilen yeri yikar.</p>

    <p>Bir kimsenin doğuştan bir tarafinda iki eli ve iki ayaği bulunursa, elleri ile tuttuğu, ayaklari ile yürüdüğü takdirde onlari yikar. Bunlardan birisini kullanir da kullandiği aslî olursa onu yikar. Ziyade olan uzuv, ziyade parmak, ziyade avuç gibi farz mahallinde hâsil olmuşsa onu da yikar. Böyle değilse farz yerinin hizasinda olani yikar, olmayani yikamaz. Lâkin yikamasi yine de mendûptur.</p>

    <p>Abdest âzâlarinda çatlaklik bulunan kimsenin teyemmümle namaz kilmasi hususunda "el-Hazâin" nâm kitapta şu ziyade vardir: O kimsenin namazi İmam A'zam (r.a.)'a göre câiz, İmameyn'e göre câiz değildir. Çatlaklik ayağinda olur da ayağina ilâç sürerse ilâcin üzerinden suyu geçirmesi kâfidir. Mesh etmesi kâfi değildir. Sargili yaranin üzerine su akittiktan sonra yara iyileştiği için sargi düşerse tekrar yikar, iyileşmeden düşerse yikamak icap etmez.</p>

    <p>"el-Bahr"da beyan edildiğine göre; bir kimsenin eli veya ayaği kesilir de dirsek ve topuğundan hiçbir şey kalmazsa yikamak sakit olur. Bir kismi kalirsa yikamasi icap eder. "en-Nehir" nâm eserin sahibi diyor ki: "Bir kimsenin bir tarafindaki iki kolu tam olup, birbirlerine bitişik yahut birbirlerinden ayri bulunurlarsa ne hüküm verileceğini görmedim. Zâhire bakilirsa bitişik olduklari takdirde ikisinin de yikanmasi, ayri olduklarinda yalniz birinin yikanmasi icap eder". Ancak bu zat ellerin tutmasini nazar-i itibara almamiştir. Zâhire göre evvelâ bu nazar-i itibara alinacaktir. O kimse iki elini de kullanirsa ikisini birden yikamasi vâciptir. Kullanmadiği takdirde eller tam olup bitişik iseler yine ikisini de yikamasi icap eder. Ayri bulunurlarsa ancak aslî olan eli yikar.</p>

    <p class="c13">(İbn-i Âbidin, 1.c. 130.s.)</p>


08 MART 2006
---

    <p class="c13">HZ. EBÛ BEKRU'S-SIDDÎK (R.A.)'İN  RESÛL-İ EKREM (S.A.V.)'E ARKADAŞLIĞI VE YARDIMLARI</p>

    <p>Ebû Bekir (r.a.), Müslümânliği kabul ettikten sonra Hz. Peygamber (s.a.v.)'in irtihâline kadar O'nun yanindan ayrilmamiş, seferde ve hazarda O'nun sohbetinde bulunmuş ve O'nun dâimâ mahrem-i esrâri (sirdaşi) olmuş, maliyla, câniyla, dimâğiyla ve bütün kudretiyle O (s.a.v.)'e  yardim etmiştir.</p>

    <p>İslâmiyet da'vâsi uğrunda ihtiyâr etmeyeceği bir fedâkârlik yoktu. Hz. Peygamber (s.a.v.)'in en hayirli ve candan arkadaşi idi. Hicret'te dahî yâr-i gâr (mağara arkadaşi) olmuştur. Resûl-i Ekrem (s.a.v.) Efendimiz her gün akşam ve sabah onun evine giderek orada O'nunla ve arkadaşlariyla konuşurdu. Araplar'a İslâmiyet'i teblîğ ettikçe Hz. Ebû Bekir (r.a.) de (Zât-i Risâletpenâhileri'ne) refakât ederdi.</p>

    <p>Peygamber (s.a.v.) Efendimiz, Ebû Bekir (r.a.) hakkinda şöyle buyurmuştur: "Cenâb-i Hakk, beni size gönderdi: (Siz) bana "Yalan söylüyorsun" dediniz. Yalniz Ebû Bekir: "Doğru söylüyorsun" dedi ve bana caniyla, maliyla yardim etti."</p>

    <p>Hz. Ebû Bekir (r.a.), İslâm mefkûresine cânini, malini vakfetmiş ve her gazâda bulunmuş, en nâzik anlarda vücûdunu siper ederek Hz. Peygamber (s.a.v.)'i, cânindan ziyâde korumuştur. Bir def'a müşrikler Peygamber (s.a.v.)'i Ka'be'de dövmek istediklerinde Hz. Ebû Bekir (r.a.), imdâdina yetişip mütecâvizlere bağirmiş: "Rabbim Allâh'tir dediği için bir insana bu, yapilir mi?" diye çikişmiş ve müşrikler de oradan savuşmuştu. Yine bir gün Peygamberimiz (s.a.v.) Harem-i Şerîf'te namaz kilarken müşriklerden Ukbe bin Muayt'in Resûlullâh (s.a.v.) Efendimizin üzerine mülevvesât (pislik) attiği ve bir kere de abasini boynuna dolayarak boğmak istediği esnâda Hz. Ebû Bekir (r.a.), hemen yetişerek kurtarmişti.</p>

    <p>Hadîs-i şerîfte; "Ebû Bekir'in malindan fâidemend olduğum (faydalandiğim) kadar hiç bir maldan fâidemend olmuş değilim" buyurmuştur. Tirmizî'deki hadîs-i şerîfte: "Onun bize öyle iyilikleri vardir ki onlarin mükâfatini Kiyâmet gününde Allâh te'âlâ hazretleri verecektir." buyurulmuştur. Habîb-i Hüdâ (s.a.v.) Efendimiz, Ebû Bekir (r.a.)'in malinda kendi mali gibi tasarruf buyururdu. Hz. Ebû Bekir (r.a.)'in îmân ettiği gün kirk bin dirhem veya dinar mali vardi. Hicret ettiği gün yalniz beş bin dirhem veyâ dinari kalmişti ki üstünü de elinde kalani da Allâh'in rizâsi ve Resûlü (s.a.v.) uğruna dağitip vermişti.</p>

    <p class="c13">(Hz. Mahmûd Sâmî Ramazânoğlu (k.s.),</p>

    <p class="c13">Hz. Ebû Bekir Sidîk (r.a.), 22-43.s.)</p>


09 MART 2006
---

    <p class="c13">MÜRŞİD VE RÂBITANIN LÜZÛMU</p>

    <p>Cenâb-i Hakk tebâreke ve te'âlâ buyuruyor: "Muhakkak ki nefs dâima kötülüğü emreder." <b>(Yusuf s. 53)</b></p>

    <p>Kullarin bilgisizlik ve cehâlet felâketinden kurtulmalari, ilâhi ilim ve ma'rifetle kendilerini süsleyebilmeleri için sadece kitap okumanin kâfi gelmeyeceği, mutlaka bildiklerini kemâl derecesinde yaşayan kâmil ve terbiyeci bir mürşidin huzurunda diz çöküp onun terbiyesi altinda yetişmek zarureti açik bir gerçektir. Kötülüğü emredici, şerre sürükleyici nefsin duygu ve temayüllerinden siyrilip, ma'nevî yüceliklerle donanma ve ilâhi tecellilerle hemhâl olma gibi yüce bir gaye sadece Allâh'i zikretmekle elde edilemeyeceğinden bu konuda da bir yol göstericiye ve uyanik bir gönül sahibi mürşide kalbi bağlamak ve bu duygu ile hareket etmek gerekir. İlâhî ma'rifetlerin nurlarini sâliklerin kalbine tevdî etmek, sirli hakîkatlari gerçeğe tâbi olanlarin gönüllerine boşaltmak, kalbî rabita ve ma'nevî irtibatin gücüne bağlidir.</p>

    <p>Tarikatta ve ma'nevî terakkide feyz almak isteyen bir sâlikin, mürşidinin râbitasina olan itimadi, ilim öğrenmek isteyen bir öğrencinin, hocasinin şifahi ifâdelerine olan bağliliğindan üstün olmalidir. Bu kadar ehemmiyetli olan râbitaya siki sikiya sarildiktan sonra, sâlikin kalbinde Allâh te'âlâyi zikretme ve bu zikirle ürperme kendiliğinden; zorlanmaksizin meydana gelir. Hâlik-i Zü'l-celâl ile mahlûk olan kulu arasinda yakinlik ve sevgi ortaya çikar.</p>

    <p>Cenâb-i Peygamber (s.a.v.) "Allâh'i oldukça çok anan kişiyi Allâh sever" diğer bir hadîsinde de, "Allâh -celle ve a'lâ-ya duyulan sevginin alâmeti, O'nu zikretmeyi sevmektir", buyurmuşlardir.</p>

    <p>Yukaridaki açiklamalardan açikça anlaşildiği gibi, nefs-i emmârenin kötülük ve şerrinden canini kurtarmak, Rahman ve Rahim olan Cenâb-i Hakk'in ilâhi yardim ve lütfuna nail olmak isteyen bir insan, yüce bir tarikata girip, hakikat yoluna sülûk ederek geleceğini güven altina almada acele davranmalidir.               </p>

    <p class="c13">(Muhammed Es'ad Erbilî (k.s.), Mektûbât, 219.s.)</p>


10 MART 2006
---

    <p class="c13">RESÛLULLÂH (S.A.V.)'İ SEVMEK</p>

    <p>O (s.a.v.)'i sevmek; Kur'an-i sevmektir. O (s.a.v.)'in temiz ehl-i beytini, ashabini, dinine uyanlari, mukaddes kitabini hifzedenleri, hidayetimize ve doğru yolu bulmamiza sebep olan müctehid imamlari, hadis râvîlerini, ilmiyle amil olan âlimleri, siddik ve şühedalari sevmekle, onlara inanmakla ve uymakla gerçekleşebilir.</p>

    <p>Resûlullâh (s.a.v.) Efendimizi sevmenin ve O (s.a.v.)'e saygili bulunmanin lüzûmunu belirten şu ayeti kerimeleri vermekle yetineceğiz:"Gerçekten biz, Seni (ümmetine) şahid (cennetle) müjdeleyici, (cehennemle) korkutucu bir peygamber olarak gönderdik ki, (siz insanlar) Allâh'a ve peygamberine iman edesiniz, O'na yardim edesiniz ve O'nu büyük taniyasiniz, Allâh'i da sabah akşam tesbih edesiniz." <b>(Fetih s. 8-9)</b></p>

    <p>"Peygamberin çağirişini, aranizda birbirinizi çağiriş gibi tutmayin (davetine hemen koşun ve izinsiz ayrilmayin). İçinizden birini siper ederek sivişip kaytaranlari Allâh muhakkak biliyor. Bunun için, Peygamberin emrine aykiri hareket edenler, başlarina bir bela inmekten, yahut kendilerine acikli bir azap isabet etmekten sakinsinlar." <b>(Nûr s. 63)</b></p>

    <p>"Peygamber, müminlere (her hususta) nefislerinden evladir. Peygamberin zevceleri, müminlerin anneleri hükmündedir." <b>(Ahzâb s. 6)</b></p>

    <p>Allâh te'âlânin emir ve yasaklarini insanlara tebliğ eden peygamberlerdir. Beşeriyete dünya ve ahiretin saadet kapilarini gösteren ve açan gene onlardir. Bunun için bütün peygamberleri ve başta Peygamberimiz (s.a.v.)'i sevmek ve O (s.a.v.)'e uymak yüce Rabbimizin emridir: "Gerçekten Allâh'i, âhiret gününü arzulayanlar ve Allâh'i çok zikredenler için, size Allâh'in Resûlünde (takip edeceğiniz) pek güzel örnekler vardir." <b>(Ahzâb s. 21)</b></p>

    <p>"(Resûlüm) De ki: Eğer siz Allâh'i seviyorsaniz, hemen bana uyun ki, Allâh da sizleri sevsin ve günahlarinizi bağişlasin. Allâh çok bağişlayici, çok merhamet edicidir." <b>(Âl-i İmran s. 31)</b></p>

    <p class="c13">(Mehmet Çağlayan, Ehl-i Sünnet İtikadi, 150.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p><b>11</b> <b>MART 2006</b></p>

    <p><b>İBRAHİM (A.S.) NE YAHUDÎ NE DE HIRİSTİYANDI. O, ALLÂH (C.C.)'Ü</b> <b>BİR TANIYAN DOĞRU BİR MÜSLÜMANDI</b> <b>(Âl-i İmran s. 67)</b></p>

    <p>"İbrahim, ne yahudi, ne de hiristiyandi; ancak o, Allâh'i bir taniyan dosdoğru bir müslümandi, müşriklerden de değildi. Doğrusu onlarin İbrahim'e en yakin olani, ona uyanlar, şu Peygamber ve İman edenlerdir. Allâh da mü'minlerin dostudur." <b>(Âl-i İmran s. 67-68)</b></p>

    <p>Şu halde ne yahudilerin, ne hiristiyanlarin, ne de müşriklerin İbrahim (a.s.)'i, ne irk bakimindan kendilerine bağlamaya, kollarindan saymaya haklari olmadiği gibi, bunlardan irk yönünden mensub olanlarin da kendilerini temiz bir müslüman ve muvahhid olan İbrahim (a.s.)'in âile ve tâbîlerinden saymaya haklari yoktur ve mücâdeleleri bilgisizcedir. Onlar, "Zâlimlere ahdim ermez" (Bakara s. 124) ayetinin hükmüne dahildir. "Doğrusu onlarin İbrahim'e en yakin olani, ona uyanlar ve şu Peygamber'e iman edenlerdir." Seçime giren İbrahim âilesi işte bunlardir: İbrahim'in dînine uyanlar,  şu şani ulu Peygamber Muhammed Mustafa (s.a.v.) ve buna îman edenlerdir. İlâhî ahde ve imâmete (önderliğe) nâil olacak olanlar, her halde, bunlardir. Çünkü "Allâh, mü'minlerin dostudur."</p>

    <p>Kitap ehlinin bir kismi muvahhid (Allâh'i birleyen) ve müslüman olmak şöyle dursun mü'minleri sapitmaya çalişiyorlar. Nitekim yahudiler, Huzeyfe, Ammar,  Muaz, (r.a.) gibi büyük sahabileri Yahudiliğe davet etmeye cesaret ettiler de şu ayet indi:</p>

    <p>Ey mü'minler: "Kitab ehlinden bir grup sizi saptirmak istediler, hâlbuki sirf kendilerini saptiriyorlar da farkina varmiyorlar."</p>

    <p class="c13">(Hak Dini Kur'an Dili, 2.c., 389.s.)</p>

    <p class="c13"> </p>

    <p><b>12</b> <b>MART 2006</b></p>

    <p><b>SİLSİLE-İ ÂLİYYENİN YİRMİDÖRDÜNCÜ POSTNİŞİNİ MUHAMMED MA'SUM</b> <b>FÂRÛKÎ (K.S.) -1</b></p>

    <p>Evliyânin meşhurlarindan, büyük İslâm âlimidir. Hicrî ikinci bin yilinin müceddidi İmâm-i Rabbânî hazretlerinin üçüncü oğlu: Lakabi Mecdüddîn olup, Urvetü'l-vüskâ ismiyle meşhurdur. Urvetü'l-vüskâ; sağlam ip, kendisine uyulan büyük âlim demektir. 1599 (H.1007) senesinde Hindistan'in Serhend şehrine iki mil uzakta bulunan Mülk-i Haydar mevkiinde doğdu.</p>

    <p>Kur'ân-i kerîmi üç ayda ezberledi. Küçük yaşta ilim tahsiline başladi. On bir yaşinda iken; zikr ve murakabe yolunu babasindan aldi. Tasavvufta yetişmesi ve makamlari aşmasi pek süratli oldu. Babasi İmâm-i Rabbânî hazretleri onun için; "Bu oğlum sâbikûndan (bu ümmetin büyüklerinden)dir" buyurdu. On alti yaşinda, bütün ilimlerin tahsilini bitirdi. Sonra tamamen tasavvufa yönelip, babasinin feyzlerine, üstün makamlara, büyük derecelere ve yüksek kemâlâta kavuştu.</p>

    <p>Muhammed Ma'sum (k.s.), babasi İmâm-i Rabbani hazretlerinin vefatindan sonra irşâd makamina geçip ilim ve feyz saçarak insanlari doğru yola davet etti. Dokuz yüz bin kişi ona talebe olmuş, talebelerinden yüz kirk bini velilik mertebelerine kavuşmuş, yedi bini de mürşid-i kâmil (tam ve olgun bir âlim) olarak yetişip, irşad ile emrolunmuştur. İstanbul'un Eshâb-i kiramdan sonra üç büyük evliyasindan biri olan Muhammed Emîn Tokâdî'yi (rh.a.) irşâd etmiştir. Diğer bir halîfesi Murâd-i Münzavî (rh.a.) de, İstanbul'da yillarca feyz saçmiş, sohbetleriyle İstanbul halkini aydinlatmiştir. Eyüp Nişancasi'nda medfûndur.</p>

    <p>Muhammed Ma'sum hazretleri Serhend'de 1668 (H. 1079)'da vefat edince cenazesini Ahmed Sücâdil yikadi. Namazini en küçük kardeşi Şeyh Yahyâ kildirdi. Türbesi, Serhend'de, babasi İmâm-i Rabbani hazretlerinin türbesinin birkaç yüz metre kuzeyindedir.</p>

    <p>Buyurdu ki: İnsanin ömrü çok azdir. Sonsuz olan âhiret hayâtinda, insanin karşilaşacaği şeyler dünyâda yaşadiği hâle bağlidir. Akli başinda olan, ileriyi görebilen bir kimse, dünyâdaki kisa hayâtinda hep âhirette iyi ve rahat yaşamaya sebep olan şeyleri yapar.</p>

    <p class="c13">(Yeni Rehber Ansiklopedisi, 17.c., 340-344.s.)</p>

    <p> </p>

    <p><b>13</b> <b>MART 2006</b></p>

    <p><b>SİLSİLE-İ ÂLİYYENİN YİRMİDÖRDÜNCÜ POSTNİŞİNİ MUHAMMED MA'SUM</b> <b>FÂRÛKÎ (K.S.) -2</b></p>

    <p>Bir gün abdest alirken, ibriği kuvvetle duvara firlatti. Talebesi, verdiği ibriğin böyle atilip kirilmasina üzüldü fakat gidip başka bir ibrik getirdi. "Acaba ne kusur ettim" diye de düşünüp, Muhammed Ma'sûm hazretlerinin hanimina gidip, durumu anlatti. O da, talebesinin bu üzüntülü ve korkulu hâlini Muhammed Ma'sûm Fârûkî hazretlerine bildirdi. Muhammed Ma'sûm hazretleri buyurdu ki: "Ona söyleyiniz korkmasin. O ibriği attiğim sirada, bizi sevenlerden birisi sahrada, kana susamiş bir arslana rastladi. O anda onu orada öldürecek, parça parça edecekti. O talebemiz ise tam bir acizlik içinde bizden yardim istedi. Benim o anda elimde ve yanimda o ibrikten başka bir silahim yok idi. Bunun için ibriği o arslana firlattim, o zavalliyi kurtardim."</p>

    <p>Bu hâdiseyi arslandan kurtulan talebesi sonra şöyle anlatti: "Aniden bir kizgin arslan gördüm. O anda hocam, İmâm-i Muhammed Ma'sûm hazretlerini hatirladim. Hemen baş gözüm ile gördüm ki, İmâm-i Ma'sûm hazretleri geldi, elinde olan ibriği o arslana firlatti. Arslanda hareket edecek kuvvet kalmadi. Sonra hocam gözümden kayboldu. Beni o arslandan kurtardilar. Bundan sonra, o ibriğin kirilmiş parçalarini yerden topladim. Hattâ hâlâ yanimda sakliyorum."</p>

    <p>"Ey mes'ûd ve bahtiyar kardeşim! Madem ki, Allâh te'âlânin sevdiği kullarinin yolunda yürümek arzusundasin, bu yolun şartlarini ve edeplerini gözetmelisin. En önce sünnet-i seniyyeye yapişmak ve bid'atlerden sakinmak lâzimdir. Çünkü Allâh te'âlânin sevgisine ulaştiran yolun esâsi bu ikisidir. İşlerinizi, sözlerinizi, ahlâkinizi, dînini bilen ve seven, dindar âlimlerin sözlerine ve kitaplarina uydurmalisiniz. Salih kullar gibi olmalisiniz ve onlari sevmelisiniz. Uykuda, yemekte ve söylemekte aşiri gitmeyip, orta derecede olmalisiniz. Seher vakti, kalkmağa gayret etmelisiniz. Bu vakitlerde istiğfar etmeyi, ağlamayi, Allâh te'âlâya yalvarmayi ganîmet bilmelisiniz. Sâlihlerle düşüp kalkmayi aramalisiniz. "İnsanin dîni, arkadaşinin dîni gibidir." sözünü unutmayiniz! Şunu, iyi biliniz ki, âhireti (ebedî saâdeti) isteyenlerin dünyâ lezzetlerine düşkün olmamasi lâzimdir."             <b>(Yeni Rehber Ansiklopedisi, 17.c., 340-344.s.)</b></p>

    <p><b>14</b> <b>MART 2006</b></p>

    <p class="c13">SÜNNET YERİNE KAZA NAMAZI KILMAK</p>

    <p>Kaza namazlariyla iştigal, nâfile namazlar ile iştiğalden evlâdir, ehemdir. Fakat farz namazlarin müekkede olsun olmasin sünnetleri bundan müstesnadir. Yani bu sünnetleri terkederek bunlarin yerine kazaya niyet edilmesi evlâ değildir. Bilâkis bu sünnetlere niyyet edilmesi evlâdir. Hattâ kuşluk, tesbih namazlari gibi haklarinda a'sar varit olan nafile namazlar da böyledir. Bunlara da böyle nafile olarak niyet etmek evlâdir. Çünkü bu sünnetler, farz namazlarini ikmal eder, bunlarin telâfisi mümkün değildir, kaza namazlarinin ise muayyen vakitleri olmadiği için telâfileri mümkündür.</p>

    <p>Namazlari kazaya birakmak bir günahtir. Bu günahtan mümkün mertebe kurtulmak için sünnetleri feda etmek münasip olamaz. Böyle bir günahi işleyen kimsenin fazla ibadette bulunarak afv-i ilâhîye iltica etmesi icabederken hakkinda şefaat-i Nebeviyyenin tecellisine vesile olacak bir kisim mübarek sünnetleri, nafileleri terketmesi nasil muvafik olabilir? Hem bir kisim vaktiyeleri kazaya birakmak, hem de diğer bir kisim vaktiyeleri kendilerini mükemmel olan sünnetlerden tecrit etmek, iki kat kusur olmaz mi? Bunun hilâfina olan bazi nakiller, mu'teber değildir, muftâbih olan kavle muhaliftir.</p>

    <p>Hem sünnetleri, hem de kaza namazlarini kilmaya müsait vakit bulamadiklarini iddia edenler bulunursa, bunlar münsîfâne bir iddiada bulunmuş sayilmazlar. Beyhude yere en kiymetli vakitlerini zayi' eden insanlar, bilmem böyle bir iddiaya ne yüzle cür'et edebilirler?.</p>

    <p class="c13">(Ömer Nasuhi Bilmen, Büyük İslam İlmihali, 183.s.)</p>

    <p>••••••••</p>

    <p>"Namazini, vakti girince hemen kilandan, Allâh te'âlâ razi olur. Vakitlerinin sonunda kilanlari da affeder." (Tirmizî)</p>

    <p>"Allâh'i anip, namazini vaktinde kilanin, sevabi kat kat artar." <b>(Taberânî)</b></p>

    <p class="c13"> </p>

    <p class="c13"> </p>

    <p class="c13"> </p>

    <p><b>15</b> <b>MART 2006</b></p>

    <p class="c13">FAKİHLERİN CENNETTEKİ YÜKSEK MÜSTESNA MEVKİLERİ</p>

    <p>Allâh te'âlânin kendileri (fakihler) hakkindaki iradesini Allâh'in sadik Peygamberi (s.a.v.) Efendimizin tasdik edilen şu hadisi ile bilmişlerdir: "Allâh (c.c.), bir kimseye hayir vermek dilerse onu dinde fakih yapar." El-Eşbah' ta şu da vardir: "Kiyamette kula her şey sorulacak; yalniz ilim sorulmayacaktir. Zira Allâh te'âlâ hazretleri Peygamber (s.a.v.) Efendimize ziyâdeyi istemeyi tavsiye ederek "Hem de ki: Yâ Rabbi, benim ilmimi ziyadeleştir!" <b>(Tâhâ s. 114)</b> buyurmuştur. Şu halde ilmi nasil sorar?</p>

    <p>Ancak Hamevî (r.h.), bu son söze i'tiraz etmiş; hadiste kula ilminin de sorulacağinin bildirildiğini söylemiştir. Hadis-i şerif şudur:"Kiyamet gününde kula dört şey sorulmadikça ayaklari kaymayacaktir: 1) Ömrünü nerede ifnâ ettiği (tükettiği), 2) Gençliğini nerede yiprattiği, 3) Malini nereden kazandiği, 4) İlmi ile ne yaptiği (sorulacaktir.)"</p>

    <p>Hamevî (r.h.)'in itirazina cevaben "İlmin sorulmamasindan murâd, ziyadesini istemektir. Yani kula, "Niçin ilminin artmasini istedin?" şeklinde bir sual sorulmayacaktir. Ta'lil (sebeb) de ancak bununla sabit olur." denilmiştir. Fakat buna da itiraz olunmuş, "Kula ziyadeyi ne için istediği, bununla riyâ mi, yoksa mevkîi mi kasteddiği sorulacaktir. Yukaridaki hadîs-i şerifte: "Lakin sen ilmi âlim denilmek için öğrendin; gerçekten sana âlim de denildi." buyurulmasi, buna delâlet eder." denilmiştir.</p>

    <p>Ben (İbn-i Âbidîn (r.h.)) derim ki: "En iyisi, ilimden murâd, Allâh te'âlâya ulaştiran faydali ilimdir; demektir. Faydali ilim,    hüsn-i niyet (iyi niyet) ve amel ile nefsin âfetlerinden kurtularak elde edilen ilimdir. Kula bu ilim sorulmaz. Çünkü mahz-i hayirdir (katiksiz hayirdir). Faydali olmayan ilim böyle değildir. Onu Allâh (c.c.), sahibine sorar ve onunla sahibine azap eder. Onun içindir ki bir hadîs-i şerifte şöyle buyrulmuştur:"Şübhesiz ki Allâh te'âlâ Kiyâmet gününde kullarini diriltecektir. Sonra ulemâyi diriltecektir: "Ey ulemâ cemaati! Ben size ilmimi ancak sizi bildiğim için verdim; size verdiğim ilmi, size azab etmek için vermedim; haydi gidin, sizi affettim! buyuracaktir." Benim anladiğim budur, Allâhü a'lem.</p>

    <p class="c13">(İbn-i Âbidin, Tercüme Ahmet Davudoğlu (r.h.) 1.c., 49.s.)</p>

    <p><b>16</b> <b>MART 2006</b></p>

    <p class="c13">BAŞ, SAKALIN TIRAŞI VE ABDEST</p>

    <p>Başini ve sakalini tiraş etmekle tekrar abdest almak lâzim gelmediği gibi tiraş edilen yeri islatmak da icap etmez. Nitekim biyiğini, kaşini tiraş etmekle tirnak kesmek ve cildini tirmalamakla da o yerleri yikamak ve abdest almak icap etmez. Keza abdest uzuvlarindan biri üzerinde ince deri ile sarilmiş çiban gibi bir yara bulunur da abdest alarak derinin üzerini yikar, sonra deriyi atarsa, altindakini tekrar yikamak gerekmez. Velev ki sargiyi atarken elem duysun. Münasip olan budur. Çünkü burada bedel olacak bir şey yoktur. Mesti çikarmak böyle değildir. Onu çikarirsa evvelâ üzerine meshetmiş de sonra yerini kazimiş veya soymuş gibi olur.</p>

    <p>Bu yerlerde abdestin tekrarlanmamasi saç üzerine meshetmekten, üzerine meshin bedeli olmadiği içindir. Çünkü "el-Bahr"in beyânina göre ten üzerine meshetmeye muktedir iken, saç üzerine mesh câizdir. Bedel olsaydi câiz görülmezdi. Şimdi şu mesele kalir: Biraz yukarida güçlüğün def'i meselesinden bahsederken "Dürer"den naklettiğimiz ibâreye göre sik sakali yikamak, altini yikamanin bedelidir. Bunun muktezasi saçi tiraş edince altini tekrar yikamaktir. Lâkin Bahr'in buradaki saç üzerine mesh, ten üzerine meshe kudret varken dahi câizdir, sözü bedel olmadiğini gösteriyor. Çünkü sakalin tenini yikamak sahihdir. Buna dikkat etmelidir.</p>

    <p>Şârihin "Velev ki sargiyi atarken elem duysun" sözünün yerinde bazi nüshalarda "Elem duyarsa", denilmiştir. En doğrusu Tahtâvî'nin dediği gibi "Velev ki elem duymasin" demektir. Zira "Tatarhâniyye" ve diğer kitaplarda bildirildiğine göre sargiyi yara düzeldikten sonra atar da elem duymazsa, yikamasi icap eder. Düzelmeden atar da elem duyarsa, yikamak icap etmez. Daha doğrusu her iki halde yikamak icap etmemektedir. Tercih edilen kavil de budur.</p>

    <p>Mest çikarilinca ayaği yikamak lâzim gelir, çünkü mest zahirde yikamanin bedelidir. Çikarilinca hades, yâni abdestsizlik ayağa geçer.</p>

    <p class="c13">(ibn-i Âbidîn, 1.c. 129.s.)</p>

    <p> </p>

    <p>17 <b>MART 2006</b></p>

    <p class="c13">ÇANAKKALE SAVAŞLARI</p>

    <p>Çanakkale savaşlar 8,5 ay sürdü. Muharebeler iki taraf için ağir kayiplara sebep oldu... Bu kayiplar hesap edilirse iki tarafin Çanakkale'de yarimşar milyon asker görevlendirdiği anlaşilir.</p>

    <p>Çanakkale muharebeleri Osmanli devletinin dört sene harbe dayanmasina, bu yüzden Çarlik Rusyasi'nin yikilmasina sebep oldu.</p>

    <p>Bu başari, yalniz Osmanli kuvvetlerinindir. Deniz yönünün kapali ve demiryolunun Sirbistan toprağinda kesik olmasindan müttefiklerimizin Avusturya ve Almanya'nin Çanakkale'ye kattiklari kuvvet çok azdir.</p>

    <p>Nisan ayindaki ilk çikartmalarla Seddülbahir'den son müttefik kuvvetleri çekilene kadar geçen 259 günlük zaman zarfinda Gelibolu yarimadasina yarim milyon insan gönderilmiş ve bunun fazlasi kayip hanesine yazilmişti. Türklerin resmî kayitlara göre kayip miktari 521.000 idi ki bu rakam müttefik kayiplarindan sadece 1000 eksikti.</p>

    <p>İlk bombardimandan (19 Şubat 1915) itibaren 324 gün ve çikarma gününe göre de tam 259 gün devam ederek neticesinde Osmanli ordusunun ölümsüz bir zaferiyle kapanan I. Dünya Savaşinin bu, en kanli sahnesine ordumuzun en kiymetli ve en büyük kismi iştirak etmiş ve ecdattan miras harp kabiliyetimizin en beliğ ve en şümûllü eser ve semereleri burada inkişaf eylemiştir.</p>

    <p>Rakamlardan anlaşilacaği üzere Çanakkale bize çok ağira mal olmuştur. Memleketin uğradiği zararlar ise çok daha aci tablolar ortaya koymuştur.</p>

    <p>Bizimle kiyaslanamayacak kadar geniş imkanlara sahip olan müttefik kuvvetlerin zayiati yaninda, bir tek devletin, Türkiye'nin kaybi gerçekten korkunç bir rakama ulaşmişti. Üstelik bu savaşta verdiğimiz şehitlerin büyük bir kismini, memleketin münevver sinifini meydana getiren yedek subaylar teşkil ediyordu. Verdiğimiz on binlerce münevver şehîd, memleketimiz için ileri tarihlerde bile yerinin doldurulmasi imkânsiz ağir bir kayip oldu. O kadar ki Çanakkale'de yedek subay zayiati akillara durgunluk verecek bir dereceyi bulmuş, Doğu Bati kültürlerini toplayan bütün bir genç nesil imha edilmiştir.   2. Abdülhamid Hân'in açmiş olduğu yüksek mekteplerden mezun olan imanli ve kültürlü binlerce genç Çanakkale'de şehit olmuşlardir.</p>

    <p>Bunlarin kaybi, memleketimiz için çok büyük zararlara müncer olmuş, yokluklari senelerce hissedilmiş ve yerleri bir türlü doldurulamamiştir</p>

    <p class="c13"> (Milli Gençlik Mecmuasi (Nisan 1977) 148-151.s.)</p>

    <p> </p>

    <p><b>18</b> <b>MART 2006</b></p>

    <p><b>ALLÂH (C.C.) VE RESÛLÜ (S.A.V.) BİR İŞE HÜKÜM VERDİĞİ ZAMAN İNANAN</b> <b>ERKEK VE KADINA, O İŞİ KENDİ İSTEKLERİNE GÖRE SEÇME HAKKI</b> <b>YOKTUR</b> <b>(Ahzab s. 36)</b></p>

    <p>Allâh (c.c.) ve Resûlü (s.a.v.) bir işe hüküm verdiği zaman, yani Allâh Resûlü (s.a.v.) hüküm ve karar verdiğinde -ki burada Allâh (c.c.)'ün zikredilmesiyle, Hz. Peygamber (s.a.v.)'in durumunun yüceltilmesi ve onun bir işe hüküm vermesinin, ayni zamanda Allâh (c.c.)'ün hüküm vermesi demek olduğunun bildirilmesi amaçlanmiştir. Nitekim, Hz. Peygamber (s.a.v.)'e itaat etmek, Allâh te'âlâya itaat etmek demektir.- İnanmiş bir erkek ve kadina, o işi kendi isteklerine göre seçme hakki yoktur. Aksine kendi düşünce ve tercihlerini, Allâh Resûlü (s.a.v.)'in düşünce ve tercihine tabi kilmalari gerekir.</p>

    <p>Rivayet edilmiştir ki, Hz. Peygamber (s.a.v.), halasi Abdülmuttalib'in kizi Ümeyye'nin kizi Zeyneb binti Cahş'i, evlatliği Zeyd b. Harise'ye istemişti. Zeynep beyaz tenli ve güzeldi. Zeyd (r.a.) ise siyah olduğundan Zeyneb (r.a.) onu istememiş ve Hz. Peygamber (s.a.v.)'e şöyle demiştir:</p>

    <p>"Ey Allâh'in Resûlü! Ben senin halanin kiziyim ve Kureyş'in en ileri gelenlerine mensûbum. Bu nedenle onu kendime reva göremiyorum." Ayni şekilde kardeşi Abdullâh da bu işe razi olmamişti. Bunun üzerine bu ayet inmiştir.</p>

    <p>Her kim Allâh (c.c.) ve Resûlü (s.a.v.)'e herhangi bir hususta karşi gelir ve kendi görüşüyle hareket ederse şüphesiz apaçik bir şekilde hak yoldan sapmiş ve dosdoğru yoldan ayrilmiş olur.</p>

    <p class="c13">(Rûhu'l Beyân Tefsiri, İsmail Hakki Bursevi, 6.c., 450.s.)</p>

    <p>••••••••</p>

    <p>Yüzlerinin ateşte evrilip çevrileceği gün, derler ki:"Eyvahlar bize, keşke Allâh'a itaat etseydik ve Resûle de itaat etseydik." <b>(Ahzap s. 66)</b></p>

    <p> </p>

    <p class="c13"> </p>

    <p class="c13"> </p>

    <p><b>19</b> <b>MART 2006</b></p>

    <p class="c13">NEVRUZDA MÜŞRİKLERE HEDİYE VERMEK KÜFRE SEBEB OLUR</p>

    <p>El-Hulâsa adli kitapta zikredildiğine göre, bir kimse Nevruz gününde bir mecûsîye yumurta hediye etse kâfir olur. Çünkü bu mecûsîye küfründe ve hatalarinda yardimci olmuştur. Nevruz gününde bir müslümana bir yumurta hediye ederse kâfir olmaz. Fakat bu görüş de sağlam değildir. Çünkü müslümâna hediye etmekle de benzeme oluyor. Ancak bilerek değil de öyle tesâdüf ederse o zaman küfür olmaz.</p>

    <p>Mecmaun-Nevâzil adli kitapta şöyle yazilmiştir:"Mecûsîler Nevruz gününde toplansa ve bir müslümân, onlar için 'güzel bir âdet koydular' dese kâfir olur. Çünkü bu sözü ile küfrü güzel kabul etmiş oluyor."</p>

    <p>Yine Fetâvâ-yi Suğrâ'da yazildiğina göre, bir kimse daha önce satin almadiği halde özellikle Nevruz gününe saygi için bir şeyler satin alirsa kâfir olur. Çünkü bu hareketi ile kâfirlerin bayramina saygi göstermiş olur. Ancak ihtiyaç sebebiyle satin alirsa o zaman bir şey lâzim gelmez. Yine bir kimse bir insana Nevruz gününde bir şey hediye etse ve bununla Nevruz gününe saygi göstermeyi kasdetse kâfir olur. Yine bir öğretmen birinden Nevruz hediyesi istese ve istenen kişi verse de vermese de öğretmenin kâfir olmasindan korkulur.</p>

    <p>Tetimme adli kitapta: Ebû Hafs el-Kebîr el-Buharî'den rivâyet edilmiştir: Bir kimse elli sene Allâh (c.c.)'e ibâdet etse, sonra Nevruz günü gelse ve bu güne saygi için müşriklere bir şey hediye etse Allâh (c.c.)'e küfretmiş ve elli senelik ibadetini yok etmiş olur. Yine bir kimse Nevruz günü kafirlerin toplandiği yere giderse kâfir olur. Çünkü bu küfrünü ilân etmektir.</p>

    <p class="c13">(Fikh-i Ekber, Aliyyü'l Kârî Şerhi,</p>

    <p class="c13">Terc. Y. Vehbi Yavuz, 344-345.s.)</p>

    <p> </p>

    <p><b>20</b> <b>MART 2006</b></p>

    <p class="c13">NAMAZI DOSDOĞRU KILMAK</p>

    <p>Fakîh anlatiyor:</p>

    <p>-Muhammed b. Fazl, Muhammed b. Cafer, İbrahim b. Yûsuf, Veki', Süfyan, Ebû Nadra, Salim b. Ca'd yolu ile gelen rivayetle, Selman-i Farisî (r.a.) şöyle der:</p>

    <p>-Namaz bir ölçüdür, tam yapan, tam karşilik alir.</p>

    <p>Bir kimse, ondan çalarsa, Allâh te'âlânin ondan çalanlar hakkinda ne buyurduğunu bilirsiniz. Huzeyfe b. Yeman (r.a.) için şöyle anlatilir:</p>

    <p>- Rükûunu ve secdesini tam yapmayan birini gördü ve şöyle dedi:</p>

    <p>- Bu hâlinle ölmüş olsan, fitrat üzere ölmüş olmazdin.</p>

    <p>Hasan Basrî (r.a.), Resûlullâh (s.a.v.)'in şöyle buyurduğunu anlatti:</p>

    <p>-"Hirsizlik yönünden, insanlarin en kötüsünü haber vereyim mi?"</p>

    <p>-Evet, haber ver, dediler. Şöyle buyurdu:</p>

    <p>- "Namazindan çalandir." dediler ki:</p>

    <p>- O, namazindan nasil çalar? şöyle buyurdu:</p>

    <p>- "Rükûunu ve secdelerini tamamlamaz."</p>

    <p class="c13">(Ebu'l Leys Semerkandî (r.a.),</p>

    <p class="c13">Tenbîhü'l Gafilin Bostanü'l Ârifin, 629.s.)</p>

    <p>••••••••</p>

    <p>Bir kimse kible istikametinde şüphe eder, (araştirma yaptiktan) sonra bir tarafa yönelerek namaz kilarsa, namazdan sonra da yanliş yere yöneldiğini anlarsa, kildiği namazi iadesi (tekrar kilmasi) vacip olmaz.</p>

    <p>Bir kimse (kiblenin yönü konusunda) şüpheye düştüğü zaman, araştirma yapmadan namaz kilsa, kildiği namaz caiz olmaz. Çünkü bu durumda farz olan araştirmayi terk etmiştir.</p>

    <p>Hatip hutbe okurken, kişinin Kur'an okumasi, verilen selama cevap vermesi, aksirana duâda bulunmasi mekrûhtur.</p>

    <p class="c13">(İbrahim Halebî (r.a.) Haleb-i Sağir, 170-454.s.)</p>

    <p> </p>

    <p class="c13"> </p>

    <p class="c13"> </p>

    <p class="c13"> </p>

    <p><b>21</b> <b>MART 2006</b></p>

    <p class="c13">RESÛLULLÂH (S.A.V.)'E KARŞI EDEBLİ OLMAK</p>

    <p>Cenâb-i Hakk şöyle buyurmuştur: "Ey îman edenler Allâh'in ve Resûlünün huzûrunda (sözde) öne geçmeyin. Allâh'tan korkun. Çünkü Allâh, hakkiyle işiten, her şeyi bilendir.. <b>(Hucurat s.1)</b></p>

    <p>Bu âyet-i kerîmenin hükmüne göre o Hazret (s.a.v.) bir şey emretmeden veyâ bir şeyi yasak etmeden veyâ izin vermeden başkalarindan emir, yasak ve izin almak câiz değildir. O'nun emir ve yasaklarina uymak gerekir. Bu gün de bu hüküm bakîdir ve kiyâmete kadar bakî kalacaktir. Zîrâ Resûlullâh (s.a.v.) hayatta iken O'nun şerefli söz ve hükümlerine nasil riâyet edildiyse vefatindan sonra da ayni şekilde riayet etmek, uymak şarttir. Bu, her salim akil sâhibi katinda açik bir gerçektir. Bazilari da o Hazret (s.a.v.) buyurmadan siz kendiliğinizden emir ve yasakta bulunmayin demektir, demişlerdir. Kisaca ne sözde ve ne işte öne geçmeyin ve ondan önce davranmayin, demektir.</p>

    <p>Nitekim Hz. Ebû Bekir (r.a.)'in terbiyesine bakiniz ki, Hz. Peygamber (s.a.v.)'in hastaliğinda bir sabah halka imâmlik yaparken aniden Resûlullâh (s.a.v.) Efendimizin geldiğini görünce hemen geri çekilmeye başladi. Ancak Peygamber (s.a.v.) Efendimizin işareti üzerine yerinde kalip imâmlik yapti.</p>

    <p>"Ey îman edenler, seslerinizi Peygamberin sesinden yüksek çikarmayin. O'na sözle birbirinize bağirdiğiniz gibi bağirmayin ki, siz farkina varmadan amelleriniz boşa gidiverir." <b>(Hucurat s. 2)</b></p>

    <p>İmâm Râzî (rh.a.) "Bu âyetten anlaşiliyor, ki, bir mü'min Hz. Peygamber (s.a.v.)'in yaninda, bir kölenin efendisi yaninda söylediği kadar da söylemesi câiz değildir. Zîrâ mü'minin O (s.a.v.)'e sesle söyleyişi kölenin efendisine sesle söyleyişi derecesinde yüksek olmamasi lâzimdir," diyor.</p>

    <p>Bu manâyi kuvvetlendiren âyet-i kerîme de şudur: "O Peygamber mü'minlere öz nefislerinden evlâdir." <b>(Ahzâb s. 6)</b></p>

    <p>Hâlbuki kölenin yaninda efendisi, kendi nefsinden evlâ değildir. Hattâ köle bulduğu yiyeceği yemediği takdirde öleceği kesin ise efendisine vermeyip yemesi câizdir. Fakat o durumda Resûlullâh (s.a.v.) Hazretlerine vermek vâcibtir.</p>

    <p>Resûlullâh (s.a.v.) sizi çağirdiği zamân, birbirinizi çağirdiğiniz gibi, isterseniz gider isterseniz gitmezsiniz şeklinde yapmayin, onun çağrisina hemen uyup gitmek vaciptir. Gitmek istediğinizde de izni vacibtir, izin almadan gitmek harâmdir.</p>

    <p class="c13">(İmâm-i Kastalânî,</p>

    <p class="c13">İlâhî Rahmet Hz. Muhammed (s.a.v.), 2.c., 130.s.)</p>

    <p> </p>

    <p><b>22</b> <b>MART 2006</b></p>

    <p class="c13">HÂCET NAMÂZI</p>

    <p>Şöyle ki: Uhrevî veyâ dünyevî bir hâceti olan kimse güzelce abdest alir, yatsi namâzindan sonra iki veyâ dört, bir kavle göre on iki rek'at namâz kilar, sonra Hakk te'âlâ hazretlerine senâda, Resûl-i Ekrem (s.a.v.) Efendimize salât ü selâmda bulunur.</p>

    <p>Ba'dehu hâcet duâsini okuyup hâcetinin husûlünü (ihtiyacinin giderilmesini) Allâh te'âlâdan niyâz eder.</p>

    <p>Hâcet namâzinin birinci rek'atinda Fâtiha-yi şerîfeden sonra üç kerre Âyetü'l-kürsî, öbür üç rek'atinda da birer Fâtiha ile, birer İhlâs ve Mu'avvizeteyn sûreleri okunmasi hakkinda bir hadîs-i şerîf vardir.</p>

    <p>Hâcet Duâsi:</p>

    <p>Allâhümme innî es'elüke tevfîka ehli'l-hüdâ ve a'mâle ehli'l-yakîn ve münâsahate ehli't-tevbeti ve 'azme ehli's-sabri ve cidde ehli'l-haşyeti ve talebe ehli'r-rağbeti ve te'abbüde ehli'l-verâi ve 'irfâne ehli'l-'ilmi hattâ ehâfuke.</p>

    <p>Allâhümme innî es'elüke mehâfeten tahcüzünî 'an ma'siyetike hattâ a'mele bi-tâ'atike 'amelen estehikku bihi rizâke ve hattâ ünâsihake bi't-tevbeti havfen minke ve hattâ uhlisa leke nasîhate hubben leke ve hattâ etevekkele 'aleyke, fî'l-umûri husne zannin bike sübhâne hâlikin nûr.</p>

    <p>••••••••</p>

    <p class="c13">RIZIK BOLLUĞU İÇİN OKUNACAK DUÂ</p>

    <p>Aşağidaki âyet-i celîle, Zâriyât sûresi 58. âyet olup akşam ve sabah veyâhud beş vakitte on birer kerre okunacaktir:</p>

    <p>İnna'llâhe hüve'r-razzâku zû'l-kuvveti'l -metîn.</p>

    <p> </p>

    <p> </p>

    <p> </p>

    <p> </p>

    <p> </p>

    <p> </p>

    <p><b>23</b> <b>MART 2006</b></p>

    <p class="c13">ASHAB (R.A.E.)'İ SEVMEK</p>

    <p>İbn-i Mes'ud (r.a.)'den,  Resûlullâh (s.a.v.)  şöyle buyurdu dediği rivayet olunmuştur:</p>

    <p>"Ashabim anildiği vakit dilinizi tutun. Yildizlar anildiği vakit dilinizi tutun. Kader anildiği vakit dilinizi tutun" .</p>

    <p>Ulemâ diyor ki: Cereyan eden hadiselerde Allâh (c.c.)'ün iradesinin değil de yildizlarin müessir olduğuna itikat eden kimse kâfir olur. Yine Peygamberimiz (s.a.v)'in ashabini yeren, onlarin sürçmelerini araştiran, onlara bir ayip isnat eden münafik olur. Bilakis her müslümana düşen vecibe; Allâh (c.c.)'ü sevmek, Resûlü (s.a.v)'i  sevmek, O (s.a.v.)'in getirdiklerini sevmek, onun emrini yerine getirenleri sevmek, O (s.a.v.)'in yoluna giren ve onun sünnetiyle amel edenleri sevmek, onun yakinlarini, ashabini, aile efradini, hizmetkârlarini sevmek, onlari sevenleri sevmek, onlara kin tutanlara buğz etmektir. Çünkü îmanin en sağlam kulpu "Allâh (c.c.) için sevmek, Allâh (c.c.) için buğz etmektir."</p>

    <p>Eyyûb es-Sahtiyanî (r.a.) şöyle diyor: "Ebû Bekir (r.a.)'i seven dîninin minberlerini dikmiştir. Ömer (r.a.)'i seven yolunu genişletmiştir. Osman (r.a.)'i seven Allâh'in nuruyla nurlanmiştir. Alî (r.a.)'i seven en sağlam kulpa yapişmiştir. Bütün hayirlar Resûlullâh (s.a.v.)'in ashabindadir diyen de nifaktan uzaklaşmiştir."</p>

    <p>İrbaz b. Sâriye (r.a.)'in rivayet ettiği bir hadîs-i şerifte Server-i Kâinat (s.a.v.) Efendimiz şöyle buyurmaktadir:</p>

    <p>"Benim sünnetime ve benden sonra da mazhar-i hidayet olmuş Hulefâ-yi Râşidîn (r.a.e.)'in sünnetlerine bütün gücünüzle simsiki yapişin." (Tirmizî sahih kaydiyla rivayet etmiştir.)</p>

    <p>Hulefâ-yi Râşidîn: Hz. Ebû Bekir, Ömer, Osman ve Alî'dir. (Allâh onlardan razi olsun. Âmîn.)</p>

    <p>Allâh te'âlâ Hz. Ebû Bekir (r.a.)'in fazileti hakkinda âyetler indirmiştir.</p>

    <p class="c13">(İmam Zehebî (rh.a.), Büyük Günahlar, 214.s.)</p>

    <p> </p>

    <p class="c13"> </p>

    <p><b>24</b> <b>MART 2006</b></p>

    <p class="c13">OSMÂN GÂZÎ'NİN VASİYETİ</p>

    <p>Dâr-i bekâya göçerken Oğlu Orhan Gâzî, Ahî Şemsüddîn, Ahî Hasan Saltuk ve Turgut Alp ve Çandarli Halîl'e şu vasiyyeti yapti: "Benim oğullarima ve dostlarima birinci vasiyetim; dâima gazâ ve cihâd sünnetini ikâme ve Nebî (s.a.v.)'in dînini kuvvetlendirerek devâm ettirmektir. Tam bir kuvvet ve kudretle Nebî (s.a.v.) Efendimizin sancağini Livâ-yi şerîfini yükseltiniz. İslâm'a hizmet âdetini kullanilmaz hâle getirmeyiniz. Çünkü Cenâb-i Hakk, bu zaîf kulunu, beldeleri feth ve İslâmin âdetlerini öne geçirmeğe ve üstün tutmak üzere teyid buyurdu. Bu hânedânda cihâd kanunlarinin ve dîne hizmetin dâimi ve istikrarli olacağini ümîd ederim. Ve Allâh'in va'dlerinden ümid eder ve gelmesini beklerim ki bu gazâ ve cihâd âdeti, Kelime-i Tevhid ve îman işiği haberinin yayilmasi bu beldelerin hudûdlarinin en sonuna kadar götürülür, eriştirilir. Bu hânedânin evlâdindan, torunlarindan, tâbîlerinden, müntesiblerinden her kim bu kavmin yolundan gitmez ve adaletle şerîate hizmet etmezse mahşerde Peygamber (s.a.v.) Efendimizin şefâatlerinden, pederine kavuşmaktan mahrûm ve  uzak kalir. Sonra Orhan Gâzî'ye dönerek:</p>

    <p>"Dînî ve dünyevî hâdiselerin, eğlenceye dâir ve ma'nevî taleblerin cümlesinde, amellerinde, işlerinde, her türlü hâl ve fiilerinde dâima Şeri'at-i Mutahharaya uy ve onu uyulacak tek ölçü kabul et.</p>

    <p>Mübhem ve meçhûl işlerinde Allâh ve Resûlü (s.a.v.)'in emirlerine ve Şeriât imâmlarinin yol gösterciliği ve sağlam derin ve geniş bilgili âlimlerin sözleriyle amel et ki bu vasiyet hayirlari toplayici ve bütün saâdetleri içine alip kuşatmaktadir.</p>

    <p>Adâleti bütün işlerinde esâs kabûl et. Merhamet ve ihsân melekesiyle donan ki bu sultânliğin şereflerindendir. Reise, baş olan kimseye Allâh'in kullarinin, Allâh'in ihsânlarindan nefsine ortak ve hisse sâhibi görmek gerekir. Böyle olursa reis olan kimse Allâh'in dergâhindaki sevgililerden mahbûblardan olur.</p>

    <p>Elinin altindaki insanlara, hatta mahlûkata dahî merhamet ve şefkat et. Mücâhidlerin başlarini, idaren altindaki bütün halki ve sana tâbi olanlarin tamâmini ve bütün askerlerini kendi evlâd ve akrabâlarin derecesinde tut, kabul et.</p>

    <p>Oğul, ben öldüğüm vakit, beni Bursa'da şol gümüşlü kubbenin altina koyasin. Ve bir kimse sana Allâh'in buyurmadiği sözü söylerse sen onu kabul etme, eğer bilmezsen Allâh ilmini bilene sor."  dedi ve rahmet-i Rahmâna kavuştu.</p>

    <p class="c13">(Ziyâ Nûr Aksun, Osmanli Tarihi 1.c., 26.s.)</p>

    <p class="c13"> </p>

    <p class="c13"> </p>

    <p><b>25</b> <b>MART 2006</b></p>

    <p class="c13">İSLAM VE HÜKÜMDAR İKİZ İKİ KARDEŞTİR</p>

    <p>Bir insanin tek başina yaşamasi mümkün değildir. Çünkü bir kimse ekmek pişirmediği, başkasi un yapmadiği, diğeri ev inşa etmediği, bir başkasi kumaş dokumadiği müddetçe bir insanin ihtiyaci olan şeyler, tedarik edilemez. Bu ihtiyaç ancak, bir yerde bir topluluk meydana geldiği zaman karşilanabilir. İşte bundan dolayi denilmiştir ki, insan, tabiati gereği toplum içinde yaşamaya yatkin bir varliktir.</p>

    <p>İnsanlar, önce çatişmalara sebep olacak tartişmalar ve sonra da, savaşlar için bir araya gelmektedirler. İnsanlarin arasinda meydana gelen anlaşmazliklari ve davalari halletsin, bir neticeye bağlasin diye, insanlara bir yasa ve şeriat göndermek de, ilahî hikmetin bir muktezasi olmuştur. İşte bunun içindir ki, kendilerine Allâh (c.c.) tarafindan bu din ve şeriatlar verilen peygamberler (a.s.), Cenâb-i Hakk'in, kendileri vasitasiyla insanlarin bir kismindan belâ ve musibetleri savuşturmuş olduğu kimselerin ta kendileridirler. Çünkü ümmetler bu ilahî yasalara bağlanip tutunduklari sürece aralarinda hiçbir mücadele ve anlaşmazlik meydana gelmez. Hükümdar ve imamlar da, bu yasalara bağli kaldiklari sürece, fitneler ve kargaşalar yok olur, insanlarin yararina olan şeyler meydana gelir. Böylece, peygamber göndermek sûretiyle, Cenâb-i Hakk'in, mû'minlerden dünyanin muhtelif kötülüklerini men ettiği ortaya çikmaktadir. Şunu bil ki, davalarin ve anlaşmazliklarin sona erdirilmesi için ilâhi yasa gerekiyorsa, ayni şekilde şeriatin tatbik edilmesi için bir de hükümdar gerekmektedir. İşte bundan dolayidir ki Hz. Peygamber (s.a.v.); "İslam ve hükümdar, ikiz iki kardeştirler" buyurmuştur.</p>

    <p>Yine Hz. Peygamber (s.a.v.),  "İslâm bir emir, sultan da bir bekçidir.. Zamiri olmayan şey dağilir, hezimete uğrar.. Bekçisi olmayan şey de, zayi olur" buyurmuşlardir.</p>

    <p class="c13">(Fahruddin Er-Râzî; Tefsiri Kebir, 5.c., 370-371.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p><b>26</b> <b>MART 2006</b></p>

    <p class="c13">HALÎFE'YE İTÂAT VE ONU BİLMEK HUSÛSU</p>

    <p>Seçimle veyâ veliahdlik sûretiyle şahsinda halifelik kesinleşmiş olan birinin bulunduğunu bilmek, bütün İslâm toplumunun vazîfesidir. Şahsini, ismini, özel durumlarini bilmek, yalniz seçmenler heyeti için şarttir. Zîra onlar, o şahsi, halîfe seçecekler, biât edecekler.</p>

    <p>Süleyman bin Cerîr (r.h.) ise "İnsanlarin hepsine, Allâh (c.c.) ve Resûlü (s.a.v.)'i bilmek gibi, halifenin zâtini ve ismini bilmek vâcibdir." der.</p>

    <p>Âlimlerin çoğuna göre de, halife hakkinda özlü bilgiye sâhib olmak, herkes için gereklidir; geniş bilgiye lüzûm yoktur. Ancak, halifeye husûsî işi düşenin, halifenin ismini ve şahsini bilmesi, îcab eder. Nasil ki hâkimleri, müftîleri, işi düşmeyen genel olarak bilir. Durum halife için de böyledir. Topluluğun her ferdinin devlet başkaninin şahsini, ismini, cismini, özel durumlarini bilmesi şarti kabul edilecek olursa, o takdîrde hükümet merkezine yakinda ve uzakta olan herkesin gitmesi görmesi konuşmasi gerekir. Bu durum, ihtilâflara, güçlüklere sebeb olur. Âdete muhâlif bir hâl arz eder. Fakat genel bilgi yeterlidir, şarti kabul edilirse bazilarinin verdiği bilgi bilvekâle gönderilenlerin dönüşte söyleyecekleri hususlar kâfidir.</p>

    <p>İslâm'da devlet başkanina halîfe denilmiştir. Çünkü topluluğu sevk ve idârede Peygamber (s.a.v.)'e halef olmuştur. Binâenaleyh "Ey Peygamber (s.a.v.)'in halîfesi" demekte sakinca yoktur. Genel olarak "halîfe" terimi kullanilir.</p>

    <p>Âlimlerin ekseriyeti: "Ey Allâh'in halîfesi" demenin yanliş olduğu husûsunda görüş bildirmişlerdir. Nitekim Hz. Ebû Bekir (r.a.)'e "Ey Allâh'in halîfesi" diye söyleyince cevâben: "Ben Allâh'in halîfesi değilim, yalniz Resûlullâh (s.a.v.)'in halîfesiyim" demişlerdir.</p>

    <p>"Ey Allâh'in halîfesi" sözünde sakinca görmeyenler (azinliktadir) ve delilleri ise "O, sizi yerin halifeleri yapan, size verdiği şeylerde sizi imtihana çekmek için kiminizi derecelerle kiminizin üstüne çikarandir." <b>(En'am s. 165)</b></p>

    <p class="c13">(el-Ahkâmü's-Sultâniyye, Ebû'l-Hasan Habîb el-Mâverdî (r.h.), Çeviren Prof. Dr. Alî Şafak, 51.s.)</p>

    <p> </p>

    <p class="c13"> </p>

    <p><b>27</b> <b>MART 2006</b></p>

    <p class="c13">SAFER AYININ İLK VE SON ÇARŞAMBA GÜNÜNDE OKUNACAK DUÂ</p>

    <p>E'ûzu bi'llâhi mine'ş-şeytâni'r-racîmi. Bi-smi'llâhi'r-rahmâni'r-rahîm. Selâmun 'aleyküm ketebe rabbüküm 'alâ nefsihi'r-rahmete. Selâmun 'aleyküm bi-mâ sabertüm fe-ni'me 'ukbe'd-dâri. Selâmun 'aleyküm udhulû'l-cennete bi-mâ küntüm ta'melûne. Ve selâmun 'aleyhi yevme vulide ve yevme yemûtü ve yevme yub'asü hayyan. Ve selâmu 'aleyye yevme vulidtü ve yevme emûtü ve yevme ub'asü hayyan. Selâmun 'aleyke se-esteğfiru le-ke rabbî innehu kâne bî hafiyyan. Ve selâmun 'alâ meni'ttebe'a'l-hüdâ. Ve selâmun 'alâ 'ibâdihi'llezîne'stafâ. Selâmun 'aleyküm lâ-nebteği'l-câhilîne. Selâmun kavlen min rabbi'r-rahîmin. Selâmun 'alâ Nûhin fî'l-'âlemîne. İnnâ ke-zâlike neczî'l-muhsinîne. İnnehu min 'ibâdinâ'l-mü'minîne. Selâmun 'alâ İbrâhîme. Ke-zâlike neczî'l-muhsinîne. İnnehu min 'ibâdinâ'l-mü'minîne. Selâmun 'alâ Mûsâ ve Hârûne. İnnâ ke-zâlike neczî'l-muhsinîne. İnnehümâ min 'ibâdinâ'l-mü'minîne. Selâmun 'alâ İlyâsîne. İnnâ ke-zâlike neczî'l-muhsinîne. İnnehu min 'ibâdinâ'l-mü'minîne. Ve Selâmun 'alâ'l-mürselîne. Selâmun 'aleyküm tibtüm fe'dhulûhâ hâlidîne. Selâmun hiye hattâ metla'i'lfecri. Allâhümme bârik fî şehri's-saferi va'htim le-nâ bi's-sa'âdeti ve'z-zaferi.</p>

    <p class="c13">SAFER AYINDA KILINACAK NAMÂZ</p>

    <p>Safer ayinin ilk ve son çarşamba gecesi nisfu'l-leylden (gece yarisindan) sonra yeryüzüne nâzil olacak belâlardan bi-izni'llâhi te'âlâ muhâfaza olmak için imsâkten evvel dört rek'at nâfile namâzi kilip Fâtiha'dan sonra zamm-i sûre olarak, birinci rek'atte 17 "İnnâ a'taynâ"; ikinci rek'atte 5 "İhlâs"; üçüncü rek'atte 1 "kul e'ûzu bi-rabbi'l-felak"; dördüncü rek'atte 1 "kul e'ûzu bi-rabbi'n-nâs" okuyup selâmdan sonra duâ edilecektir. Kezâ, Safer ayinin son çarşambasinin ya gecesi veyâ gündüzü iki rek'at namâz kilip birinci ve ikinci rek'atte Fâtiha'dan sonra 11'er "İhlâs" okunacak.</p>

    <p>Namâzdan sonra 7 def'a istiğfar edilecek ve el kaldirip 11 def'a salât-i münciye ve sonlarinda inneke 'alâ külli şey'in kadîr okunacaktir. Bu duâlarda, "Allâh te'âlânin, kendimizi ve âile efrâdimizi ve bilcümle mü'minleri âfât-i semâvîye, âfât-i arzîyelerden ve cemî' belâlardan muhâfaza buyurulmasi" için niyâz edilecektir.</p>

    <p><b>28</b> <b>MART 2006</b></p>

    <p class="c13">RESÛLULLAH (S.A.V.)'İN YATAĞI</p>

    <p>Aişe (r.a) den: Hz. Aişe'ye Resûlullah (s.a.v.)'in yatağinin nasil olduğu soruldu. O da:</p>

    <p>- "İçi hurma lifi dolu deridendi" diye cevap verdi.</p>

    <p>Aişe'den: Bana ensardan bir kadin geldi. Resûlullah (sa.v.)'in yatağinin katlanmiş bir aba olduğunu görünce hemen gitti, bana içi yün dolu bir yatak gönderdi. Resûlullah (s.a.v.) gelir gelmez:</p>

    <p>- "Bu ne ya Aişe?" dedi.</p>

    <p>- "Ya Resûlallah! Ensardan falan kadin bana gelmişti. Senin yatağini görünce evinden bana bunu göndermiş" dedim.</p>

    <p>- "Onu iade et!" dedi. Ben de iade etmedim. Bu yatağin evimde olmasi hoşuma gidiyordu. Sonra üç defa onu iade etmemi söyledi ve:</p>

    <p>- "İade et onu ya Aişe! Allah'a yemin ederim ki eğer ben isteseydim Allah te'alâ benim için daği taşi altin ve gümüş yapardi." buyurdu.</p>

    <p>Cafer b. Muhammed babasindan naklediyor: Hz. Aişe'ye, Resûlullah (s.a.v.)'in kendi evindeki yatağinin ne olduğu soruldu. O da:</p>

    <p>- "İçi lif dolu, deri bir yataktir" diye cevap verdi.</p>

    <p>Hz. Hafsa'ya Resûlüllah (s.a.v.)'in yatağinin ne olduğu soruldu. Bunun üzerine Hafsa (r.a.) şunlari anlatti: Kalin bir kumaştir. İkiye katlariz üzerinde uyur. Bir gece, onu dörde katlarsam daha yumuşak olur dedim ve dörde katladim. Sabah olunca Resûlullah (s.a.v.) "bu gece altima ne serdin?" dedi. "Her zamanki yatağini fakat dörde katlamiştim, senin için daha yumuşak olur diye düşündüm" dedim. Bunun üzerine;</p>

    <p>- "Onu eskisi gibi katlayin! Çünkü yatağin yumaşakliği gece, teheccüde geç kalkmama sebep oldu, buyurdu" diye cevap verdi.</p>

    <p class="c13">(Hadislerle Müslümanlik 3.c.,1319.s.)</p>

    <p><b>29</b> <b>MART 2006</b></p>

    <p class="c13">MİSVAK -1</p>

    <p>Misvak kullanmak sünnettir. Sivak hem misvak kullanmaya hem de misvak çubuğuna denilen bir kelimedir. Sünnet olan, arak denilen ağaç dalindan veya elyafli olan diğer ağaç dalindan yapilmiş misvakin adi değil, kullanilmasidir.</p>

    <p>Peygamberimiz (s.a.v.) misvaki devamli kullanir, bazan terk ederdi. Bazen terk ettiğinin delili: "Peygamberimiz (s.a.v.) bir Bedevîye abdest almasini öğretirken misvak kullanmasini öğretmemiştir.</p>

    <p>Misvak ağza su verilirken kullanilir. Çünkü Şeyhü'l-İslam "Mebsut"unda "Misvağin ağza su verilirken kullanilmasi sünnettir." demiştir.</p>

    <p>Misvak aci ağaç dalindan olup biraz sert olmalidir.</p>

    <p>Misvağin pek çok fazileti ve sevabi vardir:</p>

    <p>Dişlerin sariliğini gidererek, ağzi temizler, ağiz kokusunu giderir. Diş etlerini sağlamlaştirir ve mideyi kuvvetlendirir. Kisacasi sihhate hizmet eder.</p>

    <p>Peygamberimiz (s.a.v.)'in misvaği zeytin ağacindandi.</p>

    <p>Hidâye Haşiyesi'nde: "Her zaman misvak kullanmak müstehabdir, abdest alirken müstehab olmasi daha kuvvetlidir" diye naklolunmuştur.</p>

    <p>Namaz vaktinde ve diğer zamanlarda misvak kullanmanin sünnet veya müstehab olmasi ihtilaflidir.</p>

    <p>Kafi, Burhan ve Vafî'nin bu husustaki delilleri Buhari Şerîf ile Sahîh-i Müslim'de zikredilen şu hadîs-i şerîftir: Peygamberimiz (s.a.v.):</p>

    <p>"Eğer ümmetime meşakkat vermeseydi her namaz için misvak kullanmalarini mutlaka emrederdim." buyurmuşlardir.</p>

    <p class="c13">(Mültekâ Tercümesi, 1.c., 26.s.)</p>

    <p class="c13"> </p>

    <p class="c13"> </p>

    <p><b>30</b> <b>MART 2006</b></p>

    <p class="c13">MİSVAK -2</p>

    <p>Hakim (r.a.); Peygamberimiz (s.a.v.)'den.:</p>

    <p>"Misvakla kilinan iki rek'at namaz misvaksiz kilinan namazdan yetmiş rek'at üstündür." diye rivayet etmiştir.</p>

    <p>Şeyhzâde Vikaye Şerhi'nde: "Misvak bulunmaz veya kullanilmasi diş etlerini kanatirsa, parmakla misvaklamak, misvak yerine geçer" diye zikretmiştir.</p>

    <p>Hz. Âişe (r.anhâ)'dan: "Misvakla kilinan namaz misvaksiz kilinan namaz üzerine 70 derece katlanir." diye rivayet edilmiştir.</p>

    <p>Abdest için kullanilan misvak, namaz için de kâfidir.</p>

    <p>İmam-i Şafiî; oruçlu bir kimsenin öğleden sonra misvak kullanmasini mekruh görmüştür.</p>

    <p>Hanefi ulemasina göre; her namaz vaktinde ve abdest alirken misvak kullanmak müstehabdir.</p>

    <p>Hanefi âlimlerinin büyüklerinden Şam'li Abdullâh b. Mübarek (rh.a.): "Bir karye veya bir nahiye halki misvak kullanmamak üzere anlaşsalar, insanlarin İslam'in hükümlerini terk etmeye cesaret etmemeleri için mürted (dinden dönen)lerine savaştiğimiz gibi onlarla da savaşmak bize lazimdir." demiştir.</p>

    <p class="c13">(Mültekâ, 1.c. 26.s.)</p>

    <p>Dört şey Peygamberlerin sünnetidir: Haya, güzel koku, misvak ve evlenmek. <b>(H. Şerîf, Tirmizî)</b></p>

    <p>Resûlullâh (sav) buyurdular ki:</p>

    <p>"On şey fitrattandir: Biyiğin kesilmesi, sakalin uzatilmasi, misvak (kullanmak), istinşak (burna su çekmek), mazmaza (ağza su çekmek), tirnaklari kesmek, parmak mafsallarini yikamak, koltuk altini yolmak, etek traşi olmak, intikasu'l-ma yani istinca yapmak." <b>(H. Şerîf, Müslim)</b></p>

    <p> </p>

    <p> </p>

    <p> </p>

    <p><b>31</b> <b>MART 2006</b></p>

    <p class="c13">NAMAZDA HUŞÛ</p>

    <p>"Namaz her türlü hayasızlıktan ve kötülükten alıkoyar. Allâh'ı anmak elbette en güzel ibâdettir." (Ankebut s. 45) Âyet-i celilesine göre namaz kılan mü'minlerin her türlü kötülük ve yasaklardan kendini korumuş olması gerekirken pek çok namaz kılan kimsenin birtakım haram ve yasaklardan kendisini kurtaramadıkları görülmektedir. Hakk te'âlâ hazretleri: "Huşû ile namaz kılan mü'minler âhiret azabından kurtuldular." (Mü'minûn s. 1-2)  buyurmuş olduğu gibi (s.a.v.) Efendimiz de: "Huşûu olmayan kimsenin namazı kabule layık olmaz. (Namazın) Va'd olunan faydası da beklenemez" buyurmuşlardır.</p>

    <p>Bu gibi kimseler ancak şeriat bakımından farzını edâ ettiklerinden namaz kılan için ta'yîn olunan şer'î cezadan kendini kurtarmış olur. Huşû ise zahirî ve batınî olmak üzere ikiye ayrıldığından bunların ikisini de açıklamak gerekir. Bâtıni olan huşû için önce şunu kaydetmek gerekecektir: Namaz kılmaya başlayan bir kimse iftitah tekbirinden selâm verinceye kadar kendisinin Cenâb-ı Hakk'ın huzurunda bulunduğunu bilip Onun heybet ve azameti karşısında kendisinin merhamet ve şefkate muhtaç, günahkâr bir kul olduğunu bilmeli; ibâdetler arasında Cenâb-ı Hakk'ın en çok sevdiği olan namaz sayesinde söz ve hareketleriyle afv ve mağfiret taleb edip onun lûtuf ve ihsanını kazanmaya çalışarak korku ve haşyet duygusu içinde bulunmalıdır. Şüphesiz bu şekilde kılınan namaz meleklerin muhtelif şekillerdeki ibâdetini içinde topladığından ibâdetlerin en faziletlisi ve afv ve mağfiret sebeblerinin en mükemmelidir.</p>

    <p>Zahirî huşûa gelince, bir insan namaza başlar başlamaz tam bir sükûnetle etrafına bakmadan ve azalarını gereksiz hareketlerden koruyarak Allâh (c.c.)'ün huzûrunda bulunup dilinden dökülen kelimelerin mânâsını düşünmelidir.</p>

    <p>Şunu da söyleyelim ki, namazın başından sonuna kadar huzur ve huşûu muhafaza etmek, evliyanın büyüklerinin ancak güçlükle muktedir olabileceği mes'elelerden olduğundan avam için ise kolay olmadığı açıktır. Şu kadar var ki, namazın herhangi bir rüknünde ne kadar huzûr ve huşû olursa namaz kılan için o nisbette kabul ümidi olacağı şüphesizdir. Binâenaleyh namaz kılanlar huzur için mümkün olduğu kadar çalışıp gayret göstermelidirler. <b>(Muhammed Es'ad Erbilî (k.s.), Mektûbât, 59.s.)                                       </b> <b>01 NİSAN 2006</b></p>

    <p class="c13">NEBÎ VE RESÛL</p>

    <p>Nübüvvet: Akıl sahibi kulların, üzerlerindeki dünya ve âhiret işleri hakkında, Allah (c.c.) ile kulları arasında yapılan elçilik demektir. Nebî: Kendisine, Melek tarafından vahy veya kalbine ilham olunan, ya da, sâlih rüya ile uyarılan zât demektir. Resûl ise, Nübüvvet Vahyi'nin fevkinde, özel bir vahy ile üstün kılınmış olan ve kendisine, Cebrail Aleyhisselâm'ın, Allah (c.c.) tarafından özel olarak indirdiği kitapta vahy etmiş olduğu, yüce Allah'ın hükümlerini, halka tebliğ etmek üzere gönderdiği kâmil insan demektir. Bunun için, her Resûl, Nebî'dir; Fakat, her Nebî, Resûl değildir.</p>

    <p>Nebîlik ve Resûllük, Allah (c.c.) vergisi olup bunu, yüce Allah (c.c.)'ün kullarından, dilediğine ve lâyık olanına verdiği de, Kur'ân-ı kerimde şöyle açıklanır:  "Bir vahy ile veya bir perde arkasından, yahut bir elçi (Melek) gönderip de Kendi izniyle, dileyeceğini, vahy etmesi olmaksızın, Allah' (c.c.)'ün, hiç bir beşere Kelâm söylemesi vâki' olmamıştır. Şüphesiz ki, O, çok yücedir. Mutlak bir Hüküm ve Hikmet Sahibidir. İşte, biz, Sana da, böylece, Emrimizden bir Rûh (Kur'an'ı) vahy ettik. Halbuki Sen, Kitap, nedir? İmân, nedir? bilmezdin. Fakat, Biz, onu, bir Nûr yaptık. Bununla, kullarımızdan, kimi dilersek, ona, hidâyet veririz. Şüphesiz ki, Sen, muhakkak, doğru bir yolun rehberliğini yapıyorsun." (Şuarâ s. 51-52)</p>

    <p>"O (Allah), Ümmîler (Araplar) içinde kendilerinden (onlara ) bir Resûl (peygamber) gönderendir ki, (O Resûl) onlara âyetlerini okur, onları temizler, onlara Kitabı, Hikmeti öğretir. Halbuki onlar, daha önce, apaçık bir sapkınlık içinde idiler." (Cuma s. 2) "Bu (peygamberlik), Allah'ın, kimi dilerse ona vereceği bir fazlıdır. Allah, büyük fazilet (kerem) sahibidir." (Cuma s. 4) "...Allah, Risâlet'ini (Elçiliği), nereye vereceğini, çok iyi bilendir." (En'am s. 124) Peygamberimiz (s.a.v.), hem Nebî, hem de Resûl idi. (Ahzab s. 40) Cebrail (a.s.), Peygamberimiz (s.a.v.)'e ilk defa rü'yâda gelip Alak sûresinin başından beş âyet vahy ettikten sonra, gündüzün, yerle gök arasını dolduran bir insan sûretinde görünerek "Yâ Muhammed (s.a.v.)! Sen, Allâh'ın Resûlüsün! Ben, Cebrâilim!" diye hitab etmiştir.</p>

    <p>Peygamberimiz (s.a.v.), peygamberliğini, Abdûlmuttalip Oğullarına açıklarken de "Ey Abdûlmuttalip Oğulları! Ben, özel olarak size, genel olarak da, bütün insanlara Peygamber gönderildim!"buyurmuştur.                 </p>

    <p class="c13">( M. Âsım Köksal (k.s.), İslâm Tarihi, 3.c. 48.s.)</p>

    <p class="c13"> </p>

    <p class="c13"> </p>

    <p class="c13"> </p>


02 NİSAN 2006
---

    <p class="c13">HZ. ÖMER (R.A.)'İN KUR'AN-I KERÎMİ</p>

    <p class="c13">CEM' VE NEŞRİ</p>

    <p>Kur'an-ı kerîmi evvelâ cem' ve tertîb eden, yazdırarak metnini olduğu gibi muhafaza eden, Memâlik-i İslâmiyye'nin her tarafında ta'lîm ettiren Hz. Ömer (r.a.)'dir.</p>

    <p>Bu gün Kur'an-ı kerîmi okuyan her Müslümân Fârûk-i A'zam (r.a.)'ın bu hizmetine medyûndur.</p>

    <p>Hz. Muâz Bin Cebel (r.a.), Filistin'de Kur'an-ı ta'lîm ederdi. Bir gün talebesi sayılmış, 1600 kadar olduğu görülmüştü.</p>

    <p>Hz. Ömer (r.a.), Fıkh'ın esâslarının da bütün memleketlerde neşrine şâyân-ı hayret bir şekilde çalışarak muvaffak olmuştur.</p>

    <p>Gusül hakkında Ashâb (r.a.) arasında bir ihtilâf olduğunda:</p>

    <p>- "Siz Bedir muhârebesine iştirak eden Ashâb'sınız. Siz ihtilâf edecek olursanız, sizden sonra gelecek olanlar daha fazla ihtilâf ederler." demişti.</p>

    <p>Valiler ve me'mûrların ta'yîninde, Fıkh'ı iyi bilenlerin ta'yînine dikkat ederdi.</p>

    <p>Bir nutkunda Hz. Ömer (r.a.):</p>

    <p>- "Sizi işhâd ederim ki, vâlilerinizi, size dîninizi öğretmeleri için ta'yîn ediyorum." demişti.</p>

    <p>Kâdî Ebû Yûsuf (r.aleyh) diyor ki: "Hz. Ömer (r.a.), Ehl-i İmân'dan bir ordu topladı mı, onun başına fakîh ve ilim sâhibi bir zât ta'yîn ederdi. Bundan dolayı, Ebû Ubeyde (r.a.), Selmân-Fârîsî (r.a.), Ebû Mûsâ' el-Eş'arî (r.a.), Mu'âz bin Cebel (r.a.)  gibi zevâtı ta'yîn etmişti."</p>

    <p>Muâz bin Cebel (r.a.), Ebü'd- Derdâ' (r.a.), Ubade Bin Samit (r.a.), Abdullâh ibn-i Ömer (r.a.), İmrân bin Husayn (r.a.), Abdurrahmân bin Muğaffel (r.a.) gibi zevat fıkıh tedrisi için her birisi bir tarafa ta'yîn olunmuştu.</p>

    <p>Ruhsat-ı mahsûsayı hâiz olmayanlar, Fıkıh ve Hadîs işlerine karışmazlardı.</p>

    <p class="c13">(Hazreti Mahmûd Sâmî Ramazânoğlu (k.s.),</p>

    <p class="c13">Hz. Ebû Bekir Sıddîk (r.a.), 126-7.s.)</p>


03 NİSAN 2006
---

    <p class="c13">HZ. PEYGAMBER (S.A.V.) KURTULUŞA VESİLEDİR</p>

    <p>Rivayet olundu ki: Âdem (a.s.) cennetden ihraç olunduğu zamanda nazar edip gördü ki; arşda ve cennetin her mevki'inde Hakk te'âlânın ism-i şerîfi yanında Muhammed (s.a.v.) ism-i şerîfi yazılı idi.</p>

    <p>Dedi: Ya Rabb! Bu Muhammed (s.a.v.) kimdir?</p>

    <p>Allah te'âlâ ve tebareke hazretleri buyurdu ki: Bu senin evlâdından O kimsedir ki, eğer O olmasaydı seni halk etmezdim.</p>

    <p>Âdem (a.s.) dedi ki: Ya Rabb! Beni bu oğlumun hürmetine afvedip esirge! Hakk te'âlâ ve tekaddes hazretleri buyurdu ki:</p>

    <p>-Ya Âdem! Eğer gökler ve yerler halkı hakkında bu oğlun hürmetine benden şefaat dilesen şefaatin makbul olur.</p>

    <p>Hazret-i Ömer (r.a.)'den mervîdir ki: Resûlullah (s.a.v.) buyurdu:</p>

    <p>-Âdem (a.s.) hatayı işleyip günahkâr olduğu zaman;</p>

    <p>-Ya Rabb! Muhammed (s.a.v.) hakkı için beni mağfiret eyle, dedi. Hakk te'âlâ:</p>

    <p>-Yâ Âdem sen Muhammed'i nice bildin ki ben Onu henüz halk etmedim! diye buyurdu. Âdem (a.s.) dedi:</p>

    <p>-Oradan bildim ki, sen beni yed-i kudretinle halk edip bana ruh nefhettiğin zamanda başımı kaldırıp arş üzerinde;</p>

    <p>"Lâ İlâhe İllallah Muhammedun Resûlullâh"yazılmış gördüm. Bildim ki sen ism-i şerifini ancak sana cemi' halkın en sevgilisi olan bir kimsenin ismine muzaf eylersin, dedi. Hakk te'âlâ ve tekaddes hazretleri:</p>

    <p>-Yâ Âdem! Doğru söyledin. O bana halkın en sevgilisidir. Madem ki O'nun hürmetine benden mağfiret istedin, muhakkak ben seni afv eyledim. Eğer Muhammed (s.a.v.) olmasaydı, seni halk etmezdim buyurdu.</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Musahabe 4, 13-14.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>


04 NİSAN 2006
---

    <p class="c13">HZ. MUHAMMED (S.A.V.) ÂLEMLERE RAHMETTİR</p>

    <p>Cenâb-ı Hakk: "And olsun, size kendinizden öyle bir Peygamber gelmiştir ki, sıkıntıya uğramanız ona çok ağır ve güç gelir. Üstünüze çok düşkündür. Bütün mü'minleri cidden esirgeyicidir, onları bağışlayıcıdır, O." (Tevbe s. 128)</p>

    <p>"Kim O Peygambere itaat ederse, muhakkak Allâh'a itaat etmiştir." (Nisa s. 80)</p>

    <p>"Biz Seni (Habibim) âlemlere (başka bir şey için değil) ancak rahmet için gönderdik." (Enbiya s.107) buyurmuştur.</p>

    <p>Ebu Bekr b. Tahir der ki: Allâh (c.c.) Muhammed (s.a.v.)'i Rahmet süsü ile süslemiştir; O (s.a.v.)'in (her şeyden önce) varlığı rahmettir! Bütün şemail ve sıfatı (nitelikleri) tüm mahlûkata rahmettir. O (s.a.v.)'in rahmetinden kim nasibini almışsa, hem dünyada, hem ukbada felaha kavuşanlardan, her türlü kötülükten de kurtulanlardan olmuştur. Ancak O (s.a.v.)'in sayesinde bütün sevgililere kavuşabilir insan. O (s.a.v.)'in hayatı Rahmettir, mematı da Rahmettir. Nitekim Peygamber (s.a.v.) bu gerçeği şu mübarek hadîsi ile tescil buyurmuşlardır:</p>

    <p>"Hayatım sizin için hayırlıdır! Memâtım da sizin için hayırlıdır!"</p>

    <p>O (s.a.v.), hem insanlara, hem de cinlere rahmet olarak gönderilmiştir. O (s.a.v.), bütün varlıklara rahmettir. Müminlere rahmettir;çünkü onlara doğru yolu göstermiştir. Münafıklara rahmettir; onları öldürülmekten kurtarmıştır.</p>

    <p>"Allâh bir ümmete hayır murad etti mi, Peygamberini ondan önce alır ve onu o ümmet için bir şefaatçi ve selef kılar." (Müslim)</p>

    <p>Kâfirlere rahmettir; çünkü onların azablarının ertelenmesine vesîle olmuştur. (Zira eski milletlerde kâfirlerin cezası daha dünyadayken verilirdi.)</p>

    <p>İbni Abbas (r.a.): "O (s.a.v.) hem mü'minlere rahmettir, hem de kâfirlere. Zira onlar (eski) yalanlayıcı milletlerin uğradıkları akıbetten (dünyada) muaf tutuldular."</p>

    <p class="c13">(Kadı 'Iyaz (rh.a.), Şifâ-i Şerîf, 24-25.s.)</p>

    <p class="c13"> </p>


05 NİSAN 2006
---

    <p class="c13">PEYGAMBER (A.S.)'LARIN DÎNİ İSLÂM</p>

    <p>"Allâh (c.c.) katında makbul din, İslâm dînidir." (Âl-i İmran s. 19) "Kim, İslâm'dan başka bir dîn ararsa, ondan, bu dîn, asla kabul olunmaz ve o âhirette de, en büyük zarara uğrayanlardandır." (Âl-i İmran s. 85) İnsanların, ilk zamanlardan beri tuttukları, bağlandıkları tek ve umûmî dîn, İslâm dînidir.</p>

    <p>Nuh (a.s.), müslümandı. Doğru yola kılavuzlamakla görevlendirildiği kavmine şöyle demişti: "Eğer, benim davetimden ve öğütlerimden yüz çeviriyorsanız, ben, sizden, bu hususta, zâten bir şey istemedim ki! Benim ecrim, Allâh'dan başkasına ait değildir. Ben, Ona, boyun eğen Müslümanlardan olayım diye emir olundum!" (Yunus s. 72)</p>

    <p>Peygamberlerin atası İbrahim (a.s.) da, Onun oğulları ve torunları da, Müslüman idiler. Bu gerçek, Kur'ân-ı kerimde şöyle açıklanır:"Kendini bilmeyenden başka, kim, İbrahim'in dîninden yüz çevirir? And olsun ki: Biz, Onu, dünyada beğenip seçmişizdir. O, şüphe yok ki, âhirette de, muhakkak, sâlihlerden, yüksek derece Ashâbındandır. Rabbi Ona (Kendini, Hakka teslim et!) dediği zaman, O (Âlemlerin Rabbi'ne teslim oldum!) demişti. İbrahim, bunu, Oğullarına da, tavsiye etti. Onun torunu Yâkub da, öyle yaptı. (Ey Oğullarım! Allâh, sizin için İslâm dînini beğenip seçti. O halde, siz de, başka değil, ancak, müslümanlar olarak can veriniz!) dedi. Yoksa, ölüm Yâkub'un önüne geldiği vakit, siz de, orada hâzır mı idiniz? O, oğullarına (Benden sonra, neye ibâdet edeceksiniz?) dediği zaman, onlar (Senin İlâhına ve Babaların İbrahim'in, İsmail'in, İshak'ın İlâhı olan Allâh'a ibadet edeceğiz! Biz, Ona teslim olmuşuzdur!) demişlerdi." (Bakara s. 130-133)</p>

    <p>Yûsuf (a.s.) da "Atalarım İbrahim'in, İshak'ın Yâkub'un dînine uydum. Allâh'a, her hangi bir şeyi şerîk koşmamız bizim için, doğru olamaz. Bu Tevhide, bize ve insanlara Allâh'ın lütuf ve inâyetindendir. Fakat, insanların pek çoğu buna karşı şükür etmezler." (Yusuf s. 38) "Benim canımı, müslüman olarak al! Beni, Sâlihler zümresine kat!" demişti." (Yusuf s. 101)</p>

    <p class="c13">(M. Asım Köksal (k.s.), İslam Tarihi, 3.c. 53.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>


06 NİSAN 2006
---

    <p class="c13"> </p>

    <p class="c13">NAMAZIN ÂDÂBI VE NAMAZDA HUŞÛ</p>

    <p>1- Namaz kılarken ayakta secde yerine, rükûda ayakların üzerine, secdede burnunun iki tarafına, oturduğunda kucağına, sağa selam verdiğinde sağ omuzuna, sola selam verdiğinde sol omuzuna bakmak.</p>

    <p>2- Esnerken alt dudağını dişiyle ısırarak ağzını yummak. Ağzını böyle kapamak mümkün olmazsa elinin arkasıyla ağzını kapamak. Çünkü Peygamberimiz (s.a.v.): "Namazda esnemek şeytandandır. Biriniz esnediği vakit mümkün olduğu kadar ağzını kapasın." buyurmuşlardır.</p>

    <p>3- Öksürüğü ve geğirmeyi mümkün mertebe gidermek.</p>

    <p>4- Tekbir alırken ellerini yenlerinden çıkarmak. Bu tevazua daha yakındır. Bu durum erkekler hakkındadır. Kadınların, ellerini yenlerine koymaları lazımdır.</p>

    <p>5- Müezzin, "Hayye ale's-salah" dediğinde ayağa kalkmak. Bazıları, "Hayye alel-felah" dediğinde kalkmak lazımdır, demişlerdir.</p>

    <p>6- Müezzin, "Kad-kameti's-salah" dediğinde namaza başlamak.</p>

    <p>Namazda huşû' (kalbin Allâh korkusuyla dolu olması, azaların sakin ve mutmain olması, bütün namaz için himmeti toplamak, başkasından yüz çevirmek, gözünü namaz kıldığı yerden ayırmamak, oraya buraya dönmemek, fâidesiz amelden kaçınmak) lazımdır. Çünkü Allâh te'âlâ:</p>

    <p>"Namazlarında huşû' sahibi olan mü'minler muhakkak kurtulacaktır." (El-Mü'minûn s. 1-2) buyurmaktadır.</p>

    <p>Peygamberimiz (s.a.v.) namaz kılarken mübarek kalbi çömlek gibi kaynardı. Namaz kılmak isteyen kimse, namaza niyet ettikten sonra ellerini kulaklarının yumuşaklarına kadar kaldırarak: Allâhuekber, diye namaza başlar. Tekbir alırken, Lafza-i Celal'in hemzesini, "Âllâh" diye uzatmaz. Uzatırsa şek ifade edeceğinden namaz bozulur." "Ekber"in Bâ'sını da "Ekbâr" diye uzatmaz. Uzattığı takdirde namaza başlamış olmaz. Yani namazı bozulur.</p>

    <p class="c13">(Mültekâ Tercümesi, 1.c. 131.s.)</p>

    <p> </p>


07 NİSAN 2006
---

    <p class="c13">HZ. PEYGAMBER (S.A.V.)'İ ZİYÂRET</p>

    <p>Ahmed Rufâî (rh.a.) hazretleri hac farizasını ifa ettikten sonra, dedesi Resûl-i A'zam (s.a.v.) Efendimizin kabr-i şerifini ziyarete geldi.</p>

    <p>Medine-i Münevvere'ye yaklaşınca, ayaklarından ayakkabılarını çıkardı; yalınayak yürümeye başladı. Bu hal ile, Ravza-ı Mutahhara'ya geldi. Resûlullâh (s.a.v.) Efendimizin kabri önünde kıbleye dönüp durdu. Ve: - Esselâmü aleyke ya ceddî, dedi. Peşinden de şu beyti okumaya başladı:</p>

    <p>Bu uzaklık halinde rûhumu elçi yolluyorum:</p>

    <p>Bu yeri öpsün diyerek vekil tayin ediyorum.</p>

    <p>İşte bu, kalıpların devleti, hazır bekliyorum;</p>

    <p>Sağ elini uzat, dudaklarım yansın istiyorum.</p>

    <p>İşte bundan sonradır ki: Resûlullâh (s.a.v.) Efendimizin mübarek eli parlak bir şekilde geldi ve Rufâî hazretleri o yılki hacılardan kalabalık bir şahit huzûrunda onu öptü. Bu vakaya şahit olanların başında: Sultanü'l Evliyâ Şeyh Abdülkadir Geylânî hazretleri de vardı. Diğer zatları şöyle sıralayabiliriz: Şeyh Adi b. Müsafir, Şeyh Hayat b. Kays, Şeyh Alî b. Humeys, Şeyh Alî Taberî, Şeyh Ahmed b. Mahmud Reb'î, Emir Esedüddin Şirekûh b. Sadî, Şerif Hasan b. Muhammed Hüseynî (rh.a.e.).</p>

    <p>Şahitler meyanında saydığımız bu zatlar, ancak buraya alabildiğimiz kadarıdır. Bu keramet; İmam-ı Süyûtî, İmam-ı Huccet Abdülkerim Rafiî, Şeyh İbrahim Kazerunî Bekri, Allâme Mahmud Alusî, Allâme Seyyid Ebülhüda Vâsıtî ve nice büyük meşhur âlimin tasdikini almıştır. Birçok ulemâ şu şekilde fetva vermiştir:</p>

    <p>Her kim bu kerameti inkâr ederse dalâlete düşer ve sapar.</p>

    <p class="c13">(Onların Alemi Rufâî Hazretlerinin Hayatı, 39-40.s.)</p>

    <p> </p>

    <p> </p>

    <p>08 <b>NİSAN 2006</b></p>

    <p>RESÛLULLÂH (S.A.V.) KÂİNATA RAHMETTİR</p>

    <p>Resûl-i Ekrem (s.a.v.) Efendimizi, doğduğunda Ebû Leheb'in cariyesi Süveybe emzirmiştir. Resûlullâh (s.a.v.) Efendimizin velâdetini beşaret ettikte Ebû Leheb onu âzâd eylemişti.</p>

    <p>Ebû Leheb öldükten sonra bir gece vakıa (rü'yâ)'da gördüler. (Dedi ki):</p>

    <p>"Cehennemdeyim. Amma düşenbe (pazartesi) geceleri geldiği zaman azabım tahfif olunur. Parmaklarımın arasını emerim, su çıkar onu içerim." dedi.</p>

    <p>"Sebebi budur ki; düşenbe (pazartesi) gecesi Resûlullâh (s.a.v.) dünyâyı teşrif ettikte, Süveybe gelip bana haber vermişti. Ben de âzâd etmiş idim. Hakk te'âlâ onun mukabelesinde düşenbe (pazartesi) geceleri azabımı tahfif edip bu ihsanı kıldı" dedi.</p>

    <p>İbn-i Cezerî (rh.a.) der ki:</p>

    <p>"Ebû Leheb, Resûlullâh (s.a.v.) Hazretlerinin doğduğu gece bu ihsanı etmekle (Ebû Leheb gibi bir kâfirin Cehennem içinde fâidesini müşahede etmesine,) kıyas ile, bir kimse mü'min ve muvahhid ola, o gecelere ta'zîm edip, Resûlullâh (s.a.v.) hürmetine in'âm ve ihsanlar eyleye. Hakk sübhânehû ve te'âlâ canibinde ne kadar lûtf u keremlere müstehakk olur!"</p>

    <p>İşte mü'minlere lâyık olan budur ki Mevlid ayında Resûlullâh (s.a.v.) hürmetine Mevlid-i şerif okutup hayrât ve fukaraya vereler, demişlerdir.</p>

    <p>Ve mücerrebdir ki, bir kimse Mevlid ayında Resûlullâh (s.a.v.) hürmetine cem'iyyet ve ziyafet ile Mevlid-i şerîf okutsa o yıl içinde belâdan emîn olup muradı ne ise hâsıl olur demişlerdir.</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Bedir Gazvesi ve Sûre-i Enfâl Tefsîri, 80.s.)</p>

    <p> </p>

    <p> </p>

    <p>09 <b>NİSAN 2006</b></p>

    <p class="c13"> </p>

    <p class="c13">ELLERİ GÖĞÜS ÜZERİNE KOYMAK</p>

    <p>Zü'l-Huvaysıra adlı bir kişi hakkında "Bu ve bunun arkadaşları ok yaydan fırladığı gibi dînden çıkarlar da, ok yaya tekrar dönene kadar geri dönmezler (dine tekrar girmezler)." buyrulmuştur. (Sahih Hadis)</p>

    <p>İmam Ahmed b. Hanbel (r.a.), Ebî Berze (r.a.)'den rivayet ettiği başka hadis-i şerifte şöyle buyrulmuştur: "Peygamber (s.a.v.) Efendimize bir miktar dinar getirilmişti ve onları taksim ederken yanında bulunan beyaz elbiseli, gözü arasında secde izi bulunan, kara bir adam, bir şeyler istercesine Resûlullâh (s.a.v.) Efendimizin ön tarafından geldi. Resûlullâh (s.a.v.) ona bir şey vermedi, arka tarafından geldi, Resûlullâh (s.a.v.) yine bir şey vermedi, bunun üzerine adam, şöyle dedi: "Vallâhi ya Muhammed (s.a.v.) bu gün hiç adaletli davranmadın." Adamın sözüne çok kızan Peygamber (s.a.v.) Efendimiz şöyle buyurmuşlardır: "Ben'den sonra, sizin için Ben'den daha adaletli kimse bulamayacaksınız." Bunu üç kere tekrarladı, ondan sonra buyurdular ki: "Doğu tarafından adamlar çıkacaktır, onlardandır, davranışları bunun gibidir, Kur'an'ı okurlar, gırtlaklarını geçmez, okun yaydan fırladığı gibi dînden çıkarlar, tekrar geri dönmezler, -Ellerini göğüslerinin üzerine koyarak- alâmetleri tahliktir. Onları gördüğünüzde öldürün." -bunu 3 kere tekrarlamıştır-.</p>

    <p>Tahlikin ma'nâsı; Peygamber (s.a.v.) Efendimizin ellerini göğüslerinin üzerine koymasıyla anlaşılmıştır. Çünkü bu davranış bizim dönem Hâricîlerin alametleridir. Peygamber (s.a.v.) Efendimizin bu sözü kesin mucizedir, zira Peygamber (s.a.v.) Efendimiz onları görürcesine bize tarif etmişlerdir.</p>

    <p>Ehl-i Lügatten yapılan nakiller de bu ma'nâyı desteklemektedir. Onlardan Şemmar el-Lügavî: "Tahlikin yükselmekten başka bir mana ifade ettiğini bilmiyorum" demişlerdir.</p>

    <p>Aynı mana 'Lisânü'l-Arap'ta da ifade edilmektedir. 10/36</p>

    <p>Yukarıda naklettiklerimizle İbn-i Huzeyme'nin namazın keyfiyetinde rivayet ettiği hadis-i şerif arasında -(elleri ğöğüs üzerine koymakta)- çelişki yoktur, İbn-i Huzeyme'nin rivayeti: Râvilerin hadisi ma'nâsıyla rivayet ettiklerinden dolayı karışıklık hâsıl olmuştur, çünkü bu hadisle 4 Mezhep İmâmından hiçbiri amel etmemiştir.</p>

    <p>Muhaddis Eş-Şeyh El-Enver 'Feyz El-Bari' -2/236- buyurmuşlardır ki: Bundan da (yakın)'la (üst) lafzının karıştırıldığı anlaşılır.</p>

    <p>Şâfiîler: Ellerini göğüslerinin tam altında bağlarlar, (yakın) kelimesinden maksat da budur.</p>

    <p> </p>


10 NİSAN 2006
---

    <p class="c13">HALİFENİN GÖRECEĞİ ÖNEMLİ ÂMME İŞLERİ -1</p>

    <p>10 tanedir.</p>

    <p>1. Vaz olunan kaidelere, selefin icma ettiği hususlara uygun olarak dini korumak ve muhafaza etmektir. Din hakkında bir şüphesi olan olursa bir bid'ât ehli çıkarsa ona herşeyi delilleri ile açıklar ve doğru yolu gösterir. Gerekli cezaları tatbik eder. Çünkü onun görevi; fesattan, bozulmaktan korunmak, hakkı kötülüklerden, bayağılıklardan uzaklaştırmaktır.</p>

    <p>2. İhtilaflıların ihtilaflarını çözmede; çekişmelerin, nizalı kimselerin nizalarına son vermede, merhametin temininde hükümleri tatbik eder. Böylece zalim taşkınlık edemez. Mazlum da zayıf düşürülmez. </p>

    <p>3. Topluluğu himaye, koruma; mal, can ve her türlü yol emniyetini sağlamak suretiyle insanların yeryüzünde geçimlerini, kazançlar sağlamalarını temin eder. Yasak olan sahalardan ve başkasına ait haklara zarar vermekten uzaklaştırır.</p>

    <p>4. Allâh (c.c.)'ün koyduğu emir ve yasakları aynen uygulamak, değiştirmelerinin önüne geçmek, insanların haklarının ortadan kalkmasını önlemek, hakları koruma uğrunda cezalar tatbik etmek.</p>

    <p>5. Müslümanların, zımmîlerin ve müslümanlarla anlaşmalı olanların kanlarına, hayatlarına, mallarına kastetmek isteyen, dini ortadan kaldırmaya teşebbüs eden düşmana karşı harp hazırlığı yapmak, toplumun savunması için kaleler, engeller inşaa ettirmek.</p>

    <p>6. İslamiyetin bütün dinlerden üstün olduğu konusunda gerekli isbatı yapmak, Allâh'ın ve toplumun hakkının ayakta tutulması için davete rağmen müslüman olmayan kimselere karşı İslamiyete girinceye veya zimmîliği kabul edinceye kadar harb etmek.</p>

    <p>7. Korku duyurmadan, zulüm ve baskı meydana getirmeden dince ve ictihatça üzerlerine farz olan kimselerden zekat ve diğer vergileri, ganimetleri toplamak.</p>

    <p>8. İsraf ve cimrilik yapmaksızın, hazineden layık olanlara tam vaktinde yardımlarda, ihsanlarda bulunmak.</p>

    <p class="c13">(el-Ahkamü's Sultaniyye, Ebü'l Hasan Habib el-Maverdî (rh.a.), Çev. Prof. Dr. Alî Şafak, 52.s.)</p>

    <p class="c13"> </p>

    <p class="c13"> </p>


11 NİSAN 2006
---

    <p class="c13">HALİFENİN GÖRECEĞİ ÖNEMLİ AMME İŞLERİ -2</p>

    <p>10 tanedir. (Daha önce sekiz tanesi aktarıldı.)</p>

    <p>9. Vergilerin toplanması, halka nasihatin sağlanması için emniyet memurları, nasihatçiler tayin etmek, görevlendirmektir. Bundan maksat herkes için işler eşit ve sağlam bir şekilde yürütülsün, mallar emniyet içinde korunsun.</p>

    <p>10. Topluluğun işleri ve durumlarıyla bizzat meşgul olmak ve bunları yakînen takip etmek. Böylece halkın idaresi, milletin himayesi daha iyi sağlanır. Hilafet görevini yalnız eğlencelerle veya yalnız ibadetlerle ihmal etmemiş olur. Tayin ettiği memurlar hainlik edebilir, görevini aksatabilir. Allâh te'âlâ da: "Ey Davud biz seni yeryüzünde bir halife yaptık. O halde insanlar arasında hak ve adaletle hükmet. Heva ve hevesine tabi olma ki bu, seni Allâh yolundan saptırır." (Sad s. 26) buyurmuştur. Allâh (c.c.), yalnız nefse uymayı, dalaletle vasıflandırmıştır. Hilafet görevi bu şekilde sarsılmış olur. Layık olan bu makama geçince dinin hükümlerini, hilafet makamını korumasıdır. Peygamber (s.a.v.) Efendimiz:"Hepiniz çobansınız ve hepiniz sürünüzden sorumlusunuz." (Buharî) buyurmuşlardır.</p>

    <p>Şair de şerefli çalışkan bir halifeyi şöyle vasfeder:"İşlerinizi yapacak olanlara verin, tayin edin ve ne iyiliğiniz varsa Allâh (c.c.)'edir. Refah ve saadetin bolluğu her yere yetişen ellerin, emirlerin sayesindedir. Hayat her türlü refahını müsaade etse de dünyada bol bir nimet yoktur. Emir sahipleri zorlayacak olsa da onlara asla huşû yapılmaz. Zamanın hayır yönünden her şeyini sağdılar, birtakım şeyler sayıp döktüler. O insanlar, bir gün birine tabi oldular, bir gün de birine… Gidişatı öfkeli bir şekilde devam etse de görüşü kuvvetli, fikirleri gayet isabetli olan kimse için büyüklenmede bir zelillik de yoktur."</p>

    <p>Muhammed bin Yezdad da vezir bulunduğu halife Me'mun'a:"Kim dünyayı arzu ederse insanların tamamı uykuda iken uyumamak şartı ile arzusuna ulaşır. İşlerini halletmeyi, biran evvel sonuca ulaştırmayı çok arzu eden, nasıl olur da zayıf düşüp uzun bir uykuya varır, gözlerini kapar." diye yazmıştır.</p>

    <p class="c13">(el-Ahkamü's Sultaniyye, Ebü'l Hasan Habib el-Maverdî (rh.a.), Çev. Prof. Dr. Alî Şafak, 52.s.)</p>

    <p class="c13"> </p>

    <p class="c13"> </p>


12 NİSAN 2006
---

    <p class="c13">SİLSİLE-İ ÂLİYE'NİN YİRMİBEŞİNCİ POSTNİŞİNİ SEYFEDDÎN-İ FÂRÛKÎ (K.S.)</p>

    <p>Evliyanın büyüklerinden. İnsanların i'tikâd, ibâdet ve ahlâk hususunda doğruyu öğrenmelerini ve öğrendikleri bilgilerle amel etmelerini sağlayan ve onları Allâh te'âlânın rızâsına kavuşturmak için rehberlik eden ve kendilerine Silsile-i âliye denilen İslâm âlimlerinin yirmi beşincisidir. İkinci bin yılının müceddidi İmâm-ı Rabbânî (r.a.) hazretlerinin torunu, Urvetü'l-vüskâ Muhammed Ma'sûm-i Fârûk (k.s.)'un beşinci oğludur. Muhyissünne, yâni "sünneti diriltip yayan" ismiyle şöhret buldu. 1639 yılında Serhent'te doğdu; 1696'da burada vefat etti.</p>

    <p>İlim, irfan kaynağı ve kerametler sahibi Seyfeddîn-i Fârûkî hazretleri, küçük yaşından i'tibâren ilme yönelip ders okuyabilecek yaşa geldiğinde, Kur'an-ı kerîmi ezberledi. Sonra amcası Muhammed Saîd'den aklî ve naklî ilimleri tahsil etti. Zamanının bir tanesi ve marifet deryası olan babası Muhammed Ma'sûm-i Fârûkî'un teveccühü ve sohbetleriyle, Nakşibendiyye yolunun usûl ve âdabı üzere tasavvuf yolunda ilerleyip, az zamanda Velâyet-i Hâssa-i Muhammediyye'ye kavuştu.</p>

    <p>Buyurdular ki: "Açlık ve mücâhede, hârika ve kerameti arttırır. Evliyanın sohbeti kalbe zikri yerleştirir. Sünnete tâbi olmayı kolaylaştırır. Yetecek kadar yiyiniz. Zîrâ yolumuzun büyükleri, bu yolu vukûf-ı kalbiye, yâni kalbe ait şeyleri bilmeye devam ve sohbet üzerine kurmuşlardır. Zühd ve şiddetli mücâhedenin (nefsin istemediği şeyleri yapmak) neticesi, keramet ve tasavvuftan ibarettir. Biz bunları işten bile saymayız. Bizim maksadımız, ancak zikre devam, Allâh te'âlânın yasaklarından kaçınıp emirlerine uymak, Resûlullâh (s.a.v.) Efendimizin sünnetine tâbi olmak ve daha çok feyz ve berekete kavuşmaktır."</p>

    <p class="c13">(Yeni Rehber Ansiklopedisi, 17.c., 365.s.)</p>


13 NİSAN 2006
---

    <p class="c13">YAĞMUR SUYUNA OKUNACAK DUÂ</p>

    <p>"Bi'smi'llâhi'r-rahmâni'r-rahîm"</p>

    <p>Ömer İbn-i Hattâb radıya'llâhu anhin şöyle dediği rivâyet edildi:</p>

    <p>"Resûlullâh salla'llâhu te'âlâ 'aleyhi ve sellem buyurdular ki:</p>

    <p>"-Kim yağmur suyundan alır da (bir rivâyette Nisan yağmurundan) ve üzerine yetmiş (70) def'a Fâtiha sûresi ve yetmiş (70) def'a Âyetü'l-kürsî ve yetmiş (70) kul-huve'llâhu ahad ve yetmişer (70'er) def'a da Mu'avvizeteyn'i (Felâk ve Nâs sûrelerini) okursa, nefsim, yed-i kudretinde Olan'a (Allâh'a) yemîn ederim, muhakkak Cibrîl bana geldi ve haber verdi ki:"-Her kim, bu sudan arka arkaya yedi (7) gün, sabahları içerse, muhakkak Allâh sübhânehu ve te'âlâ, o suyu içen kimsenin cesedindeki bütün hastalıkları def' eder. Ve onu hastalıktan âfiyette kılar. Ve damarlarından ve etinden ve kemiğinden ve bütün a'zâlarından (hastalığı) çıkarır."</p>

    <p>1. Yetmiş (70) def'a Fâtihâ sûresi</p>

    <p>2. Yetmiş (70) def'a Âyetü'l-kürsî</p>

    <p>3. Yetmiş (70) def'a İhlâs sûresi</p>

    <p>4. Yetmiş (70) def'a Felak sûresi</p>

    <p>5. Yetmiş (70) def'a Nâs sûresi</p>

    <p class="c13"> </p>

    <p class="c13">HADÎS-İ ŞERÎF</p>

    <p>"Resûlullâh (s.a.v.), her zaman hastalıklarında Muavvizeteyn sûrelerini okuyup kendi ellerine üflemek ve ondan ifâkat için elleriyle vücûdlarını sıvazlamak i'tiyâdında idiler." (Buhârî)</p>

    <p>"Allâhım! Bize dünyada iyilik, âhirette de iyilik ver. Ve bizi cehennem azabından koru!" (Peygamber (s.a.v.) Efendimizin ekseriyetle okuduğu duâdır.) (Müslim)</p>

    <p> </p>

    <p> </p>


14 NİSAN 2006
---

    <p>Wright kardeşlerden bin sene önce ilk uçağı yapan âlim:</p>

    <p class="c13">İBN-İ FİRNAS</p>

    <p>Dokuzuncu yüzyılda yetişen ve ilk uçağı yapıp uçmayı başaran Müslüman astronomi âlimi: İsmi, Abban bin Firnas olup, künyesi Ebü'l-Abbas'tır. Doğum tarihi bilinmemektedir. Kurtuba'da doğmuştur. Ailesi, Berabir kabilesindendir. 887 senesinde, doğduğu Kurtuba'da vefat etti.</p>

    <p>Endülüs ilim adamı olan İbni Firnas o zamana kadar görülmedik bir alet yaptı. İbn-i Firnas'ın yaptığı alet ve bu aletle gerçekleştirdiği uçuş, "Makkari Nefhu't-Tıp"ta özetle şöyle anlatılmaktadır: "İlmi ile çevresinde geniş şöhret yapan İbn-i Firnas, o zamana kadar hiçbir yerde benzeri görülmemiş bir alet yaptı.</p>

    <p>Yaptığı bu geniş yüzeyli aletin üzerini gayet mahirane bir şekilde has ipekten kumaşla kaplayıp kumaşı da hiç boş yer bırakmadan kuş tüyleriyle güzelce örttü.</p>

    <p>Öyle ki bir tüyün bile yerinden kopma ihtimali kalmadı. Çevresinde bulunan herkes, Endülüslü bu ilim adamının ne yaptığını merak ederek, dikkatle takip ediyordu.</p>

    <p>Uzun çalışmalar sonunda İbn-i Firnas, aracını çalıştırmayı ve ona binerek havada uçmayı başardı. Bu aletle uzun süre havada kaldı. Süzülme uçuşları yaptı. Daha sonra bir kuş gibi süzülerek yere indi."</p>

    <p>Bütün bunlardan sonra rahatlıkla söyleyebiliriz ki, ilk uçak yapma şerefi de bir Müslümana aittir. Onun bu keşfi, Avrupa'da uçakla uçmayı ilk defa gerçekleştiren Wright Kardeşler'den tam 1023 sene öncedir.</p>

    <p>İbn-i Firnas'ın keşfi sadece bundan ibaret değildir. O, güneş ve gezegenleri hareket halinde gösteren bir Plenatarium yaptı. İbn-i Firnas, bu cihazla sadece yıldızları değil, bulutları, hatta gökte çakan şimşekleri bile inceleyebiliyordu.</p>

    <p>İbn-i Firnas'ın dünya ilmine bir armağanı da, taşlardan cam yapma usulünü keşfetmiş olmasıdır. Sülfirik, nitrik, nitrohidrolorik asitleri keşfetmiş, ayrıca birçok kimyevi maddeyi de ortaya çıkarmıştır.</p>

    <p class="c13">(İslam ve İlim, 15.s.)</p>


15 NİSAN 2006
---

    <p class="c13">PEYGAMBERLER (A.S.)'IN MU'CİZELERİ</p>

    <p>Peygamberler (a.s.)'ın mucizelerine iman etmek, imanın esaslarındandır. Mucize, âdet dışı, beşerin gücü ve bilgisinin üstünde, peygamberlik iddiasında bulunan enbiyanın  iddialarını teyit için Allâh te'âlânın emir ve iradesiyle gösterilen fevkalade hal ve hadiselerdir. Örneğin:Hazreti Dâvud (a.s.)'a demirin yumuşaması, Hazreti Musa (a.s.)'ın âsâsının yılan olması, denizin ikiye bölünmesi, Hazreti İsa (a.s.)'ın ölüleri diriltmesi ve Hazreti Muhammed Mustafa (s.a.v.) Efendimizin Kur'an'ı ve Mirac'ı gibi insan gücünün üstünde ve bilgisinin çok ötesindeki harikaların vücuda gelmesi...</p>

    <p>Allâh te'âlâ gönderdiği her peygambere zamanın şart ve ihtiyaçlarına göre bazı mucizeler vermiştir ki, o zatın, Allâh (c.c.) tarafından bir peygamber olarak gönderildiğine inansınlar ve ona iman etsinler.</p>

    <p>Mucizeler, kehânet, sihir ve hokkabazlık değildir. Mucizeler tabii olaylar ve tesâdüfî işler de değildir. O ancak, Allâh te'âlânın kudret ve yaratmasıyla peygamber olarak gönderdiklerinin nübüvvet delili ve şahididir. Allâh (c.c.), peygamberlerini mucize denilen harika ve âdet üstü güçlerle destekliyor ki, inkârcılar ve din düşmanları "ben bunun peygamberliğini nasıl bilecektim, peygamberliğine dair bir işareti yoktu ki" gibi itiraflara imkân kalmasın ve dilleri uzamasın. Şayet peygamberler, mucize denilen harika ve insanüstü şeylerle teyit edilmemiş olsaydı, inkârcı kâfirlerin küfür ve temerrüdünde ısrar etmeleri haklı gibi görülecekti.</p>

    <p>Peygamberler halkasının son zinciri olan Peygamberimiz (s.a.v.)'in de diğer peygamberler gibi, akıllara durgunluk veren göz kamaştırıcı sayısız denecek kadar çok mucizesi vardır. Bu mucizeler bir yandan Peygamberimiz (s.a.v.)'in yüce peygamberliğini bütün dünyaya ilan ederken, diğer yandan da küfrün çirkef bataklığında boğulmak üzere olan yığın yığın insanları oradan çıkararak batmaz îman ve İslâm güneşinin sonsuz aydınlığında ebedi kurtuluşun bitmez tükenmez nimetlerine kavuşturmuş, halen de kavuşturmaktadır.</p>

    <p class="c13">(Mehmet Çağlayan, Ehl-i Sünnet ve Akâidi, 139-140.s.)</p>

    <p> </p>

    <p class="c13"> </p>


16 NİSAN 2006
---

    <p class="c13">ALLÂH (C.C.) MÜ'MİN KULUNU HİMAYE EDER</p>

    <p>Hikâye olunduğuna göre bir ihtiyar kadın, gemi yaptığı sıralarda Nuh (a.s.)'a uğrayıp onu niçin yaptığını suâl ettikde Nuh (a.s.):</p>

    <p>- Allah, kâfirleri tufan ile helak edecek, mü'minleri de bu gemi ile kurtaracak, dedi.</p>

    <p>Kadın, vakti geldiğinde kendisine de haber vermesini ve mü'minlerle beraber gemiye bindirmesini söyledi.</p>

    <p>Vakit gelince Nuh (a.s.) halkı gemiye bindirmekle meşgul olduğu için kadının ricasını unuttu.</p>

    <p>Sonra tufan vaki' olup küffar helak oldu, mü'minler necat buldu, gemiden çıktıktan sonra ihtiyar kadın gelip:</p>

    <p>- Ey Nuh! Sen tufan olacağından bahsederdin, daha vakti gelmedi mi?</p>

    <p>Nuh (a.s.):</p>

    <p>- Tufan vaki' oldu. Allah'ın emri yerine geldi, dedi. Böyle derken de kadının hâline teaccüb etti. Allah te'âlâ onu imanı sebebiyle kurtarmıştı ve tufanı görmemişdi.</p>

    <p>Allah (c.c.), mü'min kullarını işte böyle himaye eder. Bazı ehl-i keşifden sıhhatle naklolunduğuna nazaran Bursa'daki Ulu Cami arsasının bu kadının evinin bulunduğu yer olduğu söylenmişdir.</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Yûnus ve Hûd Sûreleri Tefsîri, 104.s.)</p>

    <p>••••••••</p>

    <p class="c13">ÂYET-İ KERÎME</p>

    <p>Kim Allâh'a ve Resûl'e itâat ederse işte onlar, Allâh'ın kendilerine lûtuflarda bulunduğu peygamberler, sıddîklar, şehîdler ve sâlih kişilerle beraberdir. Bunlar ne güzel arkadaştır! (Nisâ s. 69)</p>

    <p> </p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>


17 NİSAN 2006
---

    <p class="c13">CUMA NAMAZI VE CEMAATİN ÖNEMİ</p>

    <p>Abdullâh b. Mes'ud (r.a.)'dan, Resûl-i Ekrem (s.a.v.)'in cemaatten geri kalan bir takım adamlar hakkında şöyle buyurduğu rivayet olunmuştur:</p>

    <p>"Gönlüm öyle istedi ki, halka (cemaate) namaz kıldırmasını birine emredeyim de, sonra kendim cemaatten geri kalan adamlar üzerine gidip evlerini yakayım." (Müslim rivayet etmiştir.) Resûlullâh (s.a.v.) buyurdu:</p>

    <p>"Bir takımları ya cemaati terk etmekten vazgeçerler, ya da Allâh (c.c.) kalpleri üzerine mühür basar da sonra gafillerden olurlar." (Müslim rivayet etmiştir.)</p>

    <p>Resûl-i Ekrem (s.a.v) buyurdu:</p>

    <p>"(Herkim) üç cumayı, ona ehemmiyet vermeyerek terkederse Allâh (c.c.) onun kalbini mühürler." (Ebû Dâvud ve Nesâî tahric etmişlerdir.) Resûlullâh (s.a.v.) buyurdu:</p>

    <p>"Kim ki, bir mazereti ve zarûreti olmaksızın cumayı terk ederse (zabta geçen kaydın) bilinmediği ve değiştirilmediği divanda (sicil defterinde) münafık yazılır."</p>

    <p>Hafsa (r.anha)'dan, Resûlullâh (s.a.v.) şöyle buyurdu, dediği rivayet edilmiştir: "Cuma namazına gitmek, rüştünü ispat eden herkese vaciptir."</p>

    <p class="c13">(İmam Zehebî (rh.a.), Büyük Günahlar, 207.s.)</p>

    <p>••••••••</p>

    <p class="c13">ÂYET-İ KERÎME</p>

    <p>"Ey îmân edenler! Cuma günü namaza çağırıldığı (ezan okunduğu) zaman, hemen Allâh'ı anmaya koşun ve alış verişi bırakın. Eğer siz gerçeği anlayan kimseler iseniz elbette bu, sizin için daha hayırlıdır.</p>

    <p>Namaz bitince yeryüzüne dağılın ve Allâh'ın lûtfundan isteyin, Allâh'ı çok zikredin, umulur ki kurtuluşa erersiniz. (Cuma s. 9-10)</p>

    <p> </p>


18 NİSAN 2006
---

    <p class="c13">CEMAATTEN KALMAYI MUBAH KILAN ÖZÜRLER</p>

    <p>1- Yağmur.</p>

    <p>2- Şiddetli soğuk.</p>

    <p>3- Tecâvüz korkusu.</p>

    <p>4- Şiddetli karanlık.</p>

    <p>5- Dar gelirli ve müşkül durumda olan borçlunun, borcunu ödemesi için hapiste bulunması.</p>

    <p>6- Körlük.</p>

    <p>7- Yürümeğe takati olmayan felçli.</p>

    <p>3- El ve ayağın kesikliği.</p>

    <p>9- Hastalık.</p>

    <p>10- Aksaklık (yani; kötürümlük ki, yürümekte güçlük çekmektir.)</p>

    <p>11- Yağmur dindikten sonraki çamur. (Şiddetli kar da buna girer.)</p>

    <p>12- İhtiyarlık.  (Yürümeğe kudreti yetmeyen veya güçlük çeken ihtiyar demektir.)</p>

    <p>13- Kolay kolay ele geçmeyen fakihin ilim sohbeti.</p>

    <p>14- Nefsinin çok arzu ettiği yemeğin hazırlanmış olması.</p>

    <p>15- Yolculuğa hazırlanmış olmak.</p>

    <p>16- Hastaya bakmak ki, yanından ayrılınca hastaya zarar erişecek olması</p>

    <p>17- Gündüz değil de, geceleyin şiddetli rüzgâr, fırtına olması.</p>

    <p>18- Abdesti bozma sıkıntısı bulunmaktır.</p>

    <p class="c13">(Mehmet Zihni Efendi, Nimet-i İslâm, 265.s.)</p>

    <p class="c13"> </p>

    <p class="c13">HADÎS-İ ŞERÎF</p>

    <p>"Gece kâim, gündüz sâim olan cemaate gelmezse cehenneme gider." (Tirmizî)</p>

    <p>"Beş vakit namazı cemaatle kılan, Sırat köprüsünü şimşek gibi geçer." (Taberanî)</p>


19 NİSAN 2006
---

    <p class="c13">RESÛLULLÂH (S.A.V.)'İ SEVMEK</p>

    <p>"Sünnetimi ihya eden kimse, muhakkak beni sevmiştir. Beni seven ise, cennette benimle beraberdir." (H. Şerîf, Tirmizî)</p>

    <p> Resûlullâh (s.a.v.) Efendimizi sevmek, O'nun hükmüne hiçbir itiraz etmeden ve kalbinde de muhalefete yer vermeden teslim olmaktır. Nitekim: "Rabbin hakkı için, onlar aralarında çekiştikleri şeylerde seni hakem yapıp sonra da verdiğin hükümden nefisleri hiç bir darlık duymadan tam bir teslimiyetle boyun eğmedikçe, iman etmiş olmazlar." (Nisa s. 65) Resûlullâh (s.a.v.) Efendimizin hükmüne ve hakemliğine karşı nefislerinde bir sıkıntı, bir darlık duymadan tam bir teslimiyetle boyun eğmeyenlerin imanları geçerli değildir. Çünkü Resûlullâh (s.a.v.) Efendimizin hükmü, Allâh'ın hükmüdür. Bu konuda Cenabı Hakk şöyle buyuruyor: "O hevadan (kendi nefsinden) söylemiyor." (Necm s. 3) Resûlullâh (s.a.v.) her hangi bir şeyi helal ve haram da edemez. O, Allâh'ın hüküm ve kararını tebliğ eder ve yürütür. O'nun hükmü ve kararı Allâh'ın hükmü ve kararıdır. "(Ey Resûlüm) Gerçekten sana biat edenler, ancak Allâh'a biat etmiş olurlar. Allâh'ın kuvvet ve kudreti, o biat edenlerin vefa ve sadakatlerinin üstündedir." (Fetih s. 10) Onlar verdikleri sözü Allâh'a vermiş olurlar ve sen de verdiğin sözü Allâh adına vermiş olursun.</p>

    <p>Resûlullâh (s.a.v.)'i sevmek, O (s.a.v.)'in tebliğ buyurduğu dinin yayılmasına ve şeriatının hükümran olmasına çalışmaktır, cihad etmektir. Bu cihad öncelikle nefsin ıslahıyla başlamalıdır. Bu uğurda cihad edenler, nefislerinde ibadetin büyük haz ve lezzetini bulurlar, bu uğurda zorluklara karşı dayanma güçleri artar. âhiret işlerini dünya işlerine tercih ederler. Karşılaştıkları zorluklar ve belalar karşısında elem değil zevk duyarlar. Aldıkları bu zevk dünyanın en güzel ve en zengin nimetlerinden alınamaz.</p>

    <p>Resûlullâh (s.a.v.)'i sevmek, O (s.a.v.)'in sünnetini sevip ve yaşamaktır. Sünnetinin yayılmasına bütün gayretiyle çalışmaktır. Bid'aya düşman ve yabancı olmaktır. Çünkü her bid'a sünnetin düşmanı ve onu yok eden tehlikeli ve büyük bir zehirdir. Bid'aya hayranlık duyan, sünnete düşmandır. Sünnetin düşmanı ise, Allâh (c.c.) ve Resûlü (s.a.v.)'in düşmanıdır.</p>

    <p class="c13">(Mehmet Çağlayan, Ehl-i Sünnet İtikadı, 151.s.)</p>

    <p> </p>


20 NİSAN 2006
---

    <p class="c13">YER VE GÖKLERİN YARATILIŞI</p>

    <p>"Şüphesiz ki sizin Rabbiniz gökleri ve yeri altı günde yaratan ve sonra emri arş üzerinde hükümrân olan, her işi yerli yerinde tedbir ve idare edendir." (Yûnus s. 3)</p>

    <p>Fahr-i Râzî'nin beyânı veçhile bu âyette "altı gün" ile murad, mikdardır. Yani altı gün mikdarı bir zamanda halketti, demektir. Çünkü ma'rûf olan güneşin arz üzerinde bulunmasıyla hâsıl olacağından âlem halk olunmazdan evvel ve güneş olmadığından, ma'rûf olan günün bulunamayacağı cihetle "gün" tâbiri bu makamda mikdara mahmuldür. Allâh te'âlâ bu âlemi ân-ı vâhidde halketmeğe kâdir iken altı gün mikdarı bir zamanda halkettiğini beyân ile kendinin fâil-i muhtar olduğuna işaret buyurduğu gibi kullarına her umur ve ahvâlde teenni eylemelerini dahi işaret ve tavsiye buyurmuştur. Mikdarı beyânda "altı" adedini ihtiyarın hikmetini Allâh te'âlâ bilir.</p>

    <p>Tefsir-i Hâzîn'de beyân olunduğu veçhile tedbir, işlerin sonlarına nazar ederek her şeyin hal ü şânına muvafık ve maslahata mutabık iş yapmakdır.</p>

    <p>Cenâb-ı Hâlik te'âlâ hazretleri arzı cumartesi günü, dağları pazar günü, ağaçları pazartesi günü, mekruhları (sevilmeyen şeyleri) salı günü, nurları çarşamba günü yarattı ve hayvanları perşembe günü yaratıp yeryüzüne yaydı, Âdem'i de cuma günü ikindiden sonra yarattı. Cenab-ı Hakk'ın yaratma işi cuma günü ikindiden akşama kadar, son saatine kadar devam etti.</p>

    <p class="c13">(Hz. Mahmûd Sâmî Ramazanoğlu  (k.s.),</p>

    <p class="c13">Yûnus ve Hud Sûreleri Tefsiri, 8.s.)</p>

    <p>••••••••</p>

    <p>"O'nun izniyle denizde yüzüp gitmeleri için gemileri emrinize verdi, nehirleri de size musahhar kıldı." (İbrahim s. 32)</p>

    <p>"Denizde dağlar gibi akıp giden gemiler de O'nun (varlığının) delillerindendir." (Şûrâ s. 32)</p>


21 NİSAN 2006
---

    <p class="c13">CİHADI TERK ETMEK</p>

    <p>EI-Mesâbîh hadislerinden :</p>

    <p>"Kim, ilm-i nucûmdan (yıldızlar ilmi) bazı bilgiler elde ederse, sihirden bir şube almış olur." Bu gibi (sihir) ilimleri öğrenmekte hayır olmadığı gibi, bu konuları ihtiva eden felsefî ve diğer kitabları da elde tutmakta hayır yoktur, hatta bunlara bakmak bile caiz değildir.</p>

    <p>Allâh (c.c.) indinde kadrini bilmek istersen, Allâh (c.c.)'ün, seni hangi hususlarda kullandığına bak. Zira ameller, alâmetlerdir, haller kerametler, kerametler ise delîl, ilimler de vesilelerdir. Hadîs-i şerifte şöyle buyurulmuştur: "Îyne ile alış veriş yaptığınızda, öküzlerin kuyruklarını yakalayıp, ziraate razı olduğunuzda ve cihâdı terkettiğinizde Allâh (c.c.) size öyle bir zilleti musallat kılar ki, dîninize dönünceye kadar sizi ondan kurtarmaz."</p>

    <p>Îyne (alış-verişle ilgili bir tâbir olarak) birinin, diğerine bir eşyayı belli bir zamana kadar belli bir ücretle satması, sonra da satmış olduğu paradan daha azı ile onu satın almasıdır. Hadîs-i şerifte buna îyne denmesi, sahibine parası peşin geldiği içindir. Zira hâzır hal demektir. Müşteri onu, peşin para ile satmak için satın alır. Bu hadîs-i şerifte, cihâdı terkeden ziraatcileri kötüleme vardır.</p>

    <p>Böylece ziraatle uğraşıp, cihaddan yüz çeviren kişi zilleti hak etmiş olur. Dünyâyı imâr, kâfirler için esas, mü'minler için arızîdir. Çünkü müslümanlar dünyâyı âhirete bir vesile yaparlar, kâfirler ise bu basit (adî) hayatın maddî yönünü bilirler, âhiretten ise gafildirler.</p>

    <p>Peygamber (s.a.v.) Efendimiz şöyle buyurmuşlardır:</p>

    <p>"- Dünyâ mü'minin hapishanesi, kâfirin cennetidir."</p>

    <p>Yani mü'minler için âhirette Allâh (c.c.) o kadar ni'metler hazırlamıştır ki, dünyâsı âhirete nisbeten hapishane gibidir. Kâfirler için de o kadar azâb vardır ki, dünyâ adetâ onlar için cennet sayılmaktadır.</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Bakara Sûresi Tefsiri, 167.s.)</p>

    <p> </p>


22 NİSAN 2006
---

    <p class="c13">KANUNÎ SULTAN SÜLEYMAN HÂN'IN</p>

    <p class="c13">TERFİ İSTEYEN BÂLİ BEY'E CEVÂBI</p>

    <p>Mohaç Meydan muharebesinde, Macar ordusunu arkadan çevirerek onu tamamen mahv eden Semendire sancak beyi Gazi Bâli bey, kendinde mevcud olan ve sancak beylerinin alâmeti bulunan iki tuğ'un üçe çıkarılmasını rica ederek, pâdişâhtan bir tuğ daha istemiştir. Kânunî, Gazi Bâli beye şu cevâbı vermiştir:</p>

    <p>"Yadigarım ve Muhterem Lalam Gazi Bâli Bey!</p>

    <p>Berhudar olasın, yüzün ak olsun. Bizden bir tuğ dahî arzu eylemişsin. Henüz bir tuğ zamanı değildir. Sana Hazret-i Muhammed Mustafâ (s.a.v.) fetih tuğunu verdik. Bu ihsan üzerine iyilik olmaz. Bunun şükrünü bilip, yerine getiresin. Bilesin ki bey olmak iki kefeli terazidir. Bir kefesi cennet ve bir kefesi cehennemdir. Bir an adâletle hükmetmek, yetmiş yıllık ibâdetten efdaldir. Âhireti hatırdan çıkarmayasın. Serasker olduğun yerlerde ve hükmünün geçtiği mahallerde, zulüm ve düşmanlık etmekten şiddetle sakınasın. Âhirette bize hitâb olunursa, senin yakana yapışırım. "Ol vilâyetleri kılıcımla fetheyledim!" demeyesin. Memleket, Allâh te'âlâ hazretlerinindir. Sakınıp, nefsine gurur getirmeyesin. Fetholunan kalenin mal ve erzakını hep Beytülmâl için almışsın. Buna rızâ-yi hümâyunum yoktur. Beşte birini alıp, geri kalanını İslâm askerine dağıtasın. İslâm askerinin ihtiyarlarını baba, orta yaşlılarını kardeş ve gençlerini oğul bilesin. Babalara hürmet edesin, oğullara şefkat gösteresin. İslâm askerine hiçbir veçhile zorluk çektirmeyesin. Nimeti bol veresin. Eğer hazînen tükenirse buraya bildiresin ki, sana bir iki bin kese göndermekten aczim yoktur. Halkın fakirlerini, büyük vazifelerle rencide ettirmekten şiddetle kaçınasın ki, bizim halkımızı rahat görüp, küffar halkı imrensinler. Meyl ve muhabbetleri bizim tarafa olsun. Bir kimseyi hizmetinde kullandığın zaman da, sakın evvelki hâline îtimat etmeyesin. Çok kimseler vardır, elinde fırsat olmadığı zamanda zâhidlik ve iyilik yüzü gösterip, eline fırsat geçtiği zaman Firavun ve Nemrud olur. Ol kimseleri tecrübe edip göresin. Eğer evvelki hâli son hâline uygunsa hizmetinde kullanasın.</p>

    <p>İmdi, ey Gazi Bâli Bey! Sana dahî nasihatim odur ki;atın yürüğünü, kılıcın keskinini ve beyin bahadırını saklayasın. Allâh te'âlâ hazretleri yolunu açık ve kılıcını keskin eyleye ve seni küffâr-ı hâk-sâr üzerine mansur ve muzaffer eyleye..."</p>

    <p class="c13">(Yeni Rehber Ansiklopedisi, 11.c. 120.s.)</p>

    <p class="c13"> </p>

    <p class="c13"> </p>

    <p class="c13"> </p>


23 NİSAN 2006
---

    <p class="c13">CİNLERE İNANMAK FARZDIR</p>

    <p>İslam itikadında cinlerin varlığına da inanmak şarttır. Zira cinler hakkında ayet-i kerime ve hadisi şerifler vardır. Hatta Kur'an-ı kerimde bir surenin adı da Cin sûresidir. Cinlerin varlığını inkâr etmek, "Ben, cinlere inanmıyorum" demek, küfürdür.</p>

    <p>"Doğrusu biz bilmeyiz, o arzdaki kimselere bir fenalık mı istenmiştir, yoksa Rableri onlara bir iyilik mi dilemiştir? Doğrusu biz cinlerin içinde, mümin olanlar da var, içimizden bundan aşağı (kâfirler) olan da var. (Allâh'a iman etmezden önce) çeşit çeşit mezheplere ayrılmış idik." (Cin s. 10-11) Cinlerin ilk babalarının adı da Cann'dır. Bu adı Kur'an-ı kerim vermiştir: "Cin yaratığını da daha önce şiddetli ateşten yarattık." (Hicr s. 27) Peygamberimiz (s.a.v.) cinlere de peygamber olarak gönderilmiştir. Onların da insanlar gibi, kimileri iman etmiş, kimileri de O (s.a.v.)'i inkâr edip, O'na isyan etmişlerdir. Cinler de insanlar gibi, kimileri kibirlerinden ve haddi aşmalarından kâfir olmuş, kimileri de cehaletten kâfir kalmışdır.</p>

    <p>Cinlerin varlığına inanmak imanın gereklerindendir. Gerek yukarıdaki ayetler olsun, gerekse şu âyet-i kerime konuyu apaçık ispatlamaktadır: "Hatırla ki cinlerden bir grubu, Kur'an dinlemek üzere sana yollamıştık. Vakta ki, Kur'an'ın huzuruna vardılar (birbirlerine) susun dinleyin dediler. Sonra (Hz. Peygamber (s.a.v.) tarafından okunan Kur'an) bitirildiği vakit de (cinler Peygambere ve Kur'an'a iman getirerek) döndüler, (hem imana davet, hem de iman getirmeyenleri) korkutmak üzere kavimlerine gittiler. (Ahkâf s. 29)</p>

    <p>Şeytan denilen ve görülmeyen varlığa da inanmak şarttır. Zira Kur'an-ı hakîm, o şer kuvvetinin varlığını bir hikmet eseri olarak Hakk te'âlâ tarafından yaratıldığını ayan beyan zikretmektedir. Şeytanlar İblis denilen yaratığın zürriyetindendir. İblis de cin gurubundandır. Cenâb-ı Hakk: "Hani bir zamanlar meleklere: Adem'e secde edin, demiştik de onlar hemen secde etmişlerdi, ancak İblis değil, o cinlerden idi. Rabbin emri dışına çıktı" (Kehf s. 50) buyurmuştur.</p>

    <p>Melekleri, cinleri ve şeytanları gözlerimizle göremediğimiz için onların varlıklarını inkâr etmek asla doğru olmaz. Gözle görülmeyen her şeye yoktur demek büyük bir hatadır. Çünkü dün gözümüzle göremediğimiz pek çok şey, bu gün ilmi araştırma ve gelişmeler neticesinde görülmektedir. Bugün göremediğimiz birçok şey ise belki gelecekte görülecektir. Bazı şeyler de kıyamete kadar bize meçhul kalacaktır.        </p>

    <p class="c13">(Mehmet Çağlayan, Ehl-i Sünnet ve Akâidi, 118.s.)</p>

    <p> </p>

    <p class="c13"> </p>


24 NİSAN 2006
---

    <p class="c13">KUSS İBN-İ SÂİDE'NİN BELÎĞ HUTBESİ</p>

    <p>İyâd Kabîlesinin reisi, Dîn-i Îsevî'de muvahhid ve şâir Kuss  İbn-i Sâide Sûk-i Ukâz'da belîğ bir hutbe okumuş ve şuarâ ve buleğây-ı Arab da o cemâat arasında bulunmuştu. Hutbesinde Bi'set-i Nebeviyye'nin yakın olduğunu haber vermişti.</p>

    <p>Hutbesinin hulâsaten tercemesi:</p>

    <p>"Ey nâs! Geliniz, dinleyiniz. Belleyiniz, ibret alınız. Yaşayan ölür. Ölen fena bulur. Yağmur yağar, otlar biter, çocuklar doğar, analarının, babalarının yerini tutar. Sonra hepsi mahv olup gider. Vukuatın ardı arkası kesilmez. Hemen birbirini ta'kib eder.</p>

    <p>Dikkat edin, kulak tutun. Gökte haber var, yerde ibret alacak şeyler var. Yıldızlar yürür, denizler durur, gelen kalmaz, giden gelmez. Yemîn ederim, Allah'ın indinde bir Dîn vardır ki, şimdi bulunduğunuz Dînden (Îsevî Dîninden) daha sevgilidir. (Dîn-i İslâm'a işaret). Ve Allah'ın bir gelecek peygamberi vardır ki, gelmesi pek yakın oldu. Ve Onun gölgesi başınızın üstüne geldi. Ne mutlu o kimseye ki, O'na îmân edip de, O dahî ona hidâyet eyleye.. Vay o bedbaht'a ki, O'na isyân ve muhalefet eyleye.. Yazıklar olsun ömürlerini gaflet ile geçiren ümmetlere...</p>

    <p>Ey Cemâat-i İyâd! Hani âbâ ü ecdâd? Hani müzeyyen kâşâneler ve taştan haneler yapan Âd ve Semûd? Hani dünyâ varlığına mağrur olup ta kavmine hitaben (Ben sizin en büyük rabbinizim) diyen Fir'avn ile Nemrûd? Bu yer, onları değirmeninde öğüttü, toz etti. Kemikleri bile çürüyüp dağıldı. Evleri de yıkılıp ıssız kaldı. Yerlerini şimdi köpekler şenlendiriyor. Sakın Onlar gibi gaflet etmeyin. Onların yoluna gitmeyin. Her şey fânîdir. Ancak Cenâb-ı Hakk bâkîdir. Birdir, şeriki ve nazîri yoktur. Tapılacak ancak O'dur. Doğmamış ve doğurmamıştır. Bizden evvel gelip geçenlerde bize ibret olacak şey çoktur, ölüm ırmağının girecek yerleri vardır ama çıkacak yeri yoktur. Küçük büyük hep göçüp gidiyor, giden geri gelmiyor. Kat'î bilirim ki herkese olan bana da olacaktır."</p>

    <p>Hâtemü'n-Nebiyyîn (s.a.v.) Efendimiz orada hazır olup, Kuss İbn-i Sâide'nin sözünü dinliyordu. Bilâhare Kuss İbn-i Sâide vefat etmekle görüşmek nasîb olmadı. Hâtemü'n-Nebiyyîn (s.a.v.) Efendimiz Kuss İbn-i Sâide hakkında şöyle buyurdu:</p>

    <p>"Ümîd ederim ki Cenâb-ı Hakk Kuss İbn-i Sâide'yi ayrıca bir ümmet olarak ba's eyleye.."</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Musahabe 1, 33-34.s.)</p>

    <p> </p>

    <p class="c13"> </p>


25 NİSAN 2006
---

    <p class="c13">MÜ'MİNLERDEN BAŞKASINI SIRDAŞ EDİNMEYİN</p>

    <p>"Ey îman edenler! Kendilerinizden başkasını sırdaş edinmeyin. Onlar, size kötülük yapmakta hiç kusur etmezler, size sıkıntı verecek şeyleri arzu ederler. Şüphesiz, onların kin ve buğzları, ağızlarından taşmış, dışa vurmuştur. Göğüslerinde gizledikleri ise, daha büyüktür. Eğer düşünürseniz, biz size âyetlerimizi açıkladık" (Âl-i İmrân s. 118)</p>

    <p>Bil ki Allâh te'âlâ, mü'min ve kâfirlerin hallerini açıklayıp izah edince, bu âyette, mü'minleri kâfirlere karışmaktan sakındırmaya başlamıştır.</p>

    <p>Âlimler, Allâh te'âlânın, mü'minleri, kendileriyle içli dışlı olmaktan nehyetmiş olduğu kimselerin kimler olduğu hususunda ihtilâf edip şu görüşleri ileri sürmüşlerdir:</p>

    <p>Bunlar, yahudilerdir. Çünkü (Medine'li) müslümanlar, yahudilerle kendileri arasında süt kardeşliği ve çeşitli andlaşmalar bulunduğu için her ne kadar din konusunda kendilerine muhalefet etseler bile, geçim meselelerinde kendilerinin iyiliklerini isterler zannıyle, onlarla müşaverede bulunuyorlar ve onlara yakınlık duyuyorlardı. İşte bundan dolayı Cenâb-ı Hakk, bu âyetle onları bundan nehyetmiştir. Bu görüşü benimseyenlerin delili şudur:"Bütün bu âyetler, baştan sona kadar yahudilere hitap etmektedir. İşte bunun gibi, bu âyet de böyledir."</p>

    <p class="c13">(Fahrüddin er-Râzî, Tefsîr-i Kebir, 7.c. 22.s.)</p>

    <p class="c13"> </p>

    <p class="c13">ÂYET-İ KERÎME</p>

    <p>Ey inananlar! Yahudî ve hıristiyanları dost edinmeyin. Onlar birbirlerinin dostlarıdırlar. Sizden kim onları dost edinirse kuşkusuz o da onlardandır. Şüphesiz Allâh, zalimler topluluğunu doğruya iletmez. (Maide s. 51)</p>

    <p class="c13"> </p>


26 NİSAN 2006
---

    <p class="c13">OSMÂNLI'YI MÜKEMMEL VE MUHTEŞEM</p>

    <p class="c13">YAPAN NEDİR?</p>

    <p>Buraya kadar gözden geçirdiğimiz müelliflerin bahsettikleri fevkalâde emniyet ve âsâyiş yalnız İstanbul'a veyâhûd büyük şehirlere münhâsır zannedilmemelidir. Köyler ile Türkmen aşîretleri arasında da aynı ahlâk yüceliğinin hüküm sürmesi, aynı emniyeti aynı derecede te'min eden millî bir âmildir. İngiliz Müellif Charles Marc-Farlane "Constantinople et La Turquie" adıyla Fransızcaya tercüme edilen iki ciltlik eserinin 1829 Paris baskısının 1. cilt, 365. sahifesinde bizzat yaşadığı, bir Türkmen kulübesinde geçirdiği geceden şöyle söz eder: "Onları vahşîyâne görmeme rağmen, onlar bana çok nazik davrandılar, ilgi gösterdiler. Bize göre barbar olan bu Türkmenlerin kötü kulübesinde Avrupa'nın en güzel otelinde olduğu kadar emniyyet içinde bulunuyordum."</p>

    <p>A. Brayer isimli bir Fransız doktoru İstanbul'da yıllarca kalıp çok esâslı tedkîklerde bulunduktan sonra 1836'da Paris'te "Neuf Anneês â Constantinople" isimli iki ciltlik bir eser neşretmiştir. Bunun 1. cild, 196-197. sahifelerinde şu mâlûmatlar vardır:</p>

    <p>"Kur'an, dâima kardeşçe geçinilmesini tavsiyye etmekle, az yemeğe, kanâat düstûrunu koymakla, şarab vesâir sarhoşluk veren şeyler gibi insanı baştan çıkaran içkileri ve her türlü hava oyunlarını men'etmekle, kadınların evlerinde oturmalarını, sokağa çıktıklarında örtülere bürünerek çıkmalarını emretmekle cem'iyyet hayatı için meş'ûm bu temâyülleri mümkün olduğu kadar imhâ etmiştir. İşte bundan dolayı İstanbul'un en hareketli sokaklarıyla, en kalabalık mahalleleri gündüz az gürültülü olur ve güneş battıktan biraz sonra da derin bir ıssızlık içinde kalır. Tophâne'nin büyük meydânıyla emsâli yerlerde hangi tabakadan olursa olsun bir Müslümân Türk'ün diğer bir Müslümân Türk'e hiddetle bağırdığı nâdir görülür. Fakat küfrettiği, yakasına yapıştığı ve dayak attığı hiç görülmez.</p>

    <p>İhtiyâr bir Türk bir galeyânı birkaç atasözü ve Âyetle derhâl teskîn eder. Düello ve intihârın ne olduğu bilinmez. Avrupa'nın bazı başşehirlerinde birçok polis kuvveti cinâyetleri önleyemez ve cânîleri yakalayamaz. Bu âcizliğe mukâbil İstanbul'da polisin hemen hemen hiçbir işi yok gibidir."</p>

    <p class="c13">(İsmâil Hâmî Danişmend, Garb Membalarına Göre</p>

    <p class="c13">Eski Türk Seciyye ve Ahlâkı, İst. 1961, 12.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>


27 NİSAN 2006
---

    <p class="c13">İMÂM-I A'ZAM (R.A.) HAZRETLERİ,</p>

    <p class="c13">BU MERTEBEYE NASIL ULAŞMIŞLARDIR?</p>

    <p>Ebû Hanîfe (r.a.)'e "Bu mertebeye nasıl ulaştın? demişler de: "İfadede cimrilik etmedim, istifadeden de çekinmedim" diye cevâb vermişler.</p>

    <p>Mis'ar bin Kidam (r.a.) "Her kim, kendisiyle Allâh te'âlâ arasına Ebû Hanîfe'yi koyarsa korkmayacağını umarım" demiştir ve bu bâbda şu beyitleri söylemiştir: "Bana kıyâmet gününde Allâh'ın rızası için sayacağım hayırlar namına mahlûkatın en hayırlısı Resûlullâh (s.a.v.) Efendimizin dîni, ondan sonra Ebû Hanife'nin mezhebine itikâdım yeter."</p>

    <p>Resûlullâh (s.a.v.) Efendimizden rivayet olunmuştur ki:"Şüphesiz Âdem, benimle iftihâr etmiştir, ben de ümmetimden ismi Nu'man, künyesi Ebû Hanife olan bir zât ile iftihar edeceğim. O ümmetimin kandilidir." diye buyurmuşlardır. Yine Resûlullâh (s.a.v.) Efendimizden rivayet olunduğuna göre "Sâir Peygamberler benimle iftihâr edecekler, ben de  Ebû Hanîfe ile iftihâr edeceğim. Her kim onu severse beni sevmiş; kim ona buğz ederse bana buğz etmiş olur." buyurmuşlardır. Ebû'l Leys (r.h.)'in Mukaddimesi şerhi "Takdime"de de böyle denilmektedir. "Ez-Ziyâü'l-Ma'nevî" adlı eserde deniliyor ki "İbni'l Cevzî'nin bu hadîs hakkında "uydurmadır" demesi bir taassubdur. Çünkü bu hadîs, muhtelif yollardan rivâyet olunmuştur."</p>

    <p>"Et-Ta'lîm" adlı eserde "Cimrilik etmedim, istifâdeden de çekinmedim" sözünü İmâm-ı Ebû Yûsuf (r.a.)'in söylediği bildiriliyor. Sonra şöyle devam ediliyor: Ebû Hanîfe (r.a.)'e: "Bu ilme ne ile ulaştın?" denildiğinde: "İlme ancak çaba sarf etmekle ve şükürle nâil oldum. Bu fıkıh ve hikmeti anlayıp muvaffak oldukça "elhamdülillâh!" dedim ve ilmim arttı." diye cevâb vermişlerdir.</p>

    <p>Mis'ar bin Kidam (r.a.)'in "Korkmayacağını umarım" demesi, "O kimse, imâm, âlim ve sağlam itikâdlı bir müctehide uyduğu içindir. Her kim bir âlimi taklîd ederse Allâh'a sâlim olarak kavuşur" demektir.</p>

    <p class="c13">(İbn-i Âbidîn, Tercüme: Ahmed Dâvûdoğlu (r.h.), 1.c., 58.s.)</p>

    <p> </p>

    <p class="c13"> </p>

    <p class="c13"> </p>


28 NİSAN 2006
---

    <p class="c13"> </p>

    <p class="c13">PEYGAMBERİMİZ (S.A.V.)</p>

    <p class="c13">DİĞER PEYGAMBERLER (A.S.)'DAN ÜSTÜNDÜR</p>

    <p>Cenab-ı Hakk: "Allâh (geçmiş) peygamberler(in)den - And olsun ki; size kitab ve hikmet verdim. Sonra da size nezdinizdeki (O kitab ve hikmeti) tasdik eden bir peygamber gelmiştir. (Gelecektir.) Ona mutlaka iman ve ona herhalde yardım edeceksiniz diye - (And ve) misak aldığı zaman dedi ki:"İkrar ettiniz ve uhdenize bu ağır vecibemi alıp kabul eylediniz mi?" - Onlar (cevâben): "- İkrar ettik" dediler. (Allâh) dedi ki: "Öyle ise (birbirinize) ve ümmetlerinize karşı, şahit olun. Ben de sizinle beraber (bu ikrarınıza) şahitlik edenlerdenim." (Âl-i İmran s. 81)</p>

    <p>Ebu'l-Hasan el-Kâbisî der ki: Allâh (c.c.) Muhammed (s.a.v.)'e hiç kimseye hatta hiç bir peygambere vermediği paye ve üstünlükleri vermiştir. Bunu bilhassa bu âyet-i kerimede açıklamıştır. Müfessirler dediler ki: "Allâh (c.c.) vahy suretiyle onlardan ahd  ü misak almıştır. Gönderdiği bütün peygamberlere O (s.a.v.)'den bahsetmiş ve O (s.a.v.)'den sıfatlarını anlatmıştır. Onlardan, eğer O Peygambere (s.a.v.) yetişirlerse; muhakkak O (s.a.v.)'e iman edeceklerine dair söz almıştır. Bazılarına göre; Her peygamber durumu kendi kavmine anlatacak, onlar da kendilerinden sonra gelenlere izah edecekler."</p>

    <p>İmam Alî (k.v.) buyuruyor: "Adem (a.s.) zamanından beri göndermiş olduğu bütün peygamberlerden Muhammed (s.a.v.)'e yetiştikleri takdirde mutlaka O (s.a.v.)'e iman edeceklerine dair söz almıştır. Hem onlardan hem de kavimlerinden, O (s.a.v.)'e diri olarak eriştikleri takdirde mutlaka O (s.a.v.)'e iman edip yardım edeceklerine dair kati söz almıştır." Bu hususta daha bir çok âyet nazil olmuştur.</p>

    <p>"O peygamberler (var ya) biz onların kimine, kiminden üstün meziyetler verdik. Allâh onlardan biri ile söyleşmiş, birini de bir çok derecelerle yükseltmiştir." (Bakara s. 153)</p>

    <p>Müfessirlerden bazılarına göre: "Birini bir çok derecelerle yükselttik" kavlinden murad: Muhammed (s.a.v.)'dir. Çünkü O (s.a.v.);</p>

    <p>a - Her çeşit ırka, kırmızıya, siyaha, beyaza gönderilmiştir.</p>

    <p>b - Ganimetler O (s.a.v.)'e helâl kılınmıştır.</p>

    <p>c - Mübârek ellerinde bir çok mucizeler zahir olmuştur.</p>

    <p>d - Peygamberlere ne gibi fazilet ve meziyetler verilmiş ise, hepsi O (s.a.v.)'e de verilmiştir.</p>

    <p>Cenâb-ı Hakk bütün peygamberleri isimleri ile çağırırken O (s.a.v.)'i Ey Nebî, Ey Resûl diye çağırmıştır.</p>

    <p class="c13">(Kadı 'Iyaz (rh.a.), Şifâ-i Şerîf, 51-52.s.)</p>

    <p> </p>


29 NİSAN 2006
---

    <p class="c13">YAHUDÎLERİN İNCİL İLE KUR'ÂNI İNKÂR ETMESİ</p>

    <p>"Bir de onlara, "Allâh'ın indirdiğine imân ediniz" denildiği zaman, "Biz bize indirilen (Tevrat'a) inanırız" derler ve ondan başkasını inkâr ederler. Halbuki o (Kur'an) yanlarında bulunan (Tevrat'ı) tasdik edici bir gerçektir. De ki: Öyle ise daha önce, eğer îman edenler idiyseniz, niçin Allâh'ın peygamberlerini öldürdünüz?" (Bakara s. 91)</p>

    <p>Bil ki ayette bahsedilen davranış, yahudilerin çirkin fiillerinden biridir. "Onlara... denildiği zaman" sözü ile Cenâb-ı Hakk yahudileri kastetmektedir. "Allâh'ın indirdiğine imân ediniz"ifâdesinden murad, "Allâh'ın indirdiği bütün kitaplara imân ediniz"demektir. Bütün kitaplara imân etmenin gerekli olduğu görüşünde olanlar, bu âyeti delil getirerek, âyetteki "mâ" harfinin umûm ifâde eden "ellezî" manasında olduğunu söylemişler ve şöyle devam etmişlerdir: Çünkü Hakk te'âlâ onlara Allâh'ın indirdiği şeylere iman etmelerini emretmiştir. Onlar indirilenin bir kısmına inanıp bir kısmını inkâr edince de onları bu sebepten kınamıştır. Eğer "mâ" lâfzı umûm ifâde etmemiş olsaydı, bu kınama uygun olmazdı. Sonra Cenâb-ı Hakk onlardan kendilerine bunu emrettiği zaman, "Biz, bize indirilene inanırız." Yani sadece, "Tevrat'a ve Hz. Musa'nın şeriatını devam ettirmek için gelmiş olan diğer peygamberlerin kitabına inanıyoruz" dediklerini nakletmiş; yine onların, Tevrat'ın dışındaki kitabları yani İncil ve Kur'an'ı inkâr ettiklerini haber vermiştir. Bu hâdiseyi, onları kınamak maksadıyla zikretmiştir. Çünkü, indirilmiş olan kitabın Allâh katından olduğunu bilme imkânları olmadığı halde, onlara, "Allâh'ın indirdiği şeye iman ediniz" denilmesi caiz değildir.. Aksi halde böyle birşey teklif-i mâla yutak (güç yetirilemeyecek şeyi teklif etmek) olurdu. Deliller o kitabın Allâh (c.c.) katından olduğunu gösterince ona iman etmek vâcib olmuş, böylece de Allâh (c.c.)'ün indirdiği kitapların bir kısmına iman edip, bir kısmına inanmamanın bir tenakuz olduğu sabit olmuştur.</p>

    <p class="c13">(Fahrüddin er-Râzî, Tefsîr-i Kebir, 3.c., 221.s.)</p>

    <p class="c13"> </p>


30 NİSAN 2006
---

    <p class="c13">BELÂYA SABIR</p>

    <p>Büyükler demişlerdir ki: Kul, Allâh (c.c.)'den gelen bir musibete sabretmekle mükellefdir ve bu sabırdan ecir alır. Çünkü Allâh (c.c.)'den gelen bir şey ancak O'nun adl ü hikmetinin muktezâsıdır. Mü'min Allâh (c.c.)'den ancak hakkı kaza edeceğine îman ederek kazaya razı olur. Fakat başa gelen musibet zorba kimseler tarafından açıkça zulmedilmek maksadı ile gelmişse ona sabırla mükellef bulunmayıp mukabele etmeli, zulmü def' etmeğe, hakkını da te'min etmeğe çalışmalıdır. Bu hususda öldürülürse şehîd olur. Hadîs-i şerifte:</p>

    <p>"Malı uğrunda öldürülen şehiddir. Irzı uğrunda öldürülen şehiddir..." buyurulmuşdur. Ayrıca bilinmelidir ki gelen her belâ insandaki bir şeyi temizler.</p>

    <p>Peygamberimiz (s.a.v.) buyurmuştur ki:</p>

    <p>"Bana yapılan eza hiç bir nebiye yapılmadı."</p>

    <p>Hazret-i Hasan (r.a.) der ki: "Dedem Resûlullâh (s.a.v.)'den işitdim, şöyle buyurmuşlardı:</p>

    <p>- Oğulcuğum, kanaatdan ayrılma, insanların en zengini olursun. Farzlarını eda et, insanların en âbidi olursun. Oğulcuğum, cennetde bir ağaç vardır, ismi "Şeceretü'l-belvâ"dır. Kıyamet gününde ehl-i belâ getirilirler, onlar için ne divan kurulur, ne mîzan dikilir. Ve ecir onların üzerine yağmur gibi yağdırılır.</p>

    <p>Sonra Resûlullâh (s.a.v.): "Ancak sabır edenlerin ecirleri noksansız ve hesabsız olarak verilir." (Zümer s. 10) âyet-i celîlesini okudular."</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Bakara Sûresi Tefsiri, 215.s.)</p>

    <p> </p>

    <p class="c13">HADÎS-İ ŞERÎF</p>

    <p>Allâh te'âlâ buyurdu ki: "Bedenine, evladına veya malına bir musibet gelen, sabr-ı cemille karşılarsa, kıyamette ona hesap sormaya hayâ ederim." (Hâkim)</p>


01 MAYIS 2006
---

    <p class="c13">ÇOCUĞA NE ZAMAN NAMAZ EMREDİLİR?</p>

    <p>Ebû Dâvud Sünen'inde Resûl-i Ekrem (s.a.v.) 'in şöyle buyurduğunu rivayet etmiştir:</p>

    <p>"Yedi yaşına geldiğinde çocuğa namazla emredin, on yaşına bastığında (namaz kılmazsa) onu dövün". Başka bir rivayette: "Yedi yaşındaki çocuklarınıza namazı emredin. (Namaz kılmazlarsa) dövün. Yataklarını ayırın."</p>

    <p>Ebû Süleyman el-Hattabî (rh.a.): Bu hadis-i şerif çocuk rüşdüne erdiğinde namaz kılmazsa daha ağır bir şekilde cezalandırılmasının gereğine işaret etmektedir diyor. İmam Şafiî (r.a.)'in ashabından biri; Buluğa erdikten sonra namazını kasden terkeden delikanlının öldürülmesinin gereğine bu hadis-i şerifle delil göstererek diyor ki: Buluğa ermeyen bir çocuk (namazı terkettiğinden dolayı) dövülmeye müstahak olunca, rüşdünü isbattan sonra dövmekten daha ağır bir cezayı hak eder. Dövmekten sonra öldürmekten daha ağır bir ceza da yoktur."</p>

    <p>Âlimler namaz kılmayanın (Şer'î cezası)nın ne olacağı husûsunda ihtilaf etmişlerdir. Mâlik (r.a.), Şafiî (r.a.) ve İmam Ahmed (r.a.):"Namaz kılmayanın boynu kılıçla vurulur" demişlerdir.</p>

    <p>Meşrû mazereti olmadan namazı terk edenin küfründe de müçtehitler ve fakihler değişik görüşlere sahiptirler:</p>

    <p>İbrahim en-Nehaî (r.a.), Eyyûb es-Sahtiyanî (r.a.), Abdullâh el-Mübarek, Ahmed b. Hanbel ve İshak b. Rahûya (r.a.e.) küfrüne kaail olmuşlar ve Peygamber (s.a.v.) Efendimizin şu hadisini delil göstermişlerdir:"Bizimle kâfirler arasında olan ahit namazdır, namazı terk eden küfretmiştir." Yine Resûl-i Ekrem (s.a.v.)'in şu hadisi ile de delil getirmişlerdir. "Kişi ile küfür arasında namazın terki vardır."(Namaz kişi ile küfür arasında bir seddir.)</p>

    <p class="c13">(İmam Zehebî (rh.a.), Büyük Günahlar, 26.s.)</p>

    <p> </p>


02 MAYIS 2006
---

    <p class="c13">KÖTÜLÜĞE BİLE İYİLİKLE MUKÂBELE ETMEK</p>

    <p>Enes (r.a.): "Peygamber (s.a.v.)'le birlikte idim. Üstünde yünden yapılmış kaba ve sert bir cübbe vardı. Bir bedevî gelip cübbesini öylesine çekti ki, mübârek boynu tahriş oldu.</p>

    <p>Sonra Bedevî ona:</p>

    <p>- Haydi şu iki deveme, yanında bulunan ganîmet mallarından mal yüklet! Sen kendin ve babanın malından yükletmiyorsun ya! Bunun karşısında Resûlullâh (s.a.v.) sükût buyurdu. Biraz sonra bedevî'ye sordu:</p>

    <p>- Şimdi söyle bakalım bana yaptığın bu kötülüğüne kısas yapılacak mı?</p>

    <p>- Hayır!</p>

    <p>- Niçin?</p>

    <p>- Çünkü sen, kötülüğe kötülükle mukabele etmezsin de ondan.</p>

    <p>Resûlullâh (s.a.v.) (bu söz karşısında) sadece güldü ve bir deveye arpa diğerine de hurma yüklenmesini emretti."</p>

    <p>Âişe (r.anhâ) dedi ki: Allâh'ın Resûlü (s.a.v.)'in, Allâh'ın emirleri veyâ yasakları çiğnenmedikçe kendisine yapılan haksızlığa mukabele ettiğini asla görmedim.</p>

    <p class="c13">(Kadı 'Iyaz (rh.a.), Şifâ-i Şerif, 105.s.)</p>

    <p>••••••••</p>

    <p>Abdullâh b. Amr b. Âs (r.a.) buyurmuşlardır ki: Evet, Vallâhi Resûlullâh (s.a.v.), Kur'an'daki bâzı sıfatlarıyla Tevrat'ta tavsif buyurulmuştur ki, bu muhakkaktır; (ve şöyledir:) Ey azîz Peygamber! Şübhesiz biz seni (Hakka) şâhid, (mü'minlere) beşîr, (münkirlere) nezîr, âcizlere koruyucu olarak gönderdik. Sen, elbette benim kulum ve Peygamberimsin!. Sana ben "Mütevekkil" adını verdim. Bu Peygamber, kötü huylu, katı kalbli, çarşılarda çağırgan değildir. O, kötülüğe kötülükle mukabele etmez, belki onu afvile, mağfiretle karşılar. Allâh (şirke) sapan kavm (-i Arab)ı bu Peygamber (in irşâdiy) le "Lâ ilâhe illa'llâh" diyerek (kıble-yi tevhîde) doğrultmadıkça onun rûhunu kabzetmeyecektir. Allâh (c.c.), kör gözleri, sağır kulakları, kapalı gönülleri bu (kelime)nin (sehhar te'sîriy)le açacaktır.</p>

    <p class="c13">(H. Şerîf, Tecrid-i Sarîh)</p>

    <p> </p>

    <p> </p>


03 MAYIS 2006
---

    <p class="c13">İSTİHÂRE NAMAZI</p>

    <p>Şöyle ki: Hakkında bir şeyin hayırlı olup olmadığına dâir ma'nevi bir işârete nâil olmak isteyen kimse yatacağı zaman iki rek'at namaz kılar, ilk rek'atinde Kâfirûn sûresini, ikinci rek'atında da İhlâs sûresini okur, nihâyetinde de istihâre duâsını okur, sonra da abdestli olarak kıbleye yönelerek yatar, rüyâda beyaz veyâ yeşil görülmesi, hayra; siyah veyâ kırmızı görülmesi de şerre delâlet eder. Bu veçhile istihâre namazının yedi gece yapılması ve kalbe ilk lâhik olana bakılması da bir Hadîs-i şerîf ile beyân buyurulmuştur.</p>

    <p class="c13">İSTİHÂRE DUÂSI</p>

    <p>Allâhümme innî estehîruke bi-'ilmike ve estakdirüke bi-kudretike ve es'elüke min fazlıkel'azîm, fe inneke takdiru ve lâ-akdirü ve ta'lemü ve lâ-a'lemü ve ente 'allâmül'güyûb, allâhümme, in künte ta'lemü enne hâze'l-emre hayrün lî fî-dînî, me'âşî ve 'âkibeti emrî ve 'acili emrî ve âcilihi fa'kdürhü lî ve yessirhu lî sümme bârik fîhi lî. Ve in-künte ta'lemü enne hâze'l-emre şerrün lî fî dînî ve me'âşî ve 'âkıbeti emrî ve 'acili emrî ve'acilhi fa'srüfhü 'annî va'srifnî 'anhü fa'kdir liye'l-hayra haysü kâne sümme ardinî bihi veyüsemmâ hâcetehu.</p>

    <p class="c13">NAZAR DUÂSI</p>

    <p>Bi-smi'llâhi'r-rahmâni'r-rahîm</p>

    <p>Allâhümma'hrusnâ bi-'aynike'lletî lâ-tenâmu, ve'hfaznâ bi-ra'fetike'lletî lâ-terâmu, ve'rhamnâ bi-kudretike 'aleynâ fe-lâ-tühlik ve ente sikatünâ ve recâunâ, yâ erhame'r râhimîne ve yâ ekreme'l-ekremîne. "Allâhümme, yâ mukallibe'l-kulûb, sebbit kulûbenâ 'alâ dînike ve tâ'atike." "Allâhümme'c'al fî kalbî nûran ve fî basarî nûran ve fî sem'î nûran ve 'an yemînî nûran ve 'an yesârî nûran ve fevkî nûran ve tahtî nûran ve emâmî nûran ve halfî nûran ve'c'al lî nûran." (Buhârî)</p>

    <p>El-hamdü li'llâhi'llezî tevâda'a küllü şey'in li 'azametihi ve'l-hamdü li'llâhi'llezî zelle küllü şey'in li 'izzetihi, ve'l-hamdü li'llâhi'llezî hada'a küllü şey'in li mülkihi, ve'l-hamdü li'llâhi'llezî istesleme küllü şey'in li kudretihi.</p>

    <p> </p>


04 MAYIS 2006
---

    <p class="c13">HZ. MUHAMMED (S.A.V.)'İN HAVFİ</p>

    <p class="c13">(ALLÂH'TAN KORKMASI), İTÂATİ VE İBÂDETİ</p>

    <p>Resûlullâh (s.a.v.) şöyle buyuruyorlar: "Şüphesiz sizin görmediklerinizi ben görüyorum. Duymadıklarınızı da duyuyorum. Gök çatırdadı. Nasıl çatırdamasın ki, dört parmaklık boş yer yoktur! Melekler alınlarını koymuş (hepsi birden) secde etmektedirler. Vallâhi eğer benim bildiğimi bilseydiniz, az güler, çok ağlardınız! Yataklarda kadınlarla zevk yapmazdınız! Yollara düşüp avazınız çıktığı kadar yüksek sesle Allâh'a yalvarırdınız." (Tirmizî)</p>

    <p>Muğîre (r.a.)'den rivayet edilen Hadisde ise şöyle geçmektedir: "Resûlullâh (s.a.v.) (Mübarek) ayakları şişinceye kadar namaz kıldı." (Buhârî)</p>

    <p>- Senin gelmiş geçmiş tüm günahların afvedildiği halde neden bu kadar kendine zahmet veriyorsun! denildiğinde: "Ben Allâh'ın en çok şükreden kulu olmayayım mı?" diye karşılık verdi.</p>

    <p>"Resûlullâh (s.a.v.)'in ameli, devamlı idi. Onun yapabildiğini hanginiz yapabilir? Allâh Resûlü devamlı hüzünlü ve düşünceli idi. O'nun rahatı yoktu (hiç)!" (Tirmizî) "Bazen öylesine oruç tutardı ki, bir daha orucunu açmayacağını zannederdik. Bazen de iftar ederdi ve biz oruç tutmadığını (Nafile oruç) sanırdık." (Buhârî)</p>

    <p>Ali (r.a.)'den: Resûlullâh (s.a.v.)'den takip ettiği usûlü sordum; şöyle buyurdular: "Marifet sermayem, akıl dinimin aslı, sevgi temelim, iştiyak merkebim, zikrullâh yoldaşım, güvenç bitmeyen hazinem, hüzün arkadaşım, ilim silâhım, sabır elbisem, rıza ganimetim, acz iftiharım, zühd sanatım, yakîn gücüm, sadakat şefi'im, itaat hasbim (yetindiğim şey), cihad ahlâkım'dır. Göz aydınlığıma gelince (o da) şüphe yok ki namazdır!"</p>

    <p>Diğer bir Hadiste ise: "Semere-i Füadım onun zikrindedir. Kederim ümmetim içindir. İştiyakımsa Rabbim (azze ve celle) edir!" şeklinde varit olmuştur.</p>

    <p class="c13">(Kadı 'Iyaz (rh.a.), Şifâ-i Şerîf, 145-146.s.)</p>

    <p> </p>


05 MAYIS 2006
---

    <p class="c13">YALAN, GIYBET VE ABDEST</p>

    <p>Yalan söyledikten ve gıybet ettikten sonra abdest almanın mendup olması, bunlar mânevî necaset oldukları içindir. Bundan dolayıdır ki yalancıdan fena bir koku yayılır, bu kokudan melek uzaklaşır. Nitekim Hadîs-i şerifte böyle varit olmuştur. Keza Peygamber (s.a.v.), pis kokan bir rüzgârı, "Bu rüzgâr, insanları ve mü'minleri gıybet edenlerin kokusudur" diye izah buyurmuştur. Biz buna alıştığımız ve burunlarımız bu koku ile dolduğu için duymayız. Nitekim dabakların bulunduğu yerde sâkin olanlar dabakhane kokusunu duymazlar.</p>

    <p>Kahkaha ile gülmek, namaz içinde bir cinayet sayıldığı ve abdesti bozduğu için, namaz dışında da noksanlık sayılmış, bundan dolayı kahkaha ile gülünce abdest almak müstehap olmuştur.</p>

    <p>Deve eti yedikten sonra abdest almanın mendup olması;ulemadan bazılarının mezhebine göre, bu abdest vacip olduğu içindir. Ulemanın hilâfından çıkmak için abdest almak, menduptur, sözüne bu da dahildir. Hadislerde abdestin günahlara keffaret olacağı bildirildiği için, her günah işledikçe abdest almak mendup görülmüştür.</p>

    <p class="c13">(İbn-i Âbidîn, 1.c. 111.s.)</p>

    <p>Resûlullâh (s.a.v.) buyurdular ki: "Kim bir müslüman(ı gıybet ve şerefini payimal etmek) sebebiyle tek lokma dahi yese, Allâh (c.c.) ona mutlaka onun mislini cehennemden tattıracaktır. Kime de müslüman bir kimse(ye yaptığı iftira, gıybet gibi bir) sebeple (mükafaat olarak) bir elbise giydirilirse, Allâh te'âlâ hazretleri mutlaka, onun bir mislini cehennemde ona giydirecektir. Kim de (malı, makamı olan büyüklerden) bir adam sebebiyle bir makam elde eder (orada salah ve takva sahibi bilinerek para ve makama konmak için riyâkarlıklara girer)se Allâh te'âlâ hazretleri Kıyamet günü onu mürdîler makamına oturtarak (rezil eder ve mürdîlere münasib azabla azablandırır.)"   (Ebû Davud)</p>

    <p> </p>

    <p> </p>


06 MAYIS 2006
---

    <p class="c13">KUR'AN-I KERİM HER DERDE ŞİFÂDIR</p>

    <p>"Biz Kur'an'ı mü'minlere şifa ve rahmet olsun diye indirdik" (İsra s. 82) buyuruluyor.</p>

    <p>Kur'an'ın insan bedeni üzerinde fiziki tesiri, yani şifa özelliği bulunup bulunmadığı hususunda müslüman olmayan ve Arapça bilmeyen değişik yaşta kadın ve erkek gönüllü insanlar seçilmiş ve bir istatistik yapılmıştır. Seçilen bu insanlara, bir yıl boyunca Kur'an'ın orjinal metni değişik seslerden dinletilerek etkisi gözlenmiş ve sonuçta, Kur'an'ı dinleyenlerden %97'sindeki gerilimler (stres) bariz bir şekilde azalmıştır. Bu gerilim azaltıcı tesir, fizyolojik aksi tesirlerin otonom sinir sistemine yansımasıyla meydana gelmiştir. Araştırmanın diğer bir özelliği de, Kur'an'ın insan bedeni üzerindeki gerilim azaltıcı tesirin, kemmiyet ve keyfiyet açısından ölçülebilir bir şekilde ortaya konmasıdır. Dolayısıyla bilimsel araştırmalar ve istatistikler de göstermiştir ki, Kur'an'ın insan üzerindeki stresi kaldırdığı kesinleşmiştir. Stresin ise; başta tansiyon yüksekliği olmak üzere, ülser, baş ağrıları ve cilt hastalıkları gibi nice hastalığın ana kaynağı olduğu bilinmektedir. Bu itibarla Kur'an gerçekten şifa ve rahmettir.</p>

    <p>Kur'an'ı İngilizceye çeviren Rodwil: "Kur'an-ı okudukça, O'nun bizi etkilediğini ve hayrete düşürdüğünü, nihayet bize üstünlüğünü teslim ettirdiğini ve önünde secdeye kapandırdığını görüyoruz. Kur'an temas ettiği konular ve gittiği maksatlar itibariyle üslûbu temiz, yüksek ve hayret vericidir. Belagat bakımından ise en yüksek şahikadadır" derken, Alman filozoflardan Jacob Reisig de:</p>

    <p>"Biraz Arapça öğrenen bazı kimseler, Kur'an ile istihzaya kalkışıyor. Fakat bunlar Kur'an'ın tesirli, fasih ve inananları elektrikleyen okunuşunu dinlemiş olsalar, Hz. Peygamber (s.a.v.)'in ashabına anlatırken kullandığı akıllara hayret verici lisanı duysalar, Allâh (c.c.)'ün huzûrunda secdeye kapanırlar ve hepsi de " Ya Resûlallâh! Bizim elimizden tut ve bizi senin ümmetine dahil olmak şerefinden mahrum etme" derlerdi" ifadesinde buluyor.</p>

    <p class="c13">(M. Turan, Tarih Anekdotları, 98.s.)</p>

    <p> </p>

    <p> </p>

    <p> </p>


07 MAYIS 2006
---

    <p class="c13">SULTAN 4. MURAD HÂN</p>

    <p>Dördüncü Murâd Hân, Arapça ve batı dillerine hâkim olup her türlü memleket meselesine vâkıftı. İlmi ve ilim adamlarını çok sever, fırsat buldukça ilim meclislerine gider, onları teşvik ederdi. Evliya Çelebi ve Kâtib Çelebi gibi âlimler, teşvik ettiği kimseler arasında idi. Kur'ân-ı kerîm okumayı ve ibâdetlerini hiç ihmâl etmezdi. Dedesi Yavuz Sultan Selim Hân gibi o da Hırka-i Saadet dâiresinde Kur'ân-ı kerîm okurdu.</p>

    <p>Ömrünü devlete hizmet ve Allâh te'âlânın emir ve yasaklarına itaatle geçiren bu Türk Hakanı, Ehl-i sünnet düşmanı Acemlerin pek çok iftiralarına mâruz kaldı. Bunlar kendilerinde bulunan zilletleri bu büyük pâdişâha da bulaştırmaya kalkıştılar. İnsanlara zulüm ettiğini ve içki içtiğini söylediler. Halbuki devrin kaynaklarında Murâd Hânın içki içtiğine dâir en küçük bir bilgi yoktur. Birçok tarihçinin Kanunî sonrası en büyük Osmanlı pâdişâhı olarak kabul ettikleri Dördüncü Murâd Hân, hep dedesi Yavuz Sultan Selim Hân'a benzemeye çalışırdı. Birçok vasıfları onunla uyuşurdu. Fakat Yavuz'un sahip olduğu kıymetli devlet adamlarına ve tecrübeye mâlik değildi. Tahta geçtiğinde hazine bomboştu. Vefatında ise, on beş milyon altın olup, gümüş paranın haddi hesabı belli değildi. Avrupa baştanbaşa istihbarat ağı ile örülmüştü. Avrupalıların en gizli sırları, Osmanlı Sarayına gününde ulaşıyor ve ona göre vaziyet alınıyordu.</p>

    <p>Sipâhîlerden, zorbalıkla ele geçirdikleri evkâf idaresini ve diğer hükümet hizmetlerini aldı. Sipahileri intizam ve itaat altına alarak, bunların ve bir takım bozguncuların toplandığı yerler olan kahvehaneleri kapatarak asayişi temin etti. Yeniçerilik tahsisatının şuna buna yemlik olması sûistimâlini kaldırarak, yeniçeriliği ıslâh etti. Vefatında içte ve dışta huzurlu ve îtibârlı bir devlet bıraktı.</p>

    <p>Sultan Murâd Hanın cesareti, her türlü zorluğa tahammülü, keskin zekâsı, hünerleri, askerî dehâsı, atıcılık, binicilik, silâhşörlükteki başarısı, askerleri ve tebeası tarafından çok takdir ediliyordu. İki yüz okkalık gürzleri kolayca kaldırır, hızla giden iki atın birinden diğerine atlar, attığı ok, tüfek mermisinden uzağa düşerdi. Devrinin bütün silâhlarını en iyi şekilde kullanırdı. Bağdat'ı fethedince, İmâm-ı A'zam (r.a.) ve Abdülkâdir-i Geylânî (k.s.) hazretlerinin türbelerinin tamirini yaptırdı. Kâbe-i Muazzamayı su basması üzerine; Ankaralı Mehmed ile Rıdvan Ağayı Kâbe-i muazzamayı tamirle vazifelendirdi.</p>

    <p class="c13">(Yeni Rehber Ansiklopedisi 13.c. 381.s.)</p>

    <p> </p>

    <p> </p>


08 MAYIS 2006
---

    <p class="c13">HALÎFENİN YERİNE BİRİNİ HALÎFE BIRAKMASI CÂİZDİR VE MÜSLÜMANLARIN HALÎFE TA'YİN ETMELERİ VACİBDİR</p>

    <p>Sâlim (r.a.) Abdullâh İbn-i Ömer (r.a.)'dan haber verdi, şöyle demiş: "Hafsa (r.anhâ)'nın yanına girdim de (bana) "Biliyor musun, baban halîfe bırakmıyor." dedi. (Ben de) "O bunu yapacak değildir." dedim. (Hafsa (r.a.) ise) "Muhakkak yapar" dedi. Bunun üzerine O'nunla (babamla) konuşmağa yemin ettim ve sustum. Hattâ sabahleyin eve gittim, ama O'nunla (babamla) konuşmadım. Sağ elimde bir dağ taşıyor gibiydim. Nihâyet dönerek yanına girdim. Bana insanların hâlini sordu. Ben de kendisine haber verdim, sonra O'na: "Ben halkın bir söz söylediklerini işittim de onu sana söylemeye yemin ettim. Diyorlar ki: Sen, kendine halîfe bırakmayacakmışsın. Gerçekten senin bir deve çobanın veya koyun çobanın olsa da onları bırakarak sana gelse, çobanın kaybettiğine kâil olurdun. İnsanlara riayet ise daha çetindir" dedim. Benim sözüm ona muvâfık geldi ve bir müddet başını indirdi. Sonra onu bana kaldırarak şunları söyledi: "Muhakkak Allâh azze ve celle dînini koruyacaktır. Ben kendime halîfe bırakmamış olsam, Resûlullâh (s.a.v.) de halîfe bırakmamıştır. Halîfe bırakmış olsam, Ebû Bekir halîfe bırakmıştır." İbn-i Ömer (r.a.) demiş ki: Vallâhi, babam, Resûlullâh (s.a.v.) ile Ebû Bekir (r.a.)'i anmaktan başka bir şey yapmadı. Anladım ki Resûlullâh (s.a.v.)'i bir kimse ile değişecek değil ve kendine halife bırakacak değildir."</p>

    <p>Bu Hadîs-i şerîfi, Buhârî (r.h.) "Ahkâm" bahsinde tahrîc etmiştir. Bu Hadîs-i şerîften çıkarılan hükümlerden bazıları şunlardır:   1. Yerine halîfe bırakmak sûreti ile hilâfet câiz olduğu gibi, Müslümanların ileri gelenlerinin (yani şûranın) seçmesiyle de (câiz) olur. 2. Halîfe, kendinden sonra hilâfet vazîfesini birkaç kişi arasında (şûraya da) bırakabilir. Nitekim Hz. Ömer (r.a.) öyle yapmışlardır. 3. Müslümanların halîfe ta'yin etmesi, şer'an vâcibdir. Bu husûsta ulemânın ittifâkı (icmâsı) vardır. 4. Peygamber (s.a.v.) Efendimizin bir kimseyi halîfe bırakmadıklarına dâir icmâ-ı ümmet vardır. Gerçi bu hususta bazı i'tiraz edenler olmuşsa da, bunlar icmâın karşısında dikiş tutturamamışlardır.</p>

    <p class="c13">(Sahîh-i Müslim Tercüme ve Şerhi,</p>

    <p class="c13">Ahmed Davudoğlu (r.h.), 8.c. 680.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>


09 MAYIS 2006
---

    <p class="c13">MATEMATİKTE BAŞKAN KABUL EDİLEN MÜSLÜMAN ÂLİM MACRİTÎ</p>

    <p>İsmi, Mesleme bin Ahmed bin Kasım bin Abdullâh el Macriti olup, künyesi Ebu'l Kasım'dır. 950 (H.338) senesinde, şimdi İspanya'nın başşehri olan Madrid'de doğdu. 1007 (H.397) senesinde Kurtuba'da vefat etti. Endülüs'te yetişen âlimlerin en meşhûrlarındandır.</p>

    <p>Ebu'l Kasım Macriti, fen ilimlerinin her dalında söz sahibiydi. Astronomi, yıldız ve gezegenlerin hareketleri ile ilgili çok geniş ve esaslı bilgiye sahipti. Batlamyus'un (M.85-167) gök haritası üzerine ilk defa talikatta bulunan (notlar düşen) ve astronomik cetvellerdeki yanlışlıkları düzeltme yolunda faaliyet gösteren bir âlim olarak Avrupa'da tanındı.</p>

    <p>Macriti, kimya ilmiyle de meşgul oldu ve bu alanda Rutbetü'l-Hakim ve Gayetü'l-Hakim adlarında iki eser yazdı. Bu eserler; o devirde doğu ve batı bilim çevrelerinde tek müracaat kaynağı oldu. Macriti Cabir bin Hayyam ve Razi'den sonra üçüncü sırada yer alan bir kimya üstadı idi. Kimyanın hurafelerden, sihir ve tılsımat gibi şeylerden ayıklanıp başlı başına bir ilim haline gelmesini sağladı.</p>

    <p>Ebu'l-Kasım Mesleme bin Ahmed Macrîtî, birara çalışmalarını matematik sahası üzerinde teksif etti. Özellikle sayılar teorisi ve oklid geometrisi üzerinde çalışarak eserler yazdı. Macriti'nin hesab hakkındaki eseri o devrin bütün ilim çevrelerinde el kitabı olarak kullanıldı.</p>

    <p>Macriti, ayrıca biyoloji, zooloji ve ekoloji dallarında da ilmi çalışmalarda bulundu. İnsanlar arasında olduğu gibi hayvanlar arasında da gruplaşma ve başkanlık temayülü olduğunu, her bir hayvan grubunun adeta bir toplum teşkil ettiğini, anlaşma için belli dilleri ve farklı özellikleri bulunduğunu, bu sistemin kâinatta son derece muntazam ve ahenkli bir şekilde mevcut olduğunu söyledi. Günümüzde modern biyoloji ve zooloji bunu ispatlamaktadır.</p>

    <p>Macriti, Batı İslâm dünyasında, fen ilimleri dalında rönesansın ilk temsilcisi olarak değerlendirilmektedir. O, hayatını İslâmiyete, ilim yoluyla hizmet etmeye vakfetmiş, seçkin bilim adamlarındandı.</p>

    <p class="c13">(İslam ve İlim, 159.s.)</p>


10 MAYIS 2006
---

    <p class="c13">SİLSİLE-İ ÂLİYYENİN YİRMİALTINCI POSTNİŞİNİ</p>

    <p class="c13">SEYYİD NUR MUHAMMED BEDÂYÛNÎ (K.S.)</p>

    <p>Evliyanın büyüklerindendir. İnsanları Hakk'a davet eden, doğru yolu gösterip hakîkî saadete kavuşturan ve kendilerine Silsile-i âliyye denilen büyük âlim ve velîlerin yirmialtıncısıdır. Hindistan'ın Berillî şehrine yakın Bedâyûn şehrindendir. Doğum târihi bilinmemekte olup, 1722 (H.1135) senesinde Delhi'de vefat etti. Türbesi Nizâmüddîn-i Evliyâ'nın türbesinin batısında olup ziyâretgâhtır.</p>

    <p>Seyyid Nur Muhammed Bedâyûnî hazretleri, ilmini ve feyzini İmâm-ı Rabbanî (k.s.) hazretlerinin torunu, büyük âlim ve mürşid-i kâmil Muhammed Seyfeddîn-i Fârûkî (k.s.)'dan aldı. Şüpheli şeylerden ve haramlardan sakınma hususunda gayreti son dereceye ulaşmıştı. Yiyeceği ekmeğin ununu helâlden tedârik eder, hamurunu kendi yoğurup, pişirir ve açlık ağır bastıkça azar azar yerdi.</p>

    <p>Sünnet-i seniyyeye uymakta, edeb ve âdetlerde de Peygamber (s.a.v.) Efendimize tâbi olmakta büyük bir dikkat gösterirdi. Peygamberimiz (s.a.v.)'in hayâtını ve yüksek ahlâkını anlatan kitaptan devamlı yanında bulundurur, bunları okuyup, hâllerinde ve işlerinde Resûlullâh (s.a.v.)'e uymaya çalışırdı. Dünyâya düşkün olanlarla görüşmekten çok sakınırdı. Günde yalnız bir defa yemek yerdi. Kazançları ve yemekleri şüpheli olanların yemeğini asla yemezdi.</p>

    <p>Evliyanın büyüklerinden ve Seyyid Nur Muhammed Bedâyûnî hazretlerinin önde gelen talebesi Mazhar-ı Cân-ı Canan hazretleri ondan bahsederken, gözleri yaşla dolar ve talebelerine şöyle derdi:</p>

    <p>"Sizler Seyyid Nur Muhammed Bedâyûnî hazretlerine yetişemediniz, onu görmediniz. Şayet görseydiniz, îmânınız tazelenir ve Allâh te'âlâ ne büyük kudret sahibidir ki, böyle mübarek bir zât yaratmış derdiniz. Onun keşfi son derece kuvvetliydi.</p>

    <p>Başkalarının baş gözüyle göremediklerini kalp gözüyle görür ve anlardı. Hayâtı baştan sona fazîlet ve kerametlerle doludur."</p>

    <p class="c13">(Yeni Rehber Ansiklopedisi, 17.c., 369.s.)</p>

    <p> </p>


11 MAYIS 2006
---

    <p class="c13">NAMAZDA HUŞÛ DUYMAK</p>

    <p>Cenâb-ı Hakk'ın "ve innehâ lekebîratün.." âyetinden Murad-ı İlahî şudur: O namaz huşû etmeyen kimselere çok ağır gelir; çünkü bu kimse namazı kıldığında, herhangi bir sevaba; onu terkettiğinde de herhangi bir cezaya inanmadığı için, bu durumda namaz kılmak ona çok güç gelir. Netice olarak diyebiliriz ki, mülhid, namaz kılmada herhangi bir faydanın bulunduğuna inanmadığından namaz kılmak ona ağır gelir. Çünkü fayda bulunmayan herhangi bir şeyle iştiğal etmek, kişinin tabiatına zor gelir. Ama muvahhide gelince, namaz kılmada çok büyük faydaların bulunduğuna; onu kılmamada en büyük zararların bulunduğuna inandığı için namaz ona güç gelmez. Zira namaz kılmada sevabın, ebedî kalıcı nimetleri elde etmenin ve elîm azâbdan kurtulmanın bulunduğuna inanır. Allâh (c.c.)'ün:</p>

    <p>"Ki onlar, Rablerine kavuşacaklarını bilirler" âyetine bakmaz mısın? Yani onlar, Allâh'ın sevabını elde eder ve cezasından halas olurlar. Bunun misali, hasta olan kimseye, şu acı şeyi ye! denildiğinde, o, onda kendisi için şifa bulunduğuna inanırsa, bu ona çok kolay olur. Eğer buna inanmazsa, bu ilacı almak ona çok zor gelir.</p>

    <p>Hz. Peygamber (s.a.v.)'in sözü de işte buna hamledilir. "Gözümün aydınlığı ve sürûru da namazda bulunmaktadır." Nesâî'nin Nisâ sûresi 81. âyetindeki namazı bu şekilde nitelendirmesi, zikretmiş olduğumuz görüşler sebebiyledir, yoksa o namazın ona ağır gelmemesi sebebiyle değil. Hz. Peygamber (s.a.v.), ayakları şişinceye kadar namaz kılardı. Huşû demek tezellül ve çok mütevâzî olma (huzû') demektir.</p>

    <p class="c13">(Fahrüddin er-Râzî (rh.a.), Tefsir-i Kebir, 2.c. 486.s.)</p>

    <p> </p>

    <p> </p>

    <p> </p>

    <p class="c13"> </p>


12 MAYIS 2006
---

    <p class="c13">237 YIL ÖNCE HAYALLERİN BİLE ULAŞAMAYACAĞI MUHTEŞEM OSMANLI</p>

    <p>18. asırda İngiltere'nin İstanbul sefîrliğinde bulunmuş Türk ve İslâm düşmanı Sir James Porter, Londra'da 1769'da neşredilen ve Fransızca "Observations sur la Religion, les Loix, Le Gurvernement et Les Moeurs des Turcs" isimli kitabın 2. cildinin 53. sahifesinde şu itiraflarda bulunmak zorunda kalmıştır:</p>

    <p>"Türkler, ister hırsızlığı insanlığa yakışmayacak menfûr bir hareket sayarak alçaklık ve şerefsizlik addetsinler; ister kanunun pek kahredici şiddetinden hakîkaten yılmış olsunlar, herhâlde şurası muhakkaktır ki, İstanbul'da Türkler tarafından işlenmiş yankesicilik, dolandırıcılık ve soygunculuk vak'aları yoktur. İnsan bu şehirde Bulgarlar'dan sakınmalıdır;çünkü onların ekserisi hîlekâr ve dolandırıcıdır. Bununla birlikte yani bütün bunlara rağmen, İstanbul'da huzur ve emniyyet içinde yaşamak ve evlerin kapılarını hemen her zaman ardına kadar açık bırakmak kabildir."</p>

    <p>19. asrın başlarında Türkiye'ye gelmiş ve memleketimizle ilgili çeşitli eserler neşreden Fransız A. L. Castellan'ın 1811'de "Lettres Sur Le Grece, L'Hellespont et Constontinople" adıyla neşredilen eserin 2. cild 22. sahifesinde o zamanki Türk Emniyyet ve Adliyesi'nin sür'ât ve şiddetini gösteren misallerin zikrinden sonra şu neticeye varır:</p>

    <p>"Bu şiddet misâllerinin cinayet vak'alarını gâyet nâdir bir hâle getirmek gibi büyük bir faidesi vardır. İstanbul'da gündüz olduğu gibi geceleyin de insan hiçbir düzenlenmiş taarruz korkusu olmadan dolaşabilir. Zâten ahâli bilhâssa evlerde hırsızlık vak'aları olmamasına büyük bir dikkatle itinâ gösterir; çünkü öyle bir vak'a cereyan eden sokağın bütün sâkinleri çalınan malın tazmîniyle mükelleftirler."</p>

    <p>Eski Türkiye'de evlerin kapıları her zaman ardına kadar açık bırakılabilir veyâ tahta bir mandalla tutturulurdu. Dükkânlar da aynı vaziyetteydi.</p>

    <p>Eski Türkiye'de ender vâki olan zâbıta vak'alarının sorumluları ve suçluları; Rumlar, Bulgarlar ve sonradan bozulan, azan devşirmelerdir.</p>

    <p class="c13">(İsmail Hâmî Dânişmend, Garb Membalarına Göre</p>

    <p class="c13">Eski Türk Seciyye ve Ahlâkı, İst: 1961, 11-16.s.)</p>

    <p> </p>


13 MAYIS 2006
---

    <p class="c13">HİDAYETE ERDİRMEK VE SAPTIRMAK</p>

    <p>Cenâb-ı Hakk Peygamber (s.a.v.)'e hitaben şöyle buyurmuştur: "Muhakkak ki sen her sevdiğin (istediğin) kimseyi hidâyete erdiremezsin." (Kasas s. 56) Eğer hidâyet doğru yolu göstermek mânâsına olsaydı onun Peygamber (s.a.v.) Efendimizden nefyedilmesi doğru olmazdı, zira o, sevdiğine de sevmediğine de doğru yolu göstermiş, hidâyeti açıklamıştır. Yine Cenâb-ı Hakk, "Dilediğini saptırır, dilediğine de hidâyet verir." (Fatır s. 8) buyurmaktadır. Eğer hidâyetin mânâsı doğru yolu açıklamaktan ibaret olsaydı âyette zikredilen şıklar (dilediğine sapıklık, dilediğine hidâyet) tahakkuk edemezdi. Çünkü yüce Allâh (c.c.)'ün doğru yolu açıklaması herkes için vâriddir. Saptırmak terimine gelince, o da (Mu'tezilenin iddia ettiği gibi) kula "sapık" demekten ibaret olsaydı (âyette zikredildiği üzere) ilâhî irâde ile değil, kulun iradesiyle kayıtlanmış olurdu, çünkü bu anlayışa göre sapıklık kulun kasıd ve irâdesine bağlı olmaktadır. Hidâyet bazan Peygamber (s.a.v.)'e nisbet olunur, bu, onun hidâyete vesile olması ve ona da'vet etmesi münasebetiyledir. Nitekim şânı yüce Allâh (c.c.)'ün şu âyetinde buyruldu ki: "Muhakkak ki sen doğru bir yola rehberlik ediyorsun." (Şûrâ s. 52) Buradaki hidâyetten (rehberlik) maksad açıklamak ve da'vet etmektir. Hidâyet bazan, hidâyet bulmaya sebeb teşkil ettiği için Kur'an'a da nisbet edilir, şu âyet-i kerimede olduğu gibi: "Muhakkak ki bu Kur'ân en doğruya iletir (hidâyet eder)." (İsrâ s. 9)</p>

    <p>Saptırmak (ıdlâl) da, kul sapıklığı ihtiyar ettiği takdirde Allâh te'âlânın onu kulda meydana getirmesi bakımından Cenâb-ı Hakk'a nisbet edildiği gibi, sapıklığa sebeb olma ve ona da'vet etme münasebetiyle şeytana da nisbet edilmiştir. Nitekim yüce Allâh (c.c.), (şeytanın sözlerini nakil meyanında) şöyle buyurmuştur: "Onları (Allâh'ın kullarını) mutlaka saptıracağım, onları behemehal olmayacak kuruntulara boğacağım." (Nisa s. 119) Saptırmak, dalâlete sebebiyet verdikleri için putlara da nisbet edilmiştir. Yüce Allâh İbrâhîm (a.s.)'dan haber vererek şöyle buyurmuştur: "Rabbim! Onlar (putlar) insanlardan birçoklarını yoldan saptırdılar." (İbrahim s. 36) Şu muhakkaktır ki; bir fiil aynı ma'nâda hem Allâh te'âlâya, hem de başkasına nisbet edilemez.     <b>(Nureddin Es-Sabunî, Maturidiyye Akaidi, 163.s.)</b></p>


14 MAYIS 2006
---

    <p class="c13">ALLÂH RESÛLÜ (S.A.V.) NEYİ HOŞGÖRÜRDÜ</p>

    <p>Müşrikler Resûl-i Ekrem (s.a.v.) Efendimizi Uhud harbinde yaraladılar. Ve mübarek dişini kırdılar ve mübarek yüzünü al kana boyadılar. Ashâb-ı kiram (r.a.e.)'e bu hal pek ağır geldi. Hazreti Ömer (r.a.) dedi ki:</p>

    <p>"-Yâ Resûlallâh (s.a.v.)! Anam babam sana feda olsun. Nuh Peygamber kavmine beddua ile buyurdu. Eğer sen dahi bize beddua etseydin cümlemiz helak olurduk."</p>

    <p>Resûlullah (s.a.v.) Efendimiz de:</p>

    <p>"Kavmimi mağfiret eyle" yahud,</p>

    <p>"Ya Rabb, benim kavmimi sen mağfiret eyle ve sen hidâyet eyle. Zira onlar bilmezler." diye dua etti. Peygamberimiz (s.a.v.) Efendimiz Hazretleri'nin sabrı ve afvı derece-i kemâlde idi.</p>

    <p>Gerçi Hendek harbinde Resûl-i Ekrem (s.a.v.) Efendimiz küffâra beddua edip "Bizi meşgul edip salât-ı vüstâdan; ikindi namazından alakoydular. Allâh te'âlâ hazretleri kabirlerini ve evlerini ateşle doldursun" buyurdular.</p>

    <p>Küffar ile muharebede son derece şiddetle devam ve iştigallerinden ikindi namazlarını geçirip bâ'de'l-gurûb (güneş batımından sonra) kaza etmişlerdi. Namaz, îmândan sonra pek mühim bir ibâdet olduğundan terki asla caiz olamaz. Peygamberimiz (s.a.v.) Uhud harbinde yüzüne erişen yara ve ezâya tahammül eylediler fakat namazına ve "din yüzüne" erişen ezaya tahammül etmediler. Çünkü namaza tecâvüzlerinden Hakk te'âlâ ve tekaddes hazretlerinin hukukunu tercih eylediler. Nitekim Hakk sübhanehu ve te'âlâ hazretleri de dîn-i İslâma eza ve ihanet kasdeden küffâra karşı şiddet ve ğılzat (sert muamele) edilmesini emir buyurmuşlardır.</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Musahabe 3, 214-215.s.)</p>

    <p class="c13"> </p>


15 MAYIS 2006
---

    <p class="c13">EZAN VE İKÂMET</p>

    <p>Namaz vakitleri, Cenâb-ı Hakk'ın ilâhî nimeti olan namaz için, zahiren sebep ve îcâb-ı gaybîsi için de alâmet olduğu gibi, ezan dahi vakitlere alâmet olmuştur. Ezan bildiri ve uyarıdır. Vakitlerin uyarılığı havas denilen müstesna kullar içindir. Ezanın uyarılığı umum insanlar içindir. (Müslime lâyık olan vakit ile uyanmaktır. Ezan, gaflette bulunan herkesi uyarır.)</p>

    <p>Ezan lügatte i'lâmdır. Şeriat dilinde ise, ezan malûm kelime ve cümlelerden ibaret olan i'lâmdır. Ezan kelimesi, selâm ve kelâm gibi isimlerdendir. Ezan, okuyarak vakti bildirmektir. Okuyana müezzin denir.</p>

    <p>Ezan okumanın fazileti, birçok hadîsle sabittir:</p>

    <p>"Müezzinin sesini işiten (varlık âleminde) her ne varsa, cin, insan ve her şey, mutlaka Kıyamet günü onun lehine şahadette bulunacaktır."</p>

    <p>"Müezzin için, kendisiyle beraber namaz kılan kimsenin elde ettiği sevabın bir misli vardır." (Nesâî)</p>

    <p>"Kıyamet günü müezzinler insanların en uzun boyunlusudurlar." buyurulmuştur. (Müslim)</p>

    <p>İmamet, müezzinlikten efdal, keza ikâmet de ezan okumaktan efdaldır. Hz. Ömer (r.a.)'in: "Eğer, halîfe olmasaydım müezzinlik ederdim." demeleri müezzinliğin imametten üstünlüğünü, gerektirmez. Çünkü bundan maksat imamete bunu da ilâve etmek demektir ki, Hilâfet meşgalesinin çokluğu olmasa ezanı da okurdum anlamında olmakla, imamlıkla müezzinliğin bir kimse üzerinde bulunmasının efdaliyeti ifâde edilmiştir.</p>

    <p>Ezanın Arapça olması ve aklı başında olanın okuması da sıhhatinin şartındandır. Bununla beraber:</p>

    <p>a- Müezzinin sâlih olması,</p>

    <p>b- Namaz vakitlerini iyi bilir olması,</p>

    <p>c- Abdestli ve namaz hususunda halkın ahvaline vakıf,</p>

    <p>d- Cemaatten geri kalanlara sözünü geçirmeğe kadir,</p>

    <p>e- Sesi güzel olması,</p>

    <p>f- Yüksekçe bir yerde kıbleye karşı durup okuması da müezzinin mükemmeliyet şartlarındandır.</p>

    <p class="c13"> (Nimet-i İslâm, 170-174.s.)</p>

    <p> </p>

    <p> </p>


16 MAYIS 2006
---

    <p class="c13">HZ. PEYGAMBER (S.A.V.) ÜMMETİNİN KURTULUŞUNA VESİLEDİR</p>

    <p>Mî'râc-ı Nebevî (s.a.v.)'de Allah te'âlâ:</p>

    <p>- Ey Habibim! Her mahbûb habîbine geldiğinde bir hediye ile gelir. Huzuruma hangi şeyle geldin? Resûlullâh -sallallahu aleyhi ve sellem- Efendimiz şöyle buyurdular:</p>

    <p>- Ya Rabbi, iki şey ile geldim ki, senin hazinen bunlardan hâlîdir. Allah te'âlâ (bildiği halde):</p>

    <p>- O iki şey nedir? dedi. Resûlullah (s.a.v) Efendimiz cevaben:</p>

    <p>- Birisi noksan ibâdet diğeri ümmetin isyanı. Allah te'âlâ ve tekaddes hazretleri buyurdu ki:</p>

    <p>- Habîbim sen huzuruma acz ve i'tîrâf ile geldin, o halde sana misli misline ecir verdim ve ümmetinin isyanını affetmekle gufrana tebdîl ettim. Bu ma'nâda Allah te'âlâ şöyle buyurdu:</p>

    <p>"İşte bunların kötülüklerini Allah hasenata tebdîl eder." (Furkan s. 70)</p>

    <p>Sonra Allah -azze ve celle- şöyle dedi:</p>

    <p>- Ya Muhammed (s.a.v.) sağ tarafına bak! Baktı ki büyük dalgalı bir deniz içinde bir ada, o adada bir ağaç ve o ağacın üzerinde gagasında bir parça toprak tezek bulunan bir kuş gördü.</p>

    <p>Allah te'âlâ bunu izah ederek şöyle buyurdu:</p>

    <p>- Ya Muhammed (s.a.v.)! Bu deniz rahmetim, bu ağaç ve ada, dünya ve onun bahçeleri, kuş insan, tezek de insanların ma'siyetidir. Bu azıcık tezek engin denizi bulandırabilir mi? Rahmet denizi bir dalgalandı mı o günde zerresi yok olur gider. Sen Şefîu'l-müznibînsin, ben de Erhamû'r-râhiminim.</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Musahabe 3, 44-45.s.)</p>

    <p> </p>

    <p> </p>


17 MAYIS 2006
---

    <p class="c13">KUR'ÂN TEFSÎRİ ÜÇ KISIMDIR</p>

    <p>Birincisi: Cenâb-ı Hakk'ın mahluklarından hiç kimseye bildirip öğretmemiş olduğu ilimdir. Bu da Allâh (c.c.)'ün zatının künhüne, ilâhî esmâsının ve sıfatlarına dâir mukaddes kitabımızın ihtiva ettiği sırlardır ki, bu mevzûda konuşup fikir ileri sürmek, açıklama yapmaya yeltenmek kimse için câiz değildir.</p>

    <p>İkincisi: Cenâb-ı Hakk'ın Kur'an-ı kerîmden ancak Peygamber (s.a.v.) Efendimize (ki O (s.a.v.) peygamberlerin en âlimi ve ârifidir) bildirip öğretmiş olduğu sırlardır ki, bu sırların ancak (s.a.v.) Efendimize tahsis olunması (sadece O (s.a.v.)'e bildirilmesi, bilgisinin sırf ona has olması dolayısiyle) bu mevzûda da ondan yâhud onun izin verdiği ehl-i irfandan başkasının bunlar hakkında konuşması doğru olamaz. Bâzı âlimler, sûrelerin başındaki harfler bu kısımdandır, demişlerdir.</p>

    <p>Üçüncüsü: Kur'an-ı kerîmi indirmiş olan Yüce Rabbimizin o kadri büyük kitabında ortaya koyduğu şerefli ilimler ve bilgilerdir, açık ve gizli manalardır ki, onları Peygamber (s.a.v.)'ine öğretmiş, ümmetine öğretmesi için de ona izin ve ruhsat vermiştir.</p>

    <p>İşte bu üçüncü kısım da iki bölüme ayrılır:</p>

    <p>Birinci bölüm: Bahs ve beyanı behemehal işitmeye bağlı olan ilimlerdir: Esbab-ı nüzul, nâsih ve mensuh, kıraat, lügat, kısas-u ümem (geçmiş milletlerin tarihi), haberler ve buna benzer şeyler.</p>

    <p>İkinci kısım: Aklını çalıştırarak, lâfızlardan çıkartarak elde edilebilen bilgilerdir. Bu da ikiye ayrılır. Biri: Câiz olup olmadığı önceki âlimlerle, sonrakiler arasında ihtilaflı olan şeylerdir. Bu da müteşâbih olan âyetlerin te'vilidir. Diğeri: Bütün âlimler arasında üzerinde ittifak edilmiş, oy birliğine varılmış olan mevzulardır. Kur'an-ı kerîmden temel hükümlerin ve fürûa ait ahkâmın çıkarılması, i'raba ait ahkâmın istinbatıdır. Bunda ümmetin icmâı mün'akid olmuştur. Çünkü zikredilen hükümler kıyaslar üzerine mebnidir. Belagat fenleri, öğüt verici sözler, hikmetler, işaretler dahi öyle olup ehliyet erbabı için bunları Kur'an'dan anlayıp çıkartmak imkânsız değildir.</p>

    <p class="c13">(İmâm Zehebî (rh.a.), Büyük Günâhlar, Ekbölüm, 257.s.)</p>

    <p> </p>

    <p> </p>


18 MAYIS 2006
---

    <p class="c13">RESÛL-İ EKREM (S.A.V.)'İN MUHTEREM EBEVEYNİ -1</p>

    <p>Muhterem babaları hazreti Abdullâh, haseb ve nesebce Kureyş'in en temiz soyuna mensûbdur. Buhârî, Resûl-i Ekrem (s.a.v.)'in atalarını, İbrâhîm (a.s.)'a kadar çıkarır. İbrâhîm Halîl (a.s.), Kâ'be'nin ilk bânisi olduğundan, Resûl-i Ekrem (s.a.v.)'e kadar, bütün İbrâhîm (a.s.) evlâdı, Kâ'be'ye hizmet edegelmişlerdir. Bu cihetle, Resûl-i Ekrem (s.a.v.)'in yüce ecdâdının bütün hayatları, kemâl derecede mazbûttur. Hepsi de şeref ve fazîlet sâhibi kimselerdir. Muhterem vâlideleri hazret-i Âmine bint-i Vehb'dir ki pederleri Vehb, Benî Zühre'nin reîsidir. Vehb, kızının tahsîl ve terbiyesine pek ziyâde ihtimâm gösterdiğinden hazret-i Âmine, Kureyş kızlarının en yükseği addolunurdu. Tevbe sûresi 128'deki "enfüsiküm" kavl-i şerîfi, şâz olan bir kırâatte "enfesiküm" okunmuş ve ma'nâsı da, "Ey insanlar! Sizin en güzel ve temiz soyunuzdan, size en necîb bir Peygamber geldi." olmuştur.</p>

    <p>Buhârî'nin rivâyetine göre, Resûl-i Ekrem (s.a.v.), Kendileri de Huneyn gazâsında İslâm ordusunun bozulduğu sırada Nübüvvet ve Risâlet kuvvetinin Kendilerine bahşettiği yüksek bir irâde ve mehâbetle münhezim bir orduya hitâb ederek "Ben, Allâh'ın Peygamberiyim, bunda yalan yoktur! Ben, Abdulmuttalib'in torunuyum, soyumda yalancı yoktur!" buyurmuşlardır ve bozulan ordunun kuvve-i ma'neviyyesini iâde etmişlerdir.</p>

    <p>Ebû Leheb'in Dürre diye ma'rûf kızı Sebîa (r.a.), Resûl-i Ekrem (s.a.v.)'e "-Yâ Resûlallâh! Halk, bana "Ey cehennem odununun kızı!" diye hitâb ediyor." diye şikâyet etmişti. Resûl-i Ekrem (s.a.v.) de şiddetli bir gadabla kalkıp: "Bazı kimselerin benim nesebimle uğraşmaya ne hakkı vardır? Kim ki benim nesebimle uğraşırsa, emîn olunuz ki o kimse, bana ezâ verir. Kim ki bana ezâ eder; o kimse, Allâh te'âlâya ezâ verir." buyurmuşlardır.</p>

    <p>Âbâ-i ecdâd-ı Muhammed (s.a.v.) müşrik olmadıklarının temiz olduklarının bir delîli de, Resûl-i Ekrem (s.a.v.)'in: "Ben, mütemâdiyen temiz babaların sülbünden, temiz anaların rahmine naklolunageldim." diye buyurmuş olmalarıdır. Tevbe sûresi 28'de: "Şübhesiz ki müşrikler, necîsdir." diye tavsîf edilmiştir. Şübhesiz ki tahâret ile necâset; îmân ile şirk; mü'min ile müşrik tezâd teşkîl eder. Resûl-i Ekrem (s.a.v.)'in yüce ecdâdından her birisi temizdir ve onların müşrik olmadıklarını kabûl etmek vâcibdir.</p>

    <p class="c13">(Sahîh-i Buhârî Muhtasarı Tecrîd-i Sarîh, 4.c., 543-551.s.)</p>

    <p> </p>

    <p> </p>

    <p> </p>


19 MAYIS 2006
---

    <p class="c13">RESÛL-İ EKREM (S.A.V.)'İN MUHTEREM EBEVEYNİ -2</p>

    <p>Hâtem-i Enbiyâ (s.a.v.) Efendimizin peder-i âlîleri Abdullâh ibn-i Muttalib ile vâlideleri Âmine bint-i Vehb (r.a.) hazretlerinin cennet ehli olduklarına (aslâ cehennem ehli olmadıklarına) dâir birçok allâme, muhakkik, tefsîr ve hadîs ulamâsınca pekçok eser yazılmıştır. Bu eserlerde beyân edildiği üzere: "Resûl-i Ekrem (s.a.v.)'in vâlideyni, cennet ehlindendir. Çünkü onlara hiçbir Nebî (a.s.)'ın da'veti ulaşmamıştır ve Resûl-i Ekrem (s.a.v.)'in vâlideyninin irtihâlleri de Nebî (s.a.v.)'in bi'setinden (Nebî olarak seçilip gönderilmesinden) çok önce olduğu târihen sabittir. Kendilerine herhangi bir Nebî (a.s.)'ın da'veti ulaşmadan ölenlere azâb olunmayacağı nasslarla (âyet ve hadîslerle) sâbittir.</p>

    <p>Şerâfüddîn-i Münâvî'ye: "-Nebî (s.a.v.)'in babası cehennemde midir?" diye sorulduğunda Münâvî, şiddetle haykırarak, "-Nebî (s.a.v.)'in babası, Fetret devrinde vefât etmiştir. Fetret devrinde vefât edenlere İsrâ sûresi 15. âyette: "Biz, bir peygamber göndermedikçe kimseye azâb edecek değiliz." diye buyuruluyor." diyerek cevâb vermiştir. Cessâs Ebû Bekr-i Râzî, Ahkâmü'l-Kur'ân'ında bu âyetin ma'nâsı "Cenâb-ı Hakk, peygamber lisâniyle, kendi varlığına ve birliğine delîl koymadıkça azâb etmez." demektir, denilir.</p>

    <p>Nasîrüddîn ibn-i Münîr-i Mâlikî de diyor ki: "Cenâb-ı Hakk, Resûl-i Ekrem (s.a.v.)'in muhterem ebeveynini diriltmiş ve onları îmânla şereflendirmiş ve Habîbi (s.a.v.)'in kalblerini de ebeveyninin îmânlarından dolayı sürûrla doldurmuştur."</p>

    <p>Resûl-i Ekrem (s.a.v.)'in Allâh te'âlâ tarafından "Âlemlere rahmet olarak gönderdiği" beyân edilirken, Risâlet ve Nübüvvet Nûrunun Güneşi (s.a.v.), henüz doğmadan O Yüce Parlak Nûru, mübârek ve muhterem sînesinde taşıyan bir ana ve babayı, Evlâdları (s.a.v.)'in O Yüce Nûru'ndan mahrûm farz etmek hem edebe, hem de mantıka uygun düşmez. Resûl-i Ekrem (s.a.v.)'in muhterem vâlideyni işte O Yüce Nûr'un da'vetine erişmeden ve Muhterem Oğulları (s.a.v.)'in Nübüvvetini görmeden irtihâl etmişlerdir.</p>

    <p class="c13">(Sahîh-i Buhârî Muhtasarı Tecrîd-i Sarîh, 4.c., 539-551.s.)</p>

    <p> </p>

    <p> </p>

    <p> </p>


20 MAYIS 2006
---

    <p class="c13">RESÛL-İ EKREM (S.A.V.)'İN MUHTEREM EBEVEYNİ -3</p>

    <p>Allâh te'âlâ, Resûl-i Ekrem (s.a.v.)'in anne ve babalarını tekrar diriltmiş ve bu muhterem anne ve baba, Azîz Oğullarının Nübüvvet ve Risâleti'ni kabûlle O (s.a.v.)'e îmân etmişlerdir. Bu görüş, birçok Hadîs hâfızının delîllendirdikleri bir yoldur. İbn-i Şâhin, Hâfız Ebû Bekir, Hatîb-i Bağdâdî, Süheylî, Kurtubî, Muhibb-i Taberî, Allâme Nasîrüddîn İbn-i Münîr ve daha bu tabakadan pekçok Hadîs ehli bu yolda delîl getirmişlerdir.</p>

    <p>İbn-i Şâhin'in Nâsih ve Mensûh'unda, Hatîb-i Bağdadî'nin Sâbık ve Lâhik'ında, Dârekutnî ve İbn-i Asâkir'in Garâib'inde tahrîclerine göre, Hz. Âişe (r.anhâ) şöyle demiştir: "Haccetü'l-Vedâ'da Resûlullâh (s.a.v.), bizimle birlikte haccettiler. Sonra Hacun kabristanına uğradılar. Resûlullâh (s.a.v.), hazîn ve gamlı olarak ağlıyordu. Orada uzunca bir zamân kaldıktan sonra benim yanıma geldiler. Bu def'a ferâhlanmış ve mütebessimdiler. Ben, hâllerinde gördüğüm bu bâriz değişikliğin sebebini sorduğumda: "-Annemin kabrine gittim. Cenâb-ı Hakk'tan annemi hayâta döndürmesini diledim. Kabûl buyurup annemi diriltti ve bana îmân ettikten sonra ebedî hâline redd ve iâde buyurdu." diye cevâb verdiler."</p>

    <p>Ehl-i hadîsden, râvîler arasında hâlleri meçhûl iki kişi bulunduğu için bu hadîsi zaîf kabûl edenler olmuş ise de, bu husûsta Süheylî'nin cevâbı şudur: "Allâh (c.c.) her şeye kâdirdir. O'nun rahmeti, hiçbir şekilde âciz ve noksan değildir. O'nun rahmet deryâsının en ziyâde döküldüğü mübârek mansıb ise Resûlullâh (s.a.v.)'in mübârek kalbleridir." demiştir.</p>

    <p>Kurtubî der ki: "Resûl-i Ekrem (s.a.v.)'in annelerinin ihyâlarını beyân eden hadîsde herhangi bir zaîflik yoktur. Çünkü bunun delîli, ihyânın Vedâ haccında vukûa gelmesi ve Hz. Âişe (r.anhâ)'nın rivâyet etmesidir. Peygamber (s.a.v.) Efendimizin ebveyni cennet ehlidir ve diriltilip, (s.a.v.) Efendimize îmân etmeleri de O (s.a.v.)'in ümmetinden olma şerefini kazanmaları içindir. Sonra ebeveynini diriltip îmân etmeleri de aklen ve şer'an mümkündür. Kur'ân'da, Katîl-i Benî İsrâil'in diriltilmesi ve kâtilini haber vermesi, vârid olmuştur. Îsâ (a.s.)'ın eliyle, Cenâb-ı Hakk'ın, birçok ölüyü diriltmesi bir hakîkattir. Bu i'tibârla Resûl-i Ekrem (s.a.v.) hakkında ziyâde kerem ve fazîlet olarak ebeveyninin diriltilip onların Resûl-i Ekrem (s.a.v.)'e îmân etmelerinde mümkün olmayacak hiçbir durum yoktur." Demiştir.</p>

    <p class="c13">(Sahîh-i Buhârî, 4.c., 546.s.)</p>

    <p class="c13"> </p>

    <p class="c13"> </p>


21 MAYIS 2006
---

    <p><b>RESÛL-İ EKREM (S.A.V.)'İN MUHTEREM</b> <b>EBEVEYNİ -4</b></p>

    <p>Ebû Nuaym'in Delâil-i Nübüvvet'inden Zührî tarîkiyle Ümm-i Semâa'nın validesinden şöyle dediği rivayet edilmiştir: Resûlullâh (s.a.v.)'in validesi Âmine'nin maraz-ı mevti olan hastalığında ziyaretine gitmiştim. O sırada beş yaşına girmiş olan Muhammed (s.a.v.) annesinin başucunda oturuyordu. Âmine, bir müddet kemâl-i şefkat ve dikkatle oğlunun yüzüne baktı. İbrahim'in nûru tevhîdini, Yûsuf'un güzelliğini taşıyan ve Musa'nın mu'cizelerini, İsa'nın asalet rûhunu hâiz olan oğlunun sîmâsından mülhem olarak şu beyitleri inşâd eylemiştir. (Tecümesi): "Ey büyük bir güvercinin mahsûl-i hayâtı olan oğlum! Menâmımda gördüğüm rüyâ doğru çıkarsa sen, ins ve cinne, hill ü hareme ba's olunup peygamber olacaksın! Azîz oğlum! Sen, İslâm dîninin, ceddin Hazret-i İbrahim dîninin hak dîn olduğunu tasdîk ve ta'lîm için ba's olunacaksın. Allâh seni, milletlerle beraber tevâlî edip yaşayagelen şu putlardan ve bunlara ibâdetten nehyedip esirgemiştir."</p>

    <p>Hazret-i Âmine bu şiirini inşâd ettikten sonra:"Her yaşayan ölür, her yeni eskir, her çok azalır, her büyük fenâ bulur. Şübhesiz ben de öleceğim. Fakat ebedî anılacağım. Dünyâda oğlumu hayrü'l-halef bırakıyorum" deyip müteakiben vefat etmiştir. Hazret-i Âmine'nin bu şiiri ve bu ifadeleri kamil bir muvahhidin lisanına yaraşır bir haldedir.</p>

    <p>Vâlide-i Nebevi gibi Resûl-i Ekrem (s.a.v.)'in pederi Hazret-i Abdullâh'ın tevhîde delâlet eder eş'ârı vardır. Cümleden biri Sîret-i İbn-i Hişam'da rivayet olunduğu üzere, Abdullâh, Âmine'ye hıtbe edilmezden evvel Benî Esed'den bir kadın ki, Varaka b. Nevfel'in hemşîresi idi. Kâ'be derûnunda açıktan i'lân-ı aşk etmişti. Hattâ muvafakati sûretinde kendisine mühim bir servet de hediye edeceğini va'dediyordu. Böyle hayâsızca arz-ı nefs eden bu kadına karşı yüksek bir fazilet dersi veren şu kıt'asıdır ki, Abdullâh'ın kemâl-i iffetine de delâlet eder. (Ma'nâsı): "Haram o kadar acıdır ki, ölüm acısı ondan çok hafiftir. Helâl ise çok tatlıdır. Var kadın, sen açıkça helâlini ara!. İzzet ve şeref sahibi olan ırzını ve dînini himaye ve muhafaza eder. Rosbuluk demek olan bir işe nasıl cesaret gösterir?"</p>

    <p>Şâir diyor ki:</p>

    <p>İki cihan güneşi bürc-i saadette iken Vâlideynine Mevlâ nice vermeye şerefi</p>

    <p>Çeşm-i insâf ile ey dil nazar et gavvâsa Alıcak dürrini yabana atar mı sadefi?</p>

    <p class="c13">(Sahîh-i Buhârî, 4.c. 548.s.)</p>

    <p> </p>

    <p> </p>


22 MAYIS 2006
---

    <p class="c13">İBN-İ HEYSEM -1</p>

    <p>(Optik ilminin kurucusu)</p>

    <p>Onuncu ve onbirinci yüzyıllarda yetişen müslüman fizik, matematik ve astronomi âlimidir. İsmi, Hasan bin Hasan bin Heysem, künyesi Ebû Alî'dir. Batı ilim dünyasında Alhazen adıyla tanındı. İbn-i Heysem, 965 senesinde Basra şehrinde doğdu. 1051 (H. 430) senesinde Kahire'de vefat etti.</p>

    <p>İbn-i Heysem, çağının bütün ilimlerinde otoriteydi. Fevkalade keskin bir görüş, anlayış, muhakeme ve zekâya sahipti. Aristo ve Batlamyus'un eserlerini inceleyerek hatalarını gösterdi. Ayrıca tıp ilminde de derinleşti. Geometriyi mantığa uyguladı. Öklid ve Apellonius'un geometrik ve sayısal metodlarını geliştirdi ve pratik uygulama alanlarını işaret etti. Geometri ve matematiğin inşaatçılık alanında uygulanmasında katkıda bulundu.</p>

    <p>Müslümanların önemli katkılarda bulunduğu fizik branşlarından biri de optiktir ve bu katkıların büyük kısmı, optik ilmini 10. yüzyılda yeni temeller üzerine inşa eden İbn-i Heysem sayesinde gerçekleşmiştir. Bu ilmi organize bir disiplin haline getiren, "Optiğin Babası"ünvanını alan odur. İbn-i Heysem'i şöhrete ulaştıran husus, optikteki ışık olaylarını anlatan ilmî araştırmaları olmuştur. Bugün fotoğraf makinelerinde kullanılan ve fotoğraf makinesinin keşfine temel olan esaslar onun keşfidir. Güneş tutulmaları konusunda asırlar boyunca kullanılan metod, onun koyduğu esaslara dayanmaktadır. Ord. Prof. İ. H. İzmirli'nin belirttiğine göre, İbn-i Heysem yerçekimi üzerindeki araştırmasıyla ve bunu ispat etmeyi başarmakla, Newton'a öncülük etmiştir.</p>

    <p>Ayrıca İbn-i Heysem, cisimlerin düşme kanunlarını keşfetmiş, bu konuda da Galileo'ya yol göstermiştir. Tabiata bakış açısı: İbn-i Heysem, tabiatı Allâh'ın bir sanatı olarak görüyordu.</p>

    <p>Onda yapılan incelemelerin Marifetullâh'ı (Allâh'ı tanıma ve îmanı) artıracağını söylüyordu. İbn-i Heysem, aynı zamanda da doktordu. Müziğin insanlarla hayvanlar üzerindeki tesirlerini araştırmış, müzikle tedavi usulünü uygulamıştır.</p>

    <p class="c13">(İlim ve İslam, 37.s.)</p>

    <p> </p>

    <p> </p>

    <p> </p>


23 MAYIS 2006
---

    <p class="c13">İBN-İ HEYSEM -2</p>

    <p>Işığın hava ve su gibi şeffaf maddelerden geçerken kırılması konusunda da çalışmalar yaptı ve büyütücü mercekleri keşfetmeye çok yaklaştı. Roger Bacon, Witelo ve diğer Avrupalılar, üç asır sonra mikroskop ve teleskobu keşfederlerken,  İbn-i Heysem'in eserlerine dayanıyorlardı.</p>

    <p>İbn-i Heysem, yansımanın ikinci kanununu, yani gelen ışın, normal ve yansıyan ışığın aynı düzlem üzerinde olduğunu ilk defa keşfeden bilgindir.</p>

    <p>Göz sisteminin görme merkezi olduğunu ve onun üzerinde meydana gelen izlenimlerin görme sinirleri ile beyne intikal ettiğini isbat etti.</p>

    <p>Havanın yoğunluğunun ışığın kırılması ile doğru orantılı olduğunu ve hava yoğunluğunun yükseklikle değiştiğini keşfetti.</p>

    <p>Roger Bacon, İbn-i Heysem'in eserlerinden öylesine faydalanmıştır ki, Paris ve Oxford üniversitelerinde İbn-i Heysem'in "Menazır" adlı eserinden dersler vermiştir. Onun bu tutumunu görenler, "Bacon müslüman oldu" demişlerdir.</p>

    <p>İç bükey aynaların özellikleri üzerinde çalışan, güneş ışınlarını bir noktaya toplamayı deneyen İbni Heysem'in çalışmaları bugün bile güneş ışınıyla çalışan laboratuarların yapımına kaynak olmuştur.</p>

    <p>Dr. Sigrid Huke, İbni Heysem'in "ışınların kırılması"na ait nazariyesiyle bir devri açtığını söyler. Öklid ve Batlamyus'un görmeyle ilgili teorilerini çürüttüğünü, deneyler sonucunda ortaya yeni bir kanun koyduğunu belirtir.</p>

    <p>Fotoğrafın ilk modelini, bir nevi karanlık odayı ilk defa o denedi. Bazılarının dediği gibi karanlık oda, Levi ben Gerson'un (1288-1344) değil, İbn-i Heysem'in buluşudur.</p>

    <p>Leonardo da Vinci'nin uyguladığı deneme şeklini ilk önce o uyguladı. Aristo'nun başaramadığı ay halesi, fecir ve gökkuşağı hadiseleriyle meşgul oldu. Hava tabakasının 15 kilometre olduğunu hesapladı. Gözlüğü ilk defa o buldu.</p>

    <p>Ayın ışık neşretmediğini, güneşten aldığı ısı ve ışığı yansıttığını kabul etmekteydi.</p>

    <p class="c13">(İslam ve İlim, 41.s.)</p>

    <p> </p>

    <p> </p>


24 MAYIS 2006
---

    <p class="c13">VELîLERİN KERÂMETLERİ</p>

    <p>Velilerin kerametleri bize göre caizdir, Mu'tezile buna muhaliftir. Yine sihir ile göz değmesi bize göre olağan olup onlarca mümkün değildir.</p>

    <p>Bu konudaki delilimiz hem aklî, hem de nakli yöndendir.</p>

    <p>a) Nakli delil, Süleyman aleyhisselâmın vezirine dair gelen ilâhî haberdir. Şöyle ki o, (Saba Melikesi) Belkıs'in tahtını uzak mesafeden kısa bir zaman içinde getirmiştir. Nitekim Allâh teâlâ şöyle buyurmuştur: "Ben, gözünü yumup açmadan önce onu sana getiririm, dedi. Bir de (Süleyman) onu yanında hazır görünce; bu, Rabbimin lûtfundan doğan bir şeydir, dedi." (Neml s. 40) Yine Nihâvend'de bulunan Sâriye, Medine'deki halife Ömer (r.a.)'in: "Ey Sâriye, dağa dikkat et, dağa!" tarzındaki sözünü işitmiştir, halbuki ikisi arasında beşyüz fersahtan fazla bir mesafe bulunuyordu. Hz. Ömer (r.a.)'in mektubu (atılmak sûreti) ile Nil nehrinin taşması, Hz. Hâlid (r.a.)'in zehir içmesi (ve bundan zarar görmemesi) de meşhurdur". Tabiîne ve ümmet-i Muhammed'in sâlih ferdlerine ait nakloluna gelen kerametler o dereceye ulaşmıştır ki, âhâd yoluyla gelen bu rivayetler biraraya getirildiği takdirde kerametin mümkün olduğu noktasında tevatür mertebesine varır.</p>

    <p>b) Aklî delile gelince, keramet, tabiatta cârî kanuna aykırı olarak vuku' bulan ilâhî bir fiildir. Tâ ki kul itâatkârlığın meyvesini tanısın ve dininin hak olduğuna dair basîret ve inancı artsın.</p>

    <p>Soru: Keramet bu tarzda vuku' bulacak olsaydı mu'cizeye benzer, nebî ile velî birbirinden ayırdedilemezdi?</p>

    <p>Cevap: Öyle değildir, çünkü mu'cize nübüvvet iddiasıyla beraber bulunur, hâlbuki velî bunu iddia edecek olsa ânında kâfir olur ve keramete lâyık olma vasfından sıyrılır. Bil'akis velî, peygamber aleyhisselâma bağlı olduğunu ikrar eder.</p>

    <p>Şüphe yok ki velîye ait her bir keramet tabi' olduğunu ikrar ettiği peygamber hakkında bir mu'cize sayılır. Böyle olunca da velî ile nebî arasında benzerlik doğmaz. Doğruya ileten yalnız Allâh (c.c.)'dür.</p>

    <p class="c13">(Nureddin Es-Sabunî, Maturidiyye Akâidi, 123.s.)</p>

    <p> </p>

    <p> </p>


25 MAYIS 2006
---

    <p class="c13">KAZA VE KADERİN TARİFİ VE AÇIKLAMASI</p>

    <p>Kaza ve kadere inanmak, imanın esaslarındandır. Ehl-i sünnete göre: Allâh te'âlânın yüce sıfatlarına iman, kaza ve kadere de îmân etmeyi gerektirir. Kur'an-ı kerîmin bazı âyetlerinde ve Resûlullâh (s.a.v.) Efendimizin hadislerinde de kaza ve kadere iman etmeye işaret buyrulmuştur. Kaza ve kaderi inkâr etmek küfürdür.</p>

    <p>Kader: Allâh te'âlâ tarafından bütün eşyanın, evrenin ve olayların daha eşya ve evren yaratılmadan önce, durumlarını, asıllarını, şartlarını, nedenlerini, zamanlarını ve yerlerini çerçevelemesi ve bilmesi demektir. Daha başka tarifler de yapılmıştır.</p>

    <p>Kaza: Ezelde sınırlandırılan ve bilinen şeylerin takdir uyarınca varlık âlemine gelmesi ve olmasıdır. Bu iki sözcük birbirinin eki ve tamamlayıcısıdır.</p>

    <p>Şimdiye kadar yokluktan varlık âlemine gelenler ve bundan sonra var olacak her şey, bütün durum ve özellikleriyle Allâh te'âlânın ezelî ilim, kudret ve iradesiyle yaratıldığına ve yaratılacağına kesinlikle iman etmek gerekir. Mümkünât denilen her şey, varlığı yokluğa tercih eden "Ol" emrine boyun eğmiştir. O halde, nasıl ki yoku var etmek, ilim ve kudreti sonsuz bir yaratıcının fiili ise, bunun gibi, var olanları da yok etmek aynı Mutlak'ın fiilidir. Çünkü var olması mümkün olan her şey, varlığı vacip olan ve yokluğu imkânsız olan Allâh (c.c.)'e bağlıdır. Bunun için Cenâb-ı Hakk Kur'an-ı kerimde şöyle buyurur: "Allâh'ın şanı, bir şeyin olmasını dilediği zaman, ona ancak ol demektir. O hemen oluverir." (Yasin s. 82)</p>

    <p>Akılları susturacak bu ayetten maksat, Allâh te'âlânın varlık âlemine getirmesini veya var olan bir şeyin yok edilmesini istediği zaman, ilim ve iradesine uygun bir şekilde ve hiç gecikmeden olmasıdır.</p>

    <p>Hidayete ermiş bütün kavimler sağlam akılları ve nakilleri ile şu gerçeği ittifâken haykırmışlardır: Allâh (c.c.)'den başka her şey, yüce Hâlik-ı mutlakın takdir, irade ve yaratmasıyla var olmuştur. Bütün mezhepler ve semavi dinler bu konuda ittifak halindedir.</p>

    <p>Ehl-i sünnet, Kur'an ve Sünnetin ışığında şu neticeye varmıştır: Yapılan bütün hareketler, söylenen sözler, insanın istemesine ve tâkatına giren şeyler ve hatta ağaçtaki yaprağın düşmesine varıncaya kadar her şey yüce Allâh'ın takdîrine bağlıdır. O'nun ilmi içerisindedir. Lâkin bütün bunlar insanın istemesi ve yapması ile yapıldığı veya terk edildiği içindir ki, sevaba veya cezaya müstehak olur.</p>

    <p class="c13">(Mehmet Çağlayan, Ehl-i Sünnet ve Akâidi, 210.s.)</p>

    <p> </p>

    <p> </p>


26 MAYIS 2006
---

    <p class="c13">ŞER'Î VE TASAVVUFÎ İLİMLERDE İCÂZET</p>

    <p>İcâzet, zahirî din ilimlerinde veyâ tasavvuf-tarikat sahasında olur. Bir kimsenin gerçekten din âlimi yahut tarikat şeyhi olabilmesi için elinde geçerli ve hakikî icazetname bulunması icap eder.</p>

    <p>İcâzeti; tabiatiyle icazetli bir âlim verebilir. Böyle bir âlimin derslerine yeterli müddet devâm eden talebe başarı gösterir ve yetinirse ya kendi isteğiyle yahut onun istemesine lüzum kalmadan bizzat hocası, liyakata ehliyet kazandığı için icazet verir.</p>

    <p>Tarikatlarda da bir kimseye şeyhlik yâhud halîfelik ancak icâzetle verilir. Medrese ilimlerinde icazet ya bütün ilimler, yahut sadece bâzı ilimler için verilebildiği gibi birtakım üstadlar tek mevzuda, meselâ sadece hadîs okutabilmek veyâ muayyen bir kitabı okutabilmek mevzuunda icazetname vermişlerdir.</p>

    <p>Bilindiği gibi İslâmî ilimler ve faaliyetler iki ana bölüme ayrılır: Zahirî ilimler ki bunlar medreselerde din uleması, fakihler, müderrisler tarafından talebe-î ulûma okutulur. İkincisi: Ahlaka, tasavvufa, nefislerin tezkiyesine, Şeriatın bâtın tarafına ait ilimler ki bunlar sûfî tarikleri tarafından tekkelerde, zaviyelerde müridlere ve dervişlere şeyhler, mürşidler tarafından öğretilir. Birinci ilimlerde söz, ikinci ilimlerde hal (tavır, hareket, yaşayış) esastır.</p>

    <p>Her iki ilim dalı da kaynağını Resûlullâh (s.a.v.) Efendimizden alırlar.</p>

    <p>Ehl-i sünnet İslâmlığının bozulmadan, saflığı bulandırılmadan, bid'atlerle karıştırılmadan devâm edebilmesi için şer'i ve tasavvufî (zahirî ve bâtınî) ilimlerin mutlaka ve mutlaka icazetli ulema ve meşayih (din âlimleri ve şeyhler) tarafından ümmete öğretilmesi gereklidir.</p>

    <p>Hz. Peygamber (s.a.v.)'den bu yana icazetli âlimler İslâmiyeti iki yolla kendilerinden sonraki nesillere ulaştırmışlardır: 1- Talebe yetiştirerek, kendileri gibi icazetli âlimler bırakarak. 2- Kitap yazarak. Tarikat büyükleri de yerlerine geçecek şeyhler, halîfeler yetiştirdikleri gibi, İslâmî eserler de vermişlerdir. Bu sûretle, yâni icazet silsilesiyle İslâmiyette bir kopukluk, herhangi bir sapma olmaksızın, yegâne Hakk din dünyâya indirildiği zamândan günümüze kadar ilk sâfiyetiyle devâm etmektedir. Bu mukaddes emanetin bekçileri icazetli ulema ve meşayihtir.</p>

    <p>(İmâm Zehebî (rh.a.), Büyük Günâhlar Ekbölüm, 273-275.s.)</p>

    <p> </p>

    <p> </p>

    <p> </p>

    <p> </p>


27 MAYIS 2006
---

    <p class="c13">İSTANBUL'UN FETHİNİN GETİRDİKLERİ</p>

    <p>İstanbul fethedilmekle, Osmanlı devleti toprakları arasında sıkışıp kalan, mevcudiyeti ve siyâseti ile dâima bir tehlike teşkil eden, 1123 yılı İstanbul'da geçen, 1480 yıllık Doğu Roma İmparatorluğuna son verildi. Osmanlı Devletinde yükselme devri başlayıp, cihanşümul hâkimiyet fikri gelişti.</p>

    <p>İstanbul, 1457'deki büyük Edirne yangınından sonra başşehir olmuştur. İstanbul'un fethi, Avrupalıları, Balkanları ve hattâ Anadolu'da komşularını yüzlerce yıl Türklere karşı kışkırtan köhnemiş Bizans'ın yıkılmasını sağlamıştır. Ortaçağda Osmanlıları Avrupa'dan sürüp atmak için Haçlı seferleri düzenleyenler, kendi toplulukları üzerindeki tesirlerini kaybettiler. Bu târihten sonra papalar kendi başlarına kaldılar. Fâtih Sultan Mehmed Hân'ın Rumları, onların Ortodoks kilisesini ve patriğini kendi himâyesi altına alması, onlara esaslı haklar vererek, vicdan serbestliği tanıması, dış âleme de Türklere karşı olan akımları ve Bizans'ı düzeltmeye kalkışma niyetlerini önlemiş oldu. Kilise üzerindeki bu otorite, Osmanlı hudutlarını da taşarak Ortodoks olan bütün kavimlerin Osmanlı Devlet-i Âlîsine dolaylı da olsa bağlanmasına vesile oldu. İstanbul'un fethi; toplam alanı on yedi kilometre kareyi geçmeyen bir şehrin elde edilmesi değil, çağ açan ve bir çağı kapatan büyük hâdisedir. Osmanlı Devletinin çeşitli din ve ırklardan olan insanları idare etmeye başlamasıyla cihânşümûllaştığı bir hâdisedir.</p>

    <p>Fetihle İstanbul sefahat yeri olmaktan çıkarılmış, dünyânın ilim ve kültür merkezi hâline getirilmiştir. Devrin ilk, orta ve yüksek dereceli öğretim müesseseleri olan medreseler kurulmuş, bunlarda ilahiyat, hukuk, târih, coğrafya, edebiyat, tıp, güzel sanatlar, matematik, geometri, astronomi, fizik dallarında değerli pek çok kimse yetişmiştir. Osmanlıların her gittiği yerde olduğu gibi, İstanbul'da da kütüphaneler kurulmuştur. En mühimi bu fetihle doğudan batıya ve batıdan doğuya yapılabilecek her türlü askerî harekâta doğrudan müessir bir toprak parçası Türklerin eline geçti. İnsanların en büyük ihtiyacı olan hak şuuruyla adalet nizâmı, Avrupa'da hıristiyan âlemine Türk idaresi sayesinde girdi. İslâm dîninin hak, hukuk ve adalet esasları, güzel ahlâk sahibi müslümanların, İstanbul'da tesis ettiği idare sayesinde sağlam temellere dayandı. Hıristiyanlar, kâdı (hâkim) karşısında hükümdarla gayri müslim bir vatandaşın bile muhakeme edildiğini, İstanbul'un fethinden sonra İslâm ve Türk adaletinin sarsılmaz kaidelerine şâhid oldular.</p>

    <p class="c13">(Yeni Rehber Ansiklopedisi, 10.c. 234.s.)</p>


28 MAYIS 2006
---

    <p class="c13">FATİH SULTAN MEHMED HÂN -1</p>

    <p>Fatih'in vefatı Türk milletini büyük bir üzüntüye gark etti.</p>

    <p>Ölüm haberi Roma'ya ulaşınca, İtalya'da toplar atılıp günlerce şenlik yapıldı. Papa bütün Avrupa kiliselerinde üç gün çanlar çaldırdı, şükür âyini yapılmasını emretti.</p>

    <p>Fâtih Sultan Mehmed Hân, soğukkanlı ve cesurdu. Bu özelliğinin en güzel misâlini, Belgrad muhâsarası sırasında, askerin gevşediğini gördüğü zaman önlerine geçip düşman hatlarına girerek gösterdi.</p>

    <p>  Çok merhametli ve müsamahalıydı. Kendisine elli gün mukavemet eden, birçok müslümanın şehid edilmesine sebeb olan İstanbul şehri ve onun sakinleri hakkında gösterdiği merhamet, aklın alamayacağı genişliktedir. Hâlbuki o devir Avrupa'sında muzaffer bir kumandan, zapt ettiği şehrin halkına görülmedik zulüm ve işkence yapmakta kendini haklı görürdü. Fâtih vicdan hürriyetine büyük kıymet verirdi. İstanbul'a girdiği vakit ayaklarına kapanan İstanbul patriğini yerden kaldırmakla âlicenaplığını gösteren cihângîr, şu sözlerle patriği tesellî etti: "Ayağa kalkınız. Ben Sultan Mehmed, hepinize söylüyorum ki: Şu andan itibâren artık ne hayâtınız, ne de hürriyetiniz husûsunda gazâb-ı şahanemden korkmayınız!"</p>

    <p>Fâtih, gayri müslim tebaasının din ve mezheplerine asla dokunmadı, herkesi vicdanî inanışında serbest bıraktı. Fâtih, İstanbul'un îmârında ücret karşılığında daha çok Rum esirlerini kullandı. Bu sırada biriktirdikleri paralarla hürriyetlerini satın alma imkânını sağladı. Bu müsâmaha o devir dünyâsının hayâlinden bile geçirmediği bir olgunluk eseriydi.</p>

    <p class="c13">(Yeni Rehber Ansiklopedisi, 7.c. 128.s.)</p>

    <p> </p>

    <p> </p>

    <p> </p>


29 MAYIS 2006
---

    <p class="c13">FATİH SULTAN MEHMED HÂN -2</p>

    <p>Askeri ve siyasi sahada eşsiz bir deha idi. Otuz senelik saltanat devresinde düzenlediği küçük, büyük seferler, memleketin coğrafî işbirliğini sağlamaya dayanır. Bu gayeye ulaşmak için de at geçmez kayalıklardan, geçit vermez nehirlerden geçerek; durup dinlenmeden, kış yaz demeden savaştı. Kumandanlığı ile diplomatlığı dâima berâber hareket ederdi. Hangi devlet üzerine sefer düzenleyecekse, o devletin iç ve dış münâsebetlerini, zaaflarını, kuvvetini, diğer devletlerle olan münâsebetlerini en ince noktasına kadar tetkik eder ve sefere hasmının en zayıf ve kendisinin en kuvvetli zamanında çıkardı.</p>

    <p>Câsuslar bulundurduğu gibi, Avrupalı devletlerin Osmanlılarla ilgili hareketleri müzâkere eden bütün meclislerinde geniş bir haber alma teşkilâtına da sahipti. Almanya'da yerlilerden elde edilmiş câsusları da vardı. İtalya ise, son derece gizli ve daimî bir Türk haber alma servisiyle örülüydü. Fâtih'in, bu teşkilâtı sayesinde düşmanlarından günü gününe haberi olur, hareketlerini değerlendirerek tedbirler alırdı.</p>

    <p>Osmanlı donanmasının tekâmül etmiş şekilde kurucusu Fâtih'tir. Topçuluğa gerekli ehemmiyeti veren ilk pâdişâhtır. Fâtih'ten önce, top, bütün dünyâda, daha çok sesi ile düşmanı ürkütmek için kullanılırdı. Büyük kaleleri yerle bir edebileceği ve meydan muharebelerinde rol oynayacağı hiç düşünülmemişti. Fâtih, bütün bunları akıl ederek, o târihe kadar görülmeyen sayı ve çapta top yapılmasına yöneldi. Topların balistik ve mukavemet hesaplarını kendisi yaptı.</p>

    <p class="c13">(Yeni Rehber Ansiklopedisi, 7.c. 129.s.)</p>

    <p> </p>

    <p> </p>

    <p> </p>


30 MAYIS 2006
---

    <p class="c13">BATILI GÖZÜYLE FATİH SULTAN MEHMED HÂN</p>

    <p>Büyük devlet ve ilim adamı olan Fâtih, en büyük düşmanlarının gözlerini kamaştıran pâdişâhtır. Eserlerinde ondan takdirle bahsetmişlerdir. Fetih sırasında İstanbul'da bulunan İtalyan Zorzo Dolfin bir keresinde şöyle demiştir:</p>

    <p>"Sultan Mehmed, çok az gülerdi. Zekâsı, daimî bir çalışma halindeydi. Çok cömertti. Zevk ve sefâdan uzaktı. Türkçe, Yunanca ve Sırpçayı çok iyi konuşurdu. Her gün bir müddet okurdu. Avrupa'daki bütün devletleri tanırdı. Özellikle İtalya'nın coğrafyasını en ince noktasına kadar bilirdi ve bir Avrupa haritasını yanından ayırmazdı. Askerî ve coğrafî ilimlerle isteyerek meşgul olur, araştırmalar, incelemeler yapardı.</p>

    <p>Diğer bir italyan tarihçi Langusto, İstanbul'un fethinden sonra şöyle yazmıştır:</p>

    <p>"Sultan Mehmed en çok hârp sanatına meraklıydı. Her şeyi öğrenmek isteyen zekî bir araştırmacıydı. Sefâhat düşkünlüğü olmayıp, kötü âdetleri yoktu. Harem dâiresinde çok az vakit geçirirdi. Nefsine hâkim ve uyanıktı. Her şarta tahammül gösterebilirdi ve bir cihan devleti peşindeydi."</p>

    <p>Alman müsteşrik Franz Babinger, Mehmed-II der Eroberer und seine Zeit Weltenstürmer einer Zeitenwende adlı eserinde şöyle yazmaktadır:"Türk dünyâsı için Fâtih günümüze kadar, bütün imparatorların en büyüğü olup, beşer târihinde başka her hangi bir şahsın kendisiyle mukâyese edilmesi zordur. O Türk milletine, bütün târihinin en harikulade ve en yaklaşılması gayr-i kabil şahsiyet olarak takdim edilmiştir. Batı âleminin mukadderatı, Fâtih Sultan Mehmed'in görünmesiyle sarîh bir şekilde işaretlenmiştir. Kudretli şahsiyeti büyük Avrupa sahalarının dış görünüşünü derinden değiştirmiştir. Ortaçağdan çıkarken insanları ve dünyâyı görüş tarzında, Fâtih'in şahsiyeti, zekaları tesir altında bırakmıştır."</p>

    <p class="c13">(Yeni rehber Ansiklopedisi, 7.c. 131.s.)</p>

    <p class="c13"> </p>

    <p class="c13"> </p>


31 MAYIS 2006
---

    <p class="c13">CUMA NAMAZI</p>

    <p>Cuma namazı, malum olduğu üzere Cuma günü öğle vaktinde ve öğle namazına bedel kılınan iki rek'atten ibaret olan namazdır. Cemaatle kılınır ve cehren okunur. Namazdan önce hutbe îrad edilir. Hem de bu hutbe farzdır. Cumanın dört rek'at ilk ve dört rekat ta son sünneti vardır ki, bunlar müekked sünnettir.</p>

    <p> Cuma namazı şartları kendinde toplamış olan her kişiye farzı ayındır. Farziyyeti kitap, sünnet ve icma-i ümmet ile sabittir.</p>

    <p>Kur'an-ı kerimde: "Cuma günü namaz için ezan okundukta Allâh'ı zikre (Cuma namazına) koşunuz. Alış-verişinizi de olduğu gibi bırakınız." buyurulmuştur.</p>

    <p>Hadis-i şerifte: "Bilmiş olun ki, Allâh te'âlâ size cuma namazını şu günümde, şu yerimde, şu ayımda kıyamete kadar devam etmek üzere farz kılmıştır. Artık âdil veya zâlim bir imamı bulunan kimse, onu benim hayatımda veya ben öldükten sonra inkâr ve istihfaf suretiyle terk ederse, Allâh (c.c.) o kimsenin iki yakasını bir araya getirmesin, hiç bir işini tamam etmesin. Dikkat edin, o kimsenin namazı yoktur. Dikkat edin, o kimsenin zekâtı yoktur. Dikkat edin, o kimsenin orucu yoktur; meğer ki tevbe etmiş ola. Her kim tevbe ederse, Allâh (c.c.) tevbesini kabul eder." buyurulmuş olduğu gibi, diğer bir hadîste de:</p>

    <p>"Kim ard arda üç cumayı özürsüz olarak terk ederse, Allâh (c.c.) onun kalbini mühürler. Kimin kalbini de Allâh (c.c.) mühürlerse, onu cehennemin dibine atar." buyurulmuştur.</p>

    <p>Bu hadîs-i şerîf azabın şiddetine yorumlanmıştır. Çünkü o kimse Allâh (c.c.)'ün birliğini ve îmânın gereği olan ikrarı etmekle beraber, cumayı terk etmiş olmak cihetiyle, münafıkların hareketinde bulunmuş olmaktadır.</p>

    <p>Müslümanlar da, Peygamberimiz (s.a.v.) zamanından bugüne kadar, cumanın farziyyeti üzerine, kimsenin inkârı olmayarak icmâ etmişlerdir.</p>

    <p>Şu mânâ dahi mâkuldür ki, biz yevm-i Cumada, cuma namazını yerine getirmek için, öğle namazını terk etmekle emrolunmuşuzdur. Öğle namazı ise, farzdır. Bir farzın terki, ancak ondan daha kavi ve evlâ bir farz için olabilir. Demek ki, cuma namazı, farziyyetçe öğle namazından daha kuvvetli bir farzdır.</p>

    <p>Hadis-i şerifte: Şüphesiz ki, Cuma günü, seyyidi'l-eyyamdır (günlerin efendisidir) ve Allâh katında, Ramazan ve Kurban bayramlarından da büyüktür" buyrulmuştur.</p>

    <p class="c13">(Mehmet Zihni Efendi, Nimeti İslâm, 435-437.s.)</p>

    <p class="c13"> </p>


01 HAZİRAN 2006
---

    <p class="c13">CUM'ANIN EDÂSININ ŞARTLARI</p>

    <p>Cum'a namazı için on iki şart vardır. Bu şartların altısı edasının, altısı da vücûbunun şartlarıdır. Cum'anın edasının şartları şunlardır:</p>

    <p>1- Şehir, şehrin kenarı veya bu hükümde olan yerde kılınmasıdır. Şehirle, şehir kenarı arasında mera, ekinlikler gibi açıklık bulunursa, o yer şehir kenarı sayılmaz. Uzak olunca köy olur. Köylerde cum'anın kılınması sahih değildir. Şehir, en büyük mescidi, cum'a ile mükellef bulunan kimseleri almayan yerdir; diye ta'rîf edilmiştir. Bu ta'rîfe göre birçok köy şehrin ta'rifine girmektedir. Çünkü Peygamberimiz (s.a.v.): "Cum'a namazı, teşrik tekbiri, bayram namazları, kurban ancak kalabalık beldede vaciptir." buyurmuşlardır.</p>

    <p>2- Emir veya vazifeli bir kimsenin kıldırmasıdır.</p>

    <p>3- Cuma namazının vakti; öğle namazının vaktidir. Cum'a namazının öğle vaktinden önce veya sonra kılınması sahîh değildir.</p>

    <p>4- Cum'a namazının farzından önce hutbe okunmasıdır.</p>

    <p>5- Cemaatin bulunmasıdır.</p>

    <p>6- İzn-i 'âmm; yani belirli bir yerde, bir mescidde müslümanların cum'a namazını kılmaları için emir tarafından izin verilmesidir.</p>

    <p class="c13">(Mültekâ Tercümesi, 1.c. 255-256.s.)</p>

    <p>•••••••</p>

    <p>Resûlullâh (s.a.v.) buyurdular ki: "Allâh te'âlâ hazretleri, bizden öncekileri Cuma'yı bulma işinde şaşırttı. Bu sebeple Cumartesi yahudîlerin, Pazar günü de hıristiyanların oldu. Allâh te'âlâ hazretleri bizi yarattı ve bizlere Cuma gününü bulma hususunda hidayet nasib etti: Cumayı da, Cumartesi'yi de, Pazar'ıda (ibadet günleri) kıldı. Onlar Kıyamet günü de bize tabidirler. Biz, dünya ehli arasında sonuncuyuz, fakat Kıyamet günü birinciler olacağız ve bütün mahlukattan önce hesapları görülüp bitirilecekler olacağız." (Müslim)</p>

    <p> </p>

    <p> </p>

    <p> </p>


02 HAZİRAN 2006
---

    <p class="c13">ECEL</p>

    <p>Ecelin kelime anlamı: muayyen zamandır. Dîni terim olarak (istilahi manası): Ömrün sona ermesi anlamında kullanılır.</p>

    <p>Ecele inanmak, kaza ve kadere inanmak gibi farzdır. Ehl-i sünnete göre ecel birdir. Her ferdin ve her topluluğun bir eceli vardır. Cenâb-ı Hakk her şeyin yaşayacağı zamanı ezelde bildiği için öyle takdir buyurmuştur. Belirtilen zaman sona erdiğinde sebep ne olursa olsun, ne bir saniye ileri ne de bir saniye geri alınmasına imkan olmadan, ölüm denilen olay muhakkak gerçekleşir. Bu konuda Cenâb-ı Hakk şöyle buyurmuştur: "Halbuki Allâh, bir kimseyi, eceli geldiği zaman asla geciktirmez ve Allâh bütün yaptıklarınızdan haberdardır." (Münafıkûn s. 11) "Her ümmetin bir eceli (yok olacakları zamanı) vardır. Artık o ecel geldiği zaman, ne bir an geri kalır, ne bir an ileri gider." (Yunus s. 49)</p>

    <p>Örneğin: Bir çocuk akrebin sokmasıyla ölür veya bir yaşlı, yaşının gereği yatağında ölür veya bir kimse trafik kazasında, savaş meydanında ölürse o eceliyle ölmüştür. Çünkü ecel, Allâh te'âlânın ezelde bildiği, takdir ettiği ömrün sonu demektir. Ömür sona erdiği zaman, hayat denilen şey de son bulur, canlı hemen ölüverir, ölüm sebepleri değişik olabilir.</p>

    <p>O halde, eğer arabaya binmeseydi, savaşa gitmeseydi, falanca tarafından vurulmasaydı veya doktora kavuşturulabilseydi ölmeyecekti gibi düşünce ve faraziyelere yer yoktur.</p>

    <p>Biri dese ki: Mademki ecel, Allâh te'âlânın bildiği ve takdir ettiği zamanın dolması ve hayatın durmasıdır ve bu asla tebdil ve tağyir de olunamayacağına göre, o halde biz, yanmaktan, suda boğulmaktan, savaşta ölmekten ve nihayet hayatın kesilmesine ve yok olmasına sebep olacak şeylerden niçin korkuyor ve tedbirlere başvuruyoruz?</p>

    <p>Cevaben diyoruz ki: Biz gaybı bilemeyiz. Gaybı ancak Allâh te'âlâ bilir. Allâh te'âlânın hayatımız hakkındaki illeti neticesi olan takdirini, nasıl olacağını da bilemeyiz. Hayatımızın sona ermesine sebep olabilecek herhangi bir şeyin ne olabileceği bizce meçhul olduğundan dolayı korkuyor ve tedbirler almaya, aramaya çalışıyoruz.</p>

    <p>Hayatın sona ermesine sebep olacak bu gibi şeylerden korunmak ve onlara karşı tedbir almak, korunma yolları aramak vaciptir.</p>

    <p class="c13">(Mehmet Çağlayan, Ehl-i Sünnet Akaidi, 218.s.)</p>

    <p> </p>

    <p> </p>

    <p> </p>

    <p> </p>


03 HAZİRAN 2006
---

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>Sâlih dostların birbirlerine olan yardımlarının Kıyâmet günü de devâm edeceğinin tefsîrde beyân edildiğini sohbetlerinde sık sık anlatırlardı:</p>

    <p>Kıyâmet günü hesâba çekilen bir kulun seyyiâtı hasenâtına denk geliyor. Meselâ, 1000 seyyiesi varsa 1000 de hasenesi var. Cenâb-ı Hakk azze ve celle hazretleri o kuluna anne babana git bir hasene iste, verirlerse bana getir seni cennete dâhil edeyim diye buyuruyor. O kul Mahşer gününün o sıkıntılı anında Allâh'ın lûtfu ile anne ve babasını bulup durumunu onlara anlatıyor. Onlar da evlâdım bugünkü günde biz kendimizi kurtaramadık ki sana bir faydamız olsun; sana bir şey veremeyiz diyorlar. O eli boş olarak, mahzûn bir hâlde Hakk'ın huzûruna varıyor. Annem babam bana bir şey vermediler yâ Rabbi diye durumu arz ediyor. Bunun üzerine Hakk te'âlâ ve tekaddes hazretleri o kuluna:</p>

    <p>"-Senin dünya hayatında benim rızam için sevdiğin bir dostun yok mu idi?" diye soruyor. Cenâb-ı Hakk kulunun o anda hatırına getiriyor ve evet yâ Rabbi, filân kulun ile biz dünya hayatında senin rızân için sevişirdik diyor. Allâh (c.c.)'un lûtfu ile o dostunu bulup durumunu ona anlatıyor.</p>

    <p>Kardeşi cevâben diyor ki:</p>

    <p>"-Ey kardeşim ne kadar hasene istersen alabilirsin. Ben kendimi kurtaramadım, bâri sen kendini kurtar" diyor. Hesâb veren kul, Cenâb-ı Hakk'ın huzûruna sevinçle geliyor ve durumu arz ediyor. Bunun üzerine Sübhân olan Rabbimiz:</p>

    <p>"-Yâ öyle mi; o böyle bir ızdırâblı gününde kardeşine acıyarak hasene veriyor; bense Cevvâdü Kerîmim, Erhâmü'r-Rahimînim, her ikinizi de affettim" buyuruyor.</p>

    <p>Ne büyük tebşîrât-ı ilâhî. El-hamdü li'llâhi rabbî'l-'âlemîn. Allâh (c.c.) cümlemize rızâsı için sevişmeyi nasîb etsin (Âmîn).</p>

    <p> </p>

    <p> </p>

    <p> </p>

    <p> </p>


04 HAZİRAN 2006
---

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>İlk, orta ve lise tahsîlini Adana'da tamamlayan Hz. Sâmî (k.s.) yüksek tahsîlini İstanbul'da yaparlar. Hukuk Fakültesi'ni birincilikle bitiren Hz. Sâmî (k.s.) bu arada bir müddet Gümüşhâneli Dergâhı'na devâm ederler. Bu sırada Bâyezıd dersiâmlarından Rüşdü Efendi (Eski Beşiktaş müftüsü Merhûm Fuat Çamdibi Hocanın babası): "Sâmî Evlâdım, gel seni Şeyhülmeşâyih Es'âd Erbilî Hazretlerine götüreyim." der. Bu teklifi kabûl eden Efendi Hazretleri Rüşdü Efendi ile berâber Kelâmî Dergâhı'na giderler. Bu ilk karşılaşmanın devâmını kendileri şöyle anlatıyorlar: "Üstâdımızın huzûruna varıp ellerini öptük. Rüşdü Efendi Hoca: -Üstâdım bu getirdiğim genç Gümüşhâneli Ahmed Ziyâeddin Efendi'nin evlâdlarından Adanalı Sâmî Efendi- deyince; birden Üstâdımız Es'âd Efendi Hazretleri: "Hayır! O bizim evlâdımız" buyurdular. Ve orada devâm ettiğim evrâdın ne olduğunu sordular. Günde beşbin zikrullâh, bir cüz Kur'ân-ı kerîm tilâveti, Delâil-i Hayrât diye cevâb verdim. -Evlâdım hastalık nerede ise tedâviye oradan başlamak lâzım, bu yüzden şimdilik bunları terk edip kalbî zikre başlayacaksın buyurdular ve Fakîre inâbe verdiler." Akarsu deryâya kavuşmuş; su mecrâını bulmuştu. Cenâb-ı Hakk'ın lûtfu inâyeti ile Hz. Sâmî Efendimiz bir kaç ayda seyr u sülûkunu ikmâl buyurdular. Daha önce iki yıl devâm edilen dergâhta olmayan tecellî burada bir kaç ayda olmuştu el-hamdü li'llâh. Kısa sürede icâzet ve mutlak hilâfet alan Efendimiz Hazretleri mürşid-i kâmilin görevine âid şu kıssaları naklediyorlar:"Gençliğimde dergâha devâm ediyordum. Orada vazîfesi müntesiblerin ayakkabılarının tozunu almak olan bir dervîş vardı. Bir gün onun elindeki bezi aldım, pertavsızın altına tutarak bir müddet güneşin altında tuttum. Güneşin harâretinin pertavsız vasıtasiyle bezin üzerine teksîf edilmesi ile bez tutuştu ve yanmağa başladı. Dervîş hayretler içinde kaldı. İşte mürşid-i kâmil, iki cihânın Serveri ve Rahmet Güneşi Nebî salla'llâhu 'aleyhi ve sellem Efendimizden aldığı nûru müntesiblerden müsâid kimselerin kalblerine teksîf edip, o nûr-ı Muhammedî (s.a.v.) ile kalbleri diriltip kemâle erdiren kişidir, bi-izni'llâh. Mürşid-i kâmil çobana benzer; çoban dağda koyunları otlatırken bacağı kırılanı orada bırakır mı? Sırtına atıp ağıla kadar getirir. Mürşid-i kâmil de hiç bir evlâdını bırakmaz ve terk etmez bi-izni'llâh.</p>

    <p> </p>

    <p> </p>

    <p> </p>

    <p> </p>

    <p> </p>


05 HAZİRAN 2006
---

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>Mürşid-i kâmilini bulan ve Zât-ı 'Âlîlerinin onun ifâdesi ile "Eyyâm-ı şebâbını şerîat-ı mutahhare ve tarîkat-ı 'âliyye hizmetinde" geçiren Hz. Sâmî Efendimiz ma'nevî mertebeleri hızla aşıyorlardı. Bu yolda kendi ifâdeleri ile ihlâs ve tam teslîmiyet şarttı. Ölünün yıkayıcısına teslîmiyeti gibi mürid de mürşidine teslîm olmalıydı ki bi-izni'llâh neticeye ulaşsın. Kendileri anlatıyorlar: "Allâme Taftadânî hazretlerinin talebelerinden biri bir şeyhe intisâb etmiş. Bu talebeden hocasının huzûrunda hikmetli kelâmlar sâdır olmuş. Hocası: "-Evlâdım, bunları ben sana öğretmedim; sen bunları nereden öğrendin?" diye soruyor. Talebe:"-Efendim ben bir şeyhe intisâb ettim; zikir çekiyorum, doğuş oluyor ve böylece hikmetli konuşuyorum." diyor. Bunun üzerine 'Allâme Taftadânî hazretleri:"Oğlum beni de şeyhine götür"; diyor. Kendileri de aynı şeyhe intisâb ediyorlar. Fakat ya teslîmiyet yok veyâ nasîbi yok aynı tecelliyâtlar kendilerinde zuhûr etmiyor, aynı istifâde olmuyor. Sâmî Efendimiz Hazretlerinin bu anlattığı kıssadan çıkan hükme göre nasîbi olan müstaid kişiler mürşid-i kâmili bulup ona tam olarak teslîm olurlarsa bi-izni'llâh neticeye ulaşır, ma'nevî mertebelerde hızla ilerleyerek kemâle ererler. Bunların hepsi kendilerinde bi-izni'llâh mevcûd olan Hz. Sâmî (k.s.) kısa zamânda icâzet alırlar irşâdla görevlendirilirler. Kelâmî Dergâhı'ndaki hizmet günlerine âid Adapazarlı Pehlivân Efendi şu hâtırayı anlatır: "Adapazarı'ndan on arkadaşımla berâber Es'ad Efendi Hazretlerinin ziyâretlerine gittik. Sohbet esnâsında tekkeye dâhil olmuştuk. İçerisi kalabalık olduğundan dışarıda oturuyor, Es'ad Efendi Hazretlerinin kendilerini göremiyor, sâdece seslerini işitiyorduk. İlk def'a sohbetlerine gelmenin heyecânı içindeydik. Sohbet sırasında ihvân arasında genç bir zât dolaşıp hizmet ediyordu. "Bu Genç orada dolaşmasa o zamân dikkatimiz dağılmaz, daha çok istifâde ederdik." diye içimden geçirdim. Sohbet biter bitmez Es'ad Efendi Hazretleri: "-Adapazarlı Pehlivân Efendi ve on arkadaşı buraya gelsin!" dediler. Hâlbuki bizi hiç tanımıyorlar ve geldiğimizi de görmemişlerdi.</p>

    <p>"-Sâmî evlâdımız hakkında sû-i zan ettiniz, helâllık alın." buyurdular. Afvımızı taleb edip böylece bu iki Zâtı ve aralarındaki derûnî muhabbet ve bağı öğrenmiş olduk. El-hamdü li'llâh.</p>

    <p> </p>

    <p> </p>

    <p> </p>

    <p> </p>

    <p> </p>


06 HAZİRAN 2006
---

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>Üstâdına olan bu muhabbet ve bağlılığını dâimâ arttırarak devâm ettiren Hz. Sâmî Efendimiz bütün gün ve gecelerini hizmet yolunda geçirdiler. Dergâhın temizliğinden ihvânın her türlü hizmetlerine varıncaya kadar her an Sâmî Efendimiz, yatalak hastadan ihvânın da her türlü hizmetlerini seve seve yaparlardı. Hz. Es'âd Erbilî Efendimizin: "Mâ'nen bizimle aynı mertebededir, lâkin bu vazîfe bize verildi" diye tarif ettikleri Hüseyin Efendi Hazretleri yatalak olunca: "Bu Zâtın hizmeti için kim tâlib olur?" diye ihvâna sorarlar. Hemen Sâmî Efendimiz o Zâtın hizmetlerine koşarlar. Def'i hâcetleri dâhil her hizmetlerini uzun müddet seve seve görürler. Nihâyet bu hizmetleri sonunda Hüseyin Efendi Hazretleri: "-Evlâdım, Cenâb-ı Hakk'a niyâz ediyorum; Allâh 'azîmüşşân bize ihsân ettiklerini fazlası ile sana ihsân etsin!" diye duâ buyururlar. Dünya hayatını Nebî-yi Ekrem (s.a.v.) Efendimizin buyurdukları gibi: "Benimle dünyanın misâli ağaç altında bir mikdâr dinlendikten sonra yoluna devâm eden yolcunun hâline benzer" diye ana rahmi ile kabir arasında bir sefer olarak görürdü; Hz. Sâmî Efendimiz. Ve bunu uzun bir ömürde her an tatbîk ettiler. "Bir yabancı âlim, fakire kendilerinin hâl ve kelâmlarından sordular. O anda hâtırıma gelen şu hâllerini anlattım: Resûl-i Ekrem (s.a.v.) Efendimiz: "-Seferden döndüğünüzde hanımlarınızın yanına haber vermeden girmeyiniz." buyuruyorlar. Hz. Sâmî (k.s.) hayatı bir sefer olarak gördüğü için her yerinden kalkmalarını bir sefer kabûl ediyorlardı. Abdest almak için her lavaboya gidişlerinde yol zevcelerinin odasından geçiyordu. Yarım asırdan fazla süren evlilik hayatlarında bıkmadan, usanmadan, seve seve her def'asında zevcelerini haberdâr ederlerdi. O'nun "Efendi buyur!" diye sesini duyunca odaya girer ve diğer tarafa geçerlerdi. Bu hâl altmış küsur yıl günde en az on def'a devâm etti" deyince yabancı 'âlim ayağa kalkarak: "-Bu zât Sâhibü'z-zamân'dır. Onun dışında hiç bir velî sünnet-i seniyyeyi bu kadar derin ve ihâtalı anlayıp tatbîk edemez, ancak o yapabilir" dedi. El-hamdü li'llâhi rabbi'l-'âlemîn.</p>


07 HAZİRAN 2006
---

    <p class="c13">HZ. MAHMÛD SÂMÎ RAMAZÂNOĞLU (K.S.)</p>

    <p>Hayatının tek gâyesi Resûl-i Ekrem (s.a.v.) Efendimiz Hazretlerinin sünnetine uymak ve onu ihyâ etmek olan Hz. Sâmî Efendimiz; daha önceki kitâplarda: "Kılıcı boynunda asılı Peygamber" olarak ta'rîf edilen (s.a.v.) Efendimize bu husûsta da ittibâ edip gazâya iştirâk ederek "Gâzî" olmuşlardı. Bu husûsu kendileri şöyle anlatıyorlardı: "-Birinci Cihân harbinde Osmânlı ordusunda levâzım subayı olarak vazîfe gördüm. Alayımız Edirne'de vazîfe görüyordu. Açlık ve kıtlık son derece şiddetli idi. Askerlerimizin uzun süre yiyecek bulamadıkları oluyordu. Bu yüzden askerler ellerinin yetiştiği yere kadar kavak ağaçlarının kabuklarını yolarak onları çiğniyorlar ve böylece açlıklarını bir nebze olsun gidermeğe çalışıyorlardı. Hz. Ebû Bekir Es-Sıddîk (r.a.) Efendimizin: "Cihâdı terk eden millet zillete düçâr olur." sözünü bütün talebelerine ezberleten Hz. Sâmî (k.s.) Cenâb-ı Hakk'ın: "Niçin yapamadığınızı söylüyorsunuz?" Kavl-i şerîfini de bize kendileri yaşayarak öğretiyorlardı. Yaşayarak, tatbîk ederek bize cihâdı öğretiyorlardı. Harbe iştirâk ederek Gâzî olmuşlar, ve ömürleri boyunca İslâm için kılıç sallama arzusu ile yaşamışlardı. Mübârek ömürleri doksanı bulduğunda dahî sohbetlerinde Uhud harbinde Amr ibn-i Sâbit (r.a.)'in müslüman oluşunu anlatırken; onun lâkabını: "Asram lâkabı ile mülakkab; keskin kılıç saldırıcı, diye ta'rîf ederken oldukları yerde dizleri üzerine doğrularak ellerini havaya kaldırarak elindeki kılıcı ile derhâl düşman üzerine saldıracakmış gibi olan hâlleri ancak görülmekle anlaşılabilirdi. Yaşıyor; ondan sonra anlatıyorlar; anlatırken de o hâli aynen yaşıyorlardı. Hayatı cihâddı Hz. Sâmî Efendimizin. Ömür boyu cihâd. Ve bu cihâdı elinde silâhı gazâda da yaşamış ve Gâzî olmuşdu Hz. Sâmî (k.s.).</p>

    <p>Ve nefe'ana'llâhü te'âlâ bi şefâatihi, Allâh (c.c.) cümlemizi O'nun muhabbetini hakkı ile yaşayıp öylece haşrolanlardan eylesin (Âmîn). Bi hurmeti seyyidi'l- enbiyâ-i ve'l- mürselîn salla'llâhu te'âlâ 'aleyhi vesellem.</p>

    <p> </p>


08 HAZİRAN 2006
---

    <p class="c13">VAİZ OLARAK ÖLÜM YETER</p>

    <p>Nebi (s.a.v.) şöyle buyurmuştur:</p>

    <p>"- Sizden hiç kimse, kendine gelen bir musibetten dolayı ölümü temenni etmesin, ancak, Allâhım, hayat benim için hayırlı olduğu sürece beni yaşat, ölüm hayırlı ise benim canımı al, desin."</p>

    <p>Sehl b. Abdullâh et-Tüsterî -kuddise sirruh- demiştir ki:</p>

    <p>- Ölümü ancak üç kimse temenni eder: Ölümden sonrasını bilmeyen adam, Allâh (c.c.)'ün kaderinden kaçan adam ve bir de Allâh'a kavuşmayı seven âşık.</p>

    <p>Şunu iyi bil ki, ölüm, büyük bir musîbet, büyük bir belâdır. Bundan daha büyüğü, ondan gaflet, onu hatırlamaktan yüz çevirmektir, onu az düşünmek ve onun için çalışmamaktır. Zira, ibret var, düşünmek isteyen için. Nitekim: "Vaiz olarak ölüm yeter" denilmiştir. Peygamberimiz (s.a.v.):</p>

    <p>"- Lezzetleri yok eden ölümü çok anın" buyurmuştur.</p>

    <p>"Habîbim de ki: "Kim Cebrail'e düşman olursa (kahrından gebersin!). Çünkü kendinden evvelki kitabları tasdîk edici ve mü'minler için mahza hidâyet ve müjde olan Kur'an'ı Allâh'ın izni ile Senin kalbin üzere o indirdi.</p>

    <p>Kim Allâh'a, meleklerine, peygamberlerine, Cebrail'e, Mikâil'e düşman olursa şüphesiz Allâh da o kâfirlerin düşmanıdır.</p>

    <p>And olsun biz sana apaçık âyetler indirdik. Onları fâsıklardan başkası inkâr etmez." (Bakara s. 97-99)</p>

    <p>"Onlar ne zaman bir ahd ile bağlandılarsa içlerinden bir güruh onu bozup dağıtıvermişdir. Hayır onların bir çoğu ahde sâdık kalmak gerektiğine iman etmezler.</p>

    <p>Onlar ne zaman Allâh katından yanlarındaki kitabı tasdîk edici bir peygamber geldiyse kendilerine kitab verilen o kimselerden bir güruh sanki hakikati bilmiyorlarmış gibi Allâh'ın kitabını sırtlarının arkasına atmış, yani ondan yüz çevirmişlerdir." (Bakara s. 100-101)</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Bakara Sûresi Tefsiri, 161-162.s.)</p>


09 HAZİRAN 2006
---

    <p><b>HZ. PEYGAMBER (S.A.V.)'İN DÜNYÂDAKİ</b> <b>ZÜHDÜ</b></p>

    <p>O (s.a.v.)'in zühd ü takvasına delâlet edecek hadîsler çoktur. Biliyorsunuz ki, O (s.a.v.) dünyâya ve menfaatlerine pek önem vermez, azı ile yetinir, onun debdebe ve şatafatından şiddetle kaçınırdı. İrtihal-ı dâr-ı beka eyleyinceye kadar kendisine birçok imkânlar verilmiş, birçok beldeler feth ettirilmiştir. Ama yine de vefat ettikleri zamân, silâhı, çoluk çocuğunun nafakası için aldığı bir mal karşılığında, bir yahudînin yanında rehindi. O (s.a.v.) duâ ederken şöyle derdi:</p>

    <p>"Allâhım, âl-i Muhammed'in rızkını tut (kifafı nefs edecek kadar bir azık) kıl!"</p>

    <p>Âişe (r.anhâ)'dan:</p>

    <p>"Resûlullâh (s.a.v.) dünyâda (mübârek) gözlerini yumuncaya kadar, üç gün ardı ardına ekmekten doymamıştır."</p>

    <p>Diğer bir rivâyet: "İki gün ardı ardına arpa ekmeğinden doymamıştır. Allâh (c.c.) dileseydi, O (s.a.v.)'e akla (hayale) gelmeyecek (ni'metler) ihsan ederdi."</p>

    <p>Diğer bir rivâyet: "Allâh (azze ve celle)ye mülâki oluncaya kadar, âl-i Resûl (s.a.v.), buğday ekmeğinden (tam) doymamıştır."</p>

    <p>Yine Hz. Âişe (r.anhâ) demiştir ki:</p>

    <p>"Allâh'ın Resûlü (s.a.v.) ne dinâr, ne dirhem, ne koyun ve ne de deve bırakmıştır."</p>

    <p>Amr b. el-Haris'in rivâyet ettiği hadîsde varit olmuştur:</p>

    <p>"Yalnız silahını, katırını ve bir de vakfettiği bir toprak bırakmıştır."</p>

    <p>Âişe (r.anhâ)'dan: "Resûlullâh (s.a.v.) vefat ettiğinde, evimde rafta bir parça arpadan başka bir şey bırakmamıştır. Bana şöyle dedi: "Bana Mekke'nin taşı, toprağı altın olması sunuldu. Hayır ya Rabbi, dedim; bir gün aç kalayım, bir gün tok. Aç kaldığım gün sana yalvarıp duâ ederim. Tok kaldığım gün, sana hamdü senada bulunurum."</p>

    <p class="c13">(Kadı 'Iyaz (rh.a.), Şifa-i Şerif, 140-141.s.)</p>

    <p> </p>

    <p> </p>

    <p> </p>


10 HAZİRAN 2006
---

    <p class="c13">ÂDİL HÜKÜMDÂRIN FAZÎLETİ</p>

    <p>Abdullâh bin Amr (r.a.)'den rivâyetle Resûlullâh (s.a.v.) Efendimiz: "Şüphesiz ki adâletle iş görenler, Allâh (c.c.) katında nurdan minberler üzerinde Rahmân azze ve cellenin yemîninde olacaklardır. Onun her iki yed'i sağdır. Bunlar hükümlerinde ve aileleri ve mütevellisi oldukları kimseler hakkında adalet gösterenlerdir." buyurdular.</p>

    <p>"Âdil hâkimlerin (hükümdarların) kıyâmet gününde nurdan minberler üzerinde bulunmaları, Kâdî Iyâz (rh.a.) göre, hakikat de olabilir, yüksek mevkîlerden kinâye de olabilir. İmâm-ı Nevevî (r.h.) ise, bu sözün hakîkat ma'nasında kullanılmış olmasını daha zâhir görmekte ve: "Onlar hakîkaten minberler üzerinde olacaklardır. Onların menzilleri de yüksektir."demektedir.</p>

    <p>"Âdil hâkimlerin (hükümdarların) bir de Allâh te'âlânın yemîninde olacakları" bildiriliyor. "Yemîn" sağ taraf, sağ el gibi ma'nalara geldiği gibi, yine Hadîs'te zikredilen "yed" de el demektir. Binaenaleyh "Allâh'ın sağ tarafında olacaklardır." "O'nun her iki eli sağdır" diye tercüme edilebilirdi. Fakat Ha-dîs-i şerif, sıfat hadîslerinden olduğu için "yemîn" ve "yed" kelimeleri müteşâbihtir. Yani bu dünyada ma'nasını imkan ve ümid bulunmayan kelimelerdir.</p>

    <p>Selef ve ehl-i sünnet ulemasının bu husustaki mezhebi şudur: "Biz bunun gibi kelimelere inanırız; te'vili hakkında söz etmeyiz;ma'nalarını bilmeyiz; yalnız zâhirî ma'nalarının murad olunmadığına i'tikad ederiz. Onların Allâh  (c.c.)'e layık ma'naları vardır, ama onları yalnız Allâh (c.c.) bilir."</p>

    <p>"O'nun her iki yed'i sağdır" cümlesi, buradaki "yemin" kelimesinden uzuv kastedilmediğine tenbihtir. Zîra el, sağ gibi şeyler Allâh te'âlâ hakkında imkansızdır.</p>

    <p>"Bunlar hükümlerinde ve aileleri ile mütevellisi oldukları kimseler hakkında adâlet gösterenlerdir." Cümlesinin ma'nası "Bu fazîlet, üzerine aldığı hilafet, valilik, hakimlik, yahud yetim malında, vakıf ve emsalinde mütevellilik gibi hukukta, adalete riayet edenlere mahsustur" demektir.</p>

    <p class="c13">(Sahîh-i Müslim Tercüme ve Şerhi,</p>

    <p class="c13">Ahmed Davudoğlu (r.h.), 8.c., 688.s.)</p>

    <p> </p>

    <p> </p>


11 HAZİRAN 2006
---

    <p class="c13">KANÂAT</p>

    <p>Kanaat; helâl yol ile kendi kazandığını kâfi görmek ve razı olmaktır. Peygamberimiz (s.a.v.) Efendimizin terğib ve teşvik buyurdukları ahlâkın en güzeli kanaattir.</p>

    <p>Lâkin İslâmın hakikatlerine, ilk hakîkî müslümanların tarihine vukufu olmayan bir çok adam tevekkül gibi kanaatin da ma'nâsını anlayamadılar.</p>

    <p>Zannettiler ki, kanaat işi gücü bırakmak, dünya malından tamamiyle yüz çevirmek, ölmeyecek kadarını, hattâ daha azını kâfî görmektir.</p>

    <p>Şüphesiz, İslâm tarihinin ilk altı asrından sonra gelen o karanlık cehalet asırlarında bu fikrin (yabancı te'siriyle) müslümanlar arasında yayılması, iktisadî, malî, ahvâlin harâbiyetini intaç ettiği gibi, müslümanların ne korkunç bir içtimaî yarası oldu.</p>

    <p>Evet, Peygamber (s.a.v.) Efendimiz ile ashab-ı kiramın, hulefâsının, sonra hicret asrı nihayetine kadar gelen bütün müslümanların kanaatten murâd ettikleri ma'nâ hiç bir sûretle ne halkın çalışmasına manî' idi ne de malın tezeyyüd ve bereketlenmesine muârızdı. Kanaat pek memduh idi. Çünkü doymak bilmeyen harîs ruhların bir nevi' riyâzatı idi. Fesâd ile çarpan yüreklere sükût veriyordu. Kanaat rağbette idi. Zira isteniyordu ki hayat sırf maddiyat uğrunda uğraşmalarla, didinmelerle bitmesin, yahud hırsın, tamâın ifratı gibi servet sahibleri hakkında kin beslemek, ellerindekine göz dikmek gibi kötü huylar onlara karşı bir fenalık ettirmesin.</p>

    <p>Çünkü bu halin huzuru ve içtimaî nizâmı alt üst edeceğinden başka cinayet ve cürümlerden bir çoğunu meydana getirdiği bilinmiyordu. Ve bugün de egoist, dinsiz zümrelerin, teşekküllerin, ferdleri, milletleri kana bulayan hırsları kanaatsizlik yüzündendir. İslâm dininde kanaatden maksad ancak şudur: İnsan, çalışacak ve bulduğu hâle razı olacak ve elde edemediğinden müstağni bulunacak. Helâl tarikle (yolla) kazandığını kâfî görerek eğri yollardan kazanmayı istemeyecek.</p>

    <p>Her kim kanaatdan bunun haricinde bir ma'nâ çıkarmak isterse, çok büyük bir hatâ işlemek ile beraber Cenâb-ı Allâh'a ve İslâma karşı da açıktan açığa bühtan etmiş olur.</p>

    <p class="c13">(Hz. Mahmûd Sâmî Ramazanoğlu (k.s.), Musâhabe 2, 153.s.)</p>


12 HAZİRAN 2006
---

    <p class="c13">EL KESİLMESİNİN İSBATI ve TATBÎKİ</p>

    <p>Hidâye sahibi, elin nasıl kesileceğini ve ispatını açıklamış ve el kesilmesinin delili ile ispatını da beyan etmiştir. Hırsızlık hadisesi sabit olunca, hüküm verildikten sonra hırsızın sağ eli bileğinden kesilir ve dağlanır. Hırsızın elinin kesilmesi, Allâh te'âlânın:</p>

    <p>"Erkek hırsızla kadın hırsızın -o irtikâp ettiklerine bir karşılık diye ceza ve Allâh'tan (insanlara) ibret verici bir ukubet olmak üzere- onların ellerini kesin." (Mâide s. 38) kavl-i kerîmiyle sabit olmuştur. Meşhur olan da budur. Bu hadden sonra hırsız tekrar çalarsa, sol ayağı da mafsalından kesilir. Şayet bundan sonra yine çalarsa, artık a'zaları kesilmez. Fakat tevbe edinceye kadar hapsolunur.</p>

    <p>Hırsızın elinin kesilebilmesi için, malı çalınan kimsenin da'va etmesi şarttır. Fakat hırsızın eli kesildikten sonra, çaldığı malı vermeden başka bir hırsız tarafından çalınsa; gerek birinci hırsız da'va etsin, gerek asıl mal sahibi da'va etsin, ikinci hırsızın eli kesilmez. Çünkü hırsızın elinin kesilebilmesi için, çalınan malın ya sahibinden ya emanetçiden veya ödemesi lazım olan kimsenin yanından çalınması şarttır.</p>

    <p>Hırsızın elinin kesilebilmesi için, mutlaka bir da'vacının bulunması lazımdır. Hatta bir kimse, hırsızlık yaptığını ikrar ederken yahut bir kimsenin hırsızlık yaptığına dair iki erkek şahıs şahitlik ederken ve hırsızın eli kesilirken malı çalınan kimsenin hazır bulunması lazımdır.</p>

    <p>Eğer hiçbir kimse hırsızdan da'vacı olmazsa, hırsızın eli kesilmez.</p>

    <p>Hırsızın sol eli yahut sol elinin başparmağı kesilmiş olsa yahut sol eli çolak olsa yahut sol elinin başparmağından başka iki parmağı, kesilmiş veya çolak olsa veyahut sağ ayağı kesilmiş veya çolak olsa, artık ne sağ eli, ne de sol ayağı had olarak kesilmez. Fakat hırsız, hapsedilir. Çünkü kesildiği takdirde hırsız ölüme sürüklenmiş olur.</p>

    <p>Bir kimse, bir şey çalıp; mal sahibi da'va etmeden önce çaldığı malı sahibine verirse, eli kesilmez.</p>

    <p>İki hırsız mal çalsa, bunlardan birisi kayıp olsa, ikisinin hırsızlık yaptıklarına dair iki kişi şahitlik yapsalar, hazır olanın eli kesilir. Çünkü, hazır olanın hırsızlık yaptığı iki şahidin şahadetiyle sabit olmuştur.</p>

    <p class="c13">(Mültekâ Tercümesi, 1.c. 700.s.)</p>

    <p class="c13"> </p>

    <p class="c13"> </p>

    <p class="c13"> </p>


13 HAZİRAN 2006
---

    <p class="c13">ŞEFAAT VE MAKAM-I MAHMÛD HAKTIR</p>

    <p>Bilindiği gibi Peygamber (s.a.v.); şefaat etme yetkisi verilerek ve Makam-ı Mahmud'a erdirilerek de, diğer peygamberlere üstün kılınmıştır...</p>

    <p>Bu babta Cenâb-ı Hakk şöyle buyurmuştur:</p>

    <p>"Ümid edebilirsin, Rabbin seni bir Makam-ı Mahmûd'a gönderecektir." (İsra s. 79)</p>

    <p>İbn-i Ömer (r.a.)'dan:</p>

    <p>"Her ümmet peygamberinin önüne diz çöküp "Ey Fülan bize şefaat et, ey Fülan bize şefaat et!" diyecek. (Peygamberler birbirlerine hevale ederek) nihayet Resûlullâh (s.a.v.)'e gelecekler (ve ondan şefaat dileyecekler). İşte o gün, Allâh (c.c.), O (s.a.v.)'i Makam-ı Mahmûd'a gönderecektir." (Buhârî)</p>

    <p>Ebû Hüreyre (r.a.)'den:</p>

    <p>"Resûlullâh (s.a.v.)'e Makam-ı Mahmûd'dan suâl ettiler. (O şefaattir) buyurdu."</p>

    <p>Ka'b b. Malik (r.a.)'den, Resûlullâh (s.a.v.) buyurmuşlardır:</p>

    <p>"Kıyamet günü insanlar haşrolunduklarında Ben ve ümmetim bir yerde olacağız. Rabbim Bana yeşil bir elbise giydirecek, sonra Bana izin verilecek. Allâh (c.c.) tarafından ne söylemem isteniyorsa, söyleyeceğim. İşte Makam-ı Mahmûd budur." (Ahmed b. Hanbel)</p>

    <p>İbn-i Mes'ud (r.a.)'den:</p>

    <p>"Makam-ı Mahmûd, O (s.a.v.)'in arşın sağında durmasıdır. Kimse orada duramayacaktır. Bu sebeble evvelkiler de sonrakiler de ona gıbta edecekler."</p>

    <p>Başka bir rivayette:</p>

    <p>"Makam-ı Mahmûd öyle bir makamdır ki, orada ümmetime şefaat edeceğim." (Dârimî)</p>

    <p>"Yeryüzünde bulunan taş ve ağaçtan (daha) çok olan insanlara mutlaka şefaat edeceğim." (Taberânî)</p>

    <p>Bütün bu rivâyetlerden anlaşılıyor ki, Peygamberimiz (s.a.v.)'in Şefaati ve Makam-ı Mahmûd'u haktır. İlk şefaatından son şefaatına kadar devam edecektir.</p>

    <p>Allâh (c.c.) cümlemizi O (s.a.v.)'in Şefaatına nâil eylesin. (Âmin)</p>

    <p class="c13"> (Kadı 'Iyaz (rh.a.), Şifâ-i Şerîf, 215.s.)</p>

    <p> </p>


14 HAZİRAN 2006
---

    <p class="c13">HAŞİR VE KIYÂMET</p>

    <p>"O gün hepsini bir araya toplayacak, sanki onlar gündüzün bir saatinden başka bir müddet eğlenmemişlerdir. Birbirlerini tanıyacaklardır. Bir gün muhakkak Allâh'ın huzuruna çıkarılacaklarını yalan sayıp da doğru yolu tutmamış bulunanlar muhakkak en büyük zarara uğramışdır. Onlara vâdettiğimiz akıbetin bir kısmını eğer sana göstersek de, yahud seni dünyadan alsak, vefat ettirsek de onların dönüşü ancak bizedir. Yine Allâh onların ne yapacaklarına şahittir. Her ümmetin bir peygamberi vardır. Resûlleri geldiği zaman aralarında adaletle hükmedilir ve onlar asla haksızlığa uğratılmazlar. "Eğer iddianızda sâdıklar iseniz bu vâd ü tehdidin tahakkuku ne zaman? söyleyin!" derler. De ki, "Ben kendi kendime Allâh'ın dilediğinden başka ne bir zarar, ne de bir fayda yapmağa muktedir değilim. Her ümmetin bir eceli vardır. Ecelleri geldiği zaman artık bir saat geri de kalamazlar, öne de geçemezler." De ki, "Ya O'nun, yani Allâh'ın azabı geceleyin yahud gündüzün size gelip çatarsa ne yapacaksınız söyleyin! Mücrimlerin acelelerinin sabırsızlıklarının sebebi nedir?" Bu azâb vaki' olduktan sonra mı Allâh'a îmân edeceksiniz? O vakit size: "Şimdi mi îmân ediyorsunuz?" denecek. Halbuki siz onun mutlaka gelmesini isteyip duruyordunuz. Sonra zulmedenlere "Ebedi azabı tadın!" denilecek. Vaktiyle ne kazanıyor idiyseniz ondan başkasıyla mı cezalandırılacaksınız ki? O azâb bir gerçek mi diye senden haber isterler. De ki: "Evet Rabbime andederim ki o muhakkak bir hakikattir. Siz Allâh'ı bundan âciz bırakacak değilsiniz!" (Yunus s. 45-53)</p>

    <p>Fahr-i Râzî ve Hâzîn'in beyânları veçhile, âsîlerden intikamını almak için Cenâb-ı Hakk onları elbette haşredeceğini ve haşrettiğinde o günün dehşetinden onlar dünyada ne kadar çok yaşasalar bile, gündüzden azıcık bir saat yaşamışlar gibi olup hatta birbirlerinden ayrılmamışlar gibi birbirlerini tanıyacaklarını, amellerini heva ve hevese sarfettiğinden dünyada verilen mühletten intifa' edemedikleri cihetle hayatlarını azıcık bir zaman farzederek unutacaklarını Cenâb-ı Hak bu âyetiyle beyân buyurmuş ve mahşerde görecekleri meşakkatle beraber çok duracaklarına nazaran hakikatte dünyanın ömrü az oduğunu beyân etmiştir. Hatta müddet-i iftirakları azıcık bir zaman gibi olup birbirlerini tanımalarına bile mâni olmaz. Sonra azabı görünce birbirlerini unuturlar, birbirlerine iltifatı keserler ve yekdiğerinin halini sormağa mecalleri kalmaz. Çünkü herkes kendi başının derdine düşmüştür.</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Yunus ve Hud Sûreleri Tefsiri, 32.s.)</p>


15 HAZİRAN 2006
---

    <p class="c13">SİLSİLE-İ ÂLİYYENİN YİRMİYEDİNCİ POSTNİŞİNİ MAZHÂR-I CÂN-I CÂNÂN (K.S.)</p>

    <p>Evliyanın büyüklerindendir. İsmi, Şemseddîn Habîbullâh'tır. Hazret-i Alî (r.a.)'in neslinden olup, seyyiddir. Yirmi sekiz batında Hazret-i Alî (r.a.)'e ulaşır. Babası Mirza Cân'dır. Bu isme izafeten Cân-ı Cânân denilmiştir. 1699 (H. 1111) veya 1701 senesinde Ramazân-ı şerîfin on birinde Cuma günü doğdu ve 1781 (H. 1195) senesinde yine bir Cuma günü Delhi'de şehit edildi. Kabri, Şah Cihan Camii yakınındaki Dergâh Camiinde bulunan dört kabirden biridir.</p>

    <p>Seyyid Nur Muhammed Bedâyûnî'nin sohbetlerine dört sene devam ederek, yirmi iki yaşında halîfesi ve vâris-i ekmeli oldu. Ders ve sohbetlerine; âlimler, âmirler, velîler ve halk devam edip, kendisinden çok feyz aldılar. Yetiştirdiği talebelerinin ellisi, tasavvufta Makâmât-ı Ahmediyye denilen yüksek dereceye ulaşmıştır.</p>

    <p>Mazhar-ı Cân-ı Cânân hazretleri buyurdu ki: "Kim dünyâya düşkün olanlar arasına karışırsa, sohbetin bereketlerine ve tasavvufun nurlarına kavuşamaz! Bir kimse dünyâya düşkün olanlar arasına ihtiyaç olduğu kadar karışır, hâlis niyetle ve bâtınî nisbetini muhafaza ederek aralarında bulunursa zararı yoktur."</p>

    <p>Ya'ni Allâh te'âlâdan başka herşeyi ve bütün maksatları terketmek lâzım. "Takvânın ve verânın yâni haramlardan ve şüpheli şeylerden sakınmanın yolu, Resûlullâh (s.a.v.)'e hakkıyla uymak ve O (s.a.v.)'in bildirdiklerini candan kabul etmektir. Kendi hâlinizi, Kitap ve Sünnette bildirilen hususlar ile karşılaştırınız. Eğer, Kitap ve Sünnette bildirilen hususlara yâni dînin emirlerine uygunsa makbûldür. Uygun değilse merdûddur, reddedilecekdir. Ehl-i sünnet vel cemâat îtikâdı üzere olmak lâzımdır."</p>

    <p>"Evliyanın mezarlarını ziyaret edip, gönlü toplamak için feyz dilemelidir. Evliyanın büyüklerinin ruhlarına Fatiha ve salevât sevabı göndererek, onları Allâh te'âlâya kavuşmak için vesile yapmalıdır. Zahir ve bâtın saadetlere, ancak onlar vasıtasıyla kavuşulur."</p>

    <p>"Allâh te'âlâya kavuşmak iki yolla olur! Birincisi Allâh te'âlânın bütün emir ve yasaklarını eksiksiz yapmak, ikincisi Allâh te'âlânın sevdiği bir kulunu çok sevmek, kurtuluşuna onu vesile bilmektir. İkincisi yapılınca, emir ve yasaklar kolay gelir. Yapılan kusurlar da o büyüğün hürmetine affedilir. Böylece Allâh te'âlâya daha kolay kavuşulur."</p>

    <p class="c13">(Yeni Rehber Ansiklopedisi, 13.c., 305-306.s.)</p>

    <p> </p>

    <p> </p>

    <p> </p>


16 HAZİRAN 2006
---

    <p class="c13">ALLÂH'IN VELÎ KULLARI, İRFAN VE ÎMAN SAHİBİ, KUTUB, ÂDİL PADİŞAHIN KUTUB OLMASI</p>

    <p>Allâh (c.c.) yolunda çalışanlar, kendi menfaatlerini değil, sizin iyiliğinizi düşünürler. Size gelmelerinin sebebi de budur, kendi ihtiyaçlarını düşünmezler. Onlar kullara ihtiyaç beyan etmezler. Onlar kulların çözülen iplerini bağlar, harabe evlerini yaparlar ve kullara bir baba gibi şefkat gösterirler. Hakk te'âlâ, onlara ezelden irfan duygusu ihsan etmiştir, o duygu sayesinde herşeye karşı anlayış sahibi olurlar. Hangi işi sizden beklerlerse o iş sizin içindir, kendileri için değildir. Onlar kullara daima öğüt verirler ve bu vazifeden yorgunluk duymazlar.</p>

    <p>İrfan sahibi emirsiz bir iş görmez. "Ver" denilirse verir, "verme" denildi mi, kimse ondan bir şey alamaz. İrfan sahibine "ye" denir yer; "yeme" denirse yemez, aç kalır. (Kırkbeşinci Meclis, 240.s.)</p>

    <p>Îman sahibi, ne nefsi için ne de nefsi ile yer. Giydiğini de onun için giymez ve onun emri ile mal yığmaz. İbadet işlerinde kuvvet bulsun diye yer, Hakk (c.c.) yolunda ayakları titrememesi için gıda alır. Dîninin emri ile yer ve hevese uymaz. Allâh'ın velî kulu, Allâh'ın emriyle yer. Bedel ki, kutbun vezîridir; bu da ilahi fiil tecellisine uyarak yer. Kutub ise, yemesinde ve bütün işlerinde Peygamber (s.a.v.) Efendimize uyar. Çünkü o, Peygamber (s.a.v.) Efendimizin evlâdı, vekili ve ümmeti için halifesidir.</p>

    <p>Kutub, Peygamber (s.a.v.) Efendimizin ve Allâh te'âlânın halifesidir. Bu hilafet gizlidir.</p>

    <p>Müslümanların başına geçen halife ise zâhirdedir. Hiçbir müslüman ona uymağı terkedemez, saygıyı bırakamaz. Denilir ki, müslümanların başında bulunan padişah adil olursa, zamanın kutbudur. Bu padişahın işlerini kolay sanmayın! O başımıza getirilmiştir. Zahirdeki işleri o; batındaki işleri ise kutub tanzim eder. (Kırksekizinci Meclis, 253.s.)</p>

    <p>Velî kullar, halka hizmet buyurunca şahsî arzularını katmazlar. Yapılacak bir iş onlara işaret yoluyla bildirilir de öyle yaparlar. Hiçbir velî, nefsi için kullardan bir iş talebinde bulunmaz. (Ellibirinci Meclis, 277.s.)</p>

    <p>Bir zât, velayet halinin sonuna varırsa ona kutubluk verilir. Bu haliyle halkın işlerini üzerine alır. O bu haliyle halkın cümlesine muadil imana sahiptir. O iman sayesindedir ki halkın işlerini yüklenir. (Altmışikinci Meclis, 427.s.)</p>

    <p class="c13">(İlahi Armağan,Gavs-ı A'zam</p>

    <p class="c13">Hz. Seyyid Abdülkadir Geylânî (k.s.a.),)</p>

    <p> </p>


17 HAZİRAN 2006
---

    <p class="c13">İMÂM-I MUHAMMED VE İMÂM-I ŞÂFÎÎ (R.ANHÜMÂ) HAZRETLERİ</p>

    <p>İmâm-ı Şâfîî (r.a.), İmâm-ı Muhammed (r.a.)'in talebelerindendir. İmâm-ı Muhammed (r.a.) Şâfîî (r.a.)'in annesi ile evlenmiş ve kitablarını malını ona bırakmıştır. Şâfîî (r.a.) Hazretleri hakikaten insaf göstermiş ve "Kim fakih olmak isterse Ebû Hanîfe'nin ashâbına (talebelerine) devam etsin, çünkü ma'naları anlamak ancak onlara müyesser olmuştur. Vallâhi ben Muhammed bin Hasan'ın kitabları ile fâkih oldum" demişlerdir. Hazreti Şafiî'nin (r.a.), İmâm-ı Muhammed (r.a.) sayesinde fâkih olmasından maksad fıkhının O'nun sâyesinde artmasıdır. Yoksa Şâfîî (r.a.) Hazretleri Bağdâd'a gelmezden önce müctehid bir fakîh idi. Müctehid-i mutlak olan bir zât, kendi derecesinde olmayandan böyle bir ictihâdı nasıl alabilir? Rivayete göre İmâm-ı Şâfîî (r.a.): "Ben Muhammed bin Hasan'ın ilminden bir deve yükü kitâb yüklendim. Fıkıhta en güvendiğim kimse Muhammed bin Hasan'dır." demişlerdir.</p>

    <p>İsmâil bin Recâ (r.h.) diyor ki: "İmâm-ı Muhammed'i rüyâmda gördüm ve "Allâh sana ne muâmele yaptı?" diye sordum. Dedi ki "Beni afvetti. Sana azâb etmek isteseydim, bu ilmi sana vermezdim buyurdu." "Ebû Yûsuf nerede? dedim. "O iki derece bizim fevkimizdedir." dedi "Yâ Ebû Hanîfe? dedim. "-Heyhat! O, illiyyûn'un âlâsındadır." dedi</p>

    <p>İlliyyûn cennetin en yüksek yerinin ismidir. Yani, Ebû Hanîfe (r.a.), Ebû Yûsuf ile İmâm Muhammed (r.anhûmâ)'ya nisbetle cennet'in en yüksek yerindedir. Yoksa mutlak sûrette cennetin en yüksek yerinde demek değildir. Çünkü peygamberler (a.s.) ve ashâb-ı kirâm (r.a.e.) hazretleri kat'î sûrette Ebû Hanife (r.a.)'den daha yüksek derecededirler. "Ya Rabb, beni Peygamberlerle berâber haşreyle! gibi duâlara gelince bunlardan maksad toplantı ve sohbetlerdir. Menzile ve dereceler değildir. Allâh te'âlânın "İşte bunlar Allâh'ın kendilerine in'âmda bulunduğu peygamberlerle, sıddîklarla berâberdir..." (Nisâ s. 69) âyet-i kerîmesi de bu ma'nâyadır.</p>

    <p class="c13">(İbn-i Âbidîn, Tercüme: Ahmed Dâvûdoğlu, 1.c., 56-57.s.)</p>


18 HAZİRAN 2006
---

    <p class="c13">GÜNÂHLARDAN KORUNMAK, KUR'AN VE SÜNNETE SARILMAKLA OLUR</p>

    <p>İ'tisam: Kitâb'a yani Kur'an-ı kerîme yapışmakla;şeytânın tuzaklarından, hilelerinden ve nefsi cehenneme yaklaştıran, Allâh (c.c.)'ün rızasından uzaklaştıran her türlü davetçilerinden sakınmaktır.</p>

    <p>Çünkü kitâb ve sünnet istihkâm olunmuş iki kaledirler. Kurtuluş yoludurlar. Herhangi bir anda başlangıçta ve sonuçta onlara tutunan kimse elbette hüsrana, ziyana uğramayacaktır.</p>

    <p>Kötü âdetlerden sakınmak ne demektir? Çünkü her âdetten sakınmak-kaçınmak gerekmez. Bilakis kötü olan âdetlerden sakınılır ve ondan kaçınılır. Bir âdet acaba ne ile kötü olur? Kur'an'a ve sünnete muhalif olmakla. Âdet, çok tekrarlanan, tekrar tekrar yapılagelen şey demektir. Kötü ise, şeriatta (İslâm'da) kabîh çirkin görülen şey demektir.</p>

    <p>Bid'at: Yokluktan sonra var olmaktır. Bid'atten murâd;bütün beşerin efendisi olan Peygamberimiz (s.a.v.)'den sonra, ziyâde veya noksan olarak ortaya çıkan şey demektir.</p>

    <p>İktisâd: Bir kimse israf etmediği ve kısmadığı zaman nafakada iktisâd etti denilir. Böylece yukarıda anlattığımız gibi, vasat yani orta halli ma'nâsına olur.</p>

    <p>İfrat; aşırı gitmek, haddinden fazla yapmak, ziyâde etmek manasına gelir. Tefrit ise, bunun aksini yapmaktır. Birbirine tamamen zıt olan iki uç demektir.</p>

    <p>Musannif; birisini anlatmakla, diğerine ihtiyaç bırakmayacak neticeyi ortaya çıkaran lafızları bir arada kullanması bu makamın fazla önem taşımasındandır. Yoksa mutlak i'tisam (günahtan sakınmak) ve iktisâd ifadeleriyle yetinebilirdi.</p>

    <p class="c13">(Berika, Tarikat-ı Muhammediyye Şerhi, 130.s.)</p>

    <p> </p>


19 HAZİRAN 2006
---

    <p class="c13">DOKUZ YÜZYIL ÖNCE TORNA TEZGAHI YAPAN BİLGİN İBN-İ KARAKA</p>

    <p>İbn-i Karaka, büyük İslâm bilginleri arasında anılması gereken biridir. XI. yüzyılın ikinci yarısında Mısır'da yaşadı. Çocukluğu güçlüklerle geçti. Fakat çok zeki ve çalışkandı. Durmadan bir şeyler araştırıyor, okuyor, etrafında olup bitenleri dikkatle inceliyordu.</p>

    <p>Kahire'de beş metre çapında bir torna tezgâhı yaptı. Bu, dünyada yapılan ilk torna tezgâhıydı. Bakır levhalar, demir daireler artık kolaylıkla kesiliyor, bunlar usturlabdan günlük ihtiyaçlara kadar her yerde kullanılıyordu.</p>

    <p>Kitaplardaki tariflere göre İbn-i Karaka'nın torna tezgâhı, günümüzün torna tezgâhlarına benziyor, hemen hemen aynı sistemle çalışıyordu. Devrin hükümdarı,     İbn-i Karaka'nın tezgâhını görünce hayretle sordu:</p>

    <p>"Bu aleti daha küçük yapsaydın, daha az zahmet çekmez miydin?"</p>

    <p>İbn-i Karaka şu cevabı verdi:</p>

    <p>"Eğer ben bu tezgâhın bir ucu ehramlarda (piramitler), diğer ucu Nil nehrinin öte tarafındaki Tannur'da bulunacak kadar büyük yapabilseydim, zahmetim daha da azalırdı. Aletler ne kadar büyük olursa, çalışmalar o kadar rahat olur ve o derece iyi netice alınır. Kâinatın büyüklüğü ile karşılaştırılırsa bizim yaptığımız aletlerin küçüklüğü meydana çıkar."</p>

    <p>O devirde müslümanlar çeşitli araştırma, inceleme ve deneyler yapıp icatlarda bulunurken, Avrupa, bilginleri cezalandırıyor, ilim düşmanlığı yapıyordu. Ne yazık ki, İbn-i Karaka hakkında daha detaylı bilgilere sahip değiliz.</p>

    <p>Bildiğimiz şu ki, İbn-i Karaka, bugünkü teknolojinin ilerlemesine çok faydası dokunan torna tezgâhının icatçısıdır. Avrupa, torna tezgâhını müslümanlardan öğrenmiştir.                                         <b>(İslâm ve İlim 48.s.)</b></p>


20 HAZİRAN 2006
---

    <p class="c13">ALLÂH RESÛLÜ (S.A.V.)'E BAĞLILIK VE SAİD B.</p>

    <p class="c13">AMİR B. HIZYEM İL-CEMHÎN (R.A.)</p>

    <p>Hz. Ömer (r.a.), Said b. Âmir b. Hızyem'i Humus'a vali tayin etti. Kendisi Humus'a geldiğinde:</p>

    <p>"- Ey Humuslular, valinizi nasıl buluyorsunuz?" diye sordu. Halk, kendisine validen şikâyet etti:</p>

    <p>"- Biz dört husûsta ondan şikâyetçiyiz. Kuşluğa doğru bizimle görüşüyor. Gece vakti kimsenin işini görmüyor. Ayda bir gün bizimle hiç görüşmüyor. Bazan deliliği tutuyor." dediler.</p>

    <p>Bunun üzerine Hz. Ömer (r.a.), şikâyetçilerle valiyi bir araya getirdi. Ve:</p>

    <p>"- Allâhım, bugün valimin hakkındaki düşüncelerimde yanılmadığımı göster." diye duâ etti. Hz. Said:</p>

    <p>"- Vallâhi anlatmam hoş olmayacak ama yine de anlatayım: Hizmetçim yok. Hamuru kendim yoğuruyor, oturup mayalanmasını bekliyorum. Sonra ekmek yapıyorum. Sonra da, abdest alıp bunların yanına geliyorum. Onun için kuşluğa doğru görüşüyorum. Bütün günü onlara hasrediyorum. Geceyi de, Allâh'a ibâdet ve taatla ihya ediyorum. Çamaşırımı yıkayacak hizmetçim olmadığı gibi, değişik çamaşırım da yok. Ayda bir gün çamaşırlarımı yıkayıp kuruyuncaya kadar evde oturuyorum. Banyomu yapıp, akşama doğru onların yanına çıkıyorum. Ben, Mekke'de, ensardan Hubeyb'in, şehid edilmesine şâhid oldum. Kureyş onu parçalamış, bir kütük üzerine koymuştu. Onu şehid etmeden önce, kendisine, Muhammed (s.a.v.)'in senin yerinde olmasını ister misin, dediler. O da, vallâhi, Muhammed (s.a.v.)'in ayağına bir diken batsa, ben, çoluk çocuğumun içinde bile rahat edemem, dedi. Sonra da, Ya Muhammed (s.a.v.), diye nida etti. O güne ait hatırladığım şeyler; Hubeyb'e o durumda yardım edememem; Allâh'a inânmayan bir müşrik olmam sebepleriyle Allâh'ın beni hiç bir zamân affetmeyeceği düşüncesine kapıldım. İşte bu sebeple, ara sıra şuurumu kaybediyorum." dedi. Bunun üzerine Hz. Ömer (r.a.):</p>

    <p>"- Beni, görüşlerimde isabetsiz çıkarmayan Allâh'a hamdederim." dedi. Valiye bin dinâr verdi.</p>

    <p class="c13">(M. Yûsuf Kandehlevî (rh.a.),</p>

    <p class="c13">Hadîslerle Müslümânlık, 2.c, 723.s.)</p>

    <p> </p>


21 HAZİRAN 2006
---

    <p class="c13">HER TÜRLÜ HAYIRLI TALEB VE MURÂD İÇİN OKUNACAK DUÂ</p>

    <p>"Önce cum'a gecesi sabaha karşı, 2 rek'at namâz kılınıp arkasından aşağıdaki duâ ta'rif edildiği şekilde 480 def'a okunacak:</p>

    <p>Önce "Bi'smi'llâhi'r-rahmâni'r-rahîm" dedikten sonra, 100 def'a: "Rabbene'ftah beynenâ ve beyne kavminâ bi'l-hakkı ve ente hayru'l-fâtihîn" (A'râf s. 89) duâsı okunup, arkasından bir def'a: "Allâhümme yâ müfettiha'l-ebvâb iftâh lenâ hayra'l-bâb" duâsı okunacak.</p>

    <p>Dört kere bu şekilde tekrardan sonra yine besmelenin arkasından 80 def'a:</p>

    <p>"Rabbene'ftah beynenâ ve beyne kavminâ bi'l-hakkı ve ente hayru'l-fâtihîn" duâsı ve bir def'a</p>

    <p>"Allâhümme yâ müfettiha'l-ebvâb iftâh lenâ hayra'l-bâb" duâsı okunacak.</p>

    <p>Ayrıca aşağıdaki üç duâ (âyetler) 7'şer def'a okunacak.</p>

    <p>1. Duâ (âyet): "Fa'llâhu hayrun hâfizan vehüve erhamü'r-râhimîn" (Yûsuf s. 64)</p>

    <p>2. Duâ (âyet): "Selâmün kavlen min rabbi'r-rahîm" (Yâsîn s. 58)</p>

    <p>3. Duâ (âyet): "Selâmün 'aleyküm bimâ sabertüm fe-ni'me ukbe'd-dâr" (Ra'd s. 24)</p>

    <p>4. Duâ (Âyetü'l-kürsî): 8 def'a okunacak.</p>

    <p>Birinci okunuşta; ön tarafa, ikincide; sağa, üçüncüde;sola, dördüncüde; arkaya, beşincide; yukarıya, altıncıda; aşağıya üflenilecek, yedinci okunuşta; yutulacak, sekizinci okunuşta; etrafa dönülerek (dört bir tarafa doğru) üflenecektir.</p>

    <p> </p>

    <p> </p>

    <p> </p>

    <p> </p>


22 HAZİRAN 2006
---

    <p class="c13">BAZI SEM'İYYÂT BAHİSLERİ</p>

    <p>Bunlardan biri ölümden sonraki (Münker ve Nekîr meleklerinin kabirde soracakları) suâl ve kabir azâbıdır. Bunlar Ehl-i sünnete göre haktır, vuku' bulucudur. Kabirdeki suâl ve azab ruhun cesede iade edilmesi sûretiyle mümkündür. Peygamber (s.a.v.) Efendimiz, ölüyü defnettikten sonra, "Kardeşiniz için Allâh'tan mağfiret dileyiniz, çünkü o, şu anda sorguya çekilmektedir" buyurmuşlardır. Yine O (s.a.v.), şöyle buyurmuştur: "İdrardan sakınınız, zira kabir azabının çoğu ondandır."</p>

    <p>Yine Kıyamet gününde cesedlerin tekrar diriltilip hayata iade edilmesi haktır, vuku' bulacaktır. Bunu dehriyye (materyalistler) kökünden inkâr etmiş, İslâm filozofları da hasrın cesetler için değil ruhlar âlemi için vuku' bulacağını iddia etmiştir. Cenâb-ı Hakk da, "Şüphe yok ki Allâh kabirlerde olan kimseleri tekrar diriltecek" (Hacc s. 7) buyurmuştur. Yine Allâh (c.c.), "Çürümüş kemiklere kim can verecektir?" diyene cevaben, "De ki onları ilk defa yaratan tekrar diriltecektir""(Yasin s. 78-79)  buyurmuştur.</p>

    <p>Kıyamet gününde amel defterlerinin okunması da haktır. Zira Allâh (c.c.), "Kıyamet günü herkes için bir kitab çıkaracağız ki açılmış olarak önüne konulacak" (İsra s.13) buyurmuştur. Mü'minlerin amel defterleri -Kur'ân-ı kerimin haber verdiği üzere- sağ taraflarından, kâfirlerinki ise sol ve arka taraflarından verilecektir.</p>

    <p>Mizan da haktır. Çünkü Cenâb-ı Hakk, "O gün tartmak da haktır." (Araf s. 8) buyurmuştur. "Mizan", amellerin mikdarlarını tesbite yarıyan bir şey olup akıl, onun keyfiyetini bilmekten âcizdir, dünya terazilerine benzetilmesi mümkün değildir.</p>

    <p>Sırat da haktır. "Sırat", cehennemin sırtı üzerinde uzatılmış bir köprüdür. Bütün mükellef canlılar üzerinde yürüyecek, cennet ehli onu geçecek, cehennemlikler ise ayakları sürçüp ateşe düşeceklerdir.</p>

    <p>Cennet ve cehennem, biz ehl-i sünnete göre, yaratılmış olup el'an mevcuddur, mu'tezile ise buna muhalif kalmıştır. Görüşümüzün isbatı şudur ki yüce Allâh, cennet hakkında (mâzî sıygasıyla) "...takva sahipleri için hazırlandı" (Al-i imran s. 133); cehennem hakkında da, "... kâfirler için hazırlandı" (Al-i imran s. 131) buyurmuştur. Mezhebimize göre cennet ile cehennem, içindekilerle birlikte ebediyen yok olmayacaktır, Zira Allâh te'âlâ her ikisinin sakinleri hakkında "...orada ebediyen kalıcıdırlar" (En-Nisa s. 57) buyurmuştur.</p>

    <p class="c13">(Nureddin Es-Sâbunî, Maturidiyye Akaidi, 185.s.)</p>

    <p class="c13"> </p>

    <p class="c13"> </p>


23 HAZİRAN 2006
---

    <p class="c13">TEFEKKÜR-Ü MEVTİN FAZÎLETİ</p>

    <p>Bir insan, dünyevî işlerden dolayı gafil bir kalp ile öldüğü zaman bunun âhiretteki vebali daha fazladır. Altmışa varmış bir ömürden sonra insan, âhiret yolculuğu için bahusus tedârikte bulunmalıdır. Kendisini çoluk çocuk endişesine veya mal yığıp çoğaltma arzusuna fedâ etmemelidir.</p>

    <p>Senin bu âlemdeki sermayen sadece bir kefenden ibarettir. Onu da ya götürürsün ya götüremezsin, endişesindeyim.</p>

    <p>Peygamber (s.a.v.) "Ümmetimden yetmiş yaşına ulaşan pek azdır" (Keşfü'l Hafâ) buyuruyor. Binâenaleyh ezelî kısmete rızâ gösterip gelmesi yaklaşan âhiret yolculuğu için hazır olmalıyız. Dâima âhireti ve ölümü düşünmeliyiz.</p>

    <p>Peygamberimiz (s.a.v.)'in "Ölümü çokça hatırlayınız" hadîs-i şerifine itimad ederek tûl-i emel, mal ve mevkî' hırsı, hased, kibir ve benzerî bâtınî hastalıkları tedâvî hususunda "tefekkür-ü mevt" denilen ölümü düşünmenin vereceği faydaların pek büyük olduğunu İmam Gazâlî 'aleyhi rahmetü'l-Bârî hazretleri takdir lisanıyla beyân buyurmuşlardır.</p>

    <p>Nebi (s.a.v.): "Mü'minler ölmezler, ancak bir evden öbür eve nakledilirler" buyuruyor. Mü'min-i kâmil için ölüm yoktur. Yalnız bir nakl-i mekân vardır.</p>

    <p>Ayrıca: "Kabir ya cennet bahçelerinden bir bahçe veya cehennem çukurlarından bir çukurdur" (Tirmizî) hadis-i şerifine bakılınca Cenâb-ı Hakk'ın muhabbeti ve tarikat vasıtasıyla tasfiye-i kalb görmüş olan kardeşlerimiz için kabrin cennet olacağı, korku ve endîşelerine yer olmadığı açıktır.</p>

    <p>Hemen Hakk te'âlâ hazretleri istikâmet buyursun. Himmet ve gayretimizi dünya gösterişinden tamamen çevirip, âhiret huzuruna kemâliyle yöneltsin, âmin!..</p>

    <p class="c13">(Muhammed Es'ad Erbilî (k.s.), Mektûbât, 109-131.s.)</p>

    <p> </p>

    <p> </p>

    <p> </p>


24 HAZİRAN 2006
---

    <p class="c13">SILA-İ RAHM</p>

    <p>Hz. Peygamber (s.a.v.)'in "Kimin rızkının bereketlenmesi, bakiyye-i ömrünün uzaması kendisini sevindirirse o kimse sıla-i rahm etsin." buyurduğunu Enes (r.a.), işittim demiştir. (Buhâri)</p>

    <p>Sıla-i rahm vâcibtir. Terki mes'ûliyeti mûcibtir. Bu hususta müteaddid ehâdis-i şerife vardır.</p>

    <p>Bu sıla-i rahm, yakın akrabanın derecesine göre sevabı da fark ettiği gibi ziyaret edilen zâta yapılan iltifat, selâm veya yardım, hizmet ve muâvenetin derecesine göre değişir. Ba'zı sıla-i rahm vâcibtir, ba'zısı müstehabtır.</p>

    <p>Hazret-i Alî (r.a.), Resûlullâh (s.a.v.)'e :</p>

    <p>"Allâh dilediği şeyi mahv eder, dilediğini de isbât eder" kavl-i şerifinin ma'nâsını sormuş. Resûl-i Ekrem (s.a.v.) cevaben:</p>

    <p>"Bununla maksad Allâh rızâsı için sadakadır. Anaya, baba'ya birr u ihsandır, sıla-i rahm'dir. Yâ Alî! Bu hasâilden (hasletlerden) her biri şekaveti (bedbahtlığı) saadete tahvîl, ömrü ziyâde etmeğe, fena kimselerle karşılaşmaktan vikayeye (korumaya) vesîle olur." buyurmuştur. Bu hadîs-i şerif, Hazret-i Ömer, İbn-i Ömer, İbn-i Abbâs, Câbir (r.a.e.)'den rivayet edilmiştir. (Buhârî )</p>

    <p>Keza Abdullâh İbn-i Amr İbn-i As (r.anhümâ)'dan Resûlullâh (s.a.v.) Efendimizin şöyle buyurduğu rivayet olunmuştur:</p>

    <p>"Bir kimse sıla-i rahm eder de ömründen üç gün kalmış bulunursa Allâh azze ve celle onun ömrünü otuz seneye uzatır. Bir kimse de kat-ı rahm eder de otuz sene ömrü bulunursa, Allâh azze ve celle bunun ömrünü kısaltır da üç güne indirir." İşte bu hadîs-i şerîf ümmetini hayr'a terğîb (isteklendirme) ve ma'siyetten terhîb'e (çok korkutma) dâir olduğu Buhârî şerhinde bildiriliyor.</p>

    <p>Bu hadîs-i şerîf Kadir-i Mutlak Hakk te'âlâ ve tekaddes hazretlerinin mukadderât-ı beşerden dilediğini mahv etmesi ve dilediğini de isbât etmesi esâsını müeyyiddir (doğrulayan).</p>

    <p>Dilediğini tekvînde (yaratma) veya tesrî'de (çabuklaştırma) siler, mahv eder, hükümden ıskat eder, eserini izâle eder. Dilediğini de sâbit kılar değiştirmez, alâ hâlihî (hâli üzere) kalır.</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Musâhabe 1.c., 92-95.s.)</p>

    <p> </p>


25 HAZİRAN 2006
---

    <p class="c13">MEKRUH VAKİTLER</p>

    <p>1- Güneş doğarken, yani güneşin doğmasından 50 dakika geçinceye kadar olan vakit.</p>

    <p>2- İstiva: Zeval vakti, yani güneş tam tepede bulunduğu vakit.</p>

    <p>3- Güneş batarken, yani güneşin ışınları gözleri kamaştırmayacak bir duruma geldiği zamandan battığı zamana kadar olan vakit.</p>

    <p>Bu üç vakitte ne kazaya kalmış farz namazlar veya vacip olan Vitir namazı, ne daha önce hazırlanmış olan cenaze namazı kılınabilir. Ne de daha önce okunmuş bir secde ayetinin tilavet secdesi yapılabilir.</p>

    <p>Ukbe (r.a.)'den, "Peygamberimiz (s.a.v.); bizi üç vakitte namaz kılmaktan, cenazeyi kabire koymaktan nehyederdi" diye rivayet olunmuştur. Tilavet secdesinin mekruh olması da namaza benzediği içindir. Çünkü namazda şart olan temizlik, örtünme, Kıble'ye dönme, tilavet secdesinde de şarttır.</p>

    <p>Fetavay-i Kâdîhan'da; "Dokuz vakitte nafile namaz kılmak caiz değildir. Bunlar:</p>

    <p>1- Fecir doğduktan sonra, sabah namazının sünnetinden başka.</p>

    <p>2- Sabah namazının farzından sonra, güneş doğuncaya kadar.</p>

    <p>3- İkindi namazından sonra, güneş batıncaya kadar.</p>

    <p>4- Güneş battıktan sonra, akşam namazından evvel.</p>

    <p>5- Cum'a günü hutbe okunurken.</p>

    <p>6- Cum'a günü ikamet yapılırken.</p>

    <p>7- Bayram namazlarının hutbeleri okunurken.</p>

    <p>8- Yağmur duasının hutbesi okunurken.</p>

    <p>9- Güneş tutulmasında hutbe okunurken kılınan namazlardır.</p>

    <p>Bu dokuz vakitte ancak kaza namazları, cenaze namazları kılınır." Allâh (c.c.);</p>

    <p>"Şüphesiz ki, namaz müslümanlar üzerine vakitlerle belli bir farz olmuştur." (Nisa s. 103) buyurmuştur.</p>

    <p class="c13">(Mültekâ, 1.c. 109-110.s.)</p>


26 HAZİRAN 2006
---

    <p class="c13">PEYGAMBER (S.A.V.)'İN (HABÎBULLÂH)</p>

    <p class="c13">SIRRINA MAZHAR OLMASI</p>

    <p>Allâh (c.c.)'ün Resûlü (s.a.v.) aynı zamanda Allâh (c.c.)'ün Habîbi (sevgili kulu ve dostu)dur. Bu hususta öylesine sahih hadisler varit olmuştur ki, artık bütün müslümanların dilinde "Habibullâh" diye yer almıştır O (s.a.v.)!</p>

    <p>Peygamber (s.a.v.)'in ashabından bir topluluk oturup O (s.a.v.)'i bekliyorlardı. Nihayet çıkıp onlara yaklaşınca, onların aralarında konuştuklarını duydu; Biri dedi ki:</p>

    <p>"Hayret doğrusu Allâh (c.c.) mahlukat içinde İbrahim (a.s.)'ı kendine dost edindi."</p>

    <p>Diğeri: "Musa (a.s.)'la konuşmasından daha hayret verici değil ki? Biliyorsunuz ki Allâh (c.c.) Musa (a.s.)'la konuşmuştur." dedi.</p>

    <p>Bir başkası da: "İsa (a.s.) Allâh (c.c.)'ün kelimesi ve rûhudur" dedi. Diğer biri de:</p>

    <p>"Allâh (c.c.) Adem (a.s.)'ı da seçmiştir!" dedi. Tam bu sırada Fahr-i Kâinât (s.a.v.) yanlarına gelip selâm verdi ve buyurdu ki:</p>

    <p>"Sözlerinizi ve hayretlerinizi duydum (ve dinledim);doğrudur; Allâh, İbrahim (a.s.)'ı dost edinmiştir. Musa (a.s.) da Neciyyullâh'tır. İsa (a.s.) Rûhullâh'tır. Adem (a.s.) da dediğiniz gibidir. Allâh onu seçmiştir. Fakat dikkat etmelisin! Ben de Habîbullâhım övünme yok! Kıyamet günü Livâü'l-Hamd'ın hâmiliyim, (gene) övünme yok. İlk şefaat edecek olan benim, ilk şefaat yetkisi verilecek olan benim ve övünme yok! Cennet kapısını ilk çalacak olan benim. Allâh o kapıyı bana açıp oraya beni koyacak. Beraberimde mü'minlerin fakirleri de bulunacak. Övünme yok! Evvelkilerin ve sonrakilerin ekremiyim, övünme yok!" (Tirmizî)</p>

    <p>Ebû Hüreyre (r.a.)'in rivayet ettiği hadisde, Allâh (c.c.) Peygamber (s.a.v.)'ine şöyle hitab etmiştir:</p>

    <p>"Şüphesiz ben seni dost edindim. O, Tevratta şöyle yazılmıştır: (Ahmed Rahmanın Habibidir)." (Beyhaki)</p>

    <p class="c13">(Kadı 'Iyaz (rh.a.), Şifâ-i Şerîf, 210-211.s.)</p>


27 HAZİRAN 2006
---

    <p class="c13">NEFSİ HESABA ÇEKMEK GEREKİR</p>

    <p>"Şüphesiz (küfür kirinden nefsini ve ruhunu) arıtan kişi saadete kavuşmuştur. Nefsini ve ruhunu azdırıp küfür ve sapıklık kirleriyle paslatan kimseler de hüsrana düşmüşlerdir." (Şems s. 9-10)</p>

    <p>Nefsin kurtuluşu iyi ameller işlemekle mümkündür. Akıl, bu kazancı sağlama hususunda nefsin yardımına ihtiyaç hisseder.</p>

    <p>Allâh (c.c.)'e ve Âhiret gününe inanan her tedbirli kul, sürekli nefsini hesaba çekmeli, her durumda ve her adımda nefsi sıkıştırmalıdır. Zira hayatta alınan her nefes, değer biçilemeyecek bir cevherdir. Bu cevherle sonsuza kadar tükenmeyecek bir hazine alınabilir. O halde nefesleri boş yere harcamak veya onu yok edecek konulara sarfetmek büyük bir zarardır. Akıllı insanın nefsi, böyle bir harekete razı olmaz.</p>

    <p>Öyleyse kul her sabah namazını kıldıktan sonra bir saatlik zamanını nefsiyle şartlaşmaya ayırmalıdır. Nitekim tüccar da malını, çalışan ortağına teslim ettiğinde, aralarındaki şartı konuşmak için baş başa bir süre ayırır. Bunun gibi kul da nefsine şöyle demelidir:</p>

    <p>"Benim tek sermayem hayatımdır. Hayatım yok olunca, sermayem tükenmiş demektir. O zaman hem ticaretten hem de kârdan mahrum kalırım. Bugün yeni başlayan bir gündür. Allâh (c.c.) beni nimetlendirdi ve bana yaşama izni verdi. Beni öldürmüş olsaydı, bir günlüğüne de olsa dünyaya yeniden gelmek ve dünyada devamlı amel işleyip çeşitli iyiliklerde bulunmak isteyecektim. Şimdi öldürüldüğünü ve sana dünyaya yeniden dönme izni verildiğini kabul et. Bugününü sakın boşuna geçirip ziyana uğrama. Alınan her nefes kıymeti biçilemeyen bir cevher gibidir. Bir günün gece ve gündüzüyle beraber yirmidört saat olduğunu unutma!"</p>

    <p>(Huccetü'l İslam İmam-ı Gazâlî (k.s.),</p>

    <p>İhya-u Ulûmu'd-Dîn, 4.c. 4180.s.)</p>

    <p> </p>

    <p> </p>

    <p> </p>


28 HAZİRAN 2006
---

    <p class="c13">MÜSLÜMAN DEVLET REİSİNE İTÂAT VÂCİBDİR</p>

    <p>Abdullâh İbn-i Ömer (r.a.)'dan şöyle dediği  rivayet  olunmuştur:"Biz,  Resûlullâh (s.a.v.)'e emirlerini dinlemek ve itaat etmek üzere biat ederdik de, Resûl-i Ekrem (s.a.v.) bize (şefkat ederek): "Gücünüz yettiği kadar" buyururlardı.</p>

    <p>Buhârî (r.h.), Abdullâh İbn-i Dinâr (r.a.)'den şu vak'ayı da rivayet ediyor: Abdülmelik bin Mervan'a Şam, Mısır ve mülhekatı (buralara bağlı olan yerlerin) halkı biat ve hilafetini kabul etmeleri üzerine Abdullâh İbn-i Ömer (r.a.) da bir mektup yazarak mektubunda: "Allâh'ın Kitabı ve Resûlü (s.a.v.)'in Sünneti üzerine Emîr-ül Mü'minin Abdülmelik İbn-i Mervan'a -gücüm yettiği kadar- itâat etmeğe söz veriyorum. Oğullarım da bu sûretle arz-ı biat ederler" demiştir.</p>

    <p>Abdullâh İbn-i Ömer (r.a.) gibi en yüksek diyânî (diyânetle ilgili) bir mevkii hâiz olan zâtın, Mervanoğlu'na biat etmiş olması, Müslümanları tefrikadan ve ictimai (sosyal) fevzadan (anarşiden, kargaşalıkdan)  korumak için bu siyasi lazimenin (gerekliliğin) diyânî derecelerle ölçülmeyerek yerine getirilmesinin lüzum ve ehemmiyeti pek iyi anlaşılır.</p>

    <p class="c13">(Tecrid-i Sarih Tercemesi ve Şerhi, 12. c.,366.s.)</p>

    <p>Müslim'de Ebû Bekir b. Ebî Şeybe (r.a.), Abdullâh (r.a.)'den naklen şöyle rivayet etmiştir: "Resûlullâh (s.a.v.): "-Mes'ele şu ki; benden sonra kayırma ve kabul edemeyeceğiniz işler olacaktır." buyurdular. Ashâb (r.a.): "-Ya Resûlallâh, bizden buna yetişenlere ne emredersiniz?" dediler. Buyurdular ki: "-Borcunuz olan  hakkı edâ edersiniz; lehinize olanı da Allâh'dan istersiniz."</p>

    <p>Bu hadîsi Buhârî (r.h.), Menâkıb ve Fiten'de, Tirmizî de Kitâbü'l Fiten'de tahric etmişlerdir.</p>

    <p>Bu hadîs-i şerif: Amirleri dinleyip (onlara) itaat etmeğe, onlar zalim bile olsalar, hakları olan itaati kendilerine göstermeye teşvik etmektedir.</p>

    <p>"Lehinize olanı da Allâh'dan istersiniz" cümlesinden murâd: "Zalim âmirlerin ıslahı ve şerrlerinin def'i için Allâh'a niyazda bulunursunuz" demektir.</p>

    <p class="c13">(Sahih-i Müslim Terceme ve Şerhi,</p>

    <p class="c13">Ahmed Davudoğlu (r.a.), 9.c. 7-8.s.)</p>

    <p class="c13"> </p>

    <p class="c13"> </p>


29 HAZİRAN 2006
---

    <p class="c13">ASHÂB-I KİRÂM (R.A.E.)'E TA'ZÎM</p>

    <p class="c13">VE ONLARA İTTİBÂ</p>

    <p>Buhârî ve Müslim, Sahih'lerinde Resûlullâh (s.a.v.)'in Allâh te'âlâ şöyle buyurdu, dediği rivâyet olunmuştur:</p>

    <p>"Her kim benim dostuma düşmânlık ederse, ben de ona harb ilân ederim."</p>

    <p>Resûlullâh (s.a.v.) buyurdu:</p>

    <p>"(Ey müstakbel (benden sonraki) müslümânlar:) Ashabıma sövmeyin, sizden birinin Uhud dağı kadar altın sadaka verdiği (farzedil) se, bunlardan birisinin iki avuç sadakasına (faziletine), hattâ bunun yarısına erişemez." (Buhârî ve Müslim)</p>

    <p>Resûl-i Ekrem (s.a.v.) buyurdu:</p>

    <p>"(Ey müstakbel müslümânlar:) Ashabım hakkında Allâh'dan korkun! Allâh'dan korkun! Benden sonra sebb ü şetm (söğüp saymak) için onları hedef edinmeyin. Her kim onları severse, beni sevdiği için sevsin. Her kim onlara buğz ederse, bana buğz ettiği için buğz etsin. Her kim onları incitirse, şüphesiz beni incitmiştir. Her kim beni kırarsa Allâh'ı gücendirmiş olur. Her kim de Allâhı gücendirirse Allâh'ın onu yakalayıvermesi pek yakındır." (Tirmizî)</p>

    <p>Hz. Enes (r.a.)'den, Resûlullâh (s.a.v.) şöyle buyurdu dediği rivâyet olunmuştur: "Allâh beni ihtiyar buyurdu (seçti), benim için de ashabımı seçti. Onları benim için dostlar, arkadaşlar ve hısımlar yaptı. Pek yakında onlardan sonra bir kavim gelecek, onları ayıplayacaklar. (Akıllarınca) onlara kusur bulacaklar. (Ey müslümânlar:) Onlarla birlikte yemek yemeyin, içmeyin, onlarla hısımlık kurmayın, üzerlerine namâz kılmayın."</p>

    <p>İrbaz b. Sâriye'nin rivâyet ettiği bir hadîs-i şerifte Server-i Kâinât (s.a.v.) Efendimiz şöyle buyurmaktadır:</p>

    <p> "Benim sünnetime ve benden sonra da mazhar-ı hidayet olmuş Hulefayı Râşidîn'in sünnetlerine bütün gücünüzle sımsıkı yapışın." (Tirmizî)</p>

    <p class="c13">(İmâm Zehebî (rh.a.), Büyük Günâhlar, 212-214.s)</p>

    <p> </p>


30 HAZİRAN 2006
---

    <p class="c13">CİHÂD</p>

    <p>İbn-i Kemâl, cihâdı: "Bir müslümanın Allâh yolundaki bir harbe bedeni ile katılması yâhud malı ile yardım etmesi yâhud re'yi ile yardımda bulunması yâhud İslâm ordusunun kalabalığını artırması yâhud yaralıların tedavisine bakması yâhud ordunun yiyeceklerini içeceklerini hazırlaması gibi elinden gelen gayreti göstermesidir." diye tarif etmiştir.</p>

    <p>Ribat da cihâddır. Ribat: Arkasında müslüman bulunmayan düşman sınırında oturup müslümanları korumaktır. Ribatın muhtar olan kavle göre tarifi budur.</p>

    <p>Sahih hadiste vârid olmuştur ki, "Düşmandan sınırı muhafaza eden bir zâtın bir vakit namazı, beş yüz vakit namaza denktir. Bir dirhem harcaması, yedi yüz dirhem harcamasına denktir. O halde ölürse, amelinin sevabı ve rızkı kıyamete kadar devam eder. Münker ve Nekir sualinden, kabir azabından emin olur. Kıyametin dehşet ve şiddetinden emniyet üzere şehit olarak kabrinden kalkar."</p>

    <p>Cihâdın fazileti pek büyüktür. Nasıl büyük olmasın ki, bir müslüman bu sayede Allâh (c.c.)'e yaklaşmak için onun uğrunda nefsine meşakkatlerin en ağırını yüklemekte ve en aziz varlığı olan canını feda etmektedir. Bununla beraber nefsi devam üzere ibâdet ve taatlara hasrederek, onu hevâ ve heveslerine tâbi olmaktan men etmek cihâddan da güçtür. Bundan dolayıdır ki, bir gazadan dönerken Resûl-i Ekrem (s.a.v.) Efendimiz:</p>

    <p>"Küçük cihâddan büyük cihâda döndük." buyurmuşlardır.                                                     </p>

    <p class="c13">(İbn-i Âbidîn, 8.c., 369.s.)</p>

    <p> </p>

    <p>HADÎS-İ ŞERÎF</p>

    <p>Enes (r.a.)'in rivayetine göre, Resûlullâh (s.a.v.) dedi ki: "Üç şey vardır ki imanın aslındandır: 1. Lâilahe illallâh diyene saldırmamak: İşlediği herhangi bir günahı sebebiyle bu kimseyi tekfir etmemek, herhangi bir ameli sebebiyle de İslam'dan dışarı atmamak. 2. Cihad, bu Allâh'ın beni Peygamber olarak gönderdiği günden, bu ümmetin Deccal'e karşı savaşacak en son ferdine kadar cereyan edecektir, onu, ne imamın zâlim olması, ne de âdil olması ortadan kaldıramayacaktır. 3. Kadere iman. (Ebû Dâvud)</p>

    <p> </p>


01 TEMMUZ 2006
---

    <p class="c13">ŞEFÂAT</p>

    <p>Şefaat azâbın def'i, bir de derecelerin yükselmesi içindir. Hayırlılar, ulema, evliya ve salihler şefaat edeceklerdir. Ehl-i Sünnetin icmaı üzere böyledir.</p>

    <p>Camiu's-Sağir'de zikredilen hadîsde şöyle geçmektedir:"Kıyâmet gününde üç kimse şefaat eder: Nebîler, âlimler ve şehidler."</p>

    <p>Münâvî dedi ki: Ulema vakitlerinin en kıymetlilerini, insanlara ihsan için, ilimde ifna ettikleri zamân, Allâh te'âlâ onlara ihsan makamının velayetine muvafık bir mükâfat olsun diye, şefaat ile ikram eder. Bundan ilmin, Allâh (c.c.) yolunda katl olunmaktan efdâl olduğu istidlal olundu.</p>

    <p>Yine Camiu's-Sağir'de geçen şu hadîs de zikre değer:"Kıyâmet gününde şehid, ehl-i beytinden yetmiş kişiye şefaat eder."</p>

    <p>Amma Allâh te'âlânın:</p>

    <p>"Kimsenin kimseden faydalanamayacağı, kimseden bir şefaat kabûl edilmeyeceği günden korkun." (Bakara s. 48) Ve: "Zalimlerin ne dostu, ne de sözü dinlenecek şefaatçisi olur." (Mü'min s. 18) kavillerine gelince:</p>

    <p>Şununla cevâb verildi ki; şahıslara, zamânlar ve hallere umumiyeti üzerine delâletinin teslim olunmasından sonra delillerin arasını cem etmek için, onun kâfirlere mahsus kılınması vacib olur. Fakat onun üzerine şu sual gelir ki: Şefaati isbat eden deliller vardır.</p>

    <p>"Senin günâhın için, mü'min erkekler ve mü'min kadınların günâhları için istiğfar et." (Muhammed s. 19)</p>

    <p>"Onlara şefaatçilerin şefaati fayda vermeyecektir." (Tâhâ s. 109) âyetleri ile:</p>

    <p>Peygamber (s.a.v.)'in: "Benim şefaatim ümmetimin ehl-i kebâiri içindir" hadîsinde olduğu gibi.</p>

    <p class="c13">(Muhammed Hâdimî (rh.a.), Berika, 487-488.s.)</p>

    <p> </p>


02 TEMMUZ 2006
---

    <p class="c13">ALLÂH HEMĞAFFAR HEM DE KAHHARDIR</p>

    <p>Hakk te'âlâ hazretleri tâ'zîme lâyık Kelâm-ı Kadim Kur'an'da: "Her nerede bulunursanız, Allâh sizinle beraberdir. Şahsî ahvalinize vâkıf, hâzır ve nâzırdır." (Hadîd s. 4) buyurmuştur.</p>

    <p>Peygamberimiz (s.a.v.): "Allâh dünyayı âhiret niyetine göre verir", buyurmuşlardır. Bu hadîs-i şerifin tasdikini lisana hasreden cesur câhiller yâhud nisyân ve gaflet perdeleri altında gizlenmiş gafiller, ayıplayıp kınamayı gerektiren yasak bir fiili yaparken insanların görmesinden sıkılıp çekinen fakat Cenâb-ı Hakk'ın hazır ve nazır bulunduğu bir hakikate iltifat etmeyenler, Kıyamet günü büyük mahkemede, o herkese açık olan son soruşturmada ne yolda cevap vereceklerini gerçekten düşünmeye değer. Mülk ve melekûtun sahibi Yüce Allâh, kullarına hitaben: "Ey kulum! Senin hayatın ve ölümün, yükselmen ve düşmen, genişlik ve sıkıntın, sıhhat ve afiyetin, elhasıl her nefesin benim kudret elimde olduğu halde yasaklamış olduğum bir fiili ne cesaretle işledin! Saadetinin düşmanı olan mel'ûn şeytana tâata ne akılla teşebbüs edebildin! Ey kulum! Beni, görmez, bilmez mi zannettin, yâhud kendin gibi âciz bir kula karşı gerekli gördüğün hayâ ve hürmeti bana karşı lüzumsuz mu sandın?" buyuracağı esnada acaba ne gibi bir cevap hazırlanacaktır? Âyet-i kerimede "Şüphesiz ben, tevbe edeni bağışlarım" (Tâhâ s. 82) buyrulmuştur.</p>

    <p>Yasak ve günahlarda ısrar edenler hakkında böyle bir müjde sâdır olması şöyle dursun, aksine Kur'an-ı celîl hükmüyle: "Ey benim kullarım! Şeytan sizi benim afv ve mağfiretimden iğfal etmesin." (Lokman s. 33) buyurmuşlardır. İmam-ı Gazâlî aleyhi rahmetü'l-Bârî hazretlerinin bu makamda serdetmiş olduğu yüce hikmeti ve büyük hakikati sırası gelmişken arz edeyim. Şöyle ki:</p>

    <p>Hak te'âlâ hazretlerinin esma ve sıfatlarına itikâd etmek her mü'min için farz-ı ayndır. Fakat birini diğerinden ayırmamak da şarttır. Mesela "Ğaffar" (bağışlayıcı) ism-i şerifine güvenerek amel ve ibâdet mecbûriyyetini lüzumsuz görenler, "Rezzâk" (rızık verici) ismine güvenerek de dünyevî maişetlerini te'min hususunda çalışıp gayret göstermeyi zâid görmeleri gerekir. Birine itikâd edip diğerine itimât etmemek mantık ve hikmet cihetinden saygıya lâyık olamaz. Şeriat ve akıl bakımından da sahih bir itikada yaklaşamaz.</p>

    <p class="c13">(Muhammed Es'ad Erbilî (k.s.), Mektûbât, 137.s.)</p>

    <p> </p>

    <p> </p>

    <p> </p>

    <p> </p>


03 TEMMUZ 2006
---

    <p class="c13">AVRUPA'NIN AMERİKA'NIN HİÇ YAŞAYAMADIĞI VE YAŞAYAMAYACAĞI EMNİYYET VE GÜVENLİĞİN ÜLKESİ: OSMANLI</p>

    <p>18. asırda İngiltere'nin İstanbul sefirliğinde bulunmuş Türk ve İslam düşmanı Sir James Porter'in Fransızca "Observations sur la Religion Les Loix, Le Gouvernement et Les Moeurs des Turcs" adıyla tercüme edilen kitabında şu itiraflar vardır:</p>

    <p>"Türkiye'de yol kesme, ev soyma, dolandırıcılık ve yankesicilik vak'aları adeta meçhuldür. Harb halinde olsun, sulh halinde olsun, yollar da evler de emindir. Bilhassa ana yolları takib ederek tekmil İmparatorluk arazisini en mutlak bir emniyet içinde baştan başa katetmek her zaman kabildir. Daimi bir seyr ve seferle, yolcu adedinin çokluğuna rağmen vukuatın fevkalade azlığına hayret etmemek kabil değildir. Birçok yıllar içinde ancak bir tek vak'aya tesadüf edilebilir.</p>

    <p>Bu emniyet ve korumanın onarlık ve yüzerlik taksimat usulünden doğma ihtimali vardır. Bütün Türk Devleti Âlîsi, bu usule göre, yani her biri kendi sahasında işlenen hırsızlıklar ile cinayetlerden mes'ul sayılacak bir çok dairelere taksim edilmiş olduğu gibi, bu noktada adalet ahkamı da sür'at ve şiddetle tatbik edildiği için zabıta vak'alarının önünü almakta büyük bir dikkat ve itina gösterilmektedir. En ehemmiyetsiz bir şikayet üzerine mes'eleyi tahkik için Bab-ı ali erkanından biri derhal yola çıkarılmakta, alâkadar, inzibat sahası kendini temize çıkarsa bile tahkikat masrafını ödemeye mecbur tutulduğu için Bab-ı ali mümessili son akçesine kadar hepsini tahsil etmeden avdet etmemektedir.</p>

    <p>Bununla beraber daha aşağı tabakalara mensub olan Türklerin ceza korkusundan daha yüksek bir sebebden dolayı suç işlemekten çekinmekte olmaları lazım gelir.</p>

    <p>Kendi milli kıyafetiyle tek başına seyahat eden bir Frenkle tanıştım: Bu seyyah, İran'a sefer eden Türk ordusunun etrafında ve içinde dönüp dolaşmış da kendisine hiçbir sual sorulmamış ve bir an bile yolundan alıkonulmamış."  </p>

    <p class="c13">(İsmâil Hâmî Dânişmend, Garb Membalarına Göre Eski Türk Seciye ve Ahlakı, İst.1961, 9-10.s.)</p>

    <p> </p>

    <p class="c13"> </p>


04 TEMMUZ 2006
---

    <p class="c13">ZÂLİMLERE MEYLETMEMEK</p>

    <p>"Siz zâlimlere meyletmeyin ki size ateş yapışmasın. Halbuki Allâh'dan gayri sizin dostunuz yoktur. Binâenaleyh zâlimlere meylederseniz hiç bir kimse tarafından yardım olunmazsınız." (Hûd s. 113)</p>

    <p>Hadîs-i şerifde: "Zulümden sakınınız. Çünkü o kalblerinizi harâb eder." buyurulmuştur ki kalb harâb olunca sâir aza da harâb olur.</p>

    <p>Âyet-i celîle'de, zâlimlere yaklaşmak ve her hangi bir husûsda onlara destek olmak nehyolunmuştur. İki yüzlülükle onlara medhiyelerde bulunmak, sözlerine ve amellerine rızâ göstermek, onlarla musâhabette, muaşerette bulunmayı arzu etmek, onların fani varlıklarından gözlerini çekememek, nail oldukları alenî dünyalıklarından dolayı onlara gıbta etmek, onlara ta'zimle eğilmek, kalemlerini açıp hokkalarını hazırlamakla da olsa yardımcı olmak, kalem ve kâğıt vermek, arkalarında yürümek, onların ziynetleriyle ziynetlenmek, hareketlerini benimsemek, giyindikleri gibi giyinmek, onlara benzemeğe çalışmak, elbiselerini dikmek, başlarını tıraş etmek de zâlimlere destek olmak mefhumu içine dahildir.</p>

    <p>Allâh (c.c.)'ün gazap ettiklerine buğzetmemek, memleket içinde ve bütün yeryüzünde fesadı artırır. Bu da sultanların fesadındandır. Sultanların fesadının sebebi de evvalâ ulemanın fesadından yani bozulmasındandır. Eğer kötü âlimler olmasaydı, devlet büyüklerinin fesadı azalırdı. Bir de her asırda ulema hak üzerinde ittifak etseler, zulmün men'ine hep beraber çalışsalar ve bütün güç ve gayretlerini sevk ederek dinin ve ahlakın öğretilmesine çalışsalar, melikler fesada cür'et edemezler, fırsat bulamazlar ve aralarında zulüm diye bir şey kalmaz, başdan halledilmiş olur.             </p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Yûnus ve Hud Sûreleri Tefsîri, 145-148.s.)</p>

    <p> </p>

    <p class="c13"> </p>

    <p class="c13"> </p>

    <p class="c13"> </p>


05 TEMMUZ 2006
---

    <p class="c13">BİR VAKİTTE İKİ NAMAZI BİRLEŞTİRMEK</p>

    <p>Yolcu olsun, olmasın, bir vakitte iki namazı bir arada kılmak câiz değildir. Çünkü Allâh te'âlâ:</p>

    <p>"Şüphesiz ki, namaz müslümanlar üzerine vakitlerle belli bir farz olmuştur." (Nisâ s.103) buyurmuştur.</p>

    <p>Bir vakitte iki namazı birleştirmek ise, vakti bozmaktır. Kazaya kalmış namazları bir vakitte kılabilir, fakat vakit gelmeden o vaktin namazını önceki vakitte kılamaz.</p>

    <p>Bir kimse öğle namazını vaktin sonuna kadar tehir ederek öğle namazını kılar. Biraz sonra ikindi namazının vakti girer, ikindi namazını bir yerde kılmak caizdir. Fakat ikindi vakti girmeden ikindi namazını kılmak caiz değildir.</p>

    <p>İmam-ı Şafiî (r.a.)'e göre; yağmur, yolculuk, hastalık gibi özürlerle öğle ile ikindiyi bir vakitte kılmak, akşam ile yatsıyı da bir arada kılmak caizdir.</p>

    <p>Biz Hanefîlere göre de; Arafat'ta öğle ile ikindiyi öğle vaktinde, Müzdelife'de akşam ile yatsıyı yatsı vaktinde bir arada kılmak caizdir.</p>

    <p>Bir kadın ikindi vaktinde veya yatsı vaktinde âdetinden kesilirse, yalnız o vakitleri kılar. Öğle ile akşamı kılmaz. İmam-ı Şafiî (r.a.)'e göre; öğle ile akşamı da kılar. Çünkü O'na göre; özürden kesilmede öğle ile ikindi, akşam ile yatsı bir vakit gibidir, iki vakit bir arada kılınır.</p>

    <p>İmam-ı Âzam (r.a)'a göre; bir namazın farz olması vaktin sonuna bağlıdır. Bir insan vaktin sonunda mükellef olursa yetiştirebilirse namazı o vakitte kılar, yetiştiremezse kazâ eder. Bir kimse vaktin sonunda namazla mükellef olmazsa, o namaz o kimseden düşer, sonra kazâ da etmez.</p>

    <p class="c13"> (Mültekâ Tercümesi, 1.c., 111.s.)</p>

    <p> </p>

    <p> </p>

    <p> </p>

    <p> </p>


06 TEMMUZ 2006
---

    <p><a name="OLE_LINK2" id="OLE_LINK2"></a><a name="OLE_LINK1" id="OLE_LINK1">CEBİRDEKİ "BİNOM FORMÜLÜ"NÜ BULAN</a></p>

    <p>MÜSLÜMAN BİLGİN ÖMER HAYYAM</p>

    <p>İsmi, Ömer bin İbrahim'dir. Künyesi Ebu'l-Feth olup, lâkabı Gıyasüddin'dir. Şiirlerinde Hayyam (çadırcı) mahlasını kullandığı için, bu mahlas ile meşhur oldu. 1044-1132 (H.436-517) seneleri arasında yaşadı.</p>

    <p>Ömer Hayyam, Selçuklu Sultanı Melikşah'ın ve Karahanlı Sultanı Şemsü'l-Mülûk'ün iltifatına kavuştu.</p>

    <p>Hayyam, Sultan Melikşah tarafından Fars takviminin ıslahına memur edildi. Hayyam, bunun üzerine Celâlî Takvimi adı ile anılan güneş takvimini hazırladı.</p>

    <p>Bu takvimde hata, 5000 senede takriben bir gündür. Ziyc-i Melikşah'ı Batlamyus'un astronomik tablolarını esas alarak hazırlamıştır. Bu cetveller adlarıyla birlikte yüz yıldızın enlem ve boylamını ihtiva eder.</p>

    <p>Ömer Hayyam, matematik alanında yaptığı çalışmalarla meşhur oldu. Cebirde ikinci dereceden denklemlerin geometrik ve cebirsel çözümleriyle, üçüncü dereceden denklemlerin geniş bir tasnifini yapmıştır. Bu tasnif, o zamana kadar yapılmamıştı. Üç kökü pozitif olan bir üçüncü derece denkleminin üç kökünü tayin etmiştir.</p>

    <p>Cebir, gelişmesinin en yüksek noktasına (Batı'da Zeitmacher lakabıyla tanınan) Ömer Hayyam'la ulaştı.</p>

    <p>Hayyam İngiliz matematikçisi Newton (1642-1727)'den 600, Fransız matematikçisi Paskal (1623-1662)'dan 500 sene önce bugün Pascal'a ya da Tartaglia'ya atfedilen "matematik üçgen" ve Newton'a dayandırılan Binom formülü, Hayyam'ın eseridir.</p>

    <p>Ömer Hayyam denklemler üzerinde çok önemli çalışmalar yapmıştır. Birçok cebir denkleminin çözümünü, geometrik olarak açıklamıştır. Kübik denklemlerin kısmi çözüm şekillerini sistematik bir şekilde tarif ve tasnif etmiştir. Hayyam, Fransız matematikçi Descartes'ten ortalama altı asır önce, analitik geometrinin Harezmi'den sonra ikinci önderidir.</p>

    <p>Ömer Hayyam'ın 11. yüzyıldayken çözümünü gerçekleştirdiği üçüncü derecede denklemleri Avrupa ancak 16. yüzyılda yapabilmiştir.</p>

    <p class="c13">(İslam ve İlim, 215.s.)</p>

    <p class="c13"> </p>


07 TEMMUZ 2006
---

    <p class="c13">RİBÂ (FÂİZ)</p>

    <p>Âlimler, ribânın haram oluş hikmeti hususunda şu izahları yapmışlardır:</p>

    <p>a) Ribâ, insanın malını, bir karşılık vermeden almak demektir. Çünkü bir dirhemi, iki dirhem karşılığında alıp-satan fazladan karşılıksız bir dirhem almış olur.</p>

    <p>Nitekim Hz. Peygamber (s.a.v.): "İnsanın malının haramlığı kanın-canın haramlığı gibidir" buyurmuştur.</p>

    <p>İmdi; "anapara, şayet bu müddet içerisinde esas sahibinin elinde olsaydı, onun bu parayla ticâret yaparak kazanç elde etmesi mümkün olurdu. Parayı borçluya verdiğine, borçlu da bu paradan istifade ettiğine göre, borçlunun alacaklıya, o paradan ettiği istifadeye karşılık fazladan bir para vermesi, yadırganmamalıdır" denilir ise, biz deriz ki: Sizin bahsettiğiniz istifâde, olması da olmaması da muhtemel mevhum (var sayılan) bir şeydir. Hâlbuki anaparadan fazlasını almak, kesin bir iştir. Binaenaleyh kesin olanı, varsayılan zannî bir şeyden dolayı elden çıkarmak, her halükârda zarardır.</p>

    <p>b) Bazı âlimler şöyle demişlerdir: "Allâh te'âlâ, ribayı (faizi), insanları çalışmaktan alıkoyacağı için haram kılmıştır. Çünkü parası olan kimseler, ister vadeli, ister peşin olsun, yapacakları ribâ akdi vasıtasıyla kâr elde etme imkânını bulduklarında, geçimlerini kolayca sağlarlar ve çalışma, ticaret ile güç sanatların meşakkatlerine girmezler.</p>

    <p>c) Şu izah da yapılmıştır: Riba muamelesinin haramlığındaki hikmet, bunun insanlar arasında bilinen ve yaygın olan karzın (borçlanmanın) sona ermesine sebeb olmasıdır. Çünkü ribâ haram kılındığında, insanlar borç para vermekten ve bu yaygın borç vermeyi sürdürmekten hoşlanırlar.</p>

    <p>d) Genel olarak borç veren zengin, borç alan da fakirdir. Binaenaleyh ribâ akdinin caiz olduğunu söylemek; zengine, fakir ve güçsüz kimseden fazladan para alma imkânı vermek olurdu.</p>

    <p>e) Ribanın haramlığı nass (ayet) ile sabittir. Mükellefiyetlerin hepsinin hikmetinin, insanlarca bilinmesi şart değildir. Biz, ribâ ile ilgili hikmetin ne olduğunu kesin olarak bilmesek bile, ribâ akdinin haram olduğunu kesin bilmek gerekir.</p>

    <p class="c13">(Fahruddin Er-Râzî, Tefsiri Kebir, 6.c., 10-11.s.)</p>

    <p> </p>


08 TEMMUZ 2006
---

    <p class="c13">HZ. ÎSÂ (A.S.) YERYÜZÜNE İNİNCE "BİZ SENİN ÜMMETİNDENİZ" DİYEN YAHUDÎ VE HIRİSTİYANLARI YALANLAYACAKTIR -1</p>

    <p>Câbir b. Abdullâh'dan şöyle rivayet edilmektedir: Ben Peygamber (s.a.v.)'i:</p>

    <p>"Ümmetimden bir tâife hakka müzahir olarak (tâ) kıyamete kadar çarpışmakta devam edecektir. Sonra Meryem'in oğlu Îsâ (a.s.) inecek; ve müslümanların emîri ona: Gel bize namaz kıldır, diyecek, o da:Hayır, Allâh'ın bu ümmete bir ikramı olmak üzere sizler birbirinize emirsiniz, diyecek." buyururken işittim.</p>

    <p>Bu hadisi Buhâri "Kitâbu'I-Büyû" ile "Kitâbu'l-Enbiyâ"da, Tirmizî de "Kitâbu'l-Fiten"de tahric etmiştir.</p>

    <p>Kıyâmetin büyük alâmetlerinden biri olmak üzere, âhir zamanda Hz. İsa (a.s.)'ın gökten yere ineceğini bildiren hadisler tevatür derecesindedirler. Hz. Îsâ (a.s.)'in göğe çekildiği nass-ı Kur'ân'la sabittir.</p>

    <p>Buhârî şarihlerinden İbn-i Hacer el-Askalânî "Fethu'l-Bârî" namındaki eserinde bu hususda şunları söylemektedir: "Hz. Îsâ (a.s.)'-ın göğe çekilmezden önce vefat edip etmediği hususunda ihtilâf olunmuştur. Burada asıl olan, Allâh te'âlâ hazretlerinin:</p>

    <p>"Muhakkak ben seni öldüreceğim ve yanıma kaldıracağım." âyet-i kerimesidir.</p>

    <p>Ancak âyetten Hz. Îsâ (a.s.)'ın öldükten sonra göğe çekildiği mânasını çıkaranlara kitâb ve sünnetten deliller göstererek i'tirâz edilmiş; ve şöyle denilmiştir: "Hz. Îsâ (a.s.)'ın hâlen sağ olduğuna, âhir zamanda mutlaka yeryüzüne inerek bizim Peygamberimiz (s.a.v.)'in şeriatı ile hükmedeceğine ve Allâh yolunda mücahedede bulunacağına inanmak şer'an farzdır. Nitekim Nebîy-yi Sâdık (s.a.v.) Efendimizden bu bâbda vârid olan hadisler tevâtür derecesini bulmuştur. Böyle inanmanın farz olması, Allâh te'âlâ hazretleri Kur'ân-ı kerîmde: "Yahudiler onu yakînen öldürmediler, bilâkis Allâh onu kendi nezdine kaldırdı." buyurduğu içindir. Hz. Îsâ (a.s.)'ın âhir zamanda yeryüzüne ineceğini bildiren mütevâtir hadislere muaraza eden ve onun öldüğünü gösteren tek bir hadis yoktur. Kur'ân-ı Kerîm onun öldürülmeden göğe çekildiğini haber verirken ve Resûlullâh (s.a.v.) kıyamete yakın yeryüzüne indirileceğini bildirirken onun ölmeyip hâlâ sağ bulunduğuna inanmak elbette her müslümana farz olur. Bunda şüphe eden bil icma' kâfirdir…</p>

    <p class="c13">(Sahîh-i Müslim, 2.c. 70.s.)</p>

    <p> </p>

    <p> </p>


09 TEMMUZ 2006
---

    <p class="c13">HZ. ÎSÂ (A.S.) YERYÜZÜNE İNİNCE "BİZ SENİN ÜMMETİNDENİZ" DİYEN YAHUDÎ VE HIRİSTİYANLARI YALANLAYACAKTIR -2</p>

    <p>Hz. Îsâ (a.s.)'ın inişini bildiren hadislere göre Hz. Îsâ (a.s.) bir sabah namazı zamanı Şam'a inecektir. Üzerinde açık sarı elbise bulunacak ve kendisini bir bulut getirecektir. Bulutun üzerinde Hz. Îsâ (a.s.) iki melek arasında ve onların omuzlarından tutunmuş vaziyette bulunacaktır. Onun indiğini duyunca hemen yahudilerle hıristiyanlar peyderpey istikbâle koşarak: "Biz senin ümmetindeniz." diyeceklerse de Hz. Îsâ (a.s.): "Yalan söylüyorsunuz!" diyerek kendilerini yalanlayacak ve ashabının ancak muhacirler olduğunu söyleyerek onların halîfesini arayacak, onu namaz kıldırırken görünce geri çekilerek: "Sen namazını kıldır. Allâh senden razı olmuştur. Ben emir değil, ancak vezir olarak gönderildim." diyecek, namazı her zamanki imam kıldıracaktır. Bir rivayete göre Hz. Îsâ bundan sonra imâm olacaktır.</p>

    <p>Bir rivayete göre Hz. Îsâ (a.s.)'ın ineceği sıralarda son derece kıtlık ve açlık zuhur edecektir.</p>

    <p>Hz. Îsâ (a.s.) yeryüzünde bir rivâyete göre yedi sene, diğer rivâyete göre kırk yıl kalacaktır.</p>

    <p>"Haç" kıracak, domuzu öldürecek ve cizyeyi kaldıracaktır..." cümlesi hakkında "Haçı kırmakdan maksad; Hıristiyanlığı ibtâl ederek İslâm şeriatı ile hüküm vermektir." diyor.</p>

    <p>Hz. Îsâ (a.s.)'ın yeryüzüne indirilmesinin hikmeti babında Aynî şunları kaydetmektedir: "Bu hususta birkaç vecih vardır:</p>

    <p>1- Yahudîlerin "onu öldürdük" iddialarına reddiye olmak üzere indirilecek ve yahudiler onu değil, o yahudileri öldürecektir.</p>

    <p>2- Hz. Îsâ (a.s.), eceli yaklaştığı için yere indirilecektir. Çünkü topraktan yaratılan bir mahluk topraktan başka bir yerde ölemez.</p>

    <p>3- Hz. Îsâ (a.s.) Peygamberimiz (s.a.v.) ile ümmetinin sıfatlarını gördüğü vakit bu ümmetten olmayı istemiş; Allâh da duâsını kabul ederek onu sağ bırakmıştır. Âhir zamanda müslümanların umurunu yeniden tanzim etmek için yere indirilecek ve bu hadise Deccal'in çıktığı zamana tesadüf ederek Deccal'i tepeleyecektir.</p>

    <p class="c13">(S. Müslim Tercümesi, Ahmed Dâvudoğlu, 2.c. 70.s.)</p>


10 TEMMUZ 2006
---

    <p class="c13">CİHÂD İÇİN ASHÂB (R.A.)'ÜN İNFÂK YARIŞI</p>

    <p>İbn-i İshak (r.a.) naklediyor:</p>

    <p>İbn-i Yâmeyn (r.a.), ağlamakta olan Ebû Leylâ ile Abdullâh b. Buğaffel (r.a.)'Ie karşılaştı.</p>

    <p>"- Niçin ağlıyorsunuz?" diye sordu.</p>

    <p>"- Resûlullâh (s.a.v.)'e bize vasıta temin etmesi ve savaşa götürmesi için gittik. Fakat O (s.a.v.)'in yanında da, bizi savaşa götürecek bir vasıta bulamadık. Zaten kendimizde savaşa gidebileceğimiz hiçbir şey yok." dediler. Bunun üzerine İbn-i Yâmeyn (r.a.) onların ikisine bir deve verdi. Deveye bindiler. Dağarcıklarına da bir miktar hurma koydu, ikisi de Hz. Peygamber (s.a.v.)'le birlikte savaşa çıktı.</p>

    <p>Yunus b. Bükeyr (r.a.) şu hadîseyi nakleder:</p>

    <p>Ulbe b. Zeyd (r.a.) bir gece dışarı çıktı ve bir süre namâz kıldıktan sonra ağlayarak:</p>

    <p>"- Allâhım! Cihadı emrettin, bizi cihada teşvik ettin ama ne savaşa gidebileceğim, ne de Resûlü (s.a.v.)'e beni savaşa götürebileceği imkânlar verdin. Ben de, malıma, canıma şeref ve haysiyetime tecavüz eden bütün müslümânları affediyorum." dedi. Sabahleyin ashabın arasında otururken Resûlullâh (s.a.v.):</p>

    <p>"- Bu gece herkesi affeden nerede?" diye sordu. Hiç kimse kalkmadı. Resûlullâh (s.a.v.) tekrar:</p>

    <p>"- Bu gece herkesi affeden nerede? Ayağa kalksın." buyurdu. Ulbe (r.a.) kalktı, Resûlullâh (s.a.v.)'in yanına gitti ve olup biteni anlattı.</p>

    <p>Bunun üzerine Resûlullâh (s.a.v.) ona:</p>

    <p>"- Seni müjdelerim. Kudret ve iradesiyle yaşadığım Allâh'a yemîn ederim, bu yaptığın bağış, makbul olan zekâtlar arasına kaydedilmiştir." buyurdu.</p>

    <p class="c13">(M. Yûsuf Kandehlevî (rh.a.),</p>

    <p class="c13">Hadîslerle Müslümânlık, 2.c, 468.s.)</p>

    <p> </p>


11 TEMMUZ 2006
---

    <p>RESÛLULLÂH (S.A.V.)'İ SEVMEK FARZDIR</p>

    <p>"Ey Habîbim, o hicreti terk edenlere de ki:Babalarınız, oğullarınız, kardeşleriniz, karılarınız, soylarınız, kazandığınız mallar, geçersiz olmasından korktuğunuz bir ticaret, hoşunuza giden meskenler, size Allâh ve Resulünden ve O'nun yolunda cihaddan daha sevgili ise artık Allâh'ın emri (azabı) gelinceye kadar bekleyin. Allâh fasıklar topluluğunu hidayete erdirmez." (Tevbe s. 24)</p>

    <p>Bu kadar (tehdid), Resûlullâh (s.a.v.)'i sevmenin gerekli olduğuna, vacib olmasının kesinliğine, kadrinin yüceliğine ve Resûlullâh (s.a.v.)'in buna müstehak olduğuna, teşvik, tenbih, huccet ve delil bakımından kafidir. Çünkü, Allâh te'âlâ:</p>

    <p>"Artık Allâh'ın emri (azabı) gelinceye kadar bekleyin." sözü ile malı, akrabası, çoluk çocuğu kendisine Allâh ve Resûlü (s.a.v.)'den daha sevimli olanların halinin çirkin olduğunu, onlara azap vereceğini beyan buyurdu. Sonra âyet-i kerimenin sonu ile onların fasık olduklarını ve sapıklardan olup Allâh (c.c.)'ün hidayetine ulaşamadıklarını bildirdi.</p>

    <p>Resûlullâh (s.a.v.) buyuruyor ki:</p>

    <p>"Hiç biriniz, ben ona, evladından da, pederinden de ve bütün halkdan daha sevgili olmadıkça îman etmiş olmaz." (Buhârî)</p>

    <p>Resûlullâh (s.a.v.) buyuruyor ki:</p>

    <p>"Kimde üç (haslet) bulunursa, îmanın tadını tatmış olur.;</p>

    <p>1- Allâh (c.c.) ile Allâh'ın Peygamberi, kendisine Allâh ve Peygamberden maadasından daha sevgili olmak,</p>

    <p>2- Sevdiği kimseyi, sırf Allâh (c.c.) için sevmek,</p>

    <p>3- Allâh (c.c.)'ün onu küfürden kurtarmasından sonra tekrar küfre dönmekten, ateşe atılacakmışçasına korkup hoşlanmamak." (Buhârî)</p>

    <p>Hz. Ömer (r.a.)'den, Resûlullâh (s.a.v.)'e şöyle rivayet edilir:</p>

    <p>-Allâh'a yeminle söylerim ki Ya Resûlallâh (s.a.v.)! Canım hariç, bana her şeyden sevgilisin."</p>

    <p>Bunun üzerine Resûlullâh (s.a.v.) şöyle buyurur:</p>

    <p>"Ben kendisine canından daha sevgili olmadıkça, sizden biriniz asla îman etmiş olmaz."</p>

    <p>Hz. Ömer (r.a.):</p>

    <p>- Sana Kur'an'ı gönderen Allâh (c.c.)'e yemin ederim ki, sen bana canımdan daha sevgilisin. Resûlullâh (s.a.v.):</p>

    <p>"Ey Ömer şimdi (tamam)" buyurdu.</p>

    <p class="c13">(Kadı 'Iyaz (rh.a.), Şifâ-i Şerîf, 398.s.)</p>

    <p> </p>

    <p class="c13"> </p>


12 TEMMUZ 2006
---

    <p class="c13">SİLSİLE-İ ÂLİYYENİN YİRMİSEKİZİNCİ POSTNİŞÎNİ ABDULLÂH-I DEHLEVÎ (K.S.)</p>

    <p>Hindistan'da yetişen âlimlerin ve evliyanın büyüklerindendir. Peygamber (s.a.v.) Efendimizin soyundan olup, seyyiddir. Gulâm-ı Alî diye bilinir. Babasının ismi Abdüllatîf'tir. 1745 (H.1158)'te Hindistan'ın Pencap eyâletinin Bitale kasabasında doğdu. 1824 (H.1240) senesinde Delhi'de vefat etti.</p>

    <p>Babası Abdüllatîf Efendi, rüyasında Hazret-i Alî (r.a.)'i görerek, onun emri ile adını Alî koydu. Annesi ise Abdülkâdir-i Geylânî hazretlerini gördüğünden dolayı Abdülkâdir koydu. Fakat kendisine rüyasında Peygamber (s.a.v.) Efendimizin Abdullâh diye hitâb etmesi üzerine Abdullâh diye meşhur oldu. Küçük yaşta dînî ilimleri öğrenmeye başladı. Yirmi iki yaşına geldiği zaman, zamanın en büyük âlim ve velîsi Mazhâr-ı Cân-ı Cânân hazretlerini tanıdı. Kendisine talebe olmak istediğini bildirince; "Oğlum seni kabûl ettim. Yalnız bizim yolumuz tuzsuz taş yalamak gibidir. Siz daha çok zevk verecek başka bir yola başvurunuz." dedi. Abdullâh-ı Dehlevî; "Ben de tuzsuz taş yalamayı çok seviyorum." diye cevab verdi. Bunun üzerine Mazhâr-ı Cân-ı Cânân onu kabul etti ve Nakşibendiyye yolunun edeplerini öğreterek tasavvufda kemâle ulaştırdı.</p>

    <p>Abdullâh-ı Dehlevî hazretlerinin cömertliği dillere destandı. Talebelerinin bütün ihtiyâçlarını kendisi karşılardı. Hayâsı o kadar çoktu ki, insanlarla göz göze gelmemeye çalışırdı. Merhamet sahibi olup, kendine kötülük yapanlara bile dua ederdi. Haramlardan şiddetle kaçar, şüpheli olur korkusuyla mubahların (izin verilenlerin) fazlasını terk eder, dünyâya meyletmezdi.</p>

    <p>Allâh te'âlânın azabından çok korkardı. Buyururdu ki:"Bir kere cehennem azabı korkusu beni kapladı. Günlerce ağladım. O günlerde Peygamberimiz (s.a.v.)'i rüyada gördüm. Buyurdu ki: "Sen bizi seviyorsun. Bizi seven cehenneme girmez."</p>

    <p>Abdullâh-ı Dehlevî (k.s.) buyurdular ki: "Dünyâ sevgisi, bütün kötülüklerin, günahların başıdır. Günahların başı da küfürdür. Nefsinin arzularına tâbi olan, Allâh te'âlâya nasıl kul olur? Ey insan! Kime tâbi isen onun kulu olursun."</p>

    <p class="c13">(Yeni Rehber Ansiklopedisi, 1.c., 44.s.)</p>

    <p> </p>

    <p class="c13"> </p>


13 TEMMUZ 2006
---

    <p class="c13">İHLÂS</p>

    <p>Peygamber (s.a.v.) Efendimiz Hazretleri:</p>

    <p>"İnsanlar helak olmuşlardır. Ancak âlimler müstesna. Âlimler helak olmuşlardır, ilmiyle amel edenler müstesna. İlmiyle amel edenler de helak olmuşlardır, ihlâs sahipleri müstesna. Muhlis olanlar da büyük bir tehlike üzeredirler." (Keşfû'l-hafâ) buyurmuşlardır. Yani insanlar Cenâb-ı Hakk'a karşı dünyada vâki olan kusurları sebebiyle ilâhî adaletin gereği olarak ölümden sonra azâb görecekler ve lâyık oldukları cezaya çarptırılacaklardır. Ancak bu cezadan müstesna olanlar İslâmî kaideleri ve şer'î hükümleri âlimlerden öğrenmiş olan kimselerdir. Şu kadar var ki bunlar, ilimleriyle amel etmedikleri müddetçe, meselâ namazın şartlarını ve erkânını öğrenip namaz kılmadıkça, uhrevî azâbtan yakalarını kurtaramazlar. Bunların bir üçüncüsü de ihlâstır. Nefislerini tezkiyeye tabî tutmayanların kibir, hased, riya ve cimrilik gibi kötü huylardan temizlenmeyenlerin amel ve ibâdeti, Mukaddes ve Münezzeh olan Zât-i ecellü a'lâ hazretlerinin kabûlüne takdim etmeye lâyık olamayacağından, onlar da afv ve inâyet-i ilâhî yetişmedikçe azâbtan kurtulamazlar. Nitekim Allâh te'âlâ: "Allâh dilediğini mahv eder dilediğini de isbât eder." (Ra'd s. 39) buyurmuştur.</p>

    <p>Şunu da ifâde edelim ki, ilim öğretmek olsun, ilim ile amel olsun, bunların ikisi de zahiri ve cismani amellerden sayıldığına göre herkes için istediği zaman ve mekânda icrası mümkündür. Fakat bedenî hastalıklardan kurtulmak bir doktorun tedavisine muhtaç bulunduğu gibi, yukarıda beyan edilen kibir, hased gibi kalbi hastalıkların da ma'nevî bir doktorun tedavisine şiddetle muhtaç bulunduğundan gafil olmamak lazımdır. Peygamberimiz (s.a.v.): "Zikrullâh, kalplerin şifâsıdır." (Keşfu'l-hafâ) buyuruyor. İşte bu ihtiyaç ve bu lüzum üzerine zikr-i hafînin öğretilip mü'minlere telkin edilmesi Hz. Sıddîk (r.a.)'e, zikr-i cehrinin telkin edilmesi de Hz. Alî (r.a.)'e tevdî buyrulmuştur.</p>

    <p>Yani Cenâb-ı Hakk zahiri ilimleri öğrenip öğretmek için her zaman âlimler yetiştirmiş olduğu gibi bâtınî ilimleri de öğretmek için tarikat erbâbını eksik bırakmamıştır.</p>

    <p>(Muhammed Es'ad Erbilî, Mektûbât, 91.s.)</p>

    <p> </p>

    <p class="c13"> </p>


14 TEMMUZ 2006
---

    <p>LA'NETLİLER</p>

    <p>Resûl-i Ekrem (s.a.v.), "Allâh fâiz yiyene, yedirene, fâize şâhidlik yapana, fâizi yazana la'net etsin."</p>

    <p>"Allâh te'âlâ, kaltak karıya, iğreti saç (peruk) takanlara ve taktıranlara, döğme yaptıran ve vurduran avrata, kadınların yüzlerindeki tüyleri alan kadın berbere ve yüzünün tüylerini aldıran kadına la'net etsin."</p>

    <p>"Allâh te'âlâ ebeveynine la'net okuyana, anasına sövene ilensin."</p>

    <p>"Falcıya gidene, hanımına arkadan yanaşana, ölü peşinden avaz avaz ağlayan kadına ve onun çevresindekilere, kendisinden hoşlanmayan cemaata imâm olana, kocası kendisine kızdığı halde geceleyen kadına la'net etmiştir."</p>

    <p>"Ezânı duyduğu halde namâza gitmeyene, Allâh rızâsından başka şeyler için hayvan boğazlayana, hırsıza, ashâb-ı kirâma sövene, kadınlaşan erkeklere, erkekleşen kadınlara, erkek giyinişi gibi giyinen kadına, kadın giyinişi gibi giyinen erkeğe, halkın geçtiği yollara büyük abdestini yapana la'net etmiştir."</p>

    <p>"Altı kimse var ki onlara ben ve duâsı kabûl görmüş her peygamber la'net ettik. Bunlar: Allâh'ın kitabını tahrif eden, Allâh'ın takdirini (kaderini) yalanlayan, ululuk taslayarak Allâh'ın horladığı kimseleri üstün, Allâh'ın şerefli kıldığı zevâtı da zelîl etmeye çalışan, Allâh'ın harâm kıldığını helâl kılan ve sünnetimi terkeden kimselerdir."</p>

    <p>"Komşusunun helâliyle zinâ yapana, eliyle kendi kendini tatmin edene, annesini ve kızını nikâhlayana, rüşvet alana-verene, rüşvete aracı olana, malını gizleyen karaborsacıya, müslümânla olan ahdini bozana, zâlim valiye, hiç evlenmeyeceğim diyen erkek ve kadınlara, yalnız başına çöl yolculuğuna çıkana ve hayvanlara yanaşana la'net okumuştur." buyurmuşlardır.</p>

    <p class="c13">(İmâm Zehebî (rh.a.), Büyük Günâhlar, 148-149.s.)</p>

    <p> </p>

    <p> </p>

    <p> </p>


15 TEMMUZ 2006
---

    <p class="c13">ŞEFAAT BEŞ KISIMDIR</p>

    <p>Birincisi: Peygamber (s.a.v.)'e mahsustur ki; kıyamet gününde durak yerindeki şiddet ve dehşetten rahata kavuşmak ve hesabın çabuk görülmesi hususundadır.</p>

    <p>İkincisi: Bir takım bahtiyarların sualsiz, hesapsız cennete girmeleri hususundadır. Bunun dahi Peygamber (s.a.v.)'e mahsus olduğuna dair hadis vardır.</p>

    <p>Üçüncüsü: Cehennemi hak etmiş bazı mü'minler hakkındadır. Bunlara da Resûlullâh (s.a.v.) ile Allâh'ın dilediği bazı zevat şefaat edeceklerdir.</p>

    <p>Dördüncüsü: Fiilen cehenneme girmiş günahkârlar hakkındadır. Bunlara Peygamber (s.a.v.), melekler ve bazı mü'minler şefaat edecek, bu sayede "Lâ ilâhe illallâh" diyen mü'minler cehennemden kurtulacaklardır.</p>

    <p>Beşincisi: Cennetliklerin derecelerini ziyadeleştirmek hususundaki şefaattir. Mu'tezile bu şefaati inkâr etmedikleri gibi ilk haşr zamanındaki şefaati de inkâr etmezler. Meşhur rivayetlerle sabit olmuştur ki;selef-i salihin (r.a.) Peygamberimiz (s.a.v.)'den şefaat niyazında bulunmuşlardır. Binaenaleyh:</p>

    <p>"Bir kimsenin Allâh (c.c.)'den Peygamber (s.a.v.)'inin şefaatini istemesi mekrûhtur. Çünkü istenilen şefaat günahkârlar için olacaktır" diyenlerin sözüne i'tibar edilmez. Zira şefaat yalnız günahkârlar için değil, yukarıda da arz ettiğimiz gibi bazen hesâbı hafifletmek ve dereceleri yükseltmek için de olur. Sonra aklı başında olan herkes Allâh'a karşı kusur işlediğini ve onun affına muhtaç olduğunu itiraf eder. Kendi amellerine güvenmez. Helak olunanların zümresine katılacağından korkar. Şefaat istemeyi kerih gören bu kavle göre Allâh (c.c.)'den mağfiret ve rahmet dilemenin de doğru olmaması lâzım gelir. Çünkü bunlar da günahkârlar içindir. Ama selef ve halefin duaları bunun aksini ispat etmektedir.</p>

    <p class="c13">(Sahîh-i Müslim, 2.c., 174.s.)</p>


16 TEMMUZ 2006
---

    <p class="c13">NAMAZ KILINACAK VE KILINMAYACAK VAKİTLER</p>

    <p>Bir kimse vaktin sonunda namazla mükellef olsa, o vakti de kılamasa sonra kaza eder. Fakat vaktin sonunda adet gören veya loğusa olan bir kadın o vakti sonra kaza etmez. Mesela: Bir çocuk vaktin sonunda erginlik çağına girse veyâhud bir kâfir müslüman olsa, o vakitten ancak tekbir alacak kadar zaman kalsa, o vaktin farzını kaza etmek bu kimseler üzerine vacip olur. Ama vaktin sonunda bir kadın adet görse veya loğusa olsa, bu kadınlar o namazı sonra kaza etmezler. Çünkü İmam-ı A'zam (r.a.)'e göre; bir namazın farz olması vaktin sonuna bağlıdır. Bir insan vaktin sonunda mükellef olursa yetiştirebilirse namazı o vakitte kılar, yetiştiremezse kaza eder. Bir kimse vaktin sonunda namazla mükellef olmazsa, o namaz o kimseden düşer, sonra kaza da etmez.</p>

    <p>İmam-ı Şafiî (r.a.)'e göre; bir namazın farz olması vaktin evveline bağlıdır. Vaktin evvelinde mükellef olursa, o namazı kılar, kılamazsa sonra kaza eder. Vaktin sonunda namazla mükellef olan kimseye, o namazı kılmak vacip değildir.</p>

    <p>Hz. Peygamber (s.a.v.): "Sabah namazından sonra güneş doğuncaya kadar, ikindiden sonra güneş batıncaya kadar namaz yoktur (yani, kılınmaz)." buyurmuşlardır.</p>

    <p>Sabahla ikindiden sonra kaza ve cenaze namazı kılınır, Tilavet secdesi de yapılır. Fecir doğduktan sonra sabah namazının sünnetinden başka nafile namaz kılınmaz. Çünkü Peygamberimiz (s.a.v.): "Sabah olduktan sonra ancak iki rek'at namaz kılınabilir." buyurmuşlardır.</p>

    <p>Akşam namazından önce nafile namaz kılınmaz. Cum'a, bayram, yağmur duası, güneş tutulması, hacc hutbeleri gibi hangi hutbe olursa olsun hutbe okunurken nafile namaz kılınmaz.</p>

    <p>Bayram namazının kılındığı yerde, camide ve nerede olursa olsun Bayram namazından önce nafile namaz kılınmaz. İbn-i Mes'ud ile Huzeyfe (r.anhüma)'nın Ramazan bayramında insanları bayram namazından önce nafile namazdan menettikleri rivayet olunmuştur.</p>

    <p class="c13">(Mültekâ Tercümesi, 1.c. 109-110.s.)</p>

    <p> </p>

    <p> </p>

    <p class="c13"> </p>


17 TEMMUZ 2006
---

    <p class="c13">KABİR ZİYÂRETİ</p>

    <p>Defin ve ziyaret gibi, ciddî bir ihtiyaç olmadıkça kabirleri çiğnemek günahtır. Hadîs-i şerifte: "Ateş koruna basmak, kabre basmaktan ve kor üzerine oturmak, kabir üzerine oturmaktan hayırlıdır." buyurulmuştur.</p>

    <p>Kabirleri ziyaret, âhireti hatırlattığı için, menduptur. Hadîs-i şerîfte:  "Ben sizi kabir ziyaretinden men etmiştim, fakat şimdi beni dinleyin, onları ziyaret edin. Çünkü kabir ziyareti âhireti hatırlatır." buyurulmuştur.</p>

    <p>Kabir ziyareti, ayakta ve oturarak olur. Kabri ziyaret edene müstehap olan, oturup Yâsin-i şerîf okumaktır. Ayak üzeri yapılan ziyarette on bir İhlâs-ı şerîf okunur.</p>

    <p>Resûl-i Ekrem (s.a.v.) Efendimiz Hazretleri, Medîne kabristanı olan Bakî-i şerife çıktıklarında ayakta durarak:</p>

    <p>"Selâm size ey mü'minler diyarı. İnşâallâh biz de size iltihak edeceğiz. Allâh'tan kendim ve sizin için afiyet dilerim." buyururlardı. Mevtaya iltihak (kavuşmak) muhakkak iken, inşaallâhü kaydı en güzel hal ile kavuşmayı temennidir. Afiyetten maksat, Cenâb-ı Hakkın hoşnutsuzluğundan ve âhiretin sevimsiz ahvalinden muafiyettir.</p>

    <p>"Sakın Allâh yolunda öldürülenlere, "ölüdürler" demeyin. Bilâkis onlar diridirler, lâkin siz hissetmezsiniz." (Bakara s.154)</p>

    <p>Hz. Enes'in rivayet ettiği Hadîste, "Kabristana giren kimse, Yâsîn sûresini okuyup, sevabını ölülere bağışlarsa, Hak celle ve âlâ, onlara kolaylık ihsan eder ve okuyana mevta adedince hasenat verir," buyurulmuş olduğu gibi, Hz. Ali (k.v.)'nin rivâyetinde de:</p>

    <p>"Kabristana uğrayan kimse, on bir İhlâs sûresi okuyup, ecrini ölülere bağışlarsa, orada yatan ölülerin sayısınca kendisine ecir verilir." buyurulmuştur.</p>

    <p>Kabristanın ağacını kesmek ve yeşilliğini yolmak mekruhtur. Çünkü yaş kaldığı sürece Allâh'ı tesbih eder, meyyit de bundan faydalanır ve zikrullâh sebebiyle Rahmeti ilâhî iner. Ancak kurumağa yüz tutmuş olan otları koparmakta mahzur yoktur.</p>

    <p class="c13">(Mehmet Zihni Efendi, Nimeti İslâm, 487-488.s.)</p>

    <p> </p>

    <p> </p>


18 TEMMUZ 2006
---

    <p class="c13">HASTALIK VE DEVÂ</p>

    <p>Ebû Hüreyre (r.a.)'den rivayete göre Resûlullâh (s.a.v.):</p>

    <p>"Hakk te'âlâ hazretleri şifâsını inzal etmediği bir marazı (hastalığı) inzal etmemiştir." (Buhâri) buyurmuştur.</p>

    <p>Yine İmam Ahmed, Enes (r.a.)'den rivayet eder ki:</p>

    <p>"Tahkîka Allâh te'âlâ hazretleri maraz halk ettiği yerde deva dahî halk etmiştir. O halde tedâvî olunuz" buyurulmuştur. Yani deva isti'mal edin demektir.</p>

    <p>Ebû'd-Derdâ (r.a.)'den rivâyeten Fâhr-i Âlem (s.a.v.) Hazretleri: "Tahkik Hakk te'âlâ hazretleri her maraz için bir deva halk etmiştir. İmdi deva isti'mâl edin ve haram olan şey ile tedâvî olmayın" diye buyurmuşlardır. (Ebû Dâvûd)</p>

    <p>Yani, "Allâh sizin şifânızı, size haram kıldığı bir şeye koymamıştır." (Buhâri) buyrulmuşdur.</p>

    <p>Bu hadîs-i şerifler muktezasınca haram olan şeylerle tedâvî caiz değildir.</p>

    <p>Câbir (r.a.)'den merfûan rivayet olunmuştur: "Her maraz için bir deva vardır. Her hangi bir deva maraza yetiştirilse, Allâh te'âla hazretlerinin izniyle ondan halâs eyler." (Müslim)</p>

    <p>Her marazın gelmesi ve gitmesi hakikatte Hakk te'âlâ hazretlerinin emriyledir. Sebebe tevessül eylemek tevekküle münâfî değildir. Nitekim açlık ve susuzluk def'înde münâfi olmadığı gibi.</p>

    <p>İbnî'l-Kayyim (r.h.) hikâye eyler ki; İbrahim (a.s.):</p>

    <p>-"Ya Rabb! Maraz kimdendir?" dedi. Hak celle ve a'lâ hazretleri:</p>

    <p>-"Bendendir." buyurdu. İbrahim (a.s.):</p>

    <p>-"Ya deva kimdendir?" dedi. Bârî te'âlâ ve tekaddes hazretleri:</p>

    <p>-"Bendendir." buyurdu. İbrahim (a.s.) dedi ki:</p>

    <p>-"Maraz ki sendendir. Deva dahî sendendir. Ya tabibin arada işi nedir?" Hakk sübhanehu ve te'âlâ hazretleri :</p>

    <p>-"Tabib bir kimsedir ki, devayı ben onun eline gönderirsem gönderirim" buyurdu.</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Musâhabe 3, 216.s.)</p>


19 TEMMUZ 2006
---

    <p class="c13">HAKÎKÎ NAMAZ</p>

    <p>Sa'd bin Muaz (r.a.) demişdir ki; "Salâtdan fariğ oluncaya kadar dünya umurundan bir hâtıra hatırıma getirerek namaz kılmak bende asla vaki' olmamışdır."</p>

    <p>Cüneyd-i Bağdadî -kuddise sirruh- da: Dayısı ve Üstadı Sırr-i Sakatî'nin terbiyesinde küçükden beri büyüdüğü, ulûm-ı zâhiriyyeyi de küçükden beri tahsil ettiği ve namazını da küçükden beri hiç terk etmemiş olduğu halde huzur-ı bâtınîye muvaffak olup da kalbi uyanınca evvelki kıldığı namazları noksan sayarak otuz senelik namazını kaza ettiğini söylemişdir. Ve hatta eğer namaz içinde gönlüne dünya endişesi gelirse o namazı kaza eder, Âhiret ve cennet hatırına gelirse huzur-ı Hakk'dan i'raz ettiğini sayarak sehv secdesi eylermiş.</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Musahabe 3, 93.s.)</p>

    <p>••••••••</p>

    <p>Eyleyüp zâtına Allâh ta'zîm</p>

    <p>İtdi bi'z-zât salevât u teslîm.</p>

    <p>Zâtına ola salevât ile selâm</p>

    <p>Âl u ashâbına tâ rûz-ı kıyâm.</p>

    <p>(Allâh (c.c.) O (s.a.v.)'in Zâtı'nı yüceltip, bizzat O (s.a.v.)'e salevât okudu ve kendisinden hoşnud oldu.</p>

    <p>O (s.a.v.)'e ve âilesi ile ashâbına kıyâmete dek salât ve selam olsun.) </p>

    <p class="c13">(Şair Nâbî, Hayriye, 25.s.)</p>

    <p>•••••••</p>

    <p>"Allâh ve melekleri, Peygambere çok salât ederler. (Onun şerefini gözetmeye, şânını yüceltmeye özen gösterirler.) Ey mü'minler! Siz de ona salât edin ve tam bir teslimiyetle selâm verin. Allâh ve Resûlünü incitenlere Allâh, dünyada ve âhirette la'net etmiş ve onlar için horlayıcı azap hazırlamıştır."<b>(Ahzâb s. 56-57)</b></p>

    <p class="c13"> </p>


20 TEMMUZ 2006
---

    <p class="c13">FİLİSTİN VE SULTAN 2. ABDÜLHAMİD HÂN</p>

    <p>Sultan 2. Abdülhamid Hân, siyonizm tehlikesini çok iyi gören devlet adamıdır. Osmanlı tahtına çıkınca ilk icraatı, Filistin'in bütün topraklarını, sarayın (Osmanlı Hânedanının) mülkü hâline getirmek olmuştur. Böylece Filistin'de toprak satışı kesin olarak önlendi. Aynca Filistin'e, 33 senelik saltanatı esnasında tek bir Yahûdînin girmesine izin vermedi. Siyonizm teşkilâtının lideri Dr. Theodor Hertzel, birçok defa saraya ve Babıâli'ye mektup yazdı. İngiltere'nin aracılığı ile Theodor Hertzel ve Haham Moşe Levi, Sultan Abdülhamîd Hân ile görüştüler. Dr. Theodor Hertzel, Sultan İkinci Abdülhamîd Hân'a şu teklifleri sundu:</p>

    <p>Filistin'de altın para karşılığı toprak sattığı takdirde:</p>

    <p>1. Yahûdîler, Osmanlının bütün borçlarını ödeyecekler.</p>

    <p>2. Osmanlı Devletine büyük mâlî yardımda bulunacaklar.</p>

    <p>3. Sultan Abdülhamîd Hân'ın siyâsetini Avrupa'da destekleyecekler.</p>

    <p>4. Yahûdîler, Osmanlı Devletinde inşâ edilecek savaş üslerinin parasını ödeyecekler.</p>

    <p>5. Sultan Abdülhamîd Hân'a şahsı için büyük servet verecekler.</p>

    <p>6. Filistin'de kurulacak büyük üniversitede aynı zamanda Türk talebeleri de okuyacak. Tahsil için Avrupa'ya gitmeye lüzum kalmayacak.</p>

    <p>Tahsin Paşa'nın hâtıralarına göre, Sultan Abdülhamîd Hân bu teklifler karşısında çok hiddetlendi ve yüksek sesle bağırarak:"Dünyânın bütün devletleri ayağıma gelse ve bütün hazînelerini kucağıma dökseler, size siyonistlik adına bir karış yer vermem. Ecdadımızın ve milletimizin kanıyla elde edilen bir vatan, para ile satılamaz. Derhal burasını terk edin! Defolun!" demiştir. Bu teşebbüsün arkasında İngiltere ve meşhur banker Yahûdî asıllı Roçide bulunuyordu. Tahttan indirildikten sonra, 1909'da, İkinci Meşrutiyet döneminde teşkil olunan Osmanlı hükümetinde, üç Yahûdî veya dönme bakan bulunuyordu. İttihat ve Terakki, azınlıkların da toprak satın alabileceğine dâir kânun çıkarttı. İttihat ve Terakki'nin ihânetlerinden biri de bu idi. Yahûdîler geniş topraklar alarak üzerlerine tapuladılar.</p>

    <p class="c13">(Yeni Rehber Ansiklopedisi, 1.c. 88.s.)</p>


21 TEMMUZ 2006
---

    <p class="c13">ZÜHDÜN HAKÎKATİ</p>

    <p>Hazreti Peygamber (s.a.v.)'in,</p>

    <p>"Âlimlerin dışında bütün insanlar helak oldu. Bildikleri ile yaşayan âlimlerin dışında bütün âlimler de helak oldu. Gerçek ihlâs sahiplerinin dışında bildikleri ile yaşayan amillerde helak oldu. Bu gerçek, ihlâs sahipleri de büyük bir helak ve tehlike ile karşı karşıyadır." (Keşfü'l-hafa) Hadis-i şerifinde apaçık söylendiği gibi, dînî vecibe ve vazifelerini öğrenip, gereğince yaşayan ve bu yaşayışlarında samîmî ve hâlis olanlar da böylesine büyük bir tehlike ile karşı karşıyadır. Kulluk iddiasını sabr ve sebat ile açıkça ortaya koymayan, ihlâsta devamlılık ifâde eden, "Muhlis" olmayan kişi "Mukarrabin" den sayılamaz.</p>

    <p>"İlmini artıran fakat dünyaya karşı zühdünü artırmayan kişi, ancak Allâh ile arasındaki uzaklığı artırmıştır." (Keşfü'l-hafa) Hadis-i şerifi de bu mânâyı kuvvetlendirmektedir. Şu kadar var ki, buradaki zühdden maksad sadece şeklî zühd yani dünyadan ve dünyadaki değerlerden şeklen sıyrılmak değil, aksine kalbî zühd olup, Allâh'dan başka dünyevî her nesneye karşı duyulan, zihnî, fikrî bedenî ve kalbî duygulara son vermek, insan hayatının bu çok mühim merkezlerini Allâh'a yöneltmektir.</p>

    <p>Gavsü'l-A'zam Seyyid Muhyiddîn Abdülkadir-i Geylâni (k.s.): "Bir İnsanın cebinde ve kasasında bir miktar parası var caiz, evinde de bir miktar fazla parası var o da caiz. Yalnız bunlar kalpte yer verilerek sevgili kabul edilmiş ise bu asla caiz değildir. Zira muhabbet evi olan kalbi, Cenâb-ı Hakk yalnız kendi sevgisine tahsis etmiş ve öylece yaratmıştır" buyuruyor.</p>

    <p>"Dünya ne altın ve gümüş, ne de çocuk ve kadındır. O ancak Allâh (c.c.)'den gafil olmak, O'ndan habersiz yaşamaktır." Cenâb-ı Hakk sizleri ve bizleri bunların bereketlerinden faydalandırsın da halvetlerin ve celvetlerin feyz ve bereketine erdirsin. Âmin. Salât ve selâm Habîbine, âl ve ashabına olsun.</p>

    <p class="c13"> (Muhammed Es'ad Erbilî (k.s.), Mektûbât, 217.s.)</p>


22 TEMMUZ 2006
---

    <p class="c13">YAVUZ SULTAN SELİM HÂN VE ŞAH İSMAİL</p>

    <p>Akkoyunlu Devletini ortadan kaldıran, Azerbaycan, Irak-ı Acem, Irak-ı Arab ve İran'ı ele geçirerek Ceyhun Nehrine kadar hududunu genişleten Şah İsmail, sünnî Özbekleri de yendikten sonra, Anadolu'ya yönelmişti. Gönderdiği dâî ve halifeleri vasıtasıyla Osmanlı hudutları içinde yaşayan Şiîleri kendisine bağlıyor ve fırsat buldukça da isyanlar çıkartıyordu.</p>

    <p>Yavuz Sultan Selim Han topladığı olağanüstü dîvânda, Şah İsmail'in yaptığı saldırıları bir bir anlattı. Dîvânda yapılan uzun müzâkerelerden sonra İran'a sefere karar verildi.</p>

    <p>Sefer hazırlıklarını tamamlayan Yavuz, 20 Nisan 1514'te Üsküdar'a geçerek Orduyu Hümâyun ile İran Seferine çıktı. Şah İsmail, yiğitlik harcı olan er meydanına davet edildi. Meydana çıkmayınca, Safevî topraklarına girildi. Şahın, Sultan Selim Hâna karşı ülkesini müdâfaa etmemesi üzerine ikinci bir nâme gönderildi. Bu nâmede; Osmanlı ordusunun uzun bir yoldan gelip epeyden beri muharebe için ordu aramasına rağmen meydana çıkan olmadığı, pâdişâhların ellerindeki memleketlerin nikâhlıları olduğu, erkek ve yiğit olanın onu nâmahreme dokundurtmayacağından bahsedilerek, miğfer yerine yaşmak, zırh yerine çarşaf giymesi tavsiye edildi. Kadın elbiselerinden hırka, şal ve çarşaf gönderildi. Osmanlı ordusunun aylardır yolda bulunması, sefer güzergâhını Safevîler çekilirken tahrip etmesi, Şah İsmail'in ajanlarının faaliyetleri, Yeniçeriler arasında hoşnutsuzlukların çıkmasına sebep oldu. Çadırına ok atacak kadar ileri gidildiğinde askere verdiği nutuk harp psikolojisinin şaheserlerindendir. Bu nutukla; Hedefe daha varılmadığını, seferden asla dönülmeyeceğini, cihad için çıkılan bu seferden hâtûnlarını düşünenlerin dönebileceğini, yiğit olanın gelmesini isteyip, tek başına da olsa gideceğini, bütün heybet ve azametini göstererek, gür sesiyle söyledi. l. Selim Hânın nutku asker arasında çok tesirli oldu ve ordu onu takip etti. Bu arada Sâfevî ordusunun Çaldıran Ovasında olduğu haberi alındı.</p>

    <p> Sultan Selim Hân kumandasındaki Osmanlı ordusu ile İran Şahı İsmail-i Sâfevî kumandasındaki Sâfevî ordusu, 23 Ağustos 1514 târihinde Çaldıran Ovasında muharebeye tutuştu. Şah İsmâil-i Sâfevî tâhtını, tacını ve hanımını muharebe meydanında bırakarak, kaçtı.           <b>(Yeni Rehber Ansiklopedisi, 20.c. 188.s.)</b></p>


23 TEMMUZ 2006
---

    <p class="c13">RECEB AYININ FAZÎLETLERİ</p>

    <p>Receb demek heybetli, muazzam, muhterem, kıymetli demektir. Receb ayı Hz. Âdem (a.s.)'dan beri kıymetli idi. Ayrıca Receb ayı "eşhuru'l- hurum" (Harâm Aylar)dan olup bu ayda savaş yapmak, harâm sayılmıştır. Yüce Allâh (c.c.) Kur'ân-ı kerîminde şöyle buyuruyor: "Ey îmân edenler. Bu dört ayda (Zi'l-ka'de, Zi'l-hicce, Receb, Muharrem) (nefsinize) zulmetmeyiniz. Çünkü bu aylarda işlenecek güzel amellerin sevâbı, kötülüğün cezâsı öteki aylardan daha büyüktür." İkrime ve İbn-i Abbâs (r.a.)'den rivâyet edilen bir hadîs-i şerîfte şöyle buyuruluyor: "Receb Allâh (c.c.)'ün ayıdır. Şa'bân Benim ayımdır. Ramazân ise, ümmetimin ayıdır." Bu ay Allâh (c.c.)'ün ayı olduğu için Zât-ı İlâhîyi bildiren "İhlâs" sûresini çok okumak lâzımdır. Bilhassa İhlâs sûresini günde 11 def'a okumak tevhîd, istiğfâr ve salâvât-ı şerîfeyi ihmâl etmemek lâzımdır. Abdullâh b. Zübeyr (r.a.)'den rivâyet edilen bir hadîs-i şerîfte:"Bir kimse, Receb ayında (şehrü'l-esem olan) bir mü'mini bir sıkıntıdan kurtarsa, Allâh te'âlâ o kimseye Firdevs'te gözünün görebileceği yükseklikte bir saray verir. Receb'e ikrâm ve hürmet ediniz. Zîrâ Allâh te'âlâ da size bin çeşit kerâmetle ikrâm, ihsân eder." buyurmaktadır.</p>

    <p>Resûlullâh (s.a.v.), bu aya ta'zîmen ekseriyâ oruçlu bulunurlardı. Receb'de oruç tutanlar Allâh te'âlânın üç türlü iyilik ve inâyetine mazhâr olurlar: Bunlardan biri, geçmiş günâhların mağfireti;ikincisi, kalan ömürlerin bereketi; üçüncüsü "müfekkuf" haşirde susuzluktan emin olmasıdır. Bir başka hadîs-i şerîfte: "Bir kimse Receb'in ilk günü oruç tutsa, Allâh te'âlâ onun bu orucunu yetmiş yıllık günâhına keffâret sayar..."</p>

    <p>Bir ihtiyâr, Resûlullâh (s.a.v.)'in Receb ayının fazîleti hakkındaki beyânlarından sonra: "-Yâ Resûlallâh (s.a.v.)! Ben ihtiyârım, Receb ayının küllîsini tutamam." dediğinde: "-Sen Receb'in evvel günü, ortası ve âhir günü oruçlu ol, cümlesini oruç tutmuş gibi olursun." buyurmuşlardır.</p>

    <p>Receb ayı içerisinde iki fazîletli gece vardır. Bu gecelere kandil denir. Receb-i şerîfin ilk cum'a gecesine Regâib gecesi, yirmiyedinci gecesine Mi'râc gecesi denir.</p>

    <p class="c13">(Hz. Gavs-ı A'zam Seyyid Abdü'l-kâdir-i Geylanî (k.s.),</p>

    <p class="c13">Üç Aylar ve Fazîletleri)</p>

    <p> </p>


24 TEMMUZ 2006
---

    <p class="c13">MÜBÂREK "ÜÇ AYLAR"DA OKUNACAK DUÂLAR</p>

    <p>Receb-i şerifte okunacak duâ:</p>

    <p>Bi'smi'llâhi'r- rahmâni'r- rahîm</p>

    <p>Allâhümme bârik lenâ fî recebe ve şa'bân ve belliğnâ ramazân vahtim lenâ bi'l-îmân ve yessir lenâ bi'l- kur'ân.</p>

    <p>(Bu duânın, sayı tahdidi olmamakla beraber, Receb-i şerif boyunca günde 100 def'a okunmasında fazîlet vardır.)</p>

    <p>Receb-i şerîf duâları:</p>

    <p>İlk on (10) gün: "Sübhâna'llâhi'l- hayyil- kayyûm"</p>

    <p>İkinci on (10) gün: "Sübhâna'llâhi'l- ehadi's- samed"</p>

    <p>Son on (10) gün: "Sübhâna'llâhi'l- gafûri'r- rahîm"</p>

    <p>Şa'bân-ı şerîfte okunacak duâ:</p>

    <p>Allâhümme bârik lenâ fî şa'bân ve belliğnâ ramazân vahtim lenâ bi'l-îmân ve yessir lenâ bi'l- kur'ân.</p>

    <p>(Bu duânın, sayı tahdidi olmamakla beraber, Şa'bân-ı şerîf boyunca günde 100 def'a okunmasında fazîlet vardır.)</p>

    <p>Şa'ban-ı şerîf duâları:</p>

    <p>İlk on (10) gün: "Yâ latîfü celle şânühü"</p>

    <p>İkinci on (10) gün: "Yâ rezzâku celle şânühü"</p>

    <p>Son on (10) gün: "Yâ azîzü celle şânühü"</p>

    <p>Ramazân-ı şerîfte okunacak duâlar:</p>

    <p>İlk on (10) gün: "Yâ erhame'r- râhimîn"</p>

    <p>İkinci on (10) gün: "Yâ gaffârü'z- zünûb"</p>

    <p>Son on (10) gün: "Yâ 'atîka'r- rikâb"</p>

    <p>1. Îkâz: Bu duâlar günde en az yüz (100) def'a okunmalıdır.</p>

    <p>2. Îkâz: Ramazân-ı şerîfin herhangi bir gecesi Fetih sûresi okunursa, o sene içindeki kötülük, belâ ve musîbetlerden bi-izni'llâhi te'âlâ muhâfaza olunur.</p>

    <p>3. Îkâz: Ramazân-ı şerîfin yirmi üçüncü (23.) gecesi Sûre-i Ankebût ve Sûre-i Rûm okunur.</p>

    <p>4. Îkâz: Ramazân-ı şerîfin herhangi bir gününde 363 (üç yüz altmış üç) İhlâs-ı şerîf okunur.</p>

    <p> </p>

    <p> </p>

    <p> </p>


25 TEMMUZ 2006
---

    <p class="MsoNormal c13">RECEB AYININ İLK PERŞEMBE GÜNÜNDEKİ ORUÇ</p>

    <p>Bir pîr-i fânî ayağa kalkıp:</p>

    <p>"- Yâ Resûlallâh (s.a.v.), ben Receb ayının hepsini oruçlu geçiremem." deyince Resûlullâh (s.a.v.) Efendimiz:</p>

    <p>"- Sen Receb ayının birinci, onbeşinci ve sonuncu günleri oruç tut. Hepsini tutmuş sevâbına kavuşursun. Çünkü sevâblar on misli yazılır. Fakat sen, ilk cum'a gecesinde gâfil olma ki melekler o geceye Regâib gecesi demişlerdir.</p>

    <p>O gecenin üçte biri geçtikten sonra göklerde ve yerde bir melek kalmaz, hepsi Kâ'be'nin etrafında toplanırlar. Allâh te'âlâ onlara hitâb eder:</p>

    <p>"Ey meleklerim, Benden dilediğinizi isteyiniz!" der. Onlar da:</p>

    <p>"- Dileğimiz, Receb ayında oruç tutanları mağfiret etmendir." derler. Allâh te'âlâ da:</p>

    <p>"- Ben, Receb ayında oruç tutanları mağfiret ettim." buyurur." diye buyurdular.</p>

    <p>(Hz. Gavs-ı A'zam Seyyid Abdü'l-kâdir-i Geylânî (k.s.),</p>

    <p>Gunyetü't-Tâlibîn)</p>

    <p> </p>

    <p class="c13">HADÎS-İ ŞERÎF</p>

    <p>"Receb'de bir gün ve bir gece vardır ki o günde oruç tutan ve o gecede namâz kılan kimse için yüz sene oruç tutmuş ve yüz sene ibâdet etmiş gibi sevâb verilir."</p>

    <p> </p>

    <p class="c13">İFTAR DUÂSI</p>

    <p>Allâhümme leke sumtü ve bike âmentü ve 'aleyke tevekkeltü ve 'alâ rızkıke eftârtü ve li-savmi ğadin neveytü fa'ğfirlî mâ- kaddemtü vemâ- ahhartü.</p>

    <p> </p>

    <p> </p>

    <p> </p>


26 TEMMUZ 2006
---

    <p class="c13">REGÂİB GECESİ VE NAMÂZI</p>

    <p>Ramazân-ı şerîfin karşılayıcısı durumunda olan mübârek aylardan Receb ayının ilk cum'a gecesine Regâib gecesi denir. Bu geceye Regâib gecesi denmesinin asıl sebebi şudur: Bu gecede Peygamberimiz (s.a.v.)'e hâs bazı ma'nevî ihsânlar vâki olmasıdır ki bunun şükür ifâdesi olarak Peygamberimiz (s.a.v.) on iki rek'at namâz kılmışlardır. Resûlullâh (s.a.v.):"Bir kimse Receb'in ilk perşembe gününü oruç tutup o günün gecesinde (akşam ile yatsı arasında) iki rek'atta bir selâm vererek on iki rek'at namâz kılsa (şöyle ki: Her rek'atta bir Fâtiha, üç Kadîr sûresi, on iki İhlâs sûresi okumak sûretiyle namâzdan sonra "Allâhümme salli 'alâ muhammedin nebîyyi'l- ümmiyyi ve 'alâ âlihi ve sellim" diyerek benim üzerime yetmiş def'a salâvât-i şerîfe getirdikten sonra secdeye varsa, secdede (70) def'a "Sübbûhun kuddûsun rabbünâ ve rabbü'l- melâiketi ve'r-rûh" dedikten sonra secdeden başını kaldırsa, oturduğu yerde 70 def'a "Rabbi'ğfir ve'rham ve-tecâvez 'ammâ ta'lemü inneke ente'l- e'azzü'l- ekrem" dedikten sonra ikinci def'a secde edip secdede iken birinci def'a secdede ne okumuşsa aynen onları tekrar eder bitiminde ise secdede Allâh (c.c.)'den isteyeceklerini ister, duâ ve niyâzını yaparsa, Hakk te'âlâ da onun ihtiyâçlarını, dilek ve temennilerini kabûl eder." buyurmuşlardır.</p>

    <p>Bu namâzı kılanlar hakkında Resûlullâh (s.a.v.) şu mübârek sözlerini beyân buyurmuşlardır:</p>

    <p>"Nefsim kudret elinde olan Allâh te'âlâya kasem ederim ki her hangi bir erkek ve kadın ta'rif edilen bu namâzı kılarsa, Yüce Allâh bütün günâhlarını bağışlar; günâhları denizin köpüğü ve kum taneleri de dağların ağırlığı ve ağaçların yaprakları kadar çok olsa bile. Bundan başka, kıyâmet günü âilesinden (yedi yüz) kişi hakkında şefâat hakkı verilir, müjdeler olsun ki, sen her türlü sıkıntılardan kurtuldun, rahatı buldun, denilir."</p>

    <p class="c13">(Hz. Gavs-ı A'zam Seyyid Abdü'l-kâdir-i Geylânî (k.s.),</p>

    <p class="c13">Üç Aylar ve Fazîletleri, 37.s.)</p>

    <p> </p>


27 TEMMUZ 2006
---

    <p class="c13">MÜ'MİNİN NİYETİ AMELİNDEN HAYIRLIDIR</p>

    <p>Âlimler bu hususta birkaç açıklamada bulunmuşlardır:Hadîsin izahı: Niyet her türlü gevşeklikten uzak olmadığı müddetçe, kesin olmaz. Gevşekliklerden uzak olunca, bir mâni olmazsa, niyetin peşinden o fiilin yapılması vacib olur. Durum böyle olunca niyetin fiilden kesin olarak ayrılmadığı sabit olur. İşte bu sebepten dolayı niyetin amelden daha efdal olduğu söylenmiştir. Bunu birkaç yönden îzah edebiliriz:</p>

    <p>Amellerin hepsinde maksad, marifetullâh ile kalbi nurlandırıp, Allâh (c.c.)'den başka her şeyden temizlemektir. Niyet, kalbin sıfatıdır, fiil ise kalbin sıfatı değildir. Kalbde, kalbin sıfatının tesiri, âzâların sıfatının tesirinden daha güçlüdür. Bu sebeple mü'minin niyeti, hiç şüphe yok ki amelinden daha hayırlıdır.</p>

    <p>Niyetin, amelleri Allâh'a tâat ve inkiyâd olsun diye meydana getirmeye kastetmekten başka bir manası yoktur. Ameller, tekrarı ile hatırda tutma devam etsin diye yapılır. Binaenaleyh kalbde mevcud olan, zikir ve niyet, amele nisbetle, sebebe nisbetle gaye gibidir. Gaye şüphesiz sebepten daha şereflidir.</p>

    <p>Kalb, bedenden daha şereflidir. Bu sebeple kalbin fiili, bedenin fiilinden daha şerefli olur. Binaenaleyh niyet amelden daha üstün olur.</p>

    <p class="c13">(Fahrüddin er-Râzî, Tefsîr-i Kebir, 3.c. 348.s.)</p>

    <p> </p>

    <p>•••••••</p>

    <p>Resûlullâh (s.a.v.)  buyurdu ki: "Kimin arzusu âhiret olursa, Allâh onun kalbine zenginliğinden koyar ve işlerini derli toplu kılar, artık dünya ona hakir gelmeye başlar. Kimin hedefi de dünya olursa, Allâh iki gözünün arasına (dünyanın) fakirliğini koyar, işlerini de darmadağınık eder. Netice olarak, dünyadan da eline, kendisine takdir edilmiş olandan fazlası geçmez." (Tirmizî)</p>


28 TEMMUZ 2006
---

    <p class="c13">GERÇEK SEVGİ ALLÂH SEVGİSİ</p>

    <p>Hakk te'âlâ ve tebâreke şöyle buyurdu:</p>

    <p>"Allâh bir adamın göğsünde iki kalp yaratmamıştır" (Ahzâb s. 4) Yani Cenâb-ı Allâh insana biri Allâh sevgisine, diğeri mâsivâ sevgisine mahsûs olmak üzere iki kalp vermemiştir. Sevgi yuvası olan kalp evi birdir. Kalb hangisine raptedilirse diğeri ehemmiyetten sakıt olacaktır. Binâenaleyh tarikatla âmil olan kâmil bir müminin fazlaca meşgûliyyetinin arasında bile kalben Cenâb-ı Hakk'ın zikriyle meşgul bulunması îcab eder. Allâh te'âlâ, rızasını kazanmak, kaza ve kaderimize rızâ göstermek hususunda sizleri ve bizleri muvaffak buyursun, âmîn.</p>

    <p>Bildiğiniz gibi hakikat dâima zahir ise de dünyanın muhabbeti ve aşırı meşguliyeti sebebi ile kalb üzerine vâki' olan perde, insânı hakkânî müşahededen bir derece mahrum ediyor. Yoksa Mâni', men edici; Mu'tî, verici; Nâfi', faydalı; Zârr zarara mukabele eden; Muhyî, diriltici; Mümît, hayata son verici; Settâru'l-uyûb, ayıpları örten;Ğaffâru'z-zünûb, günahları bağışlayan yalnız Cenâb-ı Hâlik olduğu halde başka bir şeye sevgi beslemek ve kalbi ona bağlamak aslâ caiz olamaz.</p>

    <p>Büyük peygamberler, kerametli veliler, mal ve çocuk gibi bir şeye sevgi göstermişlerse, malı Allâh'ın rızasını kazanmak yolunda sarf, evlâdı da ümmet-i Muhammed'den bir kişinin artması ve "sadaka-i câriye" (devamlı hayır, kişinin öldükten sonra da sevabından istifâde edebileceği bir hayır müessesesini kurması) olmak maksadı üzere göstermişlerdir. Bildiğimiz gibi mâsivâya can u gönülden muhabbet etmemişler, kalplerini yalnız Allâh'ı zikirle, sevgisiyle nurlandırarak sükûna erdirmişlerdir. Şimdi ise bir insan zâhiri halk ile, bâtını Hakk ile olursa aynı muvaffakiyyete ulaşacağı tabiîdir.</p>

    <p>Mevlâm bizi ve sizi zikrin yapıldığı meclise kabul buyursun. Muhabbet-i mâsivâya mübtelâ olanlar gibi yakınlık kapısından uzaklaştırmasın, âmin.</p>

    <p class="c13">(Muhammed Es'ad Erbilî (k.s.), Mektûbât, 153.s.)</p>


29 TEMMUZ 2006
---

    <p class="c13">KABRİN SIKMASI</p>

    <p>Mesâbih'te, Ebû Hureyre (r.a.)'den şu hadîs-i şerîf rivâyet olunmuştur: Peygamber (s.a.v.) Efendimiz buyurdular:</p>

    <p>"Meyyit kabre konulunca, gök gözlü, siyah renkli, iki melek gelir. Bunların birine Münker, diğerine Nekîr denir. Bunlar:</p>

    <p>- Şu adam hakkında ne dersin diye sorarlar. Mü'min kişi hayatta iken dediği gibi şöyle cevâb verir:</p>

    <p>- Muhammed (s.a.v.), AIlah'ın kulu ve Resûlüdür. Ben, îmân ve ikrar ederim ki, Allâh'dan başka ibâdete lâyık bir ilah yoktur. Muhammed (s.a.v.) de Allâh'ın kulu ve Resûlüdür.</p>

    <p>Bu sual melekleri de: Biz senin dünyâda da, dilinle böyle söyleyip, kalbinle de tasdîk ettiğini bilirdik, derler. Sonra da mü'minin kabri yetmiş zira' genişler. Sonra da bu geniş saha baştanbaşa mü'minin şerefine aydınlatılır. Daha sonra da mü'mine:</p>

    <p>- Artık uyu, rahat et, denilir. Bunun üzerine mü'min kişi.</p>

    <p>- Ben de gideyim, şu mes'ûd hayatımı Ehl-ü iyâlime haber vereyim, der. Melekler:</p>

    <p>- Allâh seni Kıyâmet gününde, şu mübârek merkadından diriltene kadar gelin ve güvey uykusu gibi uyu. O gelin ve güvey ki, bunları aile halkının kendilerinden en sevimli olanı uyandırır.</p>

    <p>Eğer meyyit münâfık bir kişi ise, meleklerin sorularına:</p>

    <p>- Muhammed (s.a.v.) hakkında, hak Peygamber diyorlardı. Ben de onlar gibi dedim. Yoksa, ben, O (s.a.v.)'in ne olduğunu bilmiyorum, diye cevâb verir. Melekler de:</p>

    <p>- Senin dünyâda böyle dediğini, şimdi de böyle diyeceğini biliyorduk, derler. Bunun üzerine arza (toprağa): "Sık şu adamı" diye emrolunur. Yer de onu iyice sıkar. Öyle bir hal ki, vücudundaki kemikleri birbirine geçer. Ve Allâh te'âlâ bu münâfıkı, şu azâb ve mihnet çukurundan ba'sedene (diriltene) kadar bu azap devâm eder. (Buhârî)</p>

    <p class="c13">(Fıkhı Ekber Şerhi, Çev. Ahmet Karadut, 308-310.s.)</p>

    <p> </p>

    <p> </p>


30 TEMMUZ 2006
---

    <p class="c13">CİHADIN TERKİNDEKİ ZARARLAR</p>

    <p>Cihadın terkinde çok çeşitli zararlar mevcuttur.</p>

    <p>1) Düşman, sizin savaşı terketmeye ve rahatlık içinde yaşamaya bir temayülünüzün bulunduğunu bildiğinde, sizin yurtlarınıza yönelir de, sizi öldürmeye çalışır. Böylece o sizi yakalayıp, kanlarınızı akıtır, mallarınızı yağmalar; veyâhud da, herhangi bir silâh ve teçhizat hazırlığında bulunmaksızın, onlarla savaşmak zorunda kalırsınız. Bu da, tıpkı ilâcın acılığına katlanmadan nefsinizin nefret etmesi sebebiyle, hastalık ilk belirdiği sırada onu tedaviden kaçınmak gibi olur. İşin neticesinde ise kişi, bu nefret ve meşakkatlerin kat kat fazlasını yüklenmeye mecbur kalır. Netice olarak savaşmak, emniyetin tahakkuk edebilmesi için sebeptir.</p>

    <p>2) Ganimet elde edememek.</p>

    <p>3) Düşmana hükümran olmak suretiyle duyulan büyük hazdan mahrum olmak. Savaşın dine taalluk eden yönlerine gelince, bunlar pek çoktur:</p>

    <p>Cihâd yapan kimse, Allâh (c.c.)'e yaklaşmak ve bir ibâdet gayesiyle cihâd eder; doğruluk yoluna girer ve yaptığını da bozmazsa, bu kimse için büyük mükâfatlar meydana gelir.</p>

    <p>Cihâd yapılmazsa, düşmanlarınızın, sizin mallarınızı yağmalamasından korkulur. O zaman da siz meydana gelecek sıkıntılara katlanamaz, neticede de dininizden dönebilirsiniz.</p>

    <p>Düşmanınız, sizin dininiz uğrundaki çalışıp çabalamanızı, canınızı ve malınızı dininiz uğruna harcadığınızı gördüğünde, bundan ötürü o kimse sizin dininize meyleder. Bu sebeple o kimse sizin vasıtanızla müslüman olunca, siz bu sayede Allâh (c.c.) katında büyük bir mükâfaatı hak etmiş olursunuz.</p>

    <p>Allâh (c.c.)'ün rızasını elde etmek için savaşa girişen kimse, Allâh (c.c.)'ün rızasını elde etmek sebebiyle, savaşın acılarına katlanmış olur, Allâh (c.c.)'ün fazl ve rahmetine, O'nun, İhsanda bulunanların ücretlerini zayi etmediğine ve dünya lezzetlerinin asılsız ve temelsiz şeyler olduğuna yakînen inanmamış olan kimse, savaşmaya asla razı olmaz. İşte bir kimse Allâh (c.c.)'ün fazl ü rahmetine inandığı zaman, Allâh (c.c.)'e olan sevgisinden ve dünyaya olan buğzundan dolayı, dünyayı terkeder. Bu da, insanın en büyük mutluluklarından biridir.</p>

    <p class="c13">(Fahruddin Er-Râzî; Tefsiri Kebir, 5.c., 86-87.s.)</p>


31 TEMMUZ 2006
---

    <p class="c13">SAFLARIN TERTİBİ</p>

    <p>Önce erkekler, sonra erkek çocuklar. Daha sonra kadınlar saf tutarlar, yoksa onların (ihtiyar bile olsalar) camiye cemâate çıkmaları memnûdur. İmam bu tertibi cemaate emir ve işaret eder. Sık durup safta açıklık bırakmamalarını ve düzgün saf tutmalarını söyler ki, bunlar safların sünnetlerindendir.</p>

    <p>Nitekim bu konuda Peygamberimiz (s.a.v.): "Saflarınızı doğrultunuz ki, kalpleriniz doğrulsun. Sık durunuz ki, aranızda merhamet ve şefkat meydana gelsin." buyurmuşlardır.</p>

    <p>Başka bir hadîs-i şerifte: "Safları düzgün tutunuz, omuzları bitiştiriniz, saftaki açığı kapatınız. Şeytan için arada açıklıklar bırakmayınız. Saftaki açığı kapatmak için sokulurken kardeşinizi incitmeyin. Aksi halde aradaki boşluğa şeytan girerek kapatır (buna fırsat vermeyin)... Kim saftaki boşluğu doldurursa, Allâh onu rahmetine eriştirir. Kim de safta boşluk bırakırsa, Allâh ondan rahmetini keser." buyurulmuştur.</p>

    <p>İkinci safta boşluk olmayıp (olsa bile) birinci safta yer varsa, birinci saftaki açıklığı doldurmak için, ikinci saffı yarıp geçmek caizdir. Zira onlar ilk saffı doldurmamışlardır. Kendi kusurları sebebiyle önlerinden geçme hürmetini yitirmişlerdir.</p>

    <p>Erkek muktediye göre geride yalnız durmak mekruh olduğundan, safı dolgun bulan kimse, başkasının geleceğini bekler, rükûa varılırken önündeki saftan meseleyi bilen birini yanına çeker, onunla beraber durur. Eğer meseleyi bilen biri yoksa, kendi başına (tam imamın hizası istikâmetinde) durur ve imama iktidâ eder.</p>

    <p>Şu zamanda meseleyi herkes bilemeyeceği cihetle yalnız durmak evlâdır. Çünkü geri çekilenin namazının bozulma ihtimali kuvvetlidir. Safların efdalı (cenaze namazının dışında) birinci saftır. Sonra ikinci, daha sonra üçüncü... Efdaliyetin mertebeleri de imama olan yakınlık iledir.</p>

    <p>Rivayete göre rahmet önce imama, sonra ondan geçerek evvelki safta ona hiza (yâni; arkasında) durana, sonra sağ, sonra sol taraflara, daha sonra da ikinci saffa iner, buyurulmuştur. Peygamberimiz (s.a.v.) şöyle buyurmuştur: "İmamın arkasında ona hiza bulunana yüz, sağ tarafındakine yetmiş beş, soldakilere elli ve diğer saflara da yirmi beşer namaz ecri yazılır."</p>

    <p class="c13">(Mehmet Zihni Efendi, Nimeti İslam, 272.s.)</p>


01 AĞUSTOS 2006
---

    <p class="c13">ZARÛRET YOKKEN EMİR OLMANIN KERÂHETİ</p>

    <p>Ebû Zerr (r.a.)'den naklen rivayet edildi ki, Ebû Zerr şöyle demiş:</p>

    <p>"-Ya Resûlallâh! Beni vali yapmıyor musun?" dedim. Bunu üzerine mübarek eliyle omuzuma vurdu. Sonra:</p>

    <p>"-Yâ Ebâ Zerr! Sen zayıfsın. Bu valilik bir emanettir. Gerçekten kıyamet gününde o kepazelik ve pişmanlıktır. Yalnız onu hakkı ile alarak o hususta üzerine düşeni yapan müstesnâ!" buyurdular.</p>

    <p>Ebû Zerr (r.a.)'den naklen rivâyet edildi ki;Resûlullâh (s.a.v.):</p>

    <p>"-Yâ Ebâ Zerr! Gerçekten ben seni zayıf görüyorum. Ben senin için kendime sevdiğim şeyi severim. Sakın iki kişi üzerine hakim olma! Sakın yetim malına veli olma!" buyurmuşlardır.</p>

    <p>Bu Hadîs-i Şerif, devlet vazifesi istemekten kaçınmak hususunda büyük bir kaidedir. Bilhassa böyle bir vazifeyi görmekten âciz olanlar için pek mühim bir tenbihtir.</p>

    <p>Hadis'te zikri geçen "kepazelik ve pişmanlık" vazifeye ehil olmayanlar, yahud ehil olup da adilane iş görmeyenler hakkındadır. Böyleleri kıyamet gününde rezil edilecek ve yaptıklarına pişman olacaklardır. Vazifeye ehil olup da dürüstlükle iş görenlere ise büyük bir fazilet vardır. Bu babda birçok sahih hadis ve icma-i ümmet vardır. Ancak pek mühim ve tehlikeli olduğu için, Peygamber (s.a.v.) Efendimiz ondan sakınmağı tavsiye buyurmuşlardır. Seleften birçok ulema da tazyiklere maruz kaldıkları halde eziyete katlanmayı vazife kabulüne tercih etmişlerdir. İmam-ı A'zam (r.a.) hazretlerinin kadılığı kabul etmediği için hapsedilerek hergün bir sopa ilavesiyle dövüldüğü ve hapishanede bu dayaktan vefat ettikleri meşhurdur.</p>

    <p class="c13">(Sahih-i Müslim, 8.c., 686.s.)</p>


02 AĞUSTOS 2006
---

    <p class="c13">PEYGAMBER (S.A.V.)'İN EHLİ BEYTİNE, ÂLİNE, VE ASHÂBINA SÖVEN, MEL'UNDUR</p>

    <p>Resûlullâh (s.a.v.) buyurdu ki: "Ashabım hakkında Allâh'tan korkunuz. Benden sonra onları lanete hedef tutmayın. Kim onları severse, bana olan sevgisiyle onları sevmiştir. Kim onlara buğz ederse, bana olan buğzundan onlara buğz etmiştir. Onlara eza, cefa verirse, bana vermiştir. Kim bana eza cefa verirse, Allâh'a itaat etmemiştir, kim Allâh'a itaat etmezse, Allâh'ın onu dünyada ve ahirette cezalandırması yakın olmuştur."</p>

    <p>Resûl-i Ekrem (s.a.v.) buyuruyor: "Benim ashabıma sövmeyiniz. Kim onlara söverse, Allâh'ın meleklerin ve bütün insanların la'neti onun üzerine olsun. Allâh onun tevbesini, ibadetini kabul etmez."</p>

    <p>Yine Peygamber (s.a.v.) buyuruyor: "Benim ashabıma sövmeyin. Çünkü ahir zamanda öyle kavimler gelir ki, onlar, ashabıma söverler. Onların cenaze namazlarını kılmayın. Onların arkasında namaz kılmayın. Onlarla kız alıp vermeyin. Onların meclisinde oturmayın. Hastalanırlarsa, onları ziyaret etmeyin."</p>

    <p>"Kim benim ashabıma söverse onu dövünüz."</p>

    <p>Peygamber (s.a.v.) ashaba söven ve eza edenlerin kendisine eza ettiklerini bildirmiştir. Peygamber (s.a.v.)'e eza etmek ise haramdır. Çünkü Peygamber (s.a.v.): "Ashabıma eza etmekle bana eza etmeyin, onlara eza eden sanki bana eza etmiş gibi olur." buyurmuştur.</p>

    <p>Fâtımâ (r.anhâ) için de; "O benden bir parçadır. Kim ona eza ederse, bana eza etmiş olur." buyurmuştur.</p>

    <p>İmâm-ı Malik diyor ki: Kim peygambere söverse öldürülür. Kim peygamberin ashabına söverse dövülerek terbiye edilir. Yine İmam Malik şöyle buyurur: Peygamber (s.a.v.)'in sahabelerinden birine, (meselâ) Ebû Bekir, Ömer, Osman, Ali, Muaviye, Amr bin As (r.a.e.)'e söverse, eğer, onlar sapıklık ve küfür içinde idiler derse, öldürülür. Eğer onlara bunların dışında, insanlar arasında olan sövüşme gibi söverse o zaman şiddetli tenkil edilirler.           </p>

    <p class="c13">(Kadı 'Iyâz (rh.a.), Şifâ-i Şerîf, 727.s.)</p>

    <p> </p>

    <p> </p>

    <p> </p>

    <p> </p>


03 AĞUSTOS 2006
---

    <p class="c13">KAZANCIN EHEMMİYETİ, ÇEŞİTLİ KAZANÇ YOLLARININ FAZÎLETÇE DERECELERİ</p>

    <p>Müslümanlıkla kazanç sahasına atılmak, esasen ilim gibi bütün Müslümanlara âid pek önemli bir vazifedir. Çünkü kazanç hakkında Resûl-i Ekrem (s.a.v.): "Kazanç aramak Müslüman olan her erkek ve kadın için farzdır." buyurmuşlardır.</p>

    <p>Şüphe yok ki; "Allâh te'âlâ: "Ey kulum! Elini oynatmak senden, sana rızk vermek benden, buyurmuşlardır." hadîs-i şerifi, kazanca delâlet etmektedir. Kazancın çeşitli yolları vardır. Bunların en faziletlisi cihâd yoluyla elde edilen kazançtır. Çünkü cihâdda kazanç ile Dîni azîz kılmayı birleştirmek vardır. Cihâddan sonra kazancın en faziletlisi ticârettir. Çünkü Peygamberimiz (s.a.v.): "Alışında, satışında doğru olan tacir, iyilerle beraberdir." Diğer bir hadîs-i şerifte: "Şübhe yok ki alışında, satışında doğru olan taciri Allâh sever." buyurmuşlardır. Ticâretten sonra en faziletli kazanç çiftçiliktir. Çünkü Peygamberimiz (s.a.v.): "Rızkınızı yerin altında gizli bulunan şeylerde arayınız." buyurmuşlardır.</p>

    <p>Diğer bir hadiste: "Bir Müslüman ekin eker, yâhûd bir ağaç diker de ondan bir insan yâhûd bir hayvan yâhûd bir kuş yerse, o Müslüman için sadaka olur." buyurmuşlardır. Bazı âlimlere göre; çiftçilik, ticâretten faziletlidir. Ticâretten sonra sa'nat gelir. Peygamberimiz (s.a.v.) san'ata teşvik edip: "San'at, fakirlikten emândır." buyurmuşlardır.</p>

    <p>Her Müslüman için kendi nefsine nafakaları üzerine lâzım olan kimselere ve borçlarını ödemeye yetişecek miktar helâlinden kazanması farzdır. Fakirlere ve akraba taallukâtına yardım ve iyilik yapmak için farz miktarından fazla kazanmak müstehabdır.</p>

    <p>Peygamberimiz (s.a.v.): "İnsanlar yeryüzünde Allâh'ın iyâlidir. Allâh nezdinde onların en sevimlisi Allâh'ın iyâline faydalı olanlardır." buyurmuşlardır. Bu hadis-i şerif gereğince fakirlere, düşkünlere yardım etmek, sadaka ve iyilikte bulunmak için çoluğuna çocuğuna yetecek miktardan fazla kazançta bulunmak müstehabdır.</p>

    <p class="c13">(Mültekâ Tercümesi, 2.c. 339.s.)</p>

    <p> </p>

    <p class="c13"> </p>

    <p class="c13"> </p>


04 AĞUSTOS 2006
---

    <p class="c13">NAMAZIN YARIDA KESİLMESİ İÇİN GEREKENLER</p>

    <p>Başlanmış bir namazı bozmak, haram ise de, şer'î arızaya mebnî, bazen caiz, bazen de vâcib olur.</p>

    <p>Tecâvüze uğrayanın veya suya düşmüş olanın veya hayvan saldırısına uğrayanın feryadı üzerine namazda olanın, onu kurtarmak için, (farz namaz dahi olsa) hemen namazı bozması vâcib (farz) olur. Bozulan bu namazı sonra yeni baştan kılar.</p>

    <p>Davara kurt ve sair canavar gelmesi hâlinde ve âmâ olan yahut tehlikeye dikkat etmeyen kimsenin, kuyu v.s. bir tehlikeye düşmesi korkusunda da, namazı yarıda kesmek vâcib olur. Nitekim, ebe alacağı çocuğun veya anasının helakinden veya bir uzvunun telefinden -zannı galip ile- korktuğu vakit, namazda ise namazı kesmesi, değil ise namazı vaktinden geciktirmesi, yâni; kazaya bırakması vâcib olur.</p>

    <p>Kırda bulunan kimse de, hırsızlardan veya yol kesenlerden yahut canavar ve sel tehlikesinden korktuğunda, namazını vaktinden sonraya geciktirebilir.</p>

    <p>Düşman karşısında bulunan savaşçılar süvari oldukları halde, imâ ile kılmağa imkânları yoksa, özre mebnî namazlarını sonraya (kazaya) bırakırlar. Çünkü namaz ile uğraşmaları suretinde, savaşta kaybedeceklerini sonradan elde etmeleri mümkün olmayabilir.</p>

    <p>Namazda Nebî (s.a.v.)'e icâbet etmek, namaz kılana farz olur. O namazın bâtıl olmasında ihtilâf edilmiş. Ashâbtan Ebû Saîd b. Muallâ (r.a.), Nebî (s.a.v.)'in çağırmasına namazda olduğu için icabet etmemesinden dolayı azarlanmıştır.</p>

    <p>Bir dirhem gümüş (2.8 gr.) değerinde olan şey -başkasının dahi olsa- çalınmak korkusu üzerine, namazı -farz bile olsa- bozmak caiz olur.</p>

    <p>Kadın namazda iken ateş üzerindeki çömleğinin kaynayıp taşmasından ve çocuğunun ağlayıp haykırmak gibi şeyler ile ızdırap çekmesinden korkarak namazını kesmesi caiz olur.</p>

    <p>Bir kâfir kendisine İslam dinini telkin etmeği, namaz kılandan istemesi halinde, kılanın namazı yarıda kesmesi caiz olur.</p>

    <p class="c13">(Mehmet Zihni Efendi, Nimeti İslâm, 334.s.)</p>

    <p> </p>

    <p> </p>


05 AĞUSTOS 2006
---

    <p class="c13">KİŞİ SEVDİĞİYLE BERÂBERDİR</p>

    <p>Hakk te'âlâ hazretleri: "Kim ki Allâh'a ve Peygambere itaat ederse işte onlar, Allâh'ın kendilerine ni'metler verdiği Peygamberlerle, sıddiyklarla, şehidlerle ve iyi adamlarla beraberdirler. Onlar ne iyi arkadaştırlar." (Nisâ s. 69) buyurmuştur.</p>

    <p>Bu âyet-i kerîmenin ifâde ettiği mânâ, Resûlullâh (s.a.v.)'e itaat eden bütün müslümânları kapsar. Bu âyetin iniş sebebi şudur:Hz. Peygamber (s.a.v.)'i çok seven Su'bân adında bir sahabe vardı. Onsuz duramazdı. Bir gün çok üzgün, benzi sararmış bir halde huzûra geldi. Kendisini o durumda gören Efendimiz (s.a.v.) halini sordu. O da "Ya Resûlallâh (s.a.v.), hasta değilim. Seni çok özleyince üzülüyorum. Âhirette seni göremeyeceğimi düşündüm. Zîrâ eğer Cennete girersem seni göremem. Çünkü sen Peygamberlerle yüksek makamlarda bulunacaksın. Eğer cennete giremezsem seni hiç göremeyeceğim. O zamân halim nice olur diye üzülüyorum" cevâbını verdi. İşte bunun üzerine bu âyet indi dediler.</p>

    <p>Âyet bütün müslümânları kapsamakta ve Hakk te'âlâ hazretleriyle Resûlü (s.a.v.)'e itaat edenlerin yüksek manevî derecelere varacakları mânâsını ifâde etmektedir.</p>

    <p>İmâm Râzi (rh.a.) diyor ki, (men yuti'ıllâhe) şerefli sözündeki itaat, Allâh (c.c.)'u bilip, celâlini, yüceliğini, izzetini ve birliğini içtenlikle tasdik etmektir.</p>

    <p>Âyet-i kerîme âhiret hallerinden iki ulu emri tenbih etmiştir:</p>

    <p>Birincisi; kıyâmet gününde tüm saadetlerin kaynağı olan, Ma'rifetullâh (Allâh'ı bilme ve tanıma) ile ruhun aydınlanmasıdır. Kalbinde Ma'rifetullâh nuru ziyade olan daha nurludur ve kurtuluşa varmıştır.</p>

    <p>İkincisi; Hakk te'âlâ hazretleri tâat ehline büyük ecir ve ziyâde sevâb vereceğini va'd etmiş (söz vermiş)tir. Ondan sonra bu âyet-i kerîmede Peygamberlerle birlikte olmayı da va'd etmiştir. Fakat bu demek değildir ki tâat ehli, Peygamberlerle aynı derecede bulunacaklardır. Hayır tâat ehli de Peygamber de Cennette olacaklardır. Fakat yerleri birbirinden ne kadar uzakta olursa olsun yine birbirlerini görür ve diledikleri zamân birbirleriyle görüşüp konuşurlar. Arada hiç bir engel yoktur.</p>

    <p class="c13">(İmâm-ı Kastalânî,</p>

    <p class="c13">İlahi Rahmet Hz. Muhammed (s.a.v.), 2.c., 127.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>


06 AĞUSTOS 2006
---

    <p class="c13">AVRUPALILARDAN ÜÇ ASIR ÖNCE KÜÇÜK KAN DOLAŞIMINI KEŞFEDEN TIP OTORİTESİ</p>

    <p class="c13">İBN-İ NEFİS</p>

    <p>İsmi, Ali bin Ebü'l-Hamz el-Kureşi ed-Dımeşkî el-Mısrî eş-Şafiî olup, künyesi Ebu'l-Hasan'dır. Lâkabı ise Alâaddin'dir. İbn-i Nefis diye meşhur oldu. Hadis, fıkıh, tıp, lügat, mantık, siyer ve birçok ilimlerde söz sahibi olan İbn-i Nefis, 1210 (H.607) senesinde Türkistan'ın Kaş şehrinde doğdu. 1288 (H.687) senesi Zilka'de ayında Mısır'da vefat etti.</p>

    <p>İslâm dünyası tıp çevrelerinde meşhur olan İbn-i Nefis, asırlar boyunca emsali yetişmeyen üstün bir idarecilik ve tabiplik örneği ortaya koydu. İlaçlar hususunda İbn-i Sina'yı çok geride bıraktı.</p>

    <p>İbn-i Nefîs özellikle kalbin ve teneffüs yollarının anatomisi üzerinde durdu. Böylece, kanın kalpten akciğerlere, akciğerlerden de kalbe geliş gidiş sistemini inceledi.</p>

    <p>Kan dolaşımını ilk defa bulan alim İbnü'n-Nefis'ti. Daha 1553'te Miguel Serveto, 1559'da Realdo Colombo, 1628'de Harvey kan dolaşımı hakkında tek söz etmeden asırlar önce, İbnü'n-Nefis, kan dolaşımını anlatmıştı. İbnü'n-Nefis'in kan dolaşımını keşfettiği gerçeği, 1953 yılında da Paris Tıp Fakültesi'nde bir tez halinde müdafaa edildi. Tezi takdim eden Dr. Herpin, İbnü'n-Nefis'in bu büyük keşfini 1553'te Geneve'de yakılan İspanyol ilim adamı Miguel Serveto'dan üç asır önce yaptığı hususunda ısrar etmiştir.</p>

    <p>Max Meyerhof, İslâm Ansiklopedisi'ne yazdığı İbnü'n-Nefis maddesinde, İbnü'n-Nefis'in, Galen ve İbni Sina'ya açıkça aykırı bir şekilde, aşağı yukarı doğru bir tarzda, küçük kan veya akciğer küçük kan dolaşımını Avrupalı Miguel Serveto (Michel Servet, keşfi 1556) ve Realdo Colombo (1559) tarafından keşfinden üç asır kadar önce keşfetmiş olduğunu belirtir.</p>

    <p class="c13">(İslam ve İlim, 61.s.)</p>

    <p> </p>

    <p> </p>


07 AĞUSTOS 2006
---

    <p class="c13">ŞEHÎDİN HÜKÜMLERİ</p>

    <p>Şehitten maksadımız Allâh (c.c.) yolunda öldürülen şehid-i kâmildir.</p>

    <p>Şehid: Fail ma'nâsına olduğuna göre; Allâh katındaki rızıklara hazır demektir. Mef'ul ma'nâsına olduğuna göre, Cennet kendine hazırlanmış anlamına gelen: "Meşhûdun leh bil-cenneti." demektir. Şehîd tekil, şühedâ da çoğulu olup, âhiret âlemince mümtaz simalar oldukları gibi, dünya ahkâmınca da, yıkanmadan namazları kılınmak ve kanlarıyla defnedilmek imtiyâzıyla diğer müslüman ölülerden farklı bulunurlar.</p>

    <p>"Allâh yolunda öldürülenlere "Ölüler"demeyin, zira onlar diridirler. Fakat siz farkında değilsiniz." (Bakara s. 154)</p>

    <p>"Allâh yolunda öldürülenleri ölü saymayın, bilâkis Rab'leri katında rızıklanırlar. Arkalarından kendilerine ulaşamayan kimselere, kendilerine diridirler. Allâh'ın bol nimetinden onlara verdiği şeylerle sevinç içinde rızk korkusu olmadığını ve kendilerinin üzülmeyeceklerini müjde etmek isterler." (Âl-i İmran s. 169) buyurulmuştur.</p>

    <p>Kendi canını veya malını veya müslümanlardan yahut da ehl-i zimmetten birini müdâfaa ederken öldürülenler, haksız yere öldürülenler cümlesindendir ki, onlar yaralayıcı âletle kasten öldürülmüş bulunmak şartı ile yıkanmadan namazları kılınır.</p>

    <p>Üzerinde kürk ve hırka gibi kefene uygun bulunmayan, fazla elbisesi varsa çıkarılır. Silâh ve zırhı da alınır. Ayakkabı ve başa giyilen takke ve sarığı da çıkarılır. Sünnet olan kefenden noksan olanı tamamlanır. Ve fazla olan kısmı ise üzerinde bırakılır. Öldürüldüğü zaman, üzerinde bulunan elbiseyi tamamen alıp, onu başka bir kefene sarmak mekruh olur.</p>

    <p class="c13">(Mehmet Zihni Efendi, Nimeti İslâm, 489-490)</p>

    <p> </p>


08 AĞUSTOS 2006
---

    <p class="c13">KOSOVA ZAFERİ VE 1. MURAD HÂN (HÜDÂVENDİGÂR)</p>

    <p>Bulgaristan harekâtını muvaffakiyetle tamamlayan Vezîriâzam Ali Paşa, Yanbolu'ya gelen Sultan Murâd Hân ile görüşerek, durumu arz etti. Durum değerlendirmesi yapılıp ordu süratle Priştine'ye doğru harekete geçti. Yollarda yerli ahâlinin mal, mülk, can ve ırzına karşı hiç bir tecâvüz yapılmadan Kosova'ya gelindi. Yağma ve tahribatın yapılmaması, Balkan milletlerini Osmanlının güzel ahlâkına ve adaletine hayran bıraktı. Üsküp ile Priştine arasındaki Kosova'da müttefik Haçlı ordusuyla karşılaşılıp muharebe nizâmı alındı. 8 Ağustos 1389 muharebe öncesi Kosova'da şiddetli fırtına vardı ve o gün Berât Gecesiydi. Akşam çadırına çekilen Sultan Murâd Hân, Berât Gecesini ihya edip namaz kıldı. Kur'ân-ı kerîm kıraat ettikten sonra, seccadesinin üzerinden kalkmadan târihe geçen şu duayı okudu: "Ey Rabbim! Bu fırtına, şu âciz Murâd kulunun günahları yüzünden çıktıysa, masum askerlerimi cezalandırma. Onları bağışla... Allâhım... Onlar ki, buraya kadar, sâdece senin adını yüceltmek, İslâm dînini kâfirlere duyurmak için geldiler. Bu fırtına âfetini, onların üzerinden def eyle... Senin şânına lâyık bir zafer kazanmalarını nasip eyle. Onlara öyle bir zafer kazandır ki, bütün Müslümanlar bayram ede... Müslümanları mansûr ve muzaffer eyle. Ve dilersen o bayram gününde şu Murâd kulun sana kurbân olsun... Önce beni gazi kıldın, sonra şehit et..."</p>

    <p>Fırtına dinip, 9 Ağustos 1389 günü yapılan Kosova Meydan Muharebesinde Birinci Murâd Hân büyük bir zafer kazandı. Sırp Devletinin yıkılıp, Balkanların Türk hâkimiyetine geçişini sağlayan Kosova Zaferinden sonra, Sultan Murâd Hân, devrin an'anesince muharebe meydanını dolaşmaya başladı. Bu sırada Miloş Obiliç adında yaralı bir Sırp asilzadesi tarafından hançerlenerek şehit edildi. İslamın cihâd emrini yerine getirmek ve Osmânlı'nın şânını yükseltmek için, târihî kaynaklarda otuz yedi gaza yaptığı yazılır.                    <b>(Yeni Rehber Ansiklopedisi, 13.c. 373.s.)</b></p>


09 AĞUSTOS 2006
---

    <p class="c13">SİLSİLE-İ ÂLİYYENİN YİRMİDOKUZUNCU POSTNİŞİNİ MEVLÂNÂ HÂLİD-İ BAĞDADÎ (K.S.) -1</p>

    <p>Hazret-i Osman bin Affân (r.a.)'in soyundandır. Asrının müceddidi idi. Bağdat'ın kuzeyinde Zûr şehrinde 1778 (H. 1192) yılında doğdu.</p>

    <p>Küçük yaşta aklî ve naklî ilimleri öğrenmiş, hattâ Firûzâbâdî'nin Kâmûs'unu ezberlemişti. Asrındaki bütün âlimlerden daha üstün bir ilme sahip ve Kur'an-ı kerîmin esrarına vâkıf idi.</p>

    <p>Yirmi bir yaşındayken binlerce âlim ve talebeye üstâd olmuş, yedi sene ders okutmuştur.</p>

    <p>Mevlânâ Hâlid hazretleri hacca gittiğinde, Medîne'de Yemenli bir âlimden nasihat istedi. O zât; "Mekke'de dîne uymayan birini görürsen, hemen reddetme!" dedi. Mekke'de, bir Cuma günü Kâbe-i şerîfe karşı Delâil-i Hayrat okuyordu. Düşkün kılıklı, siyah sakallı birinin Kabe'ye arka çevirip kendine baktığını gördü. "Utanmadan, Kabe'ye arkasını çevirmiş!" diye düşünürken, o zât; "Mü'mine hürmet, Kâbe'ye hürmetten daha öncedir. Bunun için yüzümü sana çevirdim. Niçin beni kötülüyorsun? Medîne'deki zâtın nasîhatını unuttun mu?" diye cevap verdi. Mevlânâ Hâlid bunun büyük velîlerden olduğunu anladı, af diledi. "Beni irşâd et!"diye yalvarınca; "Sen burada olgunlaşamazsın!" (Eli ile Hindistan'ı gösterip) Senin işin orada tamam olur." dedi.</p>

    <p>Delhi'de hocası Abdullâh-ı Dehlevî'nin kalbindeki bütün esrara kavuştu (1811). Oradan, Bağdat'taki Abdülkâdir-i Geylânî hanesine yerleşti.</p>

    <p>Dört bin talebesine ilimde ve tasavvufta icazet verdi. Mevlânâ Hâlid-i Bağdadî irşad tahtına oturduktan sonra Bağdat valisi, Saîd Paşa ziyaretlerine geldi. Mevlânâ hazretlerinin celâlini görünce, diz çöküp titremeye başladı. Hz. Mevlânâ'nın celâli değişince Saîd Paşa sakin oldu ve dualarını taleb etti. Hz. Mevlânâ, dua edip  nasîhat buyurunca; Saîd Paşa yine titremeye başladı ve yüksek sesle ağladı. Hazret-i Mevlânâ, elleri ile Saîd Paşanın boynuna sarılıp, odalarına girdi. Sonra onun îmânının sağlam olduğunu, çevresindekilere müjdeledi. Ellerini onun boynuna dolamalarının hikmeti şu idi ki, sonunda Saîd Paşa'yı boğarak şehid ettiler.         </p>

    <p class="c13">(Yeni Rehber Ansiklopedisi, 8.c., 254.s.)</p>


10 AĞUSTOS 2006
---

    <p class="c13">MEVLÂNÂ HÂLİD-İ BAĞDADÎ (K.S.) -2</p>

    <p>Sultan Mahmûd'un saray nazırlarından Halet Efendi, Mevlânâ Hâlid'in şöhret ve îtibârını çekemeyerek halîfeye çekiştirdi ve;"On binlerce adamı vardır, devlet ve saltanat için tehlikelidir. Ortadan kaldırılması lâzımdır." dedi. Sultan Mahmûd da; "Din adamlarından devlete zarar gelmez." diyerek sözüne kıymet vermedi. Mevlânâ Hâlid hazretleri bunu işitince, halîfeye hayır ve selâmetle dua eyledi ve; "Hâlet Efendinin işi, pîri Celâleddîn Rûmî hazretlerine havale olundu. Onu huzuruna çekip, cezasını verecektir." buyurdu. Az zaman sonra Sultan Mahmûd Han, Mora İsyanına sebeb olduğu için, onu Konya'ya sürdü. Orada idam oldu.</p>

    <p>1826 (H. 1242)'da Şam'da ta'ûndan (vebadan) vefat etti. Vefatından sonra ayrılık ateşine, hasretine dayanamayanlardan dokuz kişi vefat edip, ona kavuştu. Cenaze namazını, talebesi olmakla şereflenen ve "Beş vakit namazda Resûlullâh (s.a.v.) Efendimizi baş gözü ile görmezsem, o namazı kaza ederim." diyen büyük Osmanlı âlimi Seyyid İbn-i Âbidîn kıldırdı.</p>

    <p>İbn-i Âbidîn, hocası Mevlânâ Hâlid'in vefatından birkaç gün önce bir rüya gördü: Şam'da Câmi-i Emevî'de Ashâb-ı kiramın ileri gelenleri toplanmış, bir cenazenin önünde saf bağlamışlardı. Bu kalabalığın yanına gelen İbn-i Âbidîn, cenazenin kim olduğunu sordu. Oradakiler; "Hazret-i Osman'dır ve cenaze namazını sen kıldıracaksın!" dediler. Uyanınca, bu rüyayı Mevlânâ Halid'e anlattı. O da buyurdu ki: "O cenaze benim! Ben yakında vefat edeceğim. Sen benim cenaze namazımı kıldıracaksın! Zîrâ ben hazret-i Osman'ın neslindenim." Aynen buyurdukları gibi oldu.</p>

    <p>Buyurdular ki: "Bu fakirin dostlarına ve sevenlerine nasihati şudur ki, herkes elinden geldiği kadar Rabbine dönsün. Dünyâ, para ve giyecekler değildir. Kul neye rağbet eder, neyi elde etmeye canla başla çalışırsa onun dünyâsı o olur. Sevdiklerimiz için Allâh te'âlâdan istediğimiz, dâima Hakk'ın divânında yüzlerini ak edecek amellerle meşgul olmalarıdır. Yüzleri sarartan o dehşetli günden el aman! Salih amel işleyen kendine, kötü iş yapan da yine kendine etmiştir. Vesselam."</p>

    <p>Yine buyurdular ki: "İhlâsı olan (yaptığını Allâh rızâsı için yapan) kurtulur. İhlâs ne kadar çok olursa, evliyanın yardımı o kadar ziyâde olur."</p>

    <p class="c13">(Yeni Rehber Ansiklopedisi, 8.c., 254.s.)</p>

    <p> </p>

    <p class="c13"> </p>


11 AĞUSTOS 2006
---

    <p class="c13">HZ. PEYGAMBER (S.A.V.)'İN DOĞRU SÖZLÜLÜĞÜ</p>

    <p>Abdullah b. Amr der ki: "Ben, Resûlullâh (s.a.v.)'den duyduğum her şeyi ezberlemek ister ve yazardım. Kureyşîlerden olan Sahâbîler, beni bundan nehy ettiler (Sen, Resûlullâh (s.a.v.)'den duyduğun her şeyi yazıp duruyorsun amma, Resûlullâh (s.a.v.), beşerdir. Gazap halinde de, rızâ halinde de, söz söyler!) dediler. Bunun üzerine, ben, bir müddet yazmaktan vaz geçtim. Nihayet, durumu Resûlullâh (s.a.v.)'e arz ettim. Resûlullâh (s.a.v.), ağzına parmağıyla işaret ederek "Yaz!. Varlığım, kudret elinde bulunan Allah'a yemin ederim ki, buradan, hak sözden başkası çıkmaz!" buyurdu."</p>

    <p>Peygamberimiz (s.a.v.), dil şakası yaparken bile, doğruluktan, doğru sözlülükten ayrılmaz "Ben, şaka yaparım amma, gerçekten başkasını söylemem!" buyururdu.</p>

    <p>Bir koca karı, Peygamberimiz (s.a.v.)'e gelip "Yâ Resûlallâh! Beni, cennete koyması için Allâh'a dua et!" dedi. Peygamberimiz (s.a.v.) "Ey Ümmü filan! Yüce Allâh, koca karıyı cennete koymaz!" buyurdu. Namaz vakti girince, Peygamberimiz (s.a.v.) namaza çıktı. Peygamberimiz (s.a.v.), namazdan dönünceye kadar kadıncağız, ağladı durdu. Hz. Âişe (r.anhâ);"Yâ Resûlallâh! (Koca karı, cennete girmez!) dediğin için, bu kadıncağız, ağlayıp duruyor!" dedi. Peygamberimiz (s.a.v.), güldü:</p>

    <p>"Haber veriniz ki: O, cennete koca karı olarak girmeyecek! Çünkü, yüce Allâh (Gerçekten, biz, onları, yep yeni bir yaratılışla yarattık ta, kız oğlan kızlar, kocalarına sevgiyle düşkün hep bir yaşıt yaptık. Amel defterleri sağ taraflarından verilecek Ashâb-ı yemin için!) (Vâkıâ s. 35) buyuruyor." Ve kendisinin gençleşip de, cennete öyle gireceğini söylemek istediğini anlattı.</p>

    <p class="c13">(M. Asım Köksal,</p>

    <p class="c13">İslam Tarihi Medine Devri, 11.c., 437.s.)</p>

    <p> </p>

    <p> </p>

    <p> </p>


12 AĞUSTOS 2006
---

    <p class="c13">BÜYÜK GÜNAH İŞLEYENLERİN DURUMU</p>

    <p>Ehl-i sünnet şöyle dedi: Küfürden başka büyük günah işleyen kimse (mürtekib-i kebîre) ne kâfir, ne de münafık olur, böylesi imandan çıkmaz. Şayet tevbe etmeden ölürse; Allâh te'âlâ, ya bir şefaatçinin şefaati sayesinde veya kendi lûtfu keremiyle onu affeder, yahut da işlediği suç mikdarınca cezalandırıldıktan sonra mutlaka cennete koyar. Cenâb-ı Hakk, "Ey iman edenler, samimi bir tevbe ile Allâh'a dönün" (Tahrim s. 8) buyurarak günah işledikleri halde kişileri iman kelimesi ile hitab etmiştir.</p>

    <p>İlâhî emre muhalefet ve nehyolunanı irtikâb etmeye gelince; ona muhalefeti helâl telâkki etmemek ve yasağını hafife almamak şartiyle bu, ne tekzîb sayılır, ne de ilâhî emir ve yasağı red mânâsı taşır; bu hal olsa olsa aşağı arzuların ağır baskısından, taassubdan, kibirden ve tenbellikten doğan bir şeydir. Kaldı ki böyle bir hâlet-i rûhiyye ile günah işlemeye azab korkusu, af ümidi ve tevbe azmi de umumiyetle eşlik eder. Bütün bunlar imanın meyvesi ve kalbde mevcûd ilâhî mükâfat ve mücâzâtı tasdîk alâmetidir. Bu durumu şuna benzetebiliriz ki bir doktor, hastasına ilâç içmesini emreder, zarar veren şeylerden de onu sakındırır. Hasta da doktorun söylediklerini doğru kabul edip benimser. Buna rağmen bazan kendisine zarar verecek şeyleri yer veya faidesi dokunacak ilâçları içmekten imtina eder. Bununla beraber zarar görmekten korkar, yaptığına pişmanlık duyar, doktorundan utanır, kınamasından endişe eder ve gönlünü almayı umar.</p>

    <p>İşte nasıl ki bu, doktorun emrini reddetmek, onun mevcûdiyetini hiçe saymak mânâsına gelmiyorsa bizim meselemizde de durum aynıdır.</p>

    <p>Büyük günah işleyen mü'minin imanı üzere bâkî kaldığı sabit olduğuna göre, aynı hal üzere öldüğü takdirde cennet ehlinden olacağı da ortaya çıkmış olur. Çünkü Cenâb-ı Hakk: "Allâh mü'min erkeklerle mü'min kadınlara cennetler va'detmiştir" (Tevbe s. 72) buyuruyor. Cennet ehlinden olunca da cehennemde ebedî kalması düşünülemez. Şu da var ki cehennemde ebedî kalış kâfir için kesilen bir ceza olduğuna ve bu, cezaların en ağırı, küfür de suçların en büyüğü bulunduğuna göre cehennemde ebedî kalış küfür suçuna denk bir ceza teşkil etmiş olur.             <b>(Nureddin Es-Sabunî, Maturidiyye Akaidi, 167.s.)</b></p>


13 AĞUSTOS 2006
---

    <p class="c13">MÜRTEDİN HÜKMÜ</p>

    <p>Mürtedi öldürmek vâcibdir. Ulemâ, bu husûsta ittifâk hâlinde iseler de tevbe etmesini istemek vacib mi yoksa müstehâb mı olduğu, tevbenin müddeti ve kabulü, kezâ bu husûsta kadının da erkek gibi olup olmadığı ihtilaflıdır. Ulemânın çoğuna göre mürtedden tevbe etmesi istenir. Mâlikîler'den İbnü'l-Kassâr (r.h.), bu husûsta sahâbe (r.a.e.)'in icmâi olduğunu nakletmiştir. Tâvus, Hasen, Hanefîler'den Ebû Yûsuf, Mâlikîler'den Mâcişûn ve Zâhirîler, mürtedden tevbe istenmeyeceğine kâil olmuşlardır. Mürted, tevbe ederse, Allâh indinde faydası olsa bile katli düşmez (katledilir), çünkü Peygamber (s.a.v.) Efendimiz: "Bir kimse, dînini değiştirirse onu öldürün" buyurmuşlardır.</p>

    <p>Atâ (r.a.)'e göre, mürted Müslümân olarak doğdu ise kendisinden tevbe istenmez. Kâfir olarak doğdu da Müslüman oldu ise tekrar kafir olup irtidad etti ise ondan tevbe istenir.</p>

    <p>İmâm A'zam (r.a.), İmâm-ı Mâlik, İmâm-ı Ahmed ve İmâm İshâk (r.a.e.) ve bir kavlinde de İmâm-ı Şâfîî (r.a.)'e göre tevbe müddeti üç gündür. Cumhûr ulemâya göre, tevbe etmeyen mürted kadın da erkek gibidir; o da öldürülür. Hz. Ali (k.v.)'den mürtedin tevbe müddetinin bir ay olduğu rivayet edilmiştir.</p>

    <p>İmâm-ı A'zam (r.a.) ile bir cemâat, kadın mürtedin öldürülmeyeceğine kâil olmuşlardır. Hasen ve Katâde (r.a.)'e göre mürted kadın cariye olur ki bu kavil (görüş) Hz. Alî (k.v.)'den rivâyet olunmuştur.</p>

    <p>Şehirlerin vâlileri, ölüm ve diğer Şer'i cezâları tatbik ederler. (İmâm-ı A'zam, İmâm-ı Mâlik, İmam-ı Şâfîî (r.a.e.) ve diğer bütün ulemânın mezhebleri) Yalnız Kûfe ulemâsı'na göre "hudûd-ı şer'iyye" denilen Şer'î cezâları, ancak şehirlerinin fakîhleri tatbik ederler. Kaymakam, muhtar gibi köy işleriyle meşgul olan memurlar bu işleri yapmazlar.</p>

    <p>Vazîfeleri mutlak olup bir nev'i hükme mahsûs olmayan hâkimlerin hudûd-ı şer'iyyeyi (Şer'î cezâları) tatbik edip edemeyecekleri ihtilâflıdır.               </p>

    <p class="c13">(Sahîh Müslim Tercümesi ve şerhi,</p>

    <p class="c13">Ahmed Davudoğlu (r.h.), 8.c. 685.s.)</p>

    <p> </p>

    <p> </p>

    <p> </p>


14 AĞUSTOS 2006
---

    <p class="c13">MİNNET VE EZİYYET</p>

    <p>"Minnet" insanın başkalarına yapmış olduğu iyiliği açığa vurmasıdır. "Eziyyet" o kimsenin, onlara vermiş olduğu şey sebebiyle onlardan şikâyet etmesidir. Eziyyet minnetten başkadır.</p>

    <p>Eziyyet, sadaka veren kimsenin fakire, mesela şöyle demesidir:"Sen hep, yeme içme zamanı bana geliyorsun. Allâh beni senden kurtarsın. Git, gözüme gözükme." Bu sebepten dolayı Allâh te'ala, malını infak edip te bunun peşinden başa kakmada bulunmayıp eziyet etmeyen kimseler için büyük bir ücretin ve bol sevabın bulunduğunu açıklamıştır.</p>

    <p>"Minnet" şu bakımlardan kınanmıştır:</p>

    <p>a) Sadakayı alan fakir, sadakaya muhtaç olmasından dolayı kalbi kırık ve mahzundur; kendisine tasaddukta bulunan kimseyi de açıklamak istemez. Durum böyleyken, ona tasaddukta bulunan kimse, bu ihsanını herkese duyurursa, bu iş sadaka alan kimsenin kalbindeki hüznü artırır. Böylece de bu verme işi, infak; daha önce faydalı iken zararlı, daha önce o kimseye yapılan bir lütuf iken şimdi ona yapılan bir kötülük haline dönüşmüş olur.</p>

    <p>b) Yapmış olduğu iyiliği herkese açıklamak, eğer onun âdeti haline gelmişse, ihtiyaç sahibi kimseleri, onun verdiği sadakalara arzu ve rağbet duymaktan uzaklaştırır. Tasaddukta bulunan kimsenin, bu nimetin Allâh (c.c.)'ün ona verdiği bir nimet olduğuna; kendisini böyle bir amele muvaffak kılmasından ötürü, Allâh (c.c.)'ün ona büyük nimetler ihsan ettiğine inanması ve yaptığı bu iyiliğe, onu Allâh (c.c.)'ün kabulü dışında bırakacak bir şeyi ilâve etmekten çekinmesi, korkması gerekir. Durum böyle olduğunda, sadaka veren kimse vermiş olduğu bu sadakayı, başkasının başına kakıp minnet etmekten kaçınır.</p>

    <p>c) Asıl sır, sadaka veren kimsenin, Allâh te'âlâ kendisi için verme sebeplerini hazırlayıp, engel olan sebepleri de ortadan kaldırdığı için bu tasaddukun nasibi müyesser olduğunu bilmesidir. Durum böyle olunca, hakikatte veren, kul değil, Allâh    (c.c.) olmuş olur. Binaenaleyh kul bu mertebeye yükselirse onun kalbi, Allâh (c.c.)'ün nûruyla nurlanmış olur.</p>

    <p class="c13">(Fahruddin Er-Râzî; Tefsiri Kebir, 5.c., 479.s.)</p>

    <p> </p>

    <p> </p>

    <p> </p>


15 AĞUSTOS 2006
---

    <p class="c13">HELÂL KAZANÇ</p>

    <p>Nu'man b. Beşîr (r.a.)'den: Allâh Resûlü (s.a.v.) buyurdu:</p>

    <p>"Helâl bellidir, haram da bellidir; aralarında insanların bir çoğunun bilmediği şüpheli şeyler vardır. Kim şüpheli şeylerden sakınırsa, hem dinini, hem de ırzını korumuş olur. Kim de şüpheli şeylere düşerse, harama düşmüş olur. Tıpkı sürüsünü koruluğun etrafında otlatan çoban gibi ki, hayvanları her an koruluğa düşebilecek durumdadır.</p>

    <p>Dikkat edin, her kralın bir koruluğu vardır. Dikkat edin, Allâh'ın koruluğu da haramlarıdır. Dikkat edin, cesette bir et parçası vardır; o iyi olursa cesedin hepsi iyi olur. O bozuk olursa cesedin tümü bozuk olur. Dikkat edin; o kalptir."</p>

    <p>Mikdâm (r.a.)'den: Allâh Resûlü (s.a.v.) buyurdu:</p>

    <p>"Hiç kimse, iki elinin emeğinden meydana gelen kazançtan daha güzel ve daha helâl bir yiyecek yiyemez. Allâh'ın Peygamberi Dâvud Aleyhisselam iki elinin emeğinden kazandıklarını yerdi." (Buhârî)</p>

    <p>Ebû Hureyre (r.a.)'den: Allâh Resûlü (s.a.v.) buyurdu:</p>

    <p>"İnsanlar üzerine öyle bir zaman gelecek ki, kişi aldığının helâlden mi yoksa haramdan mı olduğuna aldırmayacaktır." (Buhâri ve Nesâî)</p>

    <p>Rezîn şunu da ekledi: "İşte o zaman duaları kabul olunmayacaktır."</p>

    <p>Ebû Hureyre (r.a.)'den:</p>

    <p>"Ey insanlar! Allâh temizdir; ancak temiz olanı kabul eder. Allâh, mü'minlere, peygamberlere emrettiğini emretti ve şöyle buyurdu:"Ey Peygamberler! Temiz şeylerden yiyin! Salih amel işleyin! Doğrusu Ben yaptığınızı bilirim." (Mü'minûn s. 51) Yine şöyle buyurmuştur: "Ey İnananlar! Size rızık verdiklerimizin temizlerinden yiyin." (Bakara s. 172)</p>

    <p>Sonra uzun bir yolculuk yapıp saçı başı birbirine karışan bir adamdan bahsetti:</p>

    <p>"Yediği haram, içtiği haram, giydiği haram ve haramla beslenmiş bir kimse ellerini kaldırmış: "Yâ Rabbi, Yâ Rabbi!" diye dua ediyor;onun duası nasıl kabul olunur ki?" buyurdu. (Müslim ve Tirmizî)                                 </p>

    <p class="c13">(Rûdânî, 2.c.)</p>

    <p class="c13"> </p>


16 AĞUSTOS 2006
---

    <p class="c13">A.B.D.'NİN, TARİHİNDE YABANCI DİLDE</p>

    <p class="c13">İMZALADIĞI TEK ANTLAŞMA</p>

    <p>1776'da İngiltere'den istiklâlini kazanan A.B.D. 1783 den itibaren Avrupa ölçülerine göre mütevazı' de olsa, denizlerde bayrak gezdirmeye başladı. Daha 25.7.1785'de, Cadiz açıklarında bir A.B.D. gemisi, Cezayir korsanlarınca zabtedildi. Boston limanına bağlı Kaptan Isaak Stevens'in Maria'sı idi. Az sonra Philadeiphia'ya bağlı Kapdan O'Brien'ın Dauphin'i ayni akıbete uğradı, Cezayir'e getirildi. 1793 ekim ve kasım aylarında 11 A.B.D. gemisi daha Türk korsanlarınca zabtedildi. Kongre, Türk korsanlarına karşı koyacak güçte kalyonlar inşâsı için Başkan George Washington'a 688.888 altın dolar harcama yetkisi verdi (27.3.1794).</p>

    <p>Ancak Cezayir'le başa çıkacak bir donanma yapmak uzun vadeli idi. Washington, Cezayir'le temas etti. 21 Safer 1210 (5.9.1795) muahedesi Türkçe ve 22 maddedir: A.B.D., Cezayir'e defaten 642.000 altın dolar ve her yıl 12.000 Osmanlı altını ödeyecekti. Buna karşılık Cezayir'deki Amerikan esirleri serbest bırakılacak, Cezayir, gerek Atlantik, gerek Akdeniz'de hiç bir Amerikan gemisine dokunmayacaktı. Muahedeyi George Washington ve Beylerbeyi Hasan Paşa imza ve tasdik ettiler. Bu vesika, A.B.D.'nin 2 asrı geçen târihinde, yabancı dille (İngilizce olmayan) imzâladığı tek muahededir. Aynı zamanda A.B.D.'nin tarihi boyunca yabancı bir devlete vergi (Türkçe metinde: Seneviyye) ödemeyi kabul ve taahhüd ettiği tek anlaşmadır.</p>

    <p>1785'de ilk A.B.D. teknesi, İstanbul'a, 1800 sonbaharında da George Washington fırkateyni Cezayir limanına dostluk ziyaretleri yaptı. Kaptan William Bainbridge'in idaresindeki G. Washington fırkateyni, Cezayir'den İstanbul'a geldi. Bu Amerikan gemisiyle Cezayir beylerbeyi Osmânoğlu Mustafa Paşa, Üçüncü Selim'e 2 arslan, 2 pars ve başka hediyeler göndermişti. Kapdân-ı Derya Dâmad Küçük Hüseyin Paşa, bu yeni devletin kaptanı ile konuşmak istedi. Deniz albayı Bainbridge'i kabul ve iltifât etti (Thomas Harris, Life and Services of Commodore William Bainbridge, Philadelphia 1837, 45-61.s.)                         </p>

    <p class="c13">(Yılmaz Öztuna, Osmanlı Tarihi, 135-136.s.)</p>

    <p> </p>

    <p class="c13"> </p>


17 AĞUSTOS 2006
---

    <p class="c13">RESÛLULLÂH (S.A.V.)'İ SEVMENİN ALÂMETLERİ</p>

    <p>Resûlullâh (s.a.v.)'i sevmekte sadık olan kimse, Resûlullâh (s.a.v.)'i sevdiğini kendinde gösterendir. Bunun birinci alâmet ve işareti; Resûlullâh (s.a.v.)'e uymak, O (s.a.v.)'in sünnetini işlemek, söz ve fiillerine tabi olmak, emirlerini yerine getirmek, yasaklarından kaçınmak, güçlük içinde olsun, kolaylık halinde olsun, kızmış halinde olsun, kızmamış halinde olsun O (s.a.v.)'in edepleriyle edeplenmektir. Bunun şahidi ise Allâh te'âlânın şu sözüdür:</p>

    <p>Habîbim de ki: "-Eğer siz Allâh'ı seviyorsanız, hemen bana uyun ki, Allâh da sizi sevsin ve günahlarınızı bağışlasın. Zira Allâh çok bağışlayıcı, çok merhamet edicidir. (Âl-i İmran s. 31)</p>

    <p>İkinci delil ve şahidi; Resûlullâh (s.a.v.)'in emirlerini ve (yapılması için) teşvik ettiği hususları kendi nefsinin hevâsına ve şehevî isteklerine uymasına tercih etmesidir.</p>

    <p>Üçüncü şahidi ise; Allâh'ın rızasını, kulların kızmasına tercih etmektir.</p>

    <p>Peygamber (s.a.v.)'i sevmenin alâmetlerinden dördüncüsü; O (s.a.v.)'i çok hatırlamaktır. Çünkü kim bir şeyi severse onu çok anar.</p>

    <p>Resûlullâh (s.a.v.)'i sevmenin alâmetlerinden beşincisi; O (s.a.v.)'e ulaşmağı, kavuşmağı çok arzulamaktır. "Çünkü her seven sevdiğine kavuşmağı ister."</p>

    <p>Resûlullâh (s.a.v.)'i sevmenin altıncı alâmeti; O (s.a.v.)'i çok anmakla beraber, O (s.a.v.)'e çok ta'zim ve hürmet etmek, O (s.a.v.)'i zikrederken, huşu, hudu içinde bulunmak, O (s.a.v.)'in ismini işittiğinde içi sızlamaktır.</p>

    <p>Resûlullâh (s.a.v.)'i sevmenin alâmetlerinden yedincisi; Resûlullâh (s.a.v.)'in sevdiği kimseyi, ehl-i beytinden olan kimseleri, ensar ve muhacirlerden O (s.a.v.)'in ashabını sevenleri sevmek ve onlara düşmanlık yapanlara düşman olmak, onlara buğz edenlere buğzetmekdir.</p>

    <p>Bir kimseyi seven, onun sevdiğini de sever. Peygamberimiz (s.a.v.)'in bütün sevdiklerini sevmek, sevmediklerini de sevmemek şarttır. Hatta mubah olan ve canın çektiği hususlarda da böyle olmalıdır.</p>

    <p class="c13">(Kadı 'Iyaz (rh.a.), Şifâ-i Şerîf, 406.s.)</p>

    <p> </p>


18 AĞUSTOS 2006
---

    <p class="c13">Mİ'RÂC GECESİ</p>

    <p>Cenâb-ı Allâh'ın emriyle Sevgili Peygamberimiz (s.a.v.) "Burak" adı verilen semâvî bir binek ile bu gecede Mescîd-i Harâm'dan, Mescid-i Aksâ'ya gitmiştir. Yolculuğun başlangıcını, Resûl-i Ekrem (s.a.v.) Efendimiz şöyle anlatmışlardır: "Ben Kâ'be'de, Hicr-i İsmâîl'de, uyku ile uyanıklık arasında bulunduğum bir sırada, bir de baktım; Cibrîl (a.s.) bana Burak'ı getirdi." Böylece başlayan yolculuk bir gece içinde tamam olmuştur. Peygamberimiz (s.a.v.) Mescid-i Aksâ'da iki rek'at namâz kılmıştır. "Bana peygamberler gösterildi; onlara, imâm olarak namâz kıldırdım" diyerek Mescîd-i Aksâ'daki namâzı ta'rîf etmişlerdir. Sonra yine Cebrâil (a.s.) ile birlikte semâya yükselerek "Sidretü'l-müntehâ" denilen kısma geldiği zamân Cebrâil (a.s.), Sevgili Peygamberimiz (s.a.v.)'e: "Yâ Resûlallâh, artık ben ileri gidemem. Eğer bir parmak ileri gidersem yanarım. Daha ilerisi Allâh'a ve Habîbine âiddir" demiştir. Bundan sonra Peygamberimiz (s.a.v.) "Refref" adı verilen vasıta ile bu ulvî seyahâta devam ederek arş, kürsî, cennet, cehennem gibi varlıkları seyretmişlerdir.</p>

    <p class="c13">(Tebliğ Gazetesi)</p>

    <p class="c13"> </p>

    <p class="c13">Mİ'RÂC-I NEBEVÎ (S.A.V.)</p>

    <p>Resûlullâh (s.a.v.)'in mi'râcı hicretten bir sene veyâ onsekiz ay evvel vukû' bulmuştur. Rûh ve cesetle berâber gerçekleşmiştir. Ebû Seleme (r.a.) der ki: "Mî'râc, İsrâ vak'âsı üzerine müşrikler fitne buhrânına düşerek âdeta deli gibi oldular. Ebû Bekir (r.a.)'in yanına koşarak Resûlullâh (s.a.v.)'in: İsrâ'ya dâir verdiği haberi Ebû Bekir (r.a.)'e söylediler." Ebû Bekir (r.a.) de onlara: "-Muhammed (s.a.v.)'in doğru sözlü olduğuna kanâatım vardır. Bu kanâatımı size de bildiririm." dedi. Müşrikler: "Demek Muhammed (s.a.v.)'in bir gecede Mescid-i Aksâ'ya gidip sonra dönüp geldiğini sen de tasdîk ediyorsun?" dediler. Ebû Bekir (r.a.) de: "-Evet tasdîk ediyorum. Değil böyle, bundan daha ziyâde uzaklarına da, meleklerin gökten haber getirdiklerine de inanmışımdır." dedi.</p>

    <p class="c13">(Hz. Mahmûd Sâmî Ramazânoğlu (k.s.), Musâhabe, 3.c., 29.s.)</p>

    <p> </p>

    <p> </p>


19 AĞUSTOS 2006
---

    <p class="c13">Mİ'RÂC GECESİNDE KILINACAK NAMÂZ VE OKUNACAK DUÂ</p>

    <p>Receb-i şerîfin yirmi yedinci gecesi on iki (12) rek'at namâz kılınır. Her iki rek'atta bir selâm verilir. Her rek'atta bir (1) Fâtiha ve on bir (11) İhlâs okunur. Namâzdan sonra yüz (100) def'a salevât-ı şerîfe ve şu duâ okunur:</p>

    <p>Allâhümme innî es'elüke bi-müşâhedeti esrâri'l- muhibbîne ve bi'l- hılveti'lletî hassante bi-hâ seyyidi'l- mürselîn. Hîne üsriyet bihî leyletü's- sâbi'u ve'l-ışrûne en-terhame kalbiye'l- hazîne ve tücîbe da'vetî yâ ekreme'l- ekremîn. Âmîn!</p>

    <p class="c13"> </p>

    <p class="c13">RECEBİN YİRMİ YEDİNCİ GÜNÜ</p>

    <p class="c13">YAPILACAK İBÂDETLER</p>

    <p>Ebû Hüreyre (r.a.)'den rivâyet edilmiştir: Resûlullâh (s.a.v.): "Receb'in yirmi yedinci günü oruç tutan kimse için, Hâkk te'âlâ, altmış ay oruç tutmuş sevâbını yazar. Ve o gün Nebî (s.a.v.) üzerine Cebrâil (a.s.)'ın Allâh te'âlâ tarafından peygamberlik vazîfesini indirdiği ilk gündür." buyurdular.</p>

    <p>Hasan-ı Basrî (r.a.) anlatmıştır: "Abdullâh b. Abbâs (r.a.) Receb'in yirmi yedinci günü sabahından i'tibâren i'tikâfa girerdi. O, öğle vaktine kadar namâz kılardı. Öğle namâzını kıldıktan sonra biraz istirahât eder, sonra (dört rek'at) namâza durur: Her rek'âtta; bir Fâtiha, üç Kadir sûresi (İnnâ enzelnâhu fî leyleti'l-kadr), elli İhlâs sûresini (kul hüva'llâhu ahad), bir Felâk ve bir Nâs sûresini okuyarak kılardı. Sonra ikindi vaktine kadar duâ ederdi. İbn-i Abbâs (r.a.), Resûlullâh (s.a.v.)'in böyle yaptığını da söylerdi."</p>

    <p>Ebû Hüreyre ve Selmân-ı Fârisî (r.a.)'dan bildirilmiştir: Resûlullâh (s.a.v.): "Receb'de bir gün ve bir gece vardır ki o günde oruç tutan ve o gecede namâz kılan kimse için yüz sene oruç tutmuş ve yüz sene ibâdet etmiş gibi sevâb verilir." buyurdular. O gün, Receb'in çıkmasına üç gün kalan gündür. Ya'ni, Receb'in yirmi yedinci günü ve gecesidir. Ve o gün, Resûlullâh (s.a.v.)'in Peygamber olarak ta'yîn olunduğu gündür.</p>

    <p class="c13">(Hz. Gavs-ı A'zam Seyyid Abdü'l-kâdir-i Geylânî (k.s.),</p>

    <p class="c13">Üç Aylar ve Fazîletleri)</p>

    <p> </p>

    <p> </p>


20 AĞUSTOS 2006
---

    <p class="c13">ALLÂH RESÛLÜ (S.A.V.)'İN ADÂLET ANLAYIŞI</p>

    <p>Hazreti Aişe (r. anhâ) der ki: Benî Mahzum kabilesinden bir kadın bir şeyi sirkat ettiğinden (çaldığından) hadd-i şer'î olarak onun elinin kesilmesi lâzım geldi. O kadının elinin kesilmemesi için "Resûlullah (s.a.v.) Hazretlerine kim söyleyebilir?" dediler.</p>

    <p>O'na bu hususda söylemeğe hiç bir kimse cesaret edemedi. Ancak Üsâme bin Zeyd söyledi. Sonra Resûlullah (s.a.v.) Efendimiz Üsâme'ye cevaben:</p>

    <p>"- Benî İsrail zamanında eşrafdan biri bir şey sirkat ederse onun elini kesmezler idi. Hadd-i şer'î icra edilmezdi. Fakat zayıf ve fukaradan biri sirkat ederse onun elini keserler idi. Eğer o hırsız, kızım Fâtıma bile olmuş olsa yine onun elini elbette keser idim," diye buyurdu.</p>

    <p>Diğer bir rivayete göre; Üsâme'ye hitaben Resûlullah (s.a.v.) Efendimiz:</p>

    <p>"- Hudûd-ı ilâhiyyeden bir hadd-i şer'î hakkında şefaat mi ediyorsun?" diye Üsâme'ye tevbih buyurdu.</p>

    <p>Yâni bu iltimas ve şefaat kabul olunur şey değil demektir.</p>

    <p>Hadîs-i şerifde:</p>

    <p>"Kızım Fâtıma benden bir cüz'dür" buyurulmuştur. Keza Fâtıma, "Seyyidetü-nisâi'l-âlemîn"dir.</p>

    <p>Çünkü bir başka hadîs-i şerîfde Hazret-i Meryem, Hatîce, Fâtıma ve Âsiye'nin efdal-i nisâ olduğu beyân buyurulmuştur.</p>

    <p>Yine Buhârî şerhinde; Resûlullâh (s.a.v.) Efendimizin Hazret-i Fâtıma (r.anhâ)'ya:</p>

    <p>"- Sen, Baban, şu iki küçük -yani Haseneyn- ve bunların babası hepimiz cennette bir yerde bulunacağız» buyurduğu rivayet edilmiştir.</p>

    <p>İşte Resûl-i Ekrem (s.a.v.)'in cennet ile mübeşşer ve nübüvvet nûrundan bir cüz olan kerîme-i muhteremesi hakkında da adâleti tatbîk edeceğini buyurması ümmetini tâ'lîm içindir. Cenâb-ı Hakk şefâatına mazhar buyursun. Âmîn.</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Musahabe 3, 182-183.s.)</p>

    <p> </p>

    <p> </p>

    <p> </p>

    <p> </p>


21 AĞUSTOS 2006
---

    <p class="c13">AVRET YERLERİNE BAKMAK HARAMDIR</p>

    <p>Abdurrahman b. Ebî Said'i Hudrî (r.a.)'den, o da babasından naklen haber verdi ki, Resûlullâh (s.a.v.):</p>

    <p>"Erkek erkeğin, kadın da kadının avret yerine bakamaz ve bir elbisenin içinde erkek erkeğe yanaşamaz. Kadın dahi bir elbisenin içinde kadına yanaşamaz." buyurmuşlardır.</p>

    <p>Erkekler erkeklerin, kadınlar kadınların avret yerlerine bakamazlar. Bu cihet ulemanın ittifakı ile haram olduğu gibi, erkeklerle kadınların birbirlerinin avret mahalline bakması dahi bil icma' haramdır. Peygamber (s.a.v.) erkeklerin birbirlerinin avret mahallerine bakmalarını men etmekle onların, kadınların avret mahalline bakmaları dahi memnu olduğuna işaret buyurmuştur. Hatta erkeğin avret mahalline bakmak memnu olunca kadınınkine bakmanın memnu (yasak) ve haram olacağı evveliyette kalır. Yalnız bu tahrim ecnebi erkeklerle ecnebi kadınlar hakkındadır. Karı kocaya gelince: Hanefilere göre karı koca birbirlerinin avret yerlerine bakabilirler. Hatta İbn-i Ömer (r.anhümâ)dan rivayet edildiğine göre lezzeti tahsil için bakmak daha müessirdir. Bazıları bakmamanın evlâ olduğunu, çünkü bakmanın unutkanlığa sebebiyet verdiğini söylemişlerdir. Bu bâbda Resûlullâh (s.a.v.):</p>

    <p>"Biriniz ehline yakınlık etmek istediği zaman mümkün olduğu kadar örtünsün, merkep gibi çırılçıplak soyunmasınlar." buyurmuştur.</p>

    <p>Erkek erkeğin avretinden başka her yerine bakabilir. Kadının ecnebi bir kadına bakması da erkeğin erkeğe bakmasına kıyas olur. Yani göbeğinden diz kapağının altına kadar olan yerlerine bakamaz. Kadının erkeğe bakması da aynı hükme tabidir. Maamafih erkeğe bakmakla şehvetlenir veya bakarsa şehvetleneceğini tahmin ederse fitneden korunmak için bakmaması icab eder.</p>

    <p>Hanefilere göre avret mahallinin hududu erkeklerde göbeğin altından başlayarak diz kapağın altına kadar olan yerlerdir. Diz kapak avrettir. Çünkü Peygamber (s.a.v.) bir hadis-i şerifde:</p>

    <p>"Diz kapak avrettendir." buyurmuştur. Hürre bir kadının elleri ile yüzünden başka her yeri avrettir. Ayakları hakkında iki rivayet vardır. Sahih rivayete göre ayaklar namaz dışında avret, namaz içinde değildir.                    <b>(Sahîh-i Müslim, 2.c., 1078.s.)</b></p>


22 AĞUSTOS 2006
---

    <p class="c13">NÂFİLELER İÇİNDE EN YÜKSEĞİ SÜNNET-İ FECİR</p>

    <p>Sahih-i Müslim'de Âişe (r. anhâ)'dan rivâyet edilen bir hadîs-i şerifte, Resûl-i Ekrem (s.a.v.): "Sabah namazının iki rek'at sünneti, dünyâdan ve dünyâda mevcûd her şeyden hayırlıdır" buyurmuştur. Müslim'in bu hadîsini Tirmizî de rivayet etmiş ve bu hadîs, bir hadîs-i hasendir, sahihtir, demiştir.</p>

    <p>Yine Müslim ile Nesâî'nin İbn-i Ömer (r.a.) vâsıtasıyla Hafsa (r.anhâ)'dan rivâyetlerine göre Hazret-i Hafsa: "Resûlullâh (s.a.v.) fecir tulû' edip şafak sökünce hafif sûrette kıldıkları iki rek'at nâfileden başka namaz kılmazdı" demiştir.</p>

    <p>İbn-i Adiyy'in, Kâmilinde tahrîcine göre, İbn-i Abbâs (r.anhümâ): Resûlullâh (s.a.v.)'in sûre-i Tûr'un 49. âyetindeki idbâr-i nücûmdaki ibâdetle murâd-ı İlâhî sabah namazının sünnetidir, buyurduğunu rivayet etmiştir. Âyet-i kerîmenin meâl-i şerifi şöyledir: "Habîbim! Gecenin bâzı vaktinde, bir de gecenin sonunda yıldızlar battığı ve şafak attığı sırada Cenâb-ı Hakk'a ibâdet eyle." Sûre-i Kâf'daki "İdbâr-i sücûd"ile de murâd, farz namazları müteâkıb sünnetlerdir, denilmiştir. Akşam namazının sünnetidir, diyenler de vardır.</p>

    <p>Hazret-i Âişe (r.anhâ)'nın gerek mevzûmuz olan ve gerek onu îzâhan tercüme ettiğimiz yukarıdaki iki hadîsinde Resûl-i Ekrem (s.a.v.) Efendimizin sabah namazının iki rek'at sünneti derecesinde hiç bir nafile namaz hakkında şiddetle muhafazakâr olmadığını, seferde ve hazarda bu iki rek'at namazı hiç terk etmediğini bildirmekte olduğuna göre, sabah namazının sünneti müstesna bir şerefi hâiz bulunuyor.</p>

    <p class="c13">(Sahîh-i Buhârî, 4.c., 146.s.)</p>

    <p> </p>

    <p> </p>


23 AĞUSTOS 2006
---

    <p class="c13">NEWTON'DAN BEŞ ASIR ÖNCE YAŞAYAN BÜYÜK FİZİK ÂLİMİ İBN-İ MÜLKA</p>

    <p>Bağdat'ta yetişen ünlü bir tıp âlimidir. İsmi Hibetullâh bin Mülka el-Bağdadi olup, künyesi Ebü'l-Berekât'tır. Ehvadü'z-zaman diye meşhur oldu. 1087 (H.480) senesinde Bağdat'ta doğdu. 1165 (H.560) senesinde Hemedan'da vefat etti.</p>

    <p>Çalışmalarını daha çok psikolojik hastalıklar üzerinde yoğunlaştırdı. Bu hastalıkların tedavisi için çalıştı.</p>

    <p>İbn-i Mülka, fizik sahasında da araştırmalar yaptı. Özellikle zaman, mekân ve hareket konuları üzerindeki derin araştırmaları ilgi çekici ve etkili oldu.</p>

    <p>Newton'a atfedilen meşhur üç hareket kanunundan üçüncüsü, esasında Ebü'l-Berekât İbn-i Mülka'nın keşfidir. Newton'a mal edilen klâsik fizik ve mekaniğin temelini teşkil eden bu üç konudan birincisi İbn-i Sina, üçüncüsü İbn-i Mülka'nın keşfi olup, yalnız ikincisi kendisinden beş asır sonra gelen Newton'a aittir.                     <b>(İslam ve İlim, 58.s.)</b></p>

    <p>••••••</p>

    <p class="c13">ŞA'BÂN-I ŞERÎFTE OKUNACAK DUÂ</p>

    <p>Allâhümme bârik lenâ fî Şa'bân ve belliğnâ Ramazân vahtim lenâ bi'l-îmân ve yessir lenâ bi'l- Kur'ân.</p>

    <p>(Bu duânın, sayı tahdidi olmamakla beraber, Şa'bân-ı şerîf boyunca günde 100 def'a okunmasında fazîlet vardır.)</p>

    <p>Şa'ban-ı şerîf duâları:</p>

    <p>İlk On (10) gün: "Yâ latîfü celle şânühü"</p>

    <p>İkinci On (10) gün: "Yâ rezzâku celle şânühü"</p>

    <p>Son On (10) gün: "Yâ azîzü celle şânühü"</p>

    <p>••••••</p>

    <p>Âişe (r.anhâ) buyurdular ki: Resûlullâh (s.a.v.) (bazen) oruca öyle devam ederdi ki, "(Bu ay) hiç yemeyecek" derdik. Bazen da öyle devamlı yerdi ki, "(Bu ay) hiç tutmayacak" derdik. Ben, onun ramazan dışında bir ayı tam olarak tuttuğunu görmedim. Herhangi bir ayda Şaban ayında tuttuğundan daha fazla tuttuğunu da görmedim. (Buharî, Müslim)</p>


24 AĞUSTOS 2006
---

    <p class="c13">ŞA'BÂN AYININ FAZÎLETİ</p>

    <p>Ebû Hüreyre (r.a.)'in bildirdiği hadîs-i şerîfte:"Şa'bân, Benim ayım, Receb Allâh te'âlânın ayı, Ramazân da Benim ümmetimin ayıdır. Şa'bân günâhların keffâret ayı, Ramazân ise, günâhların temizleyici ayıdır." buyuruldu.</p>

    <p>Yine buyuruldu ki: "Şa'bân, Receb ile Ramazân ayları arasında bir aydır. İnsanlar bundan gâfildir. Hâlbuki Şa'bân'da kulların ameli, Allâh te'âlânın dergâhına çıkarılır. Ben, Şa'bân'da oruçlu olduğum hâlde, amelimin çıkarılmasını arzu ederim."</p>

    <p>Enes bin Mâlik (r.a.)'in bildirdiği hadîs-i şerîfte:"Receb ayının diğer aylara olan üstünlüğü, Kur'ân-ı kerîmin diğer kitâblar üzerine olan üstünlüğü gibidir. Şa'bân ayının diğer aylardan üstünlüğü, Benim, diğer peygamberlerden üstünlüğüm gibidir. Ramazân'ın diğer aylardan üstünlüğü, Allâh te'âlânın yaratıklarına olan üstünlüğü gibidir." buyuruldu.</p>

    <p>Hz. Âişe (r.a.)'nın bildirdiği hadîs-i şerîfte: "Yâ Âişe, bir sene içerisinde ölecek olan kimselerin isimleri Şa'bân'da özel defterinden silinip Azrâil (a.s.)'a teslim edilir. Binâen'aleyh oruçlu olduğum hâlde ismimin defterden silinip diğer deftere nakledilmesini arzu ederim; bu sebepten dolayı Şa'bân ayına muhabbet ederim." buyuruldu.</p>

    <p>Enes bin Mâlik (r.a.) der ki: "Resûlullâh (s.a.v.)'in ashâb-ı kirâmı, Şa'bân ayının hilâlini görünce, Mushâf-ı şerîf üzerine kapanıp Kur'ân-ı kerîm okumağa devâm ederlerdi. Müslümânlar bu ayda mallarının zekâtını çıkarıp Ramazân-ı şerîfte oruç tutacaklara kuvvet ve kudret bahşetmek için fakîr, miskin ve zaîflere verirlerdi." Ecel ve rızıkları ve o yıl hacca gideceklerin yazıldığı Berât gecesi Şa'bân-ı şerîfin on beşinci gecesidir.</p>

    <p class="c13">(Hz. Gavs-ı A'zam Seyyid Abdü'l-kâdir-i Geylânî (k.s.a.),</p>

    <p class="c13">Günyetü't Tâlibîn, 289. s.)</p>

    <p> </p>

    <p class="c13"> </p>

    <p class="c13"> </p>


25 AĞUSTOS 2006
---

    <p class="c13">MALAZGİRT MEYDAN MUHAREBESİ</p>

    <p>Büyük Selçuklu Devleti Sultanı Alparslan ile Bizans İmparatoru Romen Diojen kuvvetleri arasında 26 Ağustos 1071 târihinde Doğu Anadolu'da Malazgirt Ovasında meydana geldi. Bu muharebe, dînî, millî, siyâsî, askerî neticeleri ve Türk-İslâm târihinin en büyük zaferlerinden biri olması bakımından önemlidir.</p>

    <p>Alparslan, muharebe azmiyle ordugâh kurarken, önceden düşmanla döğüşeceğini Bağdat'taki Abbasî Halifesine bildirip dua talebinde bulundu. Büyük Sultan, savaş başlamadan evvel, Halife El-Kâim (1031-1075)in gönderdiği İbnü'l-Mahleban'ı, değerli komutanlarından Sav Tigin'le birlikte Diojen'e elçi gönderdi.</p>

    <p>Sultan Alparslan'ın heyeti, 25 Ağustos 1071 sabahı Bizans ordugâhında hafife alınıp, hakarete uğradı. Diojen heyet başkanına;"Kışlamak için İsfehan'ın mı, yoksa Hemedan'ın mı daha iyi olduğunu" sordu. Sulh teklifini şiddetle reddedip; "Sultânınıza söyleyiniz;kendileriyle müzâkerelerini Rey'de yapacağım, ordumu İsfehan'da kışlatıp, Hemedan'da sulayacağım" dedi. Heyet başkanı da, Diojen'e; "Atlarınızın Hemedan'da kışlayacaklarından ben de eminim, fakat sizin nerede kışlayacağınızı bilemiyorum." diyerek gereken karşılığı verdi.</p>

    <p>Selçuklu Sultanı Alparslan, âlim ve devlet adamlarının tavsiyesiyle, muharebeyi Cuma günü yapmayı tercîh etti: 26 Ağustos Cuma günü askerlerini toplayan Alparslan atından inip secdeye vardı; "Yâ Rabbî! Sana tevekkül ediyor, azametin karşısında yüzümü yere sürüyor ve Senin uğrunda cihâd ediyorum. Yâ Rabbî niyetim hâlistir. Bana yardım et; sözlerimde hilaf varsa beni kahret" diye dua etti. Sonra askerlerine dönerek; "Burada Allâh te'âlâdan başka bir sultan yoktur, emir ve kader O'nun elindedir. Bu sebeple benimle birlikte cihâd etmekte serbestsiniz." dedi. Askerler coşarak şevke geldiler ve hep bir ağızdan; "Asla emrinden ayrılmayacağız."mukabelesinde bulundular. Cuma namazından sonra başlayan muharebede Sultan Alparslan, fevkalâde bir taktik uyguladı. Bozkır çevirme hareketiyle, Türk ordusu hilâl şeklinde yayıldı. Bizans ordusunda Türklerin ok, gürz ve kılıcından kurtulanların, akşam teslim olmaya can attıkları görüldü. Cengâverliğine rağmen hiçbir şey yapamayan mağrur Bizans imparatoru Diojen, yaralı halde bütün maiyeti ile beraber esir edildi.</p>

    <p class="c13">(Yeni Rehber Ansiklopedisi, 13.c. 194.s. )</p>

    <p> </p>

    <p class="c13"> </p>

    <p class="c13"> </p>


26 AĞUSTOS 2006
---

    <p class="c13">SULTÂN 2. ABDÜLHAMÎD HÂN'IN</p>

    <p class="c13">ALTYAPI HİZMETLERİ</p>

    <p>Sultan Abdülhamîd zamanında: Her vilâyette mektepler, hastaneler, yollar, çeşmeler, yapıldı.</p>

    <p>1886'da Terkos Suyunu İstanbul'a getirtti. 1890'da Bursa demiryolu, 1891'de Yafa - Kudüs demiryolu ile Ankara demiryolu yapıldı.</p>

    <p> Yine 1892'de Hamidiye Kâğıt Fabrikası, Kadıköy Havagazı Fabrikası ve Beyrut Limanı Rıhtımını yaptırdı.1893'te Küçüksu Barajı ve Manastır - Selanik demiryolu yapıldı. 1894'te Şam-Horan demiryolu ve Eskişehir - Kütahya demiryolu yapıldı.</p>

    <p>1895''te Beyrut-Şam demiryolu, Darülaceze binası, mum fabrikası, Afyon - Konya demiryolu, Sakız Limanı Rıhtımı, İstanbul - Selânik demiryolu yapıldı. Ereğli kömür ocakları çalıştırıldı. 1896'da Tuna Nehrinde Demirkapı Kanalını, Kapalıçarşı tamirini yaptırdı.</p>

    <p>1900'de Medîne-i Münevvereye kadar telgraf hattı yaptırdı. 1902'de Hamidiye Hicaz demiryolu Zerka'ya kadar işledi. Kâğıthane'deki Hamidiye suyu İstanbul'a getirildi.</p>

    <p>1904'te Bingaziye telgraf hattı yapıldı. 1905'te İstanbul-Köstence kablosu döşendi. Haydarpaşa İstasyon Binası yapıldı.</p>

    <p>Abdülhamîd Hân, İstanbul - Eskişehir - Ankara ve Eskişehir - Adana - Bağdad ve Adana - Şam - Medîne demiryollarını yaptırdığı zaman, başka memleketlerde bu kadar demiryolu yoktu.</p>

    <p>Harp gücünü kaybetmiş olan eski gemileri Haliç'e çekip Avrupa'da yapılan üstün evsâflı kruvazörler, zırhlılar ile donanmayı kuvvetlendirdi. Askeri, subayı öyle şerefli olmuştu ki, bir kahvenin önünden bir binbaşı geçerken, kahvede oturanlar ayağa kalkarak saygı gösterirlerdi. Öyle bereket vardı ki, bir binbaşının evinde pişen yemekten, bir mahalle fakirlerinin karnı doyardı. Bütün millet, sivil, asker, herkes birbirini severdi.</p>

    <p class="c13">(Yeni Rehber Ansiklopedisi, 1.c. 89.s.)</p>


27 AĞUSTOS 2006
---

    <p class="c13">BÜYÜK ASTRONOMİ ÂLİMİ İBN-İ ŞATIR</p>

    <p>Şam'da yetişen büyük astronomi âlimidir. İsmi, Ali bin İbrahim olup, künyesi Ebü'l-Abbas; lâkabı Alaeddin'dir. İbn-i Şatır diye meşhur oldu. 1304 (H.704) senesi Şaban ayında Şam'da doğdu.</p>

    <p>Zamanla astronomi ilminde söz sahibi olan İbn-i Şatır, birçok rasat ve hesap aleti keşfetti. Batlamyus'un eserlerini açıkladı. Hatalarını göstererek astronomide gerçek ve doğru bilgiler ortaya koydu. Böylece gerçek ma'nâda ilmi nazariyeler ortaya koyduğu gibi, bu nazariyelere yardımcı olacak yeni astronomik aletler yaptı. Hazırladığı aletler, asırlarca İslâm ülkelerinde elden ele dolaştı. Hesap ve projelendirerek imal edip Şam'daki Emevi Camii'nin minarelerinden birine yerleştirdiği basita (namaz vakitlerini gösteren alet) çok meşhur olup asırlarca kullanıldı.</p>

    <p>İbn-i Şatır, rubidairesi adlı hesaplama aletini tasarlayıp yaptı. Ekliptiğin eğiklik açısını son derece dakik bir şekilde 23 derece 31 dakika olarak hesapladı.</p>

    <p>İbn-i Şatır, Batlamyus'un öne sürdüğü dünya merkezli gezegenler sisteminin hatalı olduğunu gösterdi. Batlamyus, gök cisimlerinin yirmi dört saatte bir dünya etrafında döndüğünü sanıyor ve nazariyesini buna göre düzenliyordu. İbn-i Şâtır'a gelinceye kadar bütün Avrupa âlemi böyle inanıyor ve Batlamyus nazariyesinin tartışma kabul etmez derecede doğru olduğunu sanıyordu. Ünlü Müslüman ilim adamı İbn-i Şatır, uzun seneler süren astronomik gözlemler neticesi, Batlamyus nazariyesinin doğru olmadığını ispatladı. YıldızIarın yerlerinin bulunmasını hicrî takvime göre düzenledi.</p>

    <p>İbn-i Şatır'ın eserlerinden birçok Müslüman ve Batılı ilim adamı faydalanmış ve tesiri altında kalmıştır. Bunların başında Kopernik gelir.</p>

    <p>Kopernik'ten bir süre sonra gelen ünlü italyan bilgini Galileo da İbn-i Şâtır'a ait ilmi nazariyeler ışığında yetişerek ilk teleskobu yapmıştır.</p>

    <p>İbn-i Şâtır'ın eserleri incelendiğinde, Kopernik'in olduğu kabul edilen başarıların birçoğunun bu büyük fen bilginine ait olduğu, gün gibi ortaya çıkar.</p>

    <p class="c13">(İslam ve İlim, 92.s.)</p>


28 AĞUSTOS 2006
---

    <p class="c13">LÛTÎLİK (HOMOSEKSÜELLİK)</p>

    <p>Resûlullâh (s.a.v.) buyurdu:</p>

    <p>"Lût kavminin yaptığını yapan kimseyi bulduğunuz vakit yapanı da, yapılanı da gebertiniz."</p>

    <p>Bir kısım âdî özellikler Lût kavminin yaptığı fiillerdendir:</p>

    <p>"Erkeklerin saçlarını örgü yapmaları, güvercin uçurmak, parmaklarla ıslık çalmak, yerde entârileri sürümek, içkiye devâm etmek, erkeklere gitmek, hayvanları taşla öldürmek, kuşlara sapanla taş atmak. Bu ümmet de bu hasletlere bir fenâsını ilâve edecek: Kadınların birbirlerine sürtmeleri (sevicilik)."</p>

    <p>Peygamberimiz (s.a.v.): "Kadınların aralarında sürtüşmeleri zinâdır." buyurmuştur.</p>

    <p>Ebû Hüreyre (r.a.)'den gelen bir rivâyette Resûl-i Ekrem (s.a.v.)'in şöyle buyurduğu söylenmiştir:</p>

    <p>"Dört kimse akşam sabah Allâh (c.c.)'ün gazâb ve hışmındadır. Onlar kimlerdir ey Allâh'ın Resûlü (s.a.v.), diye soruldukta Resûl-i Ekrem (s.a.v.):</p>

    <p>Kadınlara benzemeye uğraşan erkekler (kıyâfet ve tavırlarında), erkekleşmek isteyen kadınlar, hayvanlara yaklaşanlar ve erkeklere gidenler." buyurdu.</p>

    <p>Resûl-i Ekrem (s.a.v.) buyurdu: " Allâh (c.c.) yedi kimseye la'net eder, Kıyâmet gününde kendilerine bakmaz ve onlara, cehenneme girenlerle birlikte cehenneme girin emrini verir. 1- Erkekle münâsebette bulunan, 2- Münâsebette bulunulan, 3- Hayvanlara yanaşan, 4- Anasına temas eden, 5- Kızı ile münâsebette bulunan, 6- Eli ile oynayan. Meğer ki pişmân olalar."</p>

    <p>Hâlid b. Velid (r.a.): "Nahiyelerden birinde kendisini arkasından işleten lûtî bir adamı tesbît ediyor. Ne yapacağı konusunda Hz. Ebû Bekir (r.a.)'e danışıyor. Hz. Alî (k.v.) hemen: "Bu günâhı Lût kavminden başka topluca hiç bir millet yapmamıştır. Allâh te'âlânın ise onlara ne yaptığını biliyoruz, yakılması görüşündeyim." der. Hz. Ebû Bekir (r.a.) de Hâlid (r.a.)'e, "Onu yak." diye yazar. O da onu yakar.</p>

    <p class="c13">(İmâm Zehebî (rh.a.), Büyük Günâhlar, 55-57.s.)</p>

    <p> </p>

    <p> </p>

    <p> </p>


29 AĞUSTOS 2006
---

    <p class="c13">RIZIKLAR</p>

    <p>Ehl-i sünnet şöyle dedi: "İnsanın yediği şey, ister helâl ister haram olsun, onun rızkıdır." Mu'tezile ise "Haram rızık değildir" demiştir. Bu ihtilâf şundan neş'et etmiştir ki "rızık" kelimesi bize göre canlının kendisiyle beslendiği şeyin adı olmuştur; onlara göre ise sadece meşru' olarak canlının mülkiyetine giren şeydir. Onların görüşü yanlıştır. Çünkü bu, Cenâb-ı Hakkın, şu âyet-i kerime ile bütün canlıların rızkını vereceğine dair olan va'dinden cayması neticesini doğurur: "Yeryüzünde yürüyen hiçbir canlı yoktur ki rızkı Allâh'a ait olmasın." (Hûd s. 6) Halbuki hayvanlar için mülkiyet düşünülemez. Bazen insan, ömrü boyunca haram yer, her halde böylesi için "Allâh te'âlânın rızkını yememiştir" denilemez.</p>

    <p>Soru: Haram, Allâh (c.c.)'ün rızkı ise niçin onun yenilmesinden ötürü ceza veriyor?</p>

    <p>Cevap: Kulun, onun çaresine başvurmaması, ona yönelmesi ve onu tercih etmesinden ötürü. Zira Allâh te'âlâ mutlak olarak rızık vereceğini va'detmiş ve şu âyet-i kerîmesinde de belirtildiği üzere onun helâl yoldan aranmasını kuluna emretmiştir: "Yeryüzündeki şeylerden helâl ve temiz olmak şartıyla yiyin." (Bakara s.168) Kul hırsı ve nefsânî arzusu sebebiyle rızkı helâl olmayan yoldan arayınca yüce Allâh (c.c.) de onu kendisine o yoldan verir, fakat yanlış tercihi ve emr-i ilâhîye muhalefeti yüzünden onu cezalandırır. Ölüm, öldürülen kimsede Allâh te'âlânın yaratmasıyla hâsıl olur, fakat Cenâb-ı Hakk ölümün sebebine başvurması ve onu kasdetmesi yüzünden katili cezalandırır.</p>

    <p class="c13">(Nureddin es-Sâbunî, Maturidiyye Akaidi, 156.s.)</p>

    <p class="c13"> </p>

    <p class="c13">HADÎS-İ ŞERÎF</p>

    <p>Resûlullâh (s.a.v.) buyurdular ki:</p>

    <p>"İşittiği şeyin verdiği ezaya aziz ve celil olan Allâh'tan daha sabırlı kimse yoktur. Çünkü O'na şirk koşulur, evlatlar nispet edilir. O, yine de onlara afiyet ve rızık vermeye devam eder." (Buhârî)</p>


30 AĞUSTOS 2006
---

    <p class="c13">EMNİYET VE HUZUR ÜLKESİ OSMANLI MEMLEKETİ</p>

    <p>Prut seferinde bulunmuş meşhur seyyah A. de la Motreye "Voyages en Europe, Asie et Afrique" ismindeki seyahatnamesinde şu kayıtlar vardır:"Hırsızlara gelince bunlar, İstanbul'da son derece nadirdir. Ben takriben on dört sene Türkiye'de kaldım. Bu müddet zarfında bir hırsızın cezalandırıldığını işitmedim. Yol kesen haydutların cezaları şiddetlidir. Ben bu on dört sene zarfında sadece altı haydudun cezalandırıldığını işittim ki bunların hepsi Rum milletindendi. Türkiye'de yankesecilik yoktur; böyle bir şeyin ne olduğu bilinmez bile. Onun için ceplerin el çabukluğundan korkusu yoktur."</p>

    <p>III. Ahmed Hân devrinde Türkiye'ye iltica etmiş Fransız General Comte de Bonneval'in "Anecdotes ve'nitiennes et Turques ou Nouveaux Me'moires du Comte de Bonneval" adındaki eserinde bir mukayese yapılır:"Haksızlık, faizcilik, tefecilik, inhisarcılık (tekelcilik) ve hırsızlık gibi suçlar Türkler arasında adeta meçhul cinayetlerdir. Hasılı ister vicdani, ister bir akideden (imandan), ister ceza korkusundan doğmuş olsun, o kadar dürüstlük gösterirler ki insan, çok defa Türklerin doğruluklarına hayran kalır. Bu memlekette yaşayan hıristiyanlar ve bilhassa Rumlar öyle değildir. Sık sık çarptırıldıkları cezalara rağmen bunlar hıristiyanlığın safvetini ihlal eden bir ahlaksızlık içinde yaşarlar. Türk adliyesinin salahiyyet dairesine dahil olmayan Frenklere gelince; ben kendimi onların harekatı hakkında mutlak bir sükut ile mükellef biliyorum. Bu mevzuun tedkiki pek eğlenceli olabilirse de bu hususta ağzımı açmamayı tercih ederim."</p>

    <p>Şiddetli bir Türk ve İslam düşmanı olan Avukat Guer'in "Moeurs et usages des Turcs" isimli eserinde de şu itiraf vardır: "Gerek İstanbul'da gerek Osmanlı'nın bütün şehirlerinde hüküm süren emniyet ve asayiş, hiçbir tereddüde imkan bırakmayacak şekilde isbat etmektedir ki Türkler, hiçbir zaman görülmemiş bir derecede medenidirler. Uzun zamandır itham ettiğimiz barbarlıkla(!) hiçbir alakaları yoktur."</p>

    <p class="c13">(İsmail Hâmî Dânişmend, Garb Membalarına</p>

    <p class="c13">Göre Eski Türk Seciye ve Ahlakı, İst. 1961, 8-16.s.)</p>

    <p> </p>


31 AĞUSTOS 2006
---

    <p class="c13">PEYGAMBERİMİZ (S.A.V.)'İN DOĞRULUĞU</p>

    <p>Peygamberimiz (s.a.v.), Peygamberliğinden önce de, kavmi arasında, doğrulukta, doğru sözlülükte en başta gelmekte idi.</p>

    <p>Kureyş müşriklerinin ileri gelenlerinden ve Pey-gamberimiz (s.a.v.)'in en azılı düşmanlarından Ebû Cehil, Peygamberimiz (s.a.v.)'e:</p>

    <p>"Biz, Seni yalanlamıyoruz! Fakat, Senin getirdiğin şeyleri yalanlıyoruz!"</p>

    <p>Müşriklerden Ahnes b. Şerik'in, Bedir yolunda, kendisine:</p>

    <p>"Ey Ebü'l-hakem! Şurada, benden ve senden gayrı, konuşmamızı işiten yok.</p>

    <p>Sen, bana, Muhammed (s.a.v.) hakkındaki kanâatini haber ver. O, doğru sözlü müdür? Yoksa, yalancı mıdır?" sorusuna da:</p>

    <p>"Vallahi, Muhammed, muhakkak doğru sözlüdür ve hiç yalan söylememiştir!" dediği gibi,</p>

    <p>Peygamberimiz (s.a.v.)'e, dili ile en çok işkence yapan müşriklerden Nadr b. Haris de, müşriklere:</p>

    <p>"Muhammed, içinizde hoşunuza giden bir gençti. En doğru sözlünüz ve en Emîn'inizdi!" demiştir.</p>

    <p>Kureyş müşriklerinin reislerinden ve Peygamberimiz (s.a.v.)'in en katı muhaliflerinden Ebû Süfyan b. Harb de, Heraklius'un, Peygamberimiz (s.a.v.) hakkındaki:</p>

    <p>"Şu söylemiş olduğu şeyi, söylemeden önce, Onu, hiç yalanla itham ettiğiniz, suçladığınız olmuş mu idi?" sorusuna:</p>

    <p>"Hayır!" cevabını vermiştir.</p>

    <p class="c13">(M. Asım Köksal,</p>

    <p class="c13">İslam Tarihi Medine Devri, 11.c., 437.s.)</p>

    <p> </p>

    <p class="c13"> </p>

    <p class="c13"> </p>


01 EYLÜL 2006
---

    <p class="c13">KİŞİYİ İSLAMDAN ÇIKARAN BAZI SÖZLER VE FİİLER</p>

    <p>Peygamberliği inkâr veya herhangi bir peygamberi tekzip etmek. Örneğin Allâh niçin peygamber gönderdi, insanın aklı yeterli idi, buna ne lüzum vardı? gibi.. Peygamberimiz (s.a.v.)'in peygamberliğini inkâr etmek, ondan sonra başka bir peygamberin geleceğine inanmak veya böyle düşünenleri desteklemek, Peygamber (s.a.v.) Efendimizin siyah ve tüysüz olduğunu, Kureyşî olmadığını iddia etmek veya nübüvvetin kesbî olduğunu, kalbin temiz ve saf olmasıyla bu rütbenin elde edilebileceğini veya Peygamberimiz (s.a.v.)'i ve diğer peygamberleri yalanlamak, hakâret etmek veya alâya almak, kendisine vahiy geldiğini iddia etmek, Allâh'ın ve peygamberlerin isimleri veya emirleri ile alay etmek de küfürdür.</p>

    <p>Sünnetle alay etmek. Örneğin birisi dese ki: Resûlullâh (s.a.v.) Efendimiz yemekten sonra parmaklarını yalarlardı. Başka birisi de dese ki: Bu davranış nezaket kurallarına aykırıdır dese kâfir olur.</p>

    <p>Allâh ve Resûlü (s.a.v.) bunu bana emretse dahi yapmayacağım veya Kâbe burada olsa bile namaz kılmayacağım veya falancayı peygamber etse de ben ona inanmam veya tasdik etmem veya falan konuda peygamber veya melekler şahadet etse bile gene kabul etmem demek de küfürdür.</p>

    <p>Eğer peygamberlerin dedikleri doğru ise kurtulduk, peygamber ins midir, cin midir bilmiyorum demek, peygamber cinnilerdendir demek veya alay kastıyla peygamberin falan uzvu küçüktü veya Allâh'ın yüce ismini tasğir (küçültme) etmek, örneğin: Kadir ismi celilini tasğir edip Kudeyr olarak okumak da küfürdür.</p>

    <p>İslam dininden başka herhangi bir dine mensup olanlar kafir değildir demek, hıristiyanlar gibi veya bunların kafir olmasında şüphe etmek de küfürdür. Öğretmen talebelerine: Yahudiler müslümanlardan daha iyidir, çünkü onlar çocuklarının öğrenimine daha iyi önem veriyorlar demekle mürted (dinden çıkmış) olur. </p>

    <p class="c13">(Mehmet Çağlayan, Ehl-i Sünnet Akaidi, 278.s.)</p>

    <p> </p>

    <p> </p>

    <p> </p>

    <p> </p>


02 EYLÜL 2006
---

    <p class="c13">İÇKİ VE KUMARIN ZARARLARI</p>

    <p>1) Akıl, insanın en üstün sıfatıdır. İçki ise, aklın düşmanıdır. En şerefli şeye düşman olan, en değersiz ve en adi olan şeydir. Binaenaleyh, içki içmenin en kötü ve en değersiz iş olması gerekir. Bunun izahı şöyledir: Akla, bir nevi devenin yularının yerini tuttuğu için, akıl denilmiştir. İnsanın tabiatı, onu kötü bir iş yapmaya davet ettiği zaman, aklı, insanı o şeye yönelmekten alıkor (âdeta ona bir bağ ve gem olur).</p>

    <p>Abbâs ibn-i Mirdâs'dan rivayet edildiğine göre, cahiliyye döneminde, ona: "Niçin içki içmiyorsun; çünkü içki cesaretini artırır" demişlerdi de, o şu cevâbı vermişti: "Ben cehlimi elimle alıp karnıma doldurmam; bir kavmin efendisi olarak sabahlayıp, onların sefih ve alçağı olarak akşamlamayı istemem."</p>

    <p>2) Cenâb-ı Allâh, şeytanın, içki sebebiyle insanlar arasına düşmanlık ve kin soktuğunu; Allâh (c.c.)'ü zikir ve namazdan alıkoyduğunu beyan etmiştir.</p>

    <p>3) Bu günahın hususiyetlerinden birisi de şudur: İnsan içkiyle daha fazla meşgul olup, ona kendini iyice verdiğinde, ona olan arzusu artar ve nefsinin ona olan iştiyakı kuvvetlenir. Diğer günahlarsa böyle değildir. İnsan aralıksız olarak içkiye devam ederse, ahiret ve kıyameti anmaktan yüz çevirerek, bedenî lezzetlere dalmış olur ve böylece Allâh (c.c.)'ü unutmuş ve Allâh'ın kendisini kendisine unutturmuş olduğu kimselerden olur. Kısaca içki, aklı yok eder. Akıl yok olduğu zaman, bütün çirkinlikler ortaya çıkar. İşte bundan dolayı Hz. Peygamber (s.a.v.), "İçki, kötülüklerin anasıdır" buyurmuştur.</p>

    <p>Kumara gelince, ondaki günah insanlar arasında düşmanlığa sebeb olur. Ve yine, insanlar arasında sövmeye, münakaşaya, bâtıl bir şekilde mal elde etmeye sebebiyet verdiği için düşmanlıklar meydana getirir. Yine kumar, insanı Allâh' (c.c.)'ü zikretmekten ve namaz kılmaktan alıkor.</p>

    <p class="c13">(Fahruddin Er-Râzî, Tefsiri Kebir, 5.c., 118.s.)</p>

    <p> </p>

    <p> </p>


03 EYLÜL 2006
---

    <p class="c13">KADIN VE ERKEĞE BAKMA SINIRI</p>

    <p>Kadın olsun erkek olsun, herhangi bir kimsenin avret yerine bakmak haramdır. Ancak bir tâbib, tedavisinde bulunduğu bir hastanın, haram olan bir a'zâsına; bir sünnetçi gerek erkek sünnetçisi, gerek kadın sünnetçisi olsun sünnet ettiği kimsenin tenasül uzvuna; bir ebe doğum yaptırdığı bir kadının tenasül uzvuna; şırınga yapan kimse şırınga ettiği şahsın makatına zaruret miktarı bakabilir. Yalnız bir kadın hasta olduğunda tâbib, onun tedavisini bir kadına ta'rîf ederek, ona bırakması daha uygundur. Bir erkek, diğer bir erkeğin avret yerinden başka yerlerine bakması caizdir. Namaz bahsinde açıklandığı üzere erkeğin, avret yeri göbeği altından, diz kapakları altına kadar olan kısımdır, göbek avret değildir.</p>

    <p>Bir kadının, diğer bir kadına yâhûd, kocası olmayan bir erkeğe şehvetten emin, kalbinde bir arzu ve meyil korkusu bulunmaksızın;erkeğin, erkeğe baktığı yerlere bakabilir. Yâni Müslüman bir kadın, diğer bir kadının yâhûd kendi kocası olmayan bir erkeğin göbeği altından, diz kapakları altına kadar olan kısmına bakamaz.</p>

    <p>Şehvet korkusu bulunmazsa, diğer a'zâlarına bakabilir, şehvet korkusu bulunursa, gözünü kapayıp bakmaması müstehabdır.</p>

    <p>Erkek, karısının ve cinsî yakınlıkta bulunması helâl olan cariyesinin bütün vücûduna, onlar da kocalarına ve efendilerinin bütün bedenine bakabilir.</p>

    <p>Hz. Âişe (r. anhâ.); "Ben ve Resûlullâh (s.a.v.), ikimiz bir kabdan guslederdik." demişlerdir. Erkek ile karısından herbiri, diğerinin bütün vücûduna bakması mubah olmasaydı, çıplak olarak bir yerde gusletmezlerdi. Fakat edebe uygun ve evlâ olan birbirinin tenasül a'zalarına bakmamalarıdır. Çünkü, Peygamberimiz (s.a.v.): "Sizden biriniz karısı ile cinsi yakınlıkta bulunmak istediğinde, mümkün olduğu kadar örtünsün, çünkü avret yerine bakmak unutkanlığa sebeb olur." buyurmuşlardır.</p>

    <p class="c13">(Mültekâ Tercümesi, 2.c. 353.s.)</p>

    <p> </p>


04 EYLÜL 2006
---

    <p class="c13">BERÂT GECESİ VE FAZÎLETLERİ</p>

    <p>Şa'bân'ın on beşinci gecesi bir senelik günâhlara keffârettir. Bunun için Şa'bân'ın on beşinci gecesine "Keffâret gecesi" de denilir.</p>

    <p>Yüce Allâh'ın mağfiret hazînelerinin dolup taştığı ve isteyen her mü'mine bol bol ihsân edildiği gecelerden biri de Berât gecesidir. Şa'bân-ı şerîfin 14. gününün akşamı Berât gecesidir.</p>

    <p>Berât demek "suçtan ve borçtan kurtulmak" ma'nâsına gelir. Böyle bir gecede kul, Rabbine dönüp O (c.c.)'ün dergâhına yüz sürerek afv dileyecek olursa, Cenâb-ı Hakk, o kulun günâhlarını bağışlar ve onu kendine dost seçer. Bir hadîs-i şerîfte:</p>

    <p>"Allâh te'âlâ, bu gece ümmetime, Benî Kelb kabîlesinin koyunlarının tüyleri adedince rahmet eder." buyurulmaktadır. (İbn-i Mâce, Tirmizî)</p>

    <p>Bu gece mağfiret gecesidir. Bütün günâhlarının bağışlanmasını isteyen mü'minler şu hadîs-i kudsîdeki çağrıya uymalıdırlar: "Bu gecede istiğfâr eden yok mu, onu mağfiret edeyim? Rızık isteyen yok mu, ona (bol bol) rızık vereyim, herhangi bir sıkıntıya, hastalığa ve belâya duçar olan yok mu, ona da sıhhât ve âfiyet vereyim."</p>

    <p>Me'mûr melekler tarafından kulların rızıkları, ecelleri ve diğer işleri bu gece yazılır ve tertîb edilir. Vazîfeli melekler, bugünden i'tibaren Levh-i Mahfûz'dan insanların hayat hâdiselerini yazmağa başlarlar ve bu durum, Kadir gecesine kadar devâm eder.</p>

    <p>Nitekim Allâh te'âlâ hazretleri, âyet-i celîlesinde:"Her hikmetli iş o mübârek gecede ayırt edilir. (Rızık, ecel, hayır ve şerrden ibâret bütün işler o gece yazılır.)" buyurmaktadır. (Duhân s. 4)</p>

    <p>Hz. Âişe Sıddıkâ (r.a.)'nın rivâyetine nazaran Nebî-yi Ekrem (s.a.v.) Berât gecesi için buyurmuşlardır ki:</p>

    <p>"Allâh tebâreke ve te'âlâ, Şa'bân'ın on beşinci gecesi, semâ-yı dünyâya iner ve Kelb kabîlesi koyunlarının tüylerinin sayısından fazla günâhı afveder." buyurmuşlardır. (Tirmizî)</p>


05 EYLÜL 2006
---

    <p class="c13">BERÂT GECESİ KILINACAK NAMÂZ</p>

    <p>Bu gecede yüz rek'at namâz kılınır. Bu durumda namâzın, her iki rek'atında bir selâm verilir. Her rek'atda Fâtiha'dan sonra 10 (on) İhlâs-ı şerîf okunur. Dilenirse bu namâz on rek'at da kılınabilir. (O zamân her rek'atda Fâtiha'dan sonra 100 (yüz) İhlâs-ı şerîf okunur ve 10 (on) rek'atın sonunda bir kerre selâm verilerek namâz tamamlanır.) Bu şekilde kılmak, bütün müstehâb namâzlarda da mervîdir. Selef (r.a.), bu namâzı kılar ve buna "Hayır namâzı" derlerdi. Hattâ bu namâzı, bir araya toplanıp cemâatle de kılarlardı.</p>

    <p>(Hanefî mezhebinde terâvihten başka hiçbir sünnet namâzı cemâatle kılınmaz.)</p>

    <p>Hasan-ı Basrî (r.a.)'in bu namâz için şöyle dediği rivâyet olunur: "Allâh Resûlü (s.a.v.)'in sahâbîlerinden otuz kişi bana dediler ki:</p>

    <p>Bu gecede bu namâzı kılan bir kimseye, Cenâb-ı Hakk yetmiş def'a nazar eder ve her bir nazar ile onun yetmiş ihtiyâcını giderir. Bu ihtiyâcların en azı da afvedilmektir."</p>

    <p class="c13">(Hüccetü'l- İslâm İmâm-ı Gazâlî (rh.a.),</p>

    <p class="c13">İhyâ-u 'Ulûmi'd-dîn, 1 c., 555. s.)</p>

    <p class="c13"> </p>

    <p class="c13">BERÂT GECESİNDE NE YAPMALIYIZ?</p>

    <p>Gündüzünü mutlakâ oruçlu geçirmeliyiz. Hz. Alî (k.v.)'den "Şa'bânın on beşinci günü oruç tutun, gecesinde kâim olun." meâlinde İbn-i Mâce bir hadîs rivâyet etmiştir.</p>

    <p class="c13">(Hüccetü'l- İslâm İmâm-ı Gazâlî (rh.a.),</p>

    <p class="c13">İhyâ-u 'Ulûmi'd-dîn 1 c., 556. s.)</p>

    <p>Dedikodudan, yalandan, harâma bakmaktan sakınmalıyız. İftârımızı yapıp Allâh te'âlâya şükrettikten ve akşam namâzını edâdan sonra, üç def'a Yasîn-i şerîf okunacaktır. Her Yâsîn'den sonra bir def'a Berât duâları okunacaktır. Bu Berât duâları, ilkinde, Cenâb-ı Hakk'tan hayırlı ve uzun ömür taleb ile kazâ' ve belâlardan emîn olmak; ikincisinde bol ve helâl rızık temennîsi; üçüncüsünde, son nefesinde hüsn-i hâtime ile bu dünyadan göçmek niyyetiyle, okunacaktır.</p>


06 EYLÜL 2006
---

    <p class="c13">BERÂT GECESİNDE OKUNACAK DUÂLAR</p>

    <p>(Bu duâ 3'er def'a okunacak. Her okuyuştan önce Yâsîn-i şerîf okunacak sonra bu duâ okunacak.)</p>

    <p>Bi'smi'llâhi'r- rahmâni'r- râhîm</p>

    <p>Allâhümme yâ ze'l-menni velâ yümennü 'aleyhi. yâ ze'l-celâli ve'l-İkrâm. Yâ ze't-tavli ve'l-in'âm. lâ- ilâhe illâ ente zahra'l-lâci'îne ve câre'l-müste'cirîne ve emâne'l-hâifîne. Allâhümme in-künte ketebtenî 'ındeke fî ümmi'l-kitâbi şekıyyen ev mahrûmen ev matrûden ev mukatteren 'aleyye fî'r-rızkı fe'mhu'llâhümme bi fazlike şekâvetî ve hırmânî ve tardî ve ıktâre rızkî ve esbitnî 'ındeke fî ümmi'l-kitâbi sa'îden ve merzûkan ve müveffekan li'l-hayrâti fe-inneke kulte ve kavlüke'l-hakku fî kitâbike'l-münzeli 'alâ lisâni nebiyyike'l- mürselîn. Yemhu'llâhu mâ-yeşâü' ve yüsbitü ve 'ındehu ümmü'l-kitâbi ilâhî bi't-tecelliyyi'l-'azîmi fî leyleti'n-nısfi min şa'bâne'l- mükerremi'lletî fî-hâ yüfraku küllü emrin hakîmin. Ve yübremü en-tekşife 'annâ mine'l-belâi' mâ-na'lemü vemâ lâ-na'lemü vemâ ente bihî a'lemü inneke ente'l-e'azzü'l- ekrem. Ve sallâ'llâhu 'alâ seyyidinâ Muhammedin ve 'alâ âlihî ve ashâbihî ve evlâdihî ve ezvâcihî ve sellem.</p>

    <p>•••</p>

    <p>Bi'smi'llâhi'r- rahmâni'r- râhîm</p>

    <p>"İlâhî cû'düke dellenî 'aleyk. Ve ihsânüke evsalenî ileyk. Ve keremüke karrebenî ledeyk. Eşkû ileyk mâ-lâ yahfâ 'aleyk. Ve es'elüke mâ-lâ ye'süru 'aleyk. Îz-'ılmüke bi-hâlî yekfî 'an süâlî. Yâ müferrice kürebe'l-mekrûbîn. Ferric annî mâ-ene fîh. Lâ ilâhe illâ ente sübhâneke innî küntü mine'z-zâlimîn. Festecibnâ leh. Ve necceynâhü mine'l-ğammi ve kezâlike nünci'l- mü'minîn. Allâhümme yâ ze'l-menni velâ- yümennü 'aleyh."</p>

    <p>"Allâhümme salli 'alâ rûh-i seyyidinâ muhammedin fi'l-ervâh. Ve salli 'alâ cesed-i seyyidinâ muhammedin fi'l-ecsâd. Ve salli 'alâ kabr-i seyyidinâ muhammedin fi'l- kubûr." (100 aded)</p>

    <p class="c13"> </p>

    <p class="c13">HADÎS-İ ŞERİF</p>

    <p>"Allâh te'âlâ bu gece ümmetime, Benî Kelb kabîlesinin koyunlarının tüyleri adedince rahmet eder." buyurulmaktadır.</p>

    <p class="c13"> </p>

    <p class="c13"> </p>


07 EYLÜL 2006
---

    <p class="c13">TESBİH NAMAZI</p>

    <p>Resûl-i Ekrem (s.a.v.) muhterem amcaları Abbas'a hitaben:</p>

    <p>"Yâ amcam, sana on hasleti haber vermekle ikram etmiş olayım ki, onu işlediğin vakit günahının evveli ve âhiri, yenisi ve eskisi, hatalısı ve kasıtlısı, küçüğü ve büyüğü, gizlisi ve açığı bağışlanmış olsun, (işte bu tesbih namazıdır ki,) dört rekât namaz kılarsın, her rekâtında sûre-i Fatiha ile diğer bir sûreyi okursun. Ancak kıraatten önce on beş kere "Sübhânellâhi ve'l-hamdü lillâhi velâ ilahe illallâhü vallâhü ekber"dersin, kıraatten sonra da, on kere aynı tesbihi edip, rükûa varırsın. Rükûda olduğun halde de on kere, rükûdan doğrulduğunda dahi on kere, secdeye vardığında on kere, iki secde arasında on kere ve ikinci secdede on kere aynı tesbihi okursun ki, cem'an her rekâtta yetmiş beş hesabıyla dört rekâtta üç yüz tesbîh etmiş olursun."</p>

    <p>(Rüku ve secde tesbihleri asıl namazın tesbihleri olduğu için bundan ayrıdır ve önce onlar okunur, sonra onluk tesbihler.)</p>

    <p>Resûlullâh (s.a.v.) Efendimiz devamla:</p>

    <p>"Yâ amca! Gücün yeterse (imkânın olursa), bu namazı her gün kıl, her gün kılamazsan ayda bir defa kıl, onu da yapamazsan yılda bir defa kıl, o da olmazsa (hiç değilse) ömründe bir kere olsun kıl." buyurmuştur.</p>

    <p>Tesbih namazı, kendisine rağbet olunan bir namazdır ki, onu her zaman itiyat etmek ve ondan gaflet ve tembellik etmemek müstehaptır.</p>

    <p>Onu kılan, rükûda üç kere (Sübhâne Rabbiye'l-azîm) ve sücudda üç kere (Sübhâne Rabbiye'l-a'lâ) demekten başlar ve sonra adı geçen tesbihleri okur.</p>

    <p class="c13">(Mehmet Zihni Efendi, Nimeti İslâm, 352-353.s.)</p>

    <p> </p>

    <p> </p>


08 EYLÜL 2006
---

    <p>HZ. PEYGAMBER (S.A.V.)'İN SABRI, METÂNETİ VE AFVI</p>

    <p>Enes (radıyallahu anh)'den: "Peygamber (s.a.v.)'le birlikte idim. Üstünde yünden yapılmış kaba ve sert bir cübbe vardı. Bir bedevi gelip cübbesini öylesine çekti ki, mübarek boynu tahriş oldu. Sonra bedevî O (s.a.v.)'e:</p>

    <p>- Haydi şu iki deveme, yanında bulunan ganimet mallarından mal yüklet! Sen kendin ve babanın malından yükletmiyorsun ya!</p>

    <p>Bunun karşısında Resûlullah (s.a.v.) sükût buyurdu.</p>

    <p>Biraz sonra Bedevi'ye sordu:</p>

    <p>- Şimdi söyle bakalım, bana yaptığın bu kötülüğüne kısas yapılacak mı?</p>

    <p>- Hayır!</p>

    <p>- Niçin?</p>

    <p>- Çünkü sen, kötülüğe kötülükle mukabele etmezsin de ondan.</p>

    <p>Resûlullah (s.a.v.) (bu söz karşısında) sadece güldü ve bir deveye arpa diğerine de hurma yüklenmesini emretti."</p>

    <p>Zeyd b. Sâ'ne, Resûlullâh (s.a.v.)'den alacağını istemeye geldi. Yakasından yapıştı ve mübarek omuzlarından elbisesini sıyırdı, ona karşı kötü lakırdılar kullandı. Hatta şöyle dedi:</p>

    <p>- Siz ey Abdül-Muttalip oğulları! Borcunuzu zamanında ödemiyorsunuz!</p>

    <p>Ömer (r.a.) onun bu sataşmasına dayanamayarak adamı azarladı ve ona karşı ağır konuştu. Peygamber (s.a.v.) ise, sadece tebessüm ediyorlardı. Şöyle buyurdular:</p>

    <p>"Ben ve O bu davranışından daha iyisine muhtacız. Ey Ömer, bana borcumu iyice ödememi, ona da alacağını insanca istemesini emretmeliydin! Daha borcunun ödenmesine üç gün var!" Sonra Ömer (r.a.)'e parasını ödemesini hatta yirmi sa' da -onu korkuttuğundan dolayı- ödemesini emir buyurdular.</p>

    <p>İşte Resûlullâh (s.a.v.)'in bu yumuşak ve pek nazik davranışı adamın Müslüman olmasına vesile oldu. Ondan sonra adam şöyle konuşurdu daima: Peygamberlik alâmetlerinden bilmediğim iki şeye daha Muhammed (s.a.v.)'de şahid oldum:</p>

    <p>a) Karşısındakinin cehaletini hilimle (sabırla) karşılamak.</p>

    <p>b) Kendisine yapılan aşırı lâf saldırısını ve cehaleti de tebessümle savuşturmak.</p>

    <p class="c13">(Kadı 'Iyaz (rh.a.), Şifâ-i Şerîf, 107-108.s.)</p>

    <p class="c13"> </p>

    <p class="c13"> </p>

    <p class="c13"> </p>


09 EYLÜL 2006
---

    <p class="c13">HZ. EBÛ BEKİR (R.A.) VE HZ. ÖMER (R.A.)'E DİL UZATANIN HÜKMÜ</p>

    <p>Ashâb-ı kiram ve din büyüklerini hayırla anmak, hepsine karşı sevgi ve saygı göstermek, hiç birine dil uzatmamak gerekir. Onlar arasında geçen bazı olayları ileri sürerek haklarında hürmete aykırı sözler söylemek hiçbir müslümana yakışmaz ve asla caiz olmaz.</p>

    <p class="c13">(Ömer Nasûhî Bilmen (r.a.),</p>

    <p class="c13">Büyük İslam İlmihali, 441.s.)</p>

    <p>Hz. Ebû Bekir (r.a.) ile Hz. Ömer (r.a.)'e veya bunlardan birine dil uzatan müslümanın tevbesi kabul edilmez.</p>

    <p>Hz. Ebû Bekir (r.a.) ile Hz. Ömer (r.a.)'e dil uzatan veya bunlara ta'n eden müslüman kâfir olur ve tevbesi kabul edilmez. Bu kavil ile İmam Debbûsî ve Ebu'l-Leys amel etmişlerdir. Fetva için muhtar olan da budur.</p>

    <p>Musannif "Bu kavil, Resûl-i Ekrem (s.a.v.) Efendimiz dil uzatan müslümanın tövbesinin kabul edilmeyeceğine dâir olan kavli, takviye eder." diyerek bunu ikrar etmiştir. Peygamberimiz Muhammed Mustafa (s.a.v.)'in hakkına riâyet etmek için hükümde ve fetvada kendisine itimat edilmeye lâyık olan kavil de budur.</p>

    <p class="c13">(İbn-i Âbidîn (r.a.), Reddü'l Muhtar, 9.c., 35-36.s.)</p>

    <p> </p>

    <p>••••••••</p>

    <p class="c13"> </p>

    <p class="c13">HADÎS-İ ŞERÎF</p>

    <p>Ebû Kerîme Mikdâd ibn-i Ma'dîkerb (r.a.)'den rivayet edildiğine göre, Resûlullâh (s.a.v.) şöyle buyurdu:</p>

    <p>"Hiçbir kişi, midesinden daha tehlikeli bir kap doldurmamıştır. Oysa insana kendini ayakta tutacak bir kaç lokma yeter. Şayet mutlaka çok yiyecekse, midesinin üçte birini yemeğe, üçte birini içeceğe, üçte birini de nefesine ayırmalıdır." (H.Şerîf, Tirmizî)</p>


10 EYLÜL 2006
---

    <p class="c13">ZÂBITA VAK'ALARI OLMAYAN MEMLEKET OSMANLI ÜLKESİ</p>

    <p>Anadolu ile İstanbul havâlisinde zâbıta vak'aları olmamıştır. Bu sahada, ender olarak vukua gelen zabıta vak'alarının umumiyetle Hıristiyan unsurlar ve bilhassa Rumlar tarafından tertib edildiği tesbit olunmuştur. 17. asrın ortalarından 19. asrın sonlarına kadar vaziyeti tedkik etmiş olan garp seyyahları ile araştırmacılarının ifadeleri, bu hususta hiçbir tereddüde imkan bırakmayacak kadar açık ve kat'idir.</p>

    <p>Fransız seyyahı Du Loir, seyahat intibalarını 28 Kasım 1639-13 Haziran 1641 arası memleketine gönderdiği on mektupta ifade etmiş ve bunlar 1654'te "du Les Voyages du Sleur Loir" ismiyle Paris'te bir seyahatname halinde neşredilmiştir. Bu eserin 188. sahifesinde şöyle denilir: "Bu memlekette hemen hiçbir cinayet vak'ası duyulmaz. Eğer bir iki fevkalade vak'a zuhur edecek olursa onlar da ani bir feveran neticelerinden veyahud yol kesen haydutların eşkıyalıklarından ibarettir."</p>

    <p>Frahsız seyyahlarından Grelot'nun "Relation Nouvelle d'un voyage de Constantinople" isimli 1680'de Paris'te neşredilmiş seyahatnamesinin 236. sahifesinde şu mühim kayıt vardır: "Vaktiyle Romalıların yaptığı gibi halkın hamama gidebileceğini ilan eden çan sesine lüzum yoktur. Türk hamamları, sabahın dördünde açılır, akşam saat sekize doğru kapanır. Bu müddet zarfında hamamda hiçbir gürültü ve kavga olmaz. Hiçbir kimsenin elbisesi ve para kesesi çalınmaz. Latin şairi Ovide'in elbiselerini muhafaza için kapıda beklemesini istediği bekçiye de hacet kalmaz."</p>

    <p>1872'de İstanbul'a gelmiş Fransız yazarlarından Paul Eudel Constantinople, Smyrne et Athenes isimli 1885'te neşredilmiş seyahatnamesinin 190. sahifesinde şöyle bir itirafta bulunur: "İnsana heyecan veren ulvi bir adet mucibince camiler, seyahate çıkacak kimselerin her türlü ticari senedlerini ve eshamiyle kıymetli eşyalarını emanet olarak bırakmalarına her zaman amade bulunur. En eski devirlerden beri bu emanetlerden herhangi bir şey çalınmamıştır. Bizim memleketlerde hırsızların bu kadar insaflı davranacaklarını te'min edemem."                         </p>

    <p class="c13">(İsmail Hâmî Dânişmend, Garb Membalarına Göre</p>

    <p class="c13">Eski Türk Seciye ve Ahlakı, İst. 1961, 8-16.s.)</p>


11 EYLÜL 2006
---

    <p class="c13">FAİZ YİYENLER</p>

    <p>"Ribayı öyle kat kat artırılmış olarak yemeyin, Allâh'-dan korkun, ta ki muradınıza eresiniz." (Al-i İmran s. 130)</p>

    <p>Allâh te'âlâ buyurdu: "Faiz yiyenler kendilerini şeytan çarpmış (birer mecnun)dan başka bir halde (kabirlerinden) kalkmazlar. Böyle olması da, onların alım satımı da ancak riba gibidir demelerindendir. Hâlbuki Allâh (c.c.) alış verişi helal, ribayı haram kılmıştır." (Bakara s. 275)</p>

    <p>Resûl-i Ekrem (s.a.v.) buyurdu: "Bir toplumda faiz yaygınlaşırsa muhakkak içlerinde delilik çoğalır, bir millette zina zuhur ederse içlerinde öletlik (fark edilir derecede çok ölüm) belirir. Bir kavim tartı ve ölçüde hile yaparsa, Allâh (c.c.) kendilerinden yağmuru keser (senelerce kıtlığa maruz kalırlar.)" Buhârî'nin rivayet ettiği uzun bir hadisin bir yerinde şöyle buyrulur: "…Faiz yiyen kimse öldüğü andan kıyamete kadar kan kırmızısı bir nehirde yüzdürülerek azab olunur. Dünyada biriktirdiği haram mal kendisine zorla yutturulur. Kıyamete değin kabrindeki azabı budur."</p>

    <p>Bir hadis-i şerifte "Faiz yetmiş türlü büyük fenalığa denktir. Bunların en hafifi kişinin anası ile evlenmesi ne ise o kadardır." Enes (r.a.)'den şöyle rivayet olunmuştur: "Resûl-i Ekrem (s.a.v.) bize bir hutbe irad etti. Hutbesinde faizi anlattı. Ehemmiyetinden bahsetti ve şöyle buyurdular: "Adama faizden isabet eden bir dirhem, İslam nazarında otuz altı zinadan daha çirkindir."</p>

    <p>Hasan Basrî (r.a.): "Sana borcu olan bir adamın evinde yediğin yemek haramdır" der. Hasan Basrî'nin bu sözü Re-sûl-i Ekrem (s.a.v.)'nin şu sözünden mülhemdir:</p>

    <p>"Menfaat sağlayan her borç(un sağladığı fayda bir cins) faizdir." Yine Resûl-i Ekrem (s.a.v.) buyuruyorlar ki:</p>

    <p>"Her kim bir adama aracı olsa şefaatte bulunsa, şefaat edilen zat da kendisine hediye verse, o da bu hediyeyi kabul etse faiz kapılarından bir kapıya yanaşmış olur."</p>

    <p class="c13">(İmam Zehebî (rh.a.), Büyük Günahlar, 59.s.)</p>

    <p> </p>

    <p> </p>


12 EYLÜL 2006
---

    <p class="c13">RESÛLULLÂH (S.A.V.)'İN EHLİ BEYTİNE ZEVCELERİNE HÜRMET VE İTAAT ETMEK, PEYGAMBER (S.A.V.)'E HÜRMET VE İTAAT ETMEKTİR</p>

    <p>"Hem evlerinizde oturun ve evvelki cahiliyyet (zamanında süslenerek, açılıp saçılarak sokağa çıkan kadınların) çıkışı gibi çıkmayın. Namazı gereği gibi kılın, zekâtı verin, Allâh'a ve Resûlüne itaat edin. Ey Ehl-i beyt! (Peygamber ailesi) Allâh sizden sırf günahı gidermek ve sizi tertemiz yapmak istiyor." (Ahzâb s. 33)</p>

    <p>"Peygamber, mü'minlere (her hususta) nefislerinden evlâdır. Peygamberin zevceleri, mü'minlerin anneleri hükmündedir..." (Ahzâb s. 6)</p>

    <p>Zeyd bin Erkâm (r.a.)'den rivayet edilmiştir. Demiştir ki: Resûlullâh (s.a.v.) üç kerre: "Allâh için Ehl-i beytime (ihsan etmenizi, onları hoş tutmanızı) istiyorum," buyurdu,</p>

    <p>Biz; Zeyd bin Erkâm'a Resûlullâh (s.a.v.)'in Ehl-i beytinin kimler olduğunu sorunca şöyle cevap verdi: "Ali'nin ailesi, Cafer'in ailesi, Akil'in ve Abbas'ın aileleri."</p>

    <p>Resûlullâh (s.a.v.) buyuruyor: "Ben size öyle büyük bir şey bırakıyorum ki, eğer siz ona sımsıkı yapışırsanız, asla sapıtmazsınız;Allâh'ın Kitabı ve Ehl-i Beytim. Düşünün, onlar hakkında bakalım bana nasıl uyacaksınız." (Müslim)</p>

    <p>Kur'an-ı kerime uymak, O'nun emirlerini yerine getirmek, yasaklarından da kaçınmak ile olur. Resûlullâh (s.a.v.)'in Ehl-i beytine uymak ise, onları sevmek ile olur.</p>

    <p>Resûlullâh (s.a.v.) buyuruyor:  "Muhammed (s.a.v.)'in hanedanını bilmek, cehennemden kurtulmaktır. Muhammed (s.a.v.)'in hanedanını sevmek, Sırat köprüsünden kolay geçmeğe vesiledir. Muhammed'in (s.a.v.) hanedanına yardım etmek ise azaptan emin olmaktır."</p>

    <p>Ömer bin Ebî Seleme der ki: "...Ey Ehl-i beyt (Peygamber âilesi)! Allâh, sizden sırf günahı gidermek ve sizi temiz yapmak istiyor." (Ahzâb s. 33) Ayet-i celîlesi nâzil olduğu vakit Resûlullâh (s.a.v.), Fatıma, Hasan ve Hüseyin'i çağırdı. Onlara ince bir bez örterek şöyle buyurdu: "Ey Allâhım! Bunlar benim Ehl-i beytimdir. Bunların günahlarını gider, bunları temizle." (Tirmizî)                           <b>(Kadı 'Iyaz (rh.a.), Şifâ-i Şerîf, 432.s.)</b></p>


13 EYLÜL 2006
---

    <p class="c13">SİLSİLE-İ ÂLİYYENİN OTUZUNCU POSTNÎŞÎNİ TÂHÂ-İ HAKKARÎ (K.S.)</p>

    <p>Osmanlılar zamanında Anadolu'da yetişen evliyanın büyüklerindendir. İnsanları Hakk'a davet eden, onlara doğru yolu gösterip, hakîki saadete kavuşturan ve kendilerine silsile-i aliyye denilen büyük âlim ve velîlerin otuzuncusudur. Lakabı Şihâbüddîn ve İmâdüddîn'dir. Babası Seyyid Molla Ahmed bin Salih Geylânî'dir. Abdülkâdir-i Geylânî hazretlerinin on birinci torunu olup, seyyiddir. Yâni Peygamber (s.a.v.) Efendimizin soyundandır. Mevlânâ Hâlid-i Bağdâdî'nin en kıymetli talebesidir.</p>

    <p>Tâhâ-i Hakkârî, küçük yaşta Kur'an-ı kerîmi ezberledikten sonra ilim öğrenmeye başladı. Süleymâniye, Kerkük, Revandız, Erbil ve Bağdat'taki medreselerde ve daha başka birçok medresede zamanının büyük âlimlerinden ders gördü. Fen ve din ilimlerini öğrenip, icazet (diploma) aldı. Tasavvuf ilmini Süleymâniye'de ziyaretine gittiği ve sohbetinde bulunduğu Mevlânâ Hâlid-i Bağdâdî'den öğrenip kemâle geldi.</p>

    <p>Tâhâ-i Hakkârî hazretleri Mevlânâ Hâlid-i Bağdâdî'nin halîfesi olarak Berdesûr'a geldi. Önce Berdesûr'da, sonra da Şemdinli'de, Nehri kasabasında ders vermeye başladı. Kırk iki sene insanlara doğru yolu gösterdi. Nehri'deki babadan kalma küçük evine yerleşip, aklî ve naklî ilimleri öğretmeye ve İslâmın güzel ahlâkını yaymağa çalışırdı. Ağalarla, beylerle ve siyâset adamlarıyla görüşmez, huzûrunda siyâsetten ve dünyâ işlerinden konuşulmazdı.</p>

    <p>Buyurdular ki: "İki şeyi muhâfaza lâzımdır. Biri;iki cihanın Efendisi (s.a.v.)'e uymak, diğeriyse, Allâh te'âlânın evliyasını ihlâsla sevmek. Bu iki şey olunca ne verilirse nimettir. Bu ikisi kuvvetli olup, başka bir şey verilmezse, hiç üzülmemelidir. Eğer, Allâh te'âlâ korusun bu iki şeyden birinde noksanlık olursa, tehlike var demektir. Doğru yol budur. Amellerinizi ucb (kendini beğenme, ibâdeti kendinden bilme) ile örtmeyiniz, yok etmeyiniz. Bizim yolumuzun yolcularının faydaları ana ve babalarına dahi ulaşır."</p>

    <p class="c13">(Yeni Rehber Ansiklopedisi, 18.c., 316.s.)</p>

    <p class="c13"> </p>

    <p class="c13"> </p>

    <p class="c13"> </p>


14 EYLÜL 2006
---

    <p class="c13">ŞAHİTLİK</p>

    <p>Hırsızlık hâdisesinde şâhidlik yapan şahide efdal olan, "falan şahıs çaldı" demeyip, "aldı" demesidir. Zira "aldı" demede, örtmek vardır. "Çaldı!" demede, el kesilmesinin lâzım olması vardır.</p>

    <p>Zinanın sübûtu için, dört erkek şahidin şahâdeti şarttır; kadınların şahâdeti caiz değildir. Zira hadlerde ve kısâsda, kadınların şahâdeti caiz değildir. Kısâsda, geri kalan hadlerde yâni zinadan başka hadlerde ve kısâsda iki erkeğin şahâdeti şart kılınmıştır.</p>

    <p>Erkeklerin öğrenemeyecekleri şeylerden bulunan doğurma, kızların bakire olmasında, kadınların elbiseleri altındaki ayıpları gibi hususlarda bir kadının şâhidliği kâfidir. Hadîs-i şerîfde böyle vârid olmuştur.</p>

    <p>Bir çocuk doğarken ses verdi, diye bir kadının şahâdet etmesi, çocuk üzerine namaz kılınması için kifayet eder. Ama çocuğun mirasçı olması için, doğarken ses verdiğine dâir bir kadının şahâdeti kâfî değildir. Ebû Yûsuf ile İmâm-ı Muhammed (rh. aleyhimâ)'ya göre; mîrâscı olması hakkında da bir kadının şahâdeti kifayet eder.</p>

    <p> Bu anlatılanların dışında, gerek borç veya menfâat kabîlinden olan mal hakkında olsun, gerek nikâh, süt mes'elesi, talâk, vekâlet ve vasıyyet gibi mal olmayan şeyler hakkında olsun, iki erkeğin yâhûd bir erkek ile iki kadının şâhidlikleri kâfidir. Zira Hakk sübhânehu ve te'âlâ hazretleri Kelâm-ı azîzinde:</p>

    <p>"Eğer iki erkek bulunmazsa o hâlde razı (ve doğruluğuna emin) olacağınız şahidlerden bir erkekle, iki kadın yeter. (Bu sûretle) kadınlardan biri unutursa, öbürünün hatırlatması (kolay olur.)" (Bakara s. 282) buyurmuşlardır.</p>

    <p>Bu âyet-i kerîme, borçlardan sonra zikredilmiştir. İki erkek bulunmazsa bir erkek ile iki kadının şahidliği kifayet eder ve kabul olunur.</p>

    <p class="c13">(Mülteka Tercümesi, 2.c. 115-116.s.)</p>

    <p> </p>

    <p> </p>


15 EYLÜL 2006
---

    <p class="c13">HAZRET-İ FÂTIMA VÂLİDEMİZİN DÜĞÜNÜ</p>

    <p>Resûl-i Ekrem (s.a.v.), Hz. Fâtıma validemizin düğünü olacağı zaman, hazırlık yapılmasını mü'minlerin annesi Ümmü Seleme ile azadlısı olan cariyesi Ümmü Eymen'e emretti. Hazırlık tamamlanınca, kır renkli bir deveyi, o zamanın âdet ve icaplarına göre süsleyip hazırladılar. Hazret-i Fatıma vâlidemiz deveye bindirilip devenin ipi Selmâni Farisi (r.a.)'in eline verildi. Ve Hazret-i Alî'nin evine böylece gönderdiler. Nebiyyi Muhterem (s.a.v.), Hazret-i Alî'ye:</p>

    <p>-Ey Alî, Fatıma gelin olarak evinize gönderildi. Akşam namazından sonra ben de geleceğim; beni bekleyin, buyurdu.</p>

    <p>Akşam namazından sonra Peygamber (s.a.v.), Hazret-i Alî'nin evine gidip kapıyı çaldı, içeri girmek için izin istedi. Sonra Resûlullâh (s.a.v.) su istedi. Kendilerine bir kap içinde su getirdiler. Peygamber (s.a.v.) getirilen o su ile abdest aldılar. Abdest suyunun içine bir miktar misk döktüler, sonra Hz. Alî'yi çağırarak onu önüne oturttu. O sudan Alî'nin göğsüne, arkasına ve kollarına serpti. Ve şöyle duada bulundu:</p>

    <p>-Ey Allâhım! Bunlara bereket ihsan et. Bu izdivacı bunlara mübarek kıl.</p>

    <p>Bundan sonra kızı Hazret-i Fatıma'yı çağırdı. Hazret-i Fatıma validemiz utancından gözlerini elbisesinin üzerine eğmiş bir vaziyette duruyordu. Peygamber (s.a.v.) aynı sudan onun üzerine de serpti. Sonra şöyle dua buyurdu:</p>

    <p>-Ey Allâhım! Onu ve zürriyetini şeytanın şerrinden muhafaza etmeni Senden niyazda bulunuyorum.</p>

    <p>Bundan sonra Peygamber (s.a.v.) İhlâs ve Muavvizeteyn sûrelerini okuyup onlara ve zürriyetlerine hayır duada bulundu. Sonra Peygamber (s.a.v.) Hazret-i Alî'ye hitap ederek, "Allâh'ın adı ve bereketiyle zevcenin yanına gir." buyurdu. İşte çocuğunu everip, gelin almaya giden, kızını kocaya verip evinden uğurlayan kimsenin sımsıkı yapışması gereken bir örnek.</p>

    <p class="c13">(Hüseyin Erdoğan,</p>

    <p class="c13">İslam'da Kadın Tesettür İzdivaç, 149.s.)</p>


16 EYLÜL 2006
---

    <p class="c13">HZ. PEYGAMBER (S.A.V.)'İN</p>

    <p class="c13">KALBİNDEN KORKU ÇIKARILMIŞTIR</p>

    <p>Mâlik bin Sa'saa (r.a.)'ın rivayetine göre Nebiyyi Ekrem (s.a.v.) Efendimiz Mi'râc gecesi esrarından ashaba haber verip buyurmuştur ki:</p>

    <p>"Ben, Hatim'de veya Hicr-i İsmail'de yatmakta iken      -Hatim ile Hicr-i İsmail ikisi bir ma'nâyadır- Hazret-i Cebrâil geldi, göğsümü şuradan şuraya kadar yani boğaz çukurundan kıl bittiği yere kadar yardı. Kalbimi çıkardı sonra içi îmân ile dolu altın bir leğen (veya bir tas) getirildi. Kalbim zemzem suyu ile yıkandıktan sonra içi îmân ve hikmet dolduruldu. Sonra eski haline iade olundu ve bir rivâvette Buharî'nîn Salât bahsi şerhinde "Göğsümü kapayıp üzeri mühürlendi" buyurmuştur.</p>

    <p>Mevâhib-i Ledünniye'de şakk-ı sadr hakkında şöyle bir îzâhat vardır; Şakk-ı sadr üç kere vâki' olmuştur. Birisi beş altı yaşında sabî iken, diğeri Cebel-i Hıra'da vahy-i ilâhî geldiğinde ve biri de bu Mî'râc-ı Nebevî (s.a.v)'de.</p>

    <p>Şakk-ı sadr'in hikmeti urûca istî'dâd hâsıl olmasıdır. Bir de denilmiştir ki Hakk sübhanehu ve te'âlâ hazretlerine kemâl-i îtimad ile mehâlikden korkmaz hâle gelmek. Onun için Resûlullah (s.a.v.) nâsın en şecîi idi. Gazalarda, harblerde ashaba havf ve haşyet gelip dağıldığı zamanlarda -ki Huneyn gazasında olduğu gibi- bineği üzerinde olduğu halde bineğini ileri sürer; ashab da "Ya Resûlallâh neylersin?" diye tutarlardı. Vech-i mübareklerine asla korku gelmezdi.</p>

    <p>Şakk-ı sadr-ı nebevî zahirî olarak vâkî' olmuştur. Bu hususda biz mü'minler bu şakk-ı sadrın zahirî olarak vuku' bulduğunu kabul etmekliğimiz vâcibdir. Yoksa fikrimizi teşvişe uğratıp da başka bir mâ'nâya hamletmemekliğimiz lâzımdır.</p>

    <p class="c13">(Hz. Mahmûd Sâmî RAMAZÂNOĞLU (k.s), Musahabe 3, 30-31.s.)</p>


17 EYLÜL 2006
---

    <p class="c13">ÇAĞININ EN BÜYÜK MATEMATİKÇİLERİNDEN İBN-İ HAMZA MAĞRİBÎ</p>

    <p>Osmanlılar zamanında yetişen matematik âlimidir. İsmi, Alî bin Vali bin Hamza olup, İbn-i Hamza adıyla meşhur oldu. On altıncı asırda yaşayan, doğum ve vefat tarihleri belli olmayan İbn-i Hamza Mağribi, aslen Cezayirlidir. Hayatı hakkında çok az bilgi olan İbn-i Hamza, bir müddet İstanbul'da kaldı. Bu zaman zarfında ilim öğrenip icazet (diploma) aldıktan sonra çeşitli medreselerde müderrislik yaptı. Fevkalade güzel Türkçe öğrenen İbn-i Hamza, İstanbul'dayken Tuhfetü'l-A'dad li-Zevi'r Rüşdi ve's-Sedad adlı matematik ve cebire dair meşhur eserini o devrin Türkçesiyle hazırladı.</p>

    <p>İbn-i Hamza, çalışmalarında özellikle sayısal ve geometrik süreklilikler ve uygunluklar konusu üzerine ağırlık vermiş ve logaritma ilminin gelişmesindeki temel konularda başarılı olmuştur. Bu çalışmalarında sayısal süreklilikler ile geometrik süreklilikler arasında bağlantı kurmuş ve ikisini birbirine tatbik etmiştir. Böylece o, logaritmayı geliştirmede hakiki öncü sayılmaktadır.</p>

    <p>İbn-i Hamza, muhtelif ilim dallarında çalışmış olmakla beraber, özellikle matematik alanında mütehassıs olmuştur. Bu çalışmalar; onu çözülmesi güç problemlerin hallini kolaylaştıran logaritmanın temel bilgilerini bulmaya sevketmiştir. Batı ilim adamları, John Hagien'i logaritmanın kurucusu olarak ortaya atarlarsa da, çalışmalarından ve eserlerinden İbn-i Hamza'nın modern logaritmanın kurucusu olduğu görülür. Logaritmanın esaslarını ortaya koyan Sinan bin Feth el-Harrani ve İbn-i Yunus es-Sadefi el-Mısrî, İbn-i Hamza'nın hocalarıdır. İbn-i Hamza bu âlimlerden öğrendiklerini sistematize etmiş ve bu alanda yeni keşifler yapmıştır.</p>

    <p class="c13">(İslam ve İlim, 17)</p>

    <p> </p>


18 EYLÜL 2006
---

    <p class="c13">AİLE REİSİ VE BİR EŞ OLARAK HZ. PEYGAMBER (S.A.V.) VE O (S.A.V.)'İN ALÇAK GÖNÜLLÜLÜĞÜ</p>

    <p>"Evinde ehlinin işinde olurdu: Elbisesini bizzat kendisi yıkardı. Koyununu kendi sağardı. Elbisesini kendi yamardı, kendi pabuçlarını kendi dikerdi. Kendine kendi hizmet ederdi. Evini kendi süpürürdü, deveyi bağlardı. Süt getiren deveyi kendi otlatırdı. Hizmetçi ile yemek yemekte sakınca görmezdi. Onunla beraber hamur yoğururdu. Çarşıdan yiyeceğini kendi taşırdı."</p>

    <p>Enes (r.a.)'den:</p>

    <p>"Medine cariyelerinden biri dahi olsa, gelip Resûlullah (s.a.v.)'in elini tutup evine götürmek (maddî ihtiyacını veya şefaat gibi manevî ihtiyacını temin etmek maksadıyla) istese bile, onunla gider ve ihtiyacını karşılardı.</p>

    <p>Bir defasında yanına bir adam girmiş ve heybetinden korkmuştu da ona:</p>

    <p>"Kendine gel, korkma, ben bir kral değilim! Ben sadece kadid (kurutulmuş et) yiyen Kureyş kabilesinden olan bir kadının oğluyum!" dedi. (İbn-i Mace, Sünen)</p>

    <p>Ebû Hureyre (r.a.)'den:</p>

    <p>"Peygamber (s.a.v.)'le birlikte çarşıya gittim. Giyilecek eşya satın aldı ve tartıcıya:</p>

    <p>"(Herhalde o zaman para tartı ile veriliyordu) Fazla tart (yani parayı biraz fazla al) dedi."</p>

    <p>Ebu Hüreyre (r.a.) bu kıssayı uzunca anlattıktan sonra dedi ki:</p>

    <p>"Tartıcı hemen Peygamber (s.a.v.)'in eline sarıldı ve öpmek istedi. Fakat o mübarek elini çekerek şu ihtarda bulundu:</p>

    <p>- Bunu Acemler krallarına karşı yaparlar. Ben kral değilim, ben sadece içinizden bir adamım.</p>

    <p>Sonra elbiseleri aldı. Ben taşımak istedim. Fakat bana da şöyle hitab etti:</p>

    <p>"Kişi, sahip olduğu şeyi taşımaya ehaktır!." (Suyûtî, Ebû Dâvud)</p>

    <p class="c13">(Kadı 'Iyaz (rh.a.), Şifâ-i Şerîf, 132.s.)</p>


19 EYLÜL 2006
---

    <p class="c13">İBADETİN SEVABINI BAĞIŞLAMAK</p>

    <p>Ehl-i sünnet ve'l-cemâate göre insanın kendi amelinin sevabını başkası için hibe etmesi caizdir. Bu sevap, ölüye ulaşır. O kimse, bununla faydalanır.</p>

    <p>İmam-ı Malik ile İmam-ı Şafiî (r.anhümâ); "Bir kimsenin sadakada, malla ilgili ibadetlerde, Hac'da amelinin sevabını başkasına hîbe etmesi caizdir. Bunlardan başka namaz, oruç, Kur'an okumak gibi ibadetlerde caiz değildir." demişlerdir.</p>

    <p>Biz Hanefîlerin delili; "Bir kimse, Peygamberimiz (s.a.v.)'-den "Anam, babam hayatta iken bana çok iyilikte bulundular, onların ölümünden sonra benim de onlar için İyilik yapmam mümkün müdür?" diye sorduğunda; Resûl-i Ekrem (s.a.v.); "Onlar için namaz kılarsın, oruç tutarsın." buyurdular." hadîs-i şerifidir. Dâre Kutnî (rh.a.); Hz. Alî (r.a.)'den Peygamberimiz (s.a.v.)'in:</p>

    <p>"Bir kimse mezarlıktan geçerken on bir kere Îhlas sûresini okuyup sevabını ölülere hibe etse, Allâh te'âlâ o ölülerin sayısınca, o kimseye sevap ihsan eder." buyurduklarını rivayet etmiştir. Enes (r.a.) Peygamberimiz (s.a.v.)'den; "Ya Resûlallâh, biz ölülerimiz için sadaka verir, Hacc yapar ve dua ederiz. Bizim onlar hakkında işlediğimiz amellerin sevabı onlara ulaşır mı?" diye sorduğunda; Resûl-i Ekrem (s.a.v.):</p>

    <p>"Evet, sevap onlara vasıl olur. Sizden birinize bir tabak bir şey hediye edilince sevindiği gibi, onlar da o sevaba sevinirler." buyurmuşlardır.</p>

    <p>Ebû Dâvud (rh.a.); Peygamberimiz (s.a.v.)'in birini kendisi için, birisini ümmeti için olmak üzere iki koç kurban ettiğini rivayet etmiştir. Bu, bize bir insanın başkasının ameliyle faydalanabileceğini bildirir.</p>

    <p>İbn-i Abbas (r.a.)'dan; "Allâh te'âlânın: "Hakîkaten, insan için kendi çalıştığından başkası yoktur." (Necm s. 39) kavl-i kerîmi: "Îman edip de, zürriyetleri de îman ile kendilerine tabi' olanlar yok mu? Biz onların nesillerini de kendilerine kattık." (Tûr s. 21) âyet-i kerimesiyle neshedilmiştir." diye rivayet edilmiştir.</p>

    <p class="c13">(Mültekâ Tercümesi, 1.c. 448.s.)</p>

    <p> </p>

    <p class="c13"> </p>


20 EYLÜL 2006
---

    <p class="c13">SULTAN 2. ABDÜLHAMİD HAN'IN</p>

    <p class="c13">EĞİTİME VERDİĞİ EHEMMİYET</p>

    <p>Sultan Abdülhamîd Hân zamanında: Her vilâyette mektepler, hastaneler, yollar, çeşmeler, yapıldı, Viyana'dan başka bir yerde eşi bulunmayan modern bir tıp fakültesi açıldı. 1876'da Mekteb-i Mülkiyeyi yaptırdığı gibi 1879'da da bir müze yaptırdı. 1880'de Hukuk Mektebi ve Divân-ı Muhasebatı (Sayıştay) kurdu. Beyoğlu Kadın Hastanesini yaptırdı. 1881'de Güzel Sanatlar Akademisi, 1883'te Yüksek Ticaret Mektebi, 1884'te Yüksek Mühendis Mektebi ve Yatılı Kız Lisesi açıldı. 1886'daTerkos Suyunu İstanbul'a getirtti ve Mülkiye Lisesini açtı.</p>

    <p>1889'da Bursa'da İpekçilik Mektebini yaptırdı. 1891'de Halkalı Zirâat ve Baytar Mektebi ile Kağıthane'de bir poligon kurdurdu. 1890'da Bursa Aşiret Mektebini yaptırdı. 1891'de Üsküdar Lisesi ve Rüşdiyye Mektebleri, yine 1894'te Hamidiye Yüksek Ticâret Mektebi, şimdiki İstanbul Lisesi yapıldı.1896'da Akıl Hastanesi, 1902'de Mâden Arama Mektebi, Şam'da Tıbbiye-i Mülkiye yapıldı. Haydarpaşa'da 1903'te Askerî Tıbbiye Mek-teb-i Şahanesi, 1904'te Dilsiz ve Sağırlar Mektebi açıldı. Din bilgileri fen ve edebiyat ile ilgili pek çok kitap bastırdı. Köylere kadar kurslar açtırdı. Parasız kitaplar gönderdi.</p>

    <p class="c13">(Yeni Rehber Ansiklopedisi, 1.c. 89.s.)</p>

    <p class="c13"> </p>

    <p class="c13">LİDER NASIL OLMALI</p>

    <p>Ebû Hüreyre (r.a.)'den rivâyete göre Resûlullâh (s.a.v.) şöyle buyurdular: "Biz, dünyâda ümmetlerin sonuncusuyuz. Âhirette ise, her ümmetin önüne geçeceğiz, (cennete her ümmetten önce biz gireceğiz). Bu itibarla bize itaat düşer. Bana itaat eden, gerçekte Allâh'a itaat etmiş ve bana karşı gelen, gerçekte Allâh'a isyan etmiş olur. Benim tayin ettiğim âmir'e itaat eden bana itaat etmiş ve ona karşı gelen, bana isyan etmiş olur. Bir lider, (müslümânları korumakta) kalkan gibidir. Onun arkasında savaşılır ve onunla korunulur. Eğer o lider Allâh'ın emir ve yasaklarına göre hareket eder ve adalette bulunursa, bundan dolayı ona sevâb vardır. Eğer böyle hareket etmezse, günâhı kendisine ait olur."        </p>

    <p class="c13">(Zübdetü'l Buhârî, 372.s.)</p>

    <p> </p>


21 EYLÜL 2006
---

    <p class="c13">BAZI HARAMLAR</p>

    <p>Domuz eti haram kılındı. (Mâide s. 3)</p>

    <p>Diğer yırtıcı hayvanların derileri gibi, filin derisi de tabaklanmakla temiz olur. İmâm-ı Muhammed (rh.a.)'e göre bu da, domuz derisi gibi tabaklanmakla, temizlenmez.</p>

    <p>İmam-ı A'zam ve Ebû Yusuf (r.anhümâ)'ya göre, filin kemiği temizdir. Alıp satmak ve faydalanmak caizdir.</p>

    <p>Fukahâ; "Tabaklanmakla derileri temiz olan hayvanlar şer'î bir surette boğazlandıklarında da derileri temiz olur. Çünkü tabaklamak derinin ıslaklığını giderdiği gibi, boğazlanmak da derilerin yaşlığını giderir.</p>

    <p>Derileri tabaklanmak ve boğazlanmakla temizlenen hayvanların, etleri de temiz olur, fakat yenmez. Bir şeyin temiz olması, yenilip, içilmesinin helal olmasını gerektirmez. Mesela: Bir insanın üzerinde dirhem (4 gr. 80 santigram) miktarından fazla boğazlanmış tilki eti bulunsa namazı caizdir." demiştir.</p>

    <p>Zührî (r.a.); "Selef-i salihîn âlimlerinden fil kemiğinden taraklar edinip onunla taranan bir cemaate yetiştim" demiştir.</p>

    <p>Beyhakî, (r.a.), Hz. Enes (r.a.)'den "Peygamberimiz (s.a.v.) fil kemiğinden tarakla taranırlardı." diye rivayet etmiştir. İnsanın kılı ve kemiği de temizdir.</p>

    <p>İmam-ı Şafiî (r.a.) ise; "Ölü veya diri olsun insanın kılı ve kemiği pistir. Bunları alıp, satmak ve faydalanmak caiz değildir. Bu takdirde bunlar domuz ve şarap gibi pistir." demiştir.</p>

    <p>Bize göre; insanın parçalarını alıp satmak ve faydalanmak insanı aşağılamaktır. İnsanın parçalarının alınıp satılmasının haram olması kerameti içindir, yoksa pis olduğu için değildir.</p>

    <p>(Habîbim) de ki: "Onları, ilk defa yaratan diriltecek." (Yasin s. 79) kavl-i şerîfi kemiğin diri olduğuna delildir. "Kemikte hayat yoktur demek doğru olmaz." derse, bu kimseye "Bu ayet-i kerîmede kemikte hayat olduğuna kesin bir delil yoktur. Zira ayet-i kerîmede kemikleri diriltmekten murad bedeni diriltmektir." diye cevap verilir.</p>

    <p class="c13">(Mültekâ Tercümesi, 1.c. 51.s.)</p>

    <p> </p>

    <p class="c13"> </p>

    <p class="c13"> </p>

    <p class="c13"> </p>


22 EYLÜL 2006
---

    <p class="c13">RAMAZAN'DA OKUNACAK DUÂLAR</p>

    <p>Ramazân-ı şerîfte okunacak duâlar:</p>

    <p>İlk On (10) gün: "Yâ erhame'r- râhimîn"</p>

    <p>İkinci On (10) gün: "Yâ gaffârü'z- zünûb"</p>

    <p>Son On (10) gün: "Yâ 'atîka'r- rikâb"</p>

    <p>1. Îkâz: Bu duâlar günde en az yüz (100) def'a okunmalıdır.</p>

    <p>2. Îkâz: Ramazân-ı şerîfin herhangi bir gecesi Fetih sûresi okunursa, o sene içindeki kötülük, belâ ve musîbetlerden bi-izni'llâhi te'âlâ muhâfaza olunur.</p>

    <p>3. Îkâz: Ramazân-ı şerîfin yirmi üçüncü (23.) gecesi Sûre-i Ankebût ve Sûre-i Rûm okunur.</p>

    <p>4. Îkâz: Ramazân-ı şerîfin herhangi bir gününde 363 (üç yüz altmış üç) İhlâs-ı şerîf okunur.</p>

    <p> </p>

    <p>••••••••</p>

    <p class="c13"> </p>

    <p class="c13">HADÎS-İ ŞERÎF</p>

    <p>Resûlullâh (s.a.v.) buyurdular ki: "Kim Allâh te'âlâ yolunda bir gün oruç tutsa, Allâh onunla ateş arasına, genişliği sema ile arz arasını tutan bir hendek kılar." (Tirmizî)</p>

    <p>Ebû Ümâme (r.a.): "Ey Allâh'ın Resûlü (s.a.v.) dedim, bana öyle bir amel emret ki (yaptığım takdirde) Allâh beni mükafatlandırsın." "Sana" dedi, "Orucu tavsiye ederim, zira onun bir eşi yoktur." (Nesaî)</p>

    <p>İbn-i Sa'd (r.a.)'den: Resûlullâh (s.a.v.) buyurdular ki: "Cennette Reyyan denilen bir kapı vardır. Oradan sadece oruçlular girer. Oruçlular girdiler mi artık kapanır, kimse oradan giremez." (Tirmizî)</p>

    <p>Resûlullâh (s.a.v.) buyurdular ki: "Ramazan ayı girdiği zaman cennetin kapıları açılır, cehennemin kapıları kapanır ve şeytanlar da zincire vurulur." (Buhârî)</p>

    <p>Resûlullâh (s.a.v.) buyurdular ki: "Kim bir oruçluya iftar ettirirse, kendisine onun sevabı kadar sevap yazılır. Üstelik bu sebeple oruçlunun sevabından hiçbir eksilme olmaz." (Tirmizî)</p>


23 EYLÜL 2006
---

    <p class="c13">DUÂ-İ ARŞ</p>

    <p>(Ramazân ayının evvelinde veyâ ortasında veyâ âhirinde üç kerre okunacak.)</p>

    <p>Bi-smi'llâhi'r-rahmâni'r-rahîm</p>

    <p>Allâhu rabbun ahadun samedun ferdun li'l-'âlemîne, nebîyyinâ Muhammedin erselehu mübeşşiren. li'l-kâfirîne münzirûn münzîren mine'n-nâri ve münziren nebîyyinâ Muhammedun ahadun, hâmidun ve kâsimun ve şâhidun li'l-mü'minîne ve kâimun nebîyyinâ Muhammedun vehüve nebîyyü'l- Mustafâ salla'llâhu te'âlâ 'aleyhi ve sellem. Ve'l-imâmu'l-murtezâ, ve'r-resûlü'l- müctebâ, nebîyyinâ Muhammedun hüve'r-resûlü'l-murselü, sâhibu'l-kitâbi, münziru ve'l-kitâbu'l-mecdü, nebîyyinâ Muhammedun sâhibu'l-livâ'i ve'l-minberi ve'l-burâki'l- ezheri ve'r-rızâ'i ve'l-kevseri nebîyyinâ Muhammedun ve zeynü'l-cinâni Ahmedun, 'abdun mutî'un,  'âdilun, 'abdun, cevâdun, nâfi'un, li'l- müşrikîne kâilun, nebîyyinâ Muhammedun ve şefî'unâ Muhammedun ve resûlünâ Muhammedun fahrun lenâ Muhammedun hayrun li'l-'âlemîne şefî'un li'l-müznibîne ve'l-mücrimîne, nebîyyinâ Muhammedun ihtârahu ve erselehu fî halkıhî şerrefehu, yuhibbuhu nebîyyinâ Muhammedun salla'llâhu 'alâ seyyidinâ Muhammedin ve âlihî ve sahbihî ecma'îne bi-rahmetike yâ erhame'r- râhimîn.</p>

    <p class="c13"> </p>

    <p class="c13">HADÎS-İ ŞERÎF</p>

    <p>"Resûlullâh (s.a.v.) şu (meâldeki) kelimelerle du'â olunmasını emrederlerdi:</p>

    <p>"Allâhım! Cimrilikten Sana sığınırım, korkaklıktan da Sana sığınırım, erzel-i ömür (denilen ihtiyârlığın bunaklığın)dan da Sana sığınırım, dünyâ fitnesinden ya'ni Deccâl'in şerrinden de Sana sığınırım!" (Buhârî)</p>

    <p class="c13"> </p>

    <p class="c13"> </p>


24 EYLÜL 2006
---

    <p class="c13">ORUÇ</p>

    <p>Oruç (savm) belli vakitte, belli ölçülerle, belli şeylerden kendini alıkoymaktır. Oruç Allâh rızası için niyet edilerek ve şartlarına riayet edilerek yapılır.</p>

    <p>Takva: Kemal derecesine yükselmek için nefsin kötü arzularından sakınmak bilinci üzere olmaktır. İnsanın olgunluğu melekleşmektir. Noksanlığı ise hayvanlaşmaktır. Bu konuda insan kendine oruçtan daha yüce bir yardımcı bulamaz. Muhakkak ki, oruç nefsi frenlemede, onu temizleyip terbiye etmede ve Allâh'a boyun eğme melekesini elde etmede büyük bir iyiliktir. Hadîs-i şerifte:</p>

    <p>"Evlenmeye güç yetiremeyen kimse oruç tutsun. Çünkü oruç şehveti körelticidir." buyurulmuştur.</p>

    <p>"Nefis doyarsa, organlar acıkır; nefis aç kalırsa, organlar tok olur." denilmiştir.</p>

    <p>"Nefis, sevdiklerini ona verdikçe daha acıkıp, ağzını açıp bekler."</p>

    <p>Nefis, oruç ile terbiye edilince, kalb safa bulur, ilâhî buyrukların gözeticisi ve koruyucusu olur. Oruç hadîs-i şerifte açıklandığı gibi, ibâdetin kapısı sayılır. Böylece oruçlunun uykusu da ibâdettir; susması tesbîh, ameli kat kattır; duası ise makbuldür.</p>

    <p>Oruç sabırdır. Sabredenin sevabı ve mükâfatı ise, Kur'ân'ın beyânıyla hesapsızdır.</p>

    <p>Oruç, diğer ameller gibi açık değil, gizli ve kapalıdır. Bu nedenle İslâmî ameller arasında özel olarak o Allâh'a nispet edilmiş ve böylece diğerlerinden ayrılmıştır. Kudsî hadîste bu husus belirtilerek buyruluyor ki:</p>

    <p>"Âdemoğlunun işlediği her amel kendisi içindir; ancak oruç değil; çünkü oruç Benim içindir, onun karşılığını da ancak Ben veririm!"</p>

    <p>Hadîs-i şerîfte buyruluyor: "Oruçlu için iki ferahlık vardır: Biri iftar anında, diğeri Allâh'a kavuştuğunda..."</p>

    <p>"Oruçlunun ağzının kokusu Allâh katında misk kokusundan daha güzeldir."</p>

    <p class="c13">      (Mehmet Zihni Efendi, Nimeti İslâm, 495.s.)</p>


25 EYLÜL 2006
---

    <p class="c13">ORUÇTA KEFFARETİ GEREKTİREN HALLER</p>

    <p>1.      Cinsî münasebette bulunmak.</p>

    <p>2.      Yiyecek maddelerinden bir şey yemek.</p>

    <p>3.      İçecek maddelerinden bir şey içmek.</p>

    <p>4.      Ağzına giren yağmuru, kar'ı ve doluyu yutmak.</p>

    <p>5.      Tütün içmek; ud veya amber ile tütsülenmek sûretiyle dumanı içine çekmek.</p>

    <p>6.      Enfiye çekmek.</p>

    <p>7.      Çiğ et yemek.</p>

    <p>8.      İçyağı yemek.</p>

    <p>9.      Pastırma yemek.</p>

    <p>10.    Buğday tanesini, kavrulmuş veya başağından taze çıkarılmış arpa tanesi yemek, yutmak ya da ağızda çiğneyerek tadını almak.</p>

    <p>11.    Susam tanesi veya yenilen maddelerden o kadarcık başka bir şeyi ağız dışından alıp yemek.</p>

    <p>12.    İlaç olarak kullanılan kilermeni çamuru yemek.</p>

    <p>13.    (Kilermeni)'den başka yemeyi itiyat ettiği çamurdan yemek.</p>

    <p>14.    Biraz tuz yemek.</p>

    <p>15.    Karısının ya da sevdiği kimsenin ağız yarını (tükürüğünü) yutmak.                </p>

    <p>16.    Gıybet ettikten sonra "orucum bozuldu" diyerek kasden oruç yemek.</p>

    <p>17.    Hacamat (kan aldırmak)tan sonra "orucum bozuldu" diyerek, bile bile bir şey yemek veya içmek suretiyle orucu bozmak.</p>

    <p>18.    Kadını okşadıktan veya öptükten sonra (meni akmaksızın) oruç bozuldu zannıyla orucu yemek.</p>

    <p>19.    Bıyıklarına yağ sürdükten sonra, bıyık yağlamak orucu bozar zannıyla orucu yemek.</p>

    <p>20.    Ramazanda gündüz vakti cinsî münasebet için zorlanan kişiye, kadın (oruçlu olduğu halde) kendini teslim etmek.</p>

    <p>Nitekim kadın fecrin doğduğunu bildiği halde, bu durumu bilmeyen kocasının cinsî münasebet isteğine boyun eğip münasebette bulunursa, ona da keffaret gerekir.</p>

    <p class="c13">(Mehmet Zihni Efendi, Nimet-i İslâm, 532.s.)</p>


26 EYLÜL 2006
---

    <p class="c13">ORUÇLUYA MEKRÛH OLAN VE OLMAYAN ŞEYLER</p>

    <p>Oruçlu için mekrûh olan şeyler şunlardır:</p>

    <p>1-      Bir şey tatmak.</p>

    <p>2-      Lüzum olmadığı halde bir şey çiğnemek.</p>

    <p>3-      Sakız çiğnemek.</p>

    <p>4-      Öpmek.</p>

    <p>5-      Boyun boyuna sarılmak, okşamak.</p>

    <p>6-      Tükürüğünü ağzında biriktirip yutmak.</p>

    <p>7-      Kan aldırmak, hacamat kullanmak, ağır ve meşakkatli işte bulunmak gibi, kendini zayıf düşürecek şeyler yapmak.</p>

    <p>Oruçlu için mekrûh olmayan şeyler şunlardır:</p>

    <p>1-      Misk veya gül gibi bir şey koklamak.</p>

    <p>2-      Aşırı olmamak ve kendinden emîn bulunmak şartıyla öpmek ve okşamak.</p>

    <p>3-      Gözüne sürme çekmek.</p>

    <p>4-      Bıyığına yağ sürmek.</p>

    <p>5-      Zayıf düşmeyecek ise, kan aldırmak ve hacamat olmak.</p>

    <p>6-      Misvak kullanmak.</p>

    <p>7-      Ağzı çalkamak.</p>

    <p>8-      Buruna su çekmek.</p>

    <p>9-      Serinlemek ve harareti gidermek için ıslak bir beze sarınmak.</p>

    <p>Oruçlu için müstehâb olan şeyler şunlardır:</p>

    <p>1- Sahur yemek.</p>

    <p>2- Sahuru geç yemek.</p>

    <p>3- Güneş battıktan sonra iftarı acele etmek.</p>

    <p>İftarı hurma ile, bulunmadığı takdirde su ile yapmak sünnettir. Hadîs-i şerîfte:</p>

    <p>"Sahura kalkın, çünkü sahurda bereket vardır."</p>

    <p>"Sahur berekettir; onu terk etmeyin, bir yudum su ile de olsa bu berekete nail olun! Çünkü Allâh ve melekleri sahur yemeği yiyenlere rahmet eder, istiğfarda bulunurlar." buyurulmuştur.                    </p>

    <p class="c13">(Mehmet Zihni Efendi, Nimet-i İslâm, 540-542.s.)</p>

    <p> </p>

    <p> </p>

    <p> </p>

    <p> </p>


27 EYLÜL 2006
---

    <p class="c13">TEVBESİZ KEFFARET GÜNAH İŞLEYEN KİMSEDEN GÜNAHI KALDIRMAZ</p>

    <p>İhramın yasak olan fiillerinden birini işlemek konusunda Aliyyü'l-Kâri şunları söylemiştir: "İbn-i Cemaâ'nın dört mezhep imamlarından rivayetine göre bir kimse ihramın yasak olan bir fiilini kasten irtikap ederse günahkâr olur. Fidye ve o fiilden vazgeçmek kendisini âsî olmaktan çıkarmaz. Nevevî demiştir ki: Çok defa avamdan bazıları bu yasak fiillerden birini irtikâp eder de; "Ben fidye iltizamı ile ma'siyet vebalinden kurtulunacağını zannederek fidye veriyorum" der. Bu açık bir hata, çirkin bir cehalettir. Zira fiil ona haramdır. Muhalefet ettiğinde günahkâr olur, kendisine fidye lâzım gelir. Ama fidye, haram fiile yönelmeyi mubah kılmaz. Söyleşinin cahilliği, "Ben şarabı içiyorum, zina da ediyorum ama vurulan had beni temizliyor." diyenin cehaletine benzer. Her kim haram olduğuna hükmedilen bir şey yaparsa, haccını mebrûr olmaktan çıkarmıştır."</p>

    <p>Ulemamız buna benzer sözleri hudut bahsinde açıklamış ve "Şüphesiz had vurmak, günahtan temizleyici değildir. Günahın sükûtuna da tesir etmez. Bilâkis mutlaka tevbe lâzımdır. Tevbe ederse had onu temizler ve uhrevî cezası bil ittifak sakıt olur. Tevbe etmezse sakıt olmaz."demişlerdir.</p>

    <p>Şeyh Necmeddîn-i Nesefî'nin Teysir adlı tefsirinde "Bundan sonra kim tecavüz ederse, ona acıklı bir azap vardır." âyet-i kerîmesinde, yani bu başlangıçtan sonra avlarsa dediği yerde, "Söylendiğine göre bu, dünyadaki kefaretle birlikte tevbe edilmezse âhiretteki azaptır. Çünkü kefaret ısrarla günah işleyen kimseden günahı kaldırmaz." demesi de bunu te'yid eder.</p>

    <p class="c13">(İbn-i Abidin, 5.c., 65.s.)</p>

    <p> </p>

    <p> </p>


28 EYLÜL 2006
---

    <p class="c13">KÖPEK BESLEMEK</p>

    <p>Salim, babasından naklen, Resûlullâh (s.a.v.)'in şöyle buyurduğunu anlattı: "Bir kimse, hayvanları için veya av için olmayan bir köpek beslerse, her gün sevaplarından iki kırat eksilir."</p>

    <p>Atiyye, İbn-i Ömer (r.a.)'dan naklen, Resûlullâh (s.a.v.)'in şöyle buyurduğunu anlattı: "Bir kimse, koyunları yahut av için veya ziraatı için olmadan bir köpek beslerse, her gün sevaplarından iki kırat eksilir."</p>

    <p>Dediler ki: "Ey Ebû Abdurrahman! Bunu bir kırat duymuştuk." Şöyle dedi:</p>

    <p>"İki kulağımla, kalbimin içi ile, O'ndan başka ilâh olmayan Allâh adına yemin ederim ki; "iki kırat" olduğunu Resûlullâh (s.a.v.) söyledi."</p>

    <p>Ebû Hüreyre (r.a.), Resûlullâh (s.a.v.)'ın şöyle buyurduğunu anlattı: "Bir kimse, davarları için, av için, ziraatı için hariç, köpek beslerse, her gün bir kırat ecri eksilir."</p>

    <p>Bu rivayetlere göre; bir kimse ihtiyacı için köpek beslerse, bir mahzuru yoktur. Ama bunun dışında boş bir heves için köpek beslerse, o zaman mekruh olur.</p>

    <p>İbrahim Nehaî (r.a.) şöyle anlatır: Resûlullâh (s.a.v.) deve besleyen bir ev için köpek besleme izni verdi.</p>

    <p class="c13">(Ebu'l Leys Semerkandî (r.a.),</p>

    <p class="c13">Tenbîhü'l Gafilin Bostanü'l Arifin, 946.s.)</p>

    <p> </p>

    <p>••••••</p>

    <p> </p>

    <p>Resûlullâh (s.a.v.) şöyle buyurdu:</p>

    <p>"Yedi şey gelip çatmadan iyi işler yapmaya bakın. Yoksa siz insana görevlerini unutturan fakirlikten, azdıran zenginlikten, halsiz bırakan hastalıktan, bunaklaştıran ihtiyarlıktan, ansızın yakalayan ölümden, gelmesi beklenen şeylerin en fenası deccâldan, belâsı daha büyük ve daha acı olan kıyametten başka bir şey mi gözlüyorsunuz?" (H. Şerîf, Tirmizî)</p>

    <p> </p>


29 EYLÜL 2006
---

    <p class="c13">BİR ÖZÜR OLMADAN RAMAZAN ORUCUNU TUTMAYIP YEMEK</p>

    <p>Kur'an-ı kerimde şöyle buyurulmaktadır: "Ey îman edenler, sizden evvelki (ümmet)lere yazıldığı gibi sizin üzerinize de oruç yazıldı (farz edildi). Ta ki korunasınız. (O,) sayılı günlerdir. Artık sizden kim (o günlerde) hasta, yahut sefer üzerinde olur (ve orucunu yemiş bulunur) ise tutamadığı günler sayısınca başka günlerde (tutar)."  (Bakara s. 183-184)</p>

    <p>Buharî ve Müslim Sahih'lerinde Resûl-i Ekrem (s.a.v.)'in şöyle buyurduğu rivayet olunmaktadır:</p>

    <p>"İslâm beş (sütun, temel, esas, şart) üzerine bina olunmuştur:</p>

    <p>1- Allâh'dan başka ilâh olmadığına ve Muhammed (s.a.v.)'in Allâh'ın Resûlü olduğuna şahâdette bulunmak.</p>

    <p>2- Namazı (günde beş kere) güzelce kılmak.</p>

    <p>3- Zekât vermek.</p>

    <p>4- (Allâh'ın) evini (Kabe'yi) haccetmek.</p>

    <p>5- Ramazan (orucunu) tutmak."</p>

    <p>Nebiy-yi Muhterem (s.a.v.) Efendimiz buyurdu:</p>

    <p>"Kim ki özürsüz olarak Ramazan (orucundan) bir günü iftar edip (tutmasa) da (onun yerine) bütün seneyi oruç (tutarak) geçirse (yine de) o günü (hakkıyla) kaza etmiş olamaz." İbn-i Abbas (r.a.)'nın şöyle dediği rivayet olunmuştur: İslâm'ın (yapışılacak) en sağlam kulpları üçtür:</p>

    <p>1- Allâh'dan başka ilâh olmadığına şahadet getirmek</p>

    <p>2- Namaz</p>

    <p>3- Ramazan orucu.</p>

    <p>Kim bunlardan birini (müteâmmiden) terk eder ise o kâfirdir.</p>

    <p class="c13">(İmâm Zehebî (rh.a.), Büyük Günahlar, 39.s.)</p>

    <p class="c13"> </p>

    <p class="c13"> </p>


30 EYLÜL 2006
---

    <p class="c13">SULTÂN BÂYEZİD-İ VELÎ VE YAVUZ SULTÂN SELİM HÂN'A YAPILAN İFTİRALARA CEVÂB</p>

    <p>Kızılbaş mes'elesini kökünden halle muktedir tek şahsiyyet Şehzâde Selim idi. 24 Nisan 1512'de II. Sultan Bayezid, oğlu Selîm nâmına tahttan feragat ettiğini resmen bildirdi. 5 gündür İstanbul'da bulunan Selim halkın bitmek tükenmek bilmeyen tezâhürlerine muhâtab olmuştu.</p>

    <p>Sultan Selim hasta babasının elini öptü ve tahta oturdu. Selim, babasının, şimdi İstanbul Üniversitesi Merkez Binası olan, Fatih'in yaptırdığı eski sarayda ikâmetini istiyordu. Fakat Sultân Bâyezid, Dimetoka Sarayına çekilmek arzusunu gösterdi. Sultân Selim bunu kabul etti. Uzun zamandır tahtan ayrılmağı düşünen II. Bâyezid, Dimetoka sarayı Hümâyunu tamir ettirmişti. Emrine verilen Rumeli beylerbeyi Yunus ve Kâsım paşalarla seyâhat hazırlığı yaptı. Kendisine kalabalık bir maiyet refâkat edecekti.</p>

    <p>24 Nisan'da Sultân Selim cülûs merâsimi için Topkapı sarayına giderken Sultan Bâyezid de eski saraya çekilmişti. Sultan Selim, babasını eski sarayın kapısına bizzat götürmüştü. II. Bâyezid, 11 gün sonra Dimetoka'ya hareket etmek üzere eski saraydan ayrıldı. Vezir Yunus ve Deftardâr Kâsım Paşalarla seyahate çıkan Sabık Hakan'ı, Sultan Selim yürüyerek uğurladı. Hasta olan II. Bâyezid ata binememiş, taht-ı revanla gidiyordu. Bir kaç kere Sultan Selim'e, artık geri dönmesini söyledi. Sultân Selim, İstanbul surlarına varınca atına bindi. Bir müddet de atlı olarak babasının taht-ı revânı yanında gitti. Bu sıralarda Sultân Bâyezid oğluna devlet işleri üzerinde mühim nasihatlerde bulunuyordu. Nihayet Sultân Selim, babasının hayır duasını rica etti. Oğluna dua eden Sultân Bâyezid elini öptürerek vedâ etti. Her ikisi de ağladı. Maiyetlerinde bulunanlar da çok üzgündüler. Türk tarihinin bir sayfası kapanmıştı, yeni bir sayfa açılıyordu. Sultân Bâyezid, Dimetoka'ya varamadı. İstanbul'dan hareketinden 1 ay 2 gün sonra, 26 Mayıs 1512'de Edirne'nin Hafsa kasabasının Abalar köyünde irtihâl etti.</p>

    <p class="c13">(Yılmaz Öztuna, Büyük Türkiye Tarihi, 3.c., 204-202.s.)</p>


01 EKİM 2006
---

    <p class="c13">YEME İÇME MİKTARI VE BUNLARIN ADABI</p>

    <p>Ölmeyecek kadar yiyip, içmek farzdır, çünkü bedenin bekası, yeme, içme ile kaimdir. Bir kimse yiyip, içmeyi terk edip ölse, kendi nefsini tehlikeye attığı için günahkâr olur.</p>

    <p>Doyduktan sonra yiyip, içmek ise haramdır. Ancak ertesi gün tutacağı oruca kuvvetli bulunmak için yahut misafiri utandırmamak için doyduktan sonra biraz fazla yiyip, içmekte bir beis yoktur.</p>

    <p>Farz olan ibadetleri eda etmekten zayıf düşecek derecede yiyip, içmeyi azaltmak sûretiyle riyaziyatta bulunmak caiz değildir. Çünkü ibadetleri terketmek, caiz değildir, ibadeti terk etmeye vardıran şey de, caiz değildir.</p>

    <p>Bir kimse aç kalıp, kendisini ölümden kurtaracak miktar helal bir şey bulamazsa, haram olan bir şeyden ölmeyecek kadar yiyip, içebilir. Hatta bir kimse aç kalıp, kendi kendine ölmüş bir hayvanın etinden yemese yahut oruç tutup ölünceye kadar yemese, günahkâr olur. Çünkü kendi nefsini öldürmüştür. Hasta olan bir kimse ilaç kullanmayıp ölse, günahkâr olmaz. Çünkü ilaçların ona şifa' vereceği ma'lum değildir.</p>

    <p>Sofrada çeşitli meyvelerin bulunmasında bir beis yoktur. Çünkü Hakk sübhanehu ve te'âlâ:</p>

    <p>"Size rızk olarak verdiğim şeylerin iyilerinden, güzellerinden (en temiz ve helal olanlarından) yiyin." (Bakara s. 57) ve diğer bir âyet-i kerîmesinde:</p>

    <p>"Ey iman edenler, Allâh'ın size helal ettiği o en temiz ve güzel şeyleri (nefsinize) haram kılmayın" (Mâide s. 87) buyurmuşlardır. Ama çeşitli meyveleri sofrada bulundurmamak daha faziletlidir. Faziletli olması, Allâh te'âlânın: "Küfredenleri, ateşin karşısına getirildikleri gün, (denilir ki:)</p>

    <p>Siz bütün zevklerinizi dünya hayatı içinde (yaşayıp) bitirdiniz." (Ahkaf s. 20) kavli keriminin tehdidi altına girmemek içindir.</p>

    <p>Parmakları, bıçağı, ağzı ekmeğe silmek, tuzluğu ekmek üzerine koymak mekruhtur. Bunları yapmada ekmeğe ihanet vardır. Halbuki biz, ekmeğe ikram ve hürmet etmekle emrolunmuşuz.</p>

    <p class="c13">(Mültekâ Tercümesi, 2.c. 334.s.)</p>

    <p> </p>


02 EKİM 2006
---

    <p class="c13">SULTAN ABDULHAMİD HÂN VE DÜYÛN-İ UMÛMİYE</p>

    <p>Osmanlı Devleti, Sultan İkinci Abdülhamid Hân zamanına geldiğinde, ağır dış borçlar altında ezilme mevkiindeydi. Akıllı tedbirlerle belli bir zaman içerisinde bu borçlar ödenebilirdi. Lâkin 93 Harbi (1877-78) hezimeti, devleti iflâsın eşiğine getirdi. Devlet, en verimli topraklarını kaybetti. Akın akın gelen göçmenlerin sayısı bir milyona ulaştı. Bu kadar göçmeni bir yıl içinde rahata kavuşturmak çok zordu. Bu arada, Rusya'ya ağır tazminat ödeme mecburiyetiyle karşı karşıya kalındı. Rusya Ağrı kendilerine bırakıldığı takdirde, tazminât hakkından vaz geçebileceğini teklif etti ise de, Sultan Abdülhamîd Hân bu teklifi kesinlikle reddetti. Eğer Sultan Abdülhamîd Hân Ayastefanos antlaşmasındaki tazminatı, Berlin muahedesi ile düşürmemiş olsaydı, devlet daha o sırada batabilirdi. Ordunun durumu ise perişan bir vaziyetteydi. Emperyalist Avrupa devletleri yıllardır peşinde koştukları emellerine ulaşmak üzereydi. Onlar dış baskıların çemberi içerisinde sıkışan Osmanlı'yı borç bataklığı içinde boğmak istiyorlardı. İşte II. Abdülhamîd Hân'ın devraldığı mâlî durum bu idi.</p>

    <p>1875 yılında borçları ödeyebilmek için rüsûm-ı sitte idaresi faaliyete konuldu ise de, bu idare şekli, Avrupalı alacaklıları memnun etmedi. Neticede Tevhîd-i Düyûn yapılması kararlaştırıldı. Böylece bütün dış borçlar birleştiriliyordu. Devletin bâzı mallar üzerinden aldığı gelir bundan böyle Türkiye Mâliye Nezâreti tarafından değil, ancak Düyûn-i Umûmiye tarafından tahsil edilecekti. Düyûn-i Umûmiyenin yetkisine bırakılan gelirler şunlardı: Tütün, tuz ve ipek vergi gelirleriyle, damga pulu ve balık resimleri. 3 Ekim 1880 yılında Muharrem kararnamesi İstanbul'daki büyük devletlerin elçilerine tebliğ edildi. Düyûn-i Umûmiye ile Türkiye rahat bir nefes almış ve borçlarını ödemeye başlamıştı. Bu târihte devletin dış borçlarının toplam faizleri ile birlikte 280 milyon tutarındaydı. Rusya'ya harp tazminatı ise, bu hesabın dışında kalıyordu. Muharrem kararnamesi ile bu borçlar 117 milyona kadar düşürüldü. Bu muazzam başarı Sultan Abdülhamîd Hânın şahsî kabiliyeti ve akıllı siyâseti sâyesinde sağlanmıştı.                   </p>

    <p class="c13">(Yeni Rehber Ansiklopedisi, 1.c. 100.s.)</p>

    <p> </p>


03 EKİM 2006
---

    <p class="c13">DÜNYALIK FİTNESİ</p>

    <p>Ebû Ubeyde (r.a.) me'muren Bahreyn'den sulh ile aldıkları cizye mallarını alarak Medîne-i Münevvere'ye gelince:</p>

    <p>Ashâb-ı kirâm (r.anhüm) sabah namazını kılar kılmaz hemen Ebû Ubeyde'ye karşı çıktılar. Resûlullâh (s.a.v.) Ashâb'ı bu halde görünce gülümseyerek Onlar'a :</p>

    <p>- Öyle sanıyorum ki siz Ebû Ubeyde'nin hayli dünyalıkla geldiğini duydunuz da onu sevinçle karşılıyorsunuz! buyurdu. Onlar da:</p>

    <p>-Evet Yâ Resûlallâh! diye tasdik ettiler.</p>

    <p>Bunun üzerine Resûlullâh (s.a.v.):</p>

    <p>- Şad olunuz! Ve sizi sevindirecek ni'metleri bundan böyle her zaman umunuz. Vallahi bundan sonra size fakr u ihtiyâç geleceğinden hiç korkmam. Fakat sizin için korktuğum bir şey varsa o da, sizden önce gelip geçen ümmetlerin önüne dünya ni'metlerinin yayıldığı gibi sizin önünüze yayılarak onların birbirlerine hased ettikleri gibi ve nefsâniyet güttükleri gibi sizin de birbirinize düşmeniz ve onların helak oldukları gibi sizin de mahv olup gitmenizdir, diye ümmetini intibâha da'vet buyurmuştur. Fa'tebirû.. (ibret alınız).</p>

    <p>Hazret-i Ömer (r.a.) İran fütuhatını müteakip Ashâb-ı Kiram (r.a.e.)'e şu hitabede bulundu:</p>

    <p>"Mecûsî devleti mahv oldu. Bundan sonra bir karış yerlerini istirdâd edemezler (geri alamazlar). Cenâb-ı Hakk onların diyar ve emvalini size mevrûs (miras) kıldı. Tâ ki sizin ne gûna (ne türlü) amel edeceğinize nazar buyura.. İmdi hâlinizi tebdil etmeyiniz! Yoksa sizi başka bir kavm ile istibdâl buyurur (değiştirir). Ben bu ümmet hakkında bir taraftan korkmam, illâ sizin kendi tarafınızdan korkarım" buyurdu.</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Musahabe 1, 107-108.s.)</p>


04 EKİM 2006
---

    <p class="c13">ALLAH RESÛLÜ (S.A.V.)'İN ŞECAATİ</p>

    <p>Enes (r.a.) demiştir ki:</p>

    <p>"Nebî -sallallahu aleyhi ve sellem- insanların en güzeli idi. İnsanların en cesuru idi. İnsanların en cömerdi idi.</p>

    <p>Bir gece Medine halkı düşman baskınından korkmuş idi de yalnız Resûlullah (s.a.v.), Ebû Talha'ya aid "Mendub" adlı durgun ve çıplak bir atın üstüne atlayarak düşman sesinin geldiği tarafa sürmüş, Medine'lileri geride bırakıp geçmiş idi."</p>

    <p>Yine Enes (r.a.): "Resûlullah (s.a.v.)'in altında o durgun at sanki bir derya olmuş da su gibi akıyor sanırdık" demiştir.</p>

    <p>Resûlullah (s.a.v.) Efendimiz Hazretlerinin hamaset ve şecaatini gösteren türlü menkıbeleri vardır. Resûlullah (s.a.v.)'in kıldırdığı her namaz sonunda ettiği dua cümlesinden biri de korkaklıkdan Allah'a sığınmak idi.</p>

    <p>Sâ'd İbn-i Ebî Vakkas (r.a.)'ın rivayetine göre Resûlullâh (s.a.v.) her namaz sonunda şunlardan Allah'a sığınırdı da:</p>

    <p>"Ya Rabb! Korkaklıktan sana sığınırım, erzel-i ömre bırakılmakdan sana sığınırım, dünya mihnetinden sana sığınırım, kabir azabından da sana sığınırım." derdi.</p>

    <p>"Allahım, iradesizlikten ve kudretsizlikden, ağır canlılıkdan ve tembellikten, savsaklık derecesinde ihtiyarlıkdan sana sığınırım. Hayatın mihnetinden, mevtin musibetinden sana sığınırım." diye dua buyurduğunu Enes İbn-i Mâlik (r.a.) rivayet etmiştir.</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Musahabe 3, 150-151.s.)</p>

    <p> </p>

    <p> </p>

    <p> </p>

    <p> </p>


05 EKİM 2006
---

    <p class="c13">KİŞİNİN YAPTIĞI İYİLİĞİ BAŞA KAKMASI</p>

    <p>Allâh te'âlâ buyurdu:</p>

    <p>"Ey iman edenler, sadakalarınızı başa kakmak ve incitmek sûretiyle heder etmeyin." (Bakara s. 284)</p>

    <p>Resûl-i Ekrem (s.a.v.) buyurdu:</p>

    <p>"Üç kimse vardır ki Allâh te'âlâ Kıyamet gününde onlarla konuşmaz, onlara bakmaz. Kendilerini temize çıkarmaz. Onlar için acıtıcı azab kesindir: (Birincisi) entarisini (elbisesini) yerlerde sürünecek derecede topuklarına kadar uzatan, (ikincisi) yaptığı iyiliği başa kakan, (üçüncüsü) yalan yeminle metaını (malını) sürümlendiren."</p>

    <p>Peygamberimiz (s.a.v.) buyurdu:</p>

    <p>"Üç kimse vardır ki (cehenneme girmeden) cennete giremeyecekler: Annesine babasına karşı gelen, içkiye devam eden, yaptığı iyiliği başa kakan." (Nesaî)</p>

    <p>Allâh Resûlü (s.a.v.) buyurdu:</p>

    <p>"Pis, hilekâr, cimri ve mennan cennete giremez."</p>

    <p>Mennan: Bir şey verip veya tasaddukta bulunup sonra yaptığı bu iyiliği başa kakan kimsedir.</p>

    <p>Resûlullâh (s.a.v.) buyurdu: "Yaptığınız iyiliği başa kakmaktan sakının. Çünkü o şükrü heder, sevabı da yok eder." Resûlullâh (s.a.v.) böyle buyurduktan sonra şu âyeti okudu: "Ey iman edenler, sadakalarınızı başa kakmak ve incitmek sûretiyle heder etmeyin."</p>

    <p>İbn-i Sîrin, bir adamın başka birisine: "Sana iyilik ettim, şöyle şöyle yaptım" dediğini duyunca; "Sus! sayılan iyilikte hayır kalmaz" der.</p>

    <p>Büyüklerden biri de şöyle diyor: "Yaptığı iyiliği başa kakan teşekkürü, amelini beğenen de sevabını yitirir."</p>

    <p>İmam Şafiî (r.a.) bir şiirinde  (meâlen) şöyle buyuruyor:</p>

    <p>"Sana yaptığı iyiliği başa kakan kimsenin minnetini yüklenme. Nefsin için ezelde takdir edilen nasibini tercih et. Sabret. Çünkü sabır kalkandır. Yapılan iyilikleri başa kakmanın gönüller üzerinde açtıkları yara, mızrakların delmesinden daha yamandır."</p>

    <p class="c13">(İmam Zehebî, Büyük Günahlar, 136.s.)</p>


06 EKİM 2006
---

    <p class="c13">ŞEYTAN CİMRİLİĞİ TAVSİYE EDER</p>

    <p>Her insanın iki zıt hâli ve bir orta hali vardır. Kâmil ve mükemmel olan hal, o insanın bütün mal ve mülkünün iyisini de kötüsünü de Allâh (c.c.) yolunda harcamasıdır. Bunun zıddı olan hal ise, insanın Allâh (c.c.) yolunda iyi kötü hiçbir malını harcamamasıdır. Orta hal ise, kişinin malının iyisini değil de kötüsünü infak etmesidir. Buna göre şeytan, insanı en mükemmel halden, en kötü hale geçirmek istediğinde, önce onu orta noktaya çekmek sûretiyle bunu yapabilir. Bu noktada insan şeytana karşı çıkarsa, şeytanın arzusu ümidsizliğe dönüşür. Fakat insan bu noktada şeytana uyarsa, şeytan onu bu noktadan, daha alt noktaya çekme husûsunda cesaretlenir. </p>

    <p>Hz. Peygamber (s.a.v.)'in şöyle dediği rivayet edilmiştir: "Bir melek her gece, -Allâhım infak eden her insana, infak ettiğinin yerine mal ver, infak etmeyen kimsenin de malını telef et, der".</p>

    <p>Allâh'ın Âhiretteki istikbalin hususundaki va'dini kabul etmek, şu hususlar bakımından daha uygundur:</p>

    <p>1) Dünyadaki istikbalin elde edilmesi şüpheli bir şeydir. Âhiretteki istikbali elde etmek ise katî olan bir husustur.</p>

    <p>2) Dünya istikbalini elde etsek bile, kendisinde cimrilik yapılan mal bazan geriye kalır, bazan da kalmaz. Âhiret istikbalini elde etmemiz halinde ise, Allâh tarafından va'dolunan mağfirete mutlaka erişilir.</p>

    <p>3) Dünya istikbali uğrunda cimrilik yapılan mal geriye kalacak olsa bile, insan bir korku veya hastalık veyahut da diğer bir işle meşguliyetinden dolayı ya o malından istifâde edemez veyahut bazan edebilir. Âhiret istikbalinin elde edilmesi halinde ise, bundan istifâde Allâh'ın mağfireti, fazlı ve keremi ile gerçekleşir.</p>

    <p>4) Dünya istikbali uğruna cimrilik yapılan maldan istifâde edilmesi ihtimalini kabul etsek bile, şüphe yok ki bu, kesintiye uğrayacak ve bâkî olmayacak bir istifade olur. Allâh te'âlânın mağfireti, fazlı ve keremi ile meydana gelen istifâde ise, kesintiye uğramayan ve zeval bulmayan bâkî bir istifâdedir.</p>

    <p>5) Dünyevî lezzetlerden istifade birçok sıkıntı ve zararlarla karışıktır. Binaenaleyh senin göreceğin her dünya lezzeti, âhiret nimetlerinin aksine, türlü türlü meşakkat ve çilelere sebeb olur.</p>

    <p class="c13">(Fahruddin Er-Râzî, Tefsiri Kebîr, 5.c., 512.s.)</p>

    <p class="c13"> </p>

    <p class="c13"> </p>

    <p class="c13"> </p>


07 EKİM 2006
---

    <p class="c13">FAYDALI BİLGİLER</p>

    <p>Âlimlerin küfür olduklarını açıkladıkları halkın bazı sözleri:</p>

    <p>1- Allâh (c.c.)'ün herhangi bir ismiyle veya emriyle (işiyle), cennet veya cehennemiyle alay etmek küfürdür.</p>

    <p>2- Bir kişi "Allâh (c.c.) bana şöyle emretse yapmam" derse kâfir olur.</p>

    <p>3- "Kıble şu tarafa olsaydı o yöne dönüp namaz kılmazdım" derse kâfir olur.</p>

    <p>4- Birisine: "Namazı bırakma! Allâh (c.c.) seni muhakkak hesaba çeker" denilse, o da "Hasta olduğum için kılamadığımdan dolayı beni muaheze ederse bana zulmetmiş olur" derse kâfir olur.</p>

    <p>5- Bir kişi "Yanımda peygamberler ve melekler dahi şöyle şahitlik yapsa tasdik etmem" derse kâfir olur.</p>

    <p>6- Birisine; "Tırnaklarını kes" dense, o da: "Sünnet de olsa kesmem!" derse kâfir olur.</p>

    <p>7- Falan kişi gözümde Yahudi gibidir derse kâfir olur. (Müslümana Yahudi demek onu tekfir olur ve bu küfürdür.)</p>

    <p>8- Bir kimse "Allâh te'âlâ oturdu veya kalktı" derse kâfir olur.</p>

    <p>9- Bir hadîste şöyle buyrulmuştur: "Her kim bir müslümana Allâh (c.c.) sonunu hayırlı etmesin veya imanını alsın derse kâfir olur."</p>

    <p>10- "Falan kimse peygamber olsaydı ona îman etmezdim" demek küfürdür.</p>

    <p>11- "Falanın dediği doğru çıkarsa kurtuluruz" demek küfürdür.</p>

    <p>12- Nefse uyarak veya helâl kabul etmek sûretiyle abdestsiz namaz kılmak küfürdür.</p>

    <p>13- İki kişi görüşse birisi: "La havle velâ kuvvete illâ billâh" dese, öteki de "La havle velâ kuvvete illâ billâh o açlığı gideremez" derse kâfir olur.</p>

    <p>14- Bir kimse müezzinin ezanını duyup da, "Yalan söylüyor" derse kâfir olur.</p>

    <p>15- "Kıyametten korkmuyorum" demek küfürdür.</p>

    <p class="c13">(İmam Zehebî (rh.a.), Büyük Günahlar, 14.s.)</p>

    <p> </p>

    <p> </p>

    <p> </p>


08 EKİM 2006
---

    <p class="c13">FÜZECİLİĞİN ATASI, OSMANLILARDA İLK DEFA FÜZEYLE UÇAN BİLGİN LAGARİ HASAN ÇELEBİ</p>

    <p>Füzeciliğin atası sayılmaktadır. Füzeyle uçan ilk Türk'tür. 17. yüzyılda 4. Murad'ın kızı Kaya Sultan'ın doğduğu gece yapılan şenlikler sırasında füzeyle uçma hünerini gösterdi. Evliya Çelebi'nin Seyahatname'sinde anlatıldığına göre, Hasan Çelebi, 50 okkalık barut macunuyla dolu, 7 kollu, kendi icadı olan bir fişeğe binerek yardımcılarının ateşlemesiyle uçmayı başarmıştır. Füzenin barutu bitince de, daha önce hazırlamış olduğu kanatları açmış, Sinan Paşa Sarayı önünde denize inmiştir. Bu gösteri üzerine 4. Murad tarafından mükâfatlandırılmış, sipahi sınıfına yazdırılmıştır. Daha sonra Lagari Hasan Çelebi, Kırım'a gitmiş, orada Selamet Giray Han'ın yanında ölmüştür.</p>

    <p>Evliya Çelebi, Seyahatname'sinde roketle uçma olayını şu cümlelerle anlatmaktadır:</p>

    <p>"Bu Lagari Hasan, elli okka barut macunundan, yedi kollu bir fişek icad eyledi. Sarayburnu'nda Hünkâr huzurunda fişenge bindi ve şakirdleri (yardımcıları) fitili ateşlediler. Lagari "Padişahım seni Hüdâ'ya ısmarladım" diyerek diğer fişekleri ateşleyip ruy-u deryâyı çırağan eyledi. Fişengi kebirinin barutu kalmadıkta zemine doğru inerken;kartal kanatlarını açarak padişahın huzuruna geldi. Zemeni puş ederek, "Padişahım İsa Nebi sana selâm söyledi" diyerek şakaya başladı. Bir kese akçe ihsan olunup 70 akçe ile sipahi yazıldı."</p>

    <p>(1902 yılında, en başarılı motorsuz uçma aletini (planör) gerçekleştiren, bu alete taktıkları motorla ilk uçuşta 12 saniye havada kalabilen ve bu başarıları ile ilim tarihine geçen ilk motorlu uçağı yapan kişiler Orville ve Wiybur Wright kardeşlerdir.)</p>

    <p class="c13">(İslam ve İlim, 159.s.)</p>


09 EKİM 2006
---

    <p class="c13">MEKKE'NİN FETHİ GÜNÜ MUZAFFER</p>

    <p class="c13">KUMANDAN HZ. PEYGAMBER (S.A.V.)'İN</p>

    <p class="c13">TEVAZUÛ VE BAĞIŞLAYICILIĞI</p>

    <p>Hatemü'l-Enbiya (s.a.v.) Efendimiz Hazretleri, Mekke'den sekiz sene evvel hicret buyurarak nasıl çıktığını ve bugün Mekke'ye girerken büyük bir fütuhatla ve nasıl bir ihtişamla girdiğini düşünerek, Cenab-ı Hakk'ın bu lütuf, kerem ve inayetine karşı son derece ubudiyetkârâne bir vaziyet alarak, başını devesi üzerine eğmişti. O derecede ki, mübarek re's-i saâdeti, devenin boynunda secde eder gibi bir vaziyet almıştı. Hâlâ Zahr denilen Zîtuva mevkiinden itibaren böylece mütevazî ve Cenab-ı Hakk'a karşı mütezellil bir vaziyette tesbih ve tehlil ve dua ederek ve mübarek başında siyah imame (sarık) olduğu halde Mekke-i Mükerreme'ye girdiler ve doğru Kâbe-i muazzamaya azimet buyurdular.</p>

    <p>Bu sırada bütün Kureyş, Mescid-i Haramda toplanmış, saf bağlamış, haklarında ne muamele olunacağını dikkatle bekliyorlardı.</p>

    <p>Resulûllah (s.a.v.) Efendimiz Hazretleri, yalnız Kureyş'e ve Mekkelilere değil, bütün beşeriyete hitap eden bir hutbe îrad buyurdular ve sonra:</p>

    <p>- Ey Kureyş cemaati! Şimdi size ne muamele edeceğimi sanırsınız? diye sordu. O Fahri'l-Mürselîn (s.a.v.) Efendimiz Hazretlerinin ne derece merhametli ve âlicenap olduğunu bilen Kureyş müşrikleri ve Mekkeliler, bir ağızdan:</p>

    <p>- Hayır umarız!.. Sen kerîm bir kardeş ve âlicenap bir kardeşin oğlusun... dediler. Resûl-i Ekrem (s.a.v.) Efendimiz Hazretleri de:</p>

    <p>- Yusuf'un kardeşlerine dediği gibi ben de size, artık bugün geçmişten dolayı tevbih ve muahaze yoktur, derim. Haydi gidiniz!.. Azadsınız!.. buyurdu.</p>

    <p>Bu, bir afv-ı umumî idi. Evvelce her bir fenalığı irtikâp eden herhangi zalim bir kavmi de, afv ile beraber, bütün beşeriyete hitaben onları hakka, adalete, hürriyete, müsavaata davet etmiştir.</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Hz. Hâlid bin Velid (r.a.), 1968, 74-78.s.)</p>

    <p> </p>

    <p> </p>


10 EKİM 2006
---

    <p class="c13">HZ. MUHAMMED (S.A.V.)'E</p>

    <p class="c13">NOKSANLIK İSNAT EDİLEMEZ</p>

    <p>Esbağ diyor ki: Peygamber (s.a.v.)'e söven, sövmesini gizlesin veya açığa vursun, her hali ile öldürülür. Kendisine tevbe etmesi teklif edilmez. Çünkü onun tevbesi(nin gerçek mahiyeti) bilinmez.</p>

    <p>Abdullâh bin Abdülhakim de diyor ki: Müslüman veya kâfir olandan kim Peygamber (s.a.v.)'e söverse o kimse öldürülür. Tevbesi kabul olunmaz. Tâberî (r.h.) aynısını, Eşhep (bin Abdülaziz)'den, o da Malik (r.a.)'den rivayet etmiştir. İbn-i Vehb, İmam Malik (r.h.)'dan rivayet etmiştir ki, kim gerçekten Peygamber (s.a.v.)'in gömleği, bir rivayette ise gömleğinin düğmesi kirlidir der de, bundan Peygamber (s.a.v.)'i ayıplamayı, O (s.a.v.)'in noksanlığını kasd ederse, öldürülür.</p>

    <p>Bazı bilginlerimiz diyorlar ki: Peygamberlerden bir Peygambere, helak olması veya azap görmesiyle beddua eden, veyahud Peygamber hakkında çirkin olan bir şeyle beddua ederse, o kimse kendisine tevbe etmesi teklif edilmeden öldürülür. Ebu'l-Hasan, Peygamber (s.a.v.)'e "deveci" "Ebû Talib'in yetimi" derse, o kimsenin öldürülmesine fetva verdi. Çünkü onun bu sözü ile Peygamber (s.a.v.)'e hakaret ettiği aşikârdır.</p>

    <p>Ebû Muhammed bin Ebî Zeyd, bir adamın öldürülmesiyle fetva verdi ki, O adam Peygamberimizin (s.a.v.) sıfatlarını müzakere ederlerken bir topluluğu işitti. O anda onların yanından, çirkin yüzlü ve sakallı bir adam geçti. O (öldürülmesi için fetva verilen adam), Siz O'nun sıfatını öğrenmek mi istiyorsunuz? Onun sıfatı yaradılışı ve sakalı gibidir dedi. İbn-i Ebî Zeyd bu adamın tevbesi de kabul olunmaz dedi. Allâh ona la'net etsin, muhakkak yalan söyledi. Çünkü tam îman sahibi olan kimsenin kalbinden böyle söz çıkmaz.</p>

    <p>Suhnun'un arkadaşı Ahmed bin Ebî Süleyman der ki: Kim Peygamber (s.a.v.) siyahtır derse, öldürülür. (Çünkü Peygamber (s.a.v.) siyah değildi.)</p>

    <p class="c13">(Kadı 'Iyaz (rh.a.), Şifâ-i Şerîf, 642.s.)</p>

    <p> </p>

    <p> </p>

    <p> </p>

    <p> </p>


11 EKİM 2006
---

    <p class="c13">SİLSİLE-İ ÂLİYE'NİN OTUZBİRİNCİ POSTNÎŞÎNİ TÂHÂ'L-HARİRÎ (K.S.)</p>

    <p>Irak'ın Musul vilayetine bağlı Harîr nâhiyesinde 1803'de dünyaya gelen Tâhâ'l-Harirî, ilk tahsilini Erbil'de yapıp hıfzını ikmâl etti ve Bağdat medreselerinde icazet aldı. Dînî ilimleri devrin ulemâsından okuduktan sonra Hâ-lid-i Bağdâdî (k.s.)'un Erbil'de bulunan halîfesi Hidâyetullâh Erbilî'nin hizmet ve himayesine girdi. Ayrıca Osman Sirâcüddin et-Tavîlî ile görüştü. Et-Tavîlî, kendisi hakkında, "O bizden büyüktür"diye övgüde bulundu.</p>

    <p>Arapça, Farsça, Türkçe ve Kürtçe bilen el-Harirî, sohbetlerinde İmâm-ı Rabbanî'nin Mektûbât'ından okuyup şerhederdi. Ayrıca Tâhâ el-Hakkarî ile önce âlem-i menâmda ardından kendisini ziyaret ederek görüşüp hilâfet aldı. Tâhâ el-Harirî'nin keşf ehli olan ve olmayan kimseler hakkındaki sözleri manidardır: "Keşf ehli olan sâlik ile keşfi olmayan sâlikin hâli, gözü gören ile gözü görmeyenin Hicaz yolculuğuna benzer. Her ikisi de yol boyunca dâima gayelerine yaklaşmaktadır. Fakat gözü görmeyenin sevabı daha çoktur. Seyr ü sülûkte de keşfi olmayan sâlik, görünmüyorsa da terakki hâlinde olduğundan keşfi olandan iyidir."</p>

    <p>Tâhâ el-Harirî'nin vefatına yakın halîfesi Muhammed Es'ad Erbilî, kendi yerine oğlunun postnişin olması istirhamında bulunması üzerine O'nun: "Oğlum ben varken vardır. Benden sonra yoktur. Büyük babanız Hidâyetullâh Efendi'nin bende çok hakkı vardır. O hakkı ödemek için bu emâneti ben size bırakıyorum." dedi. Vefatından altı ay sonra oğlu da vefat etti ve Tâhâ el-Harirî'nin yerine Muhammed Es'ad Erbilî postnişin oldu.</p>

    <p>Tâhâ el-Harirî, Musul ve Erbil bölgesinde yaklaşık kırk yıl süreyle halkı irşâdla meşgul olmuş ve 1292 (H.1875) yılında vefat etmiştir. Kabri Harir'de bulunmaktadır.</p>

    <p class="c13">(Abdurrahman Memiş,</p>

    <p class="c13">Halid-i Bağdadî ve Anadolu'da Halidîlik, 148.s.)</p>

    <p> </p>


12 EKİM 2006
---

    <p class="c13">ŞÜRB (İÇKİ) HADDİNİN HÜKÜMLERİ</p>

    <p>Şürb (içki) iki kısımdır:</p>

    <p>1) Hamr (şarap)dır. Bunun azı da, çoğu da, sarhoşluk versin vermesin kesinlikle haram olup, bir damlası bile olsa, haddi gerektirir.</p>

    <p>2) Şaraptan başka sarhoşluk veren diğer içkilerdir.</p>

    <p>Hamr (Şarap): "Pişirilmeksizin kendi kendine kaynayıp kabaran, kuvvetlenip sarhoş edici bir hale gelen yaş üzüm suyudur. Köpüğünü atmış olsun, olmasın." Bu ta'rîf, Ebû Yusuf'la İmam-ı Muhammed (rh.aleyhima)'ya göredir, İmam-ı A'zam (r.a.)'e göre; böyle üzüm suyu, köpüğünü atmadıkça had husûsunda hamr sayılmaz.</p>

    <p>Şürb haddi: Az veya çok miktarda kendi irâdesiyle şarap içilmesinden dolayı vurulması gereken bir cezadır. Sarhoşluk vermiş olsun olmasın. Buna, "hamr (şarap) haddi" de denilir.</p>

    <p>Bir kimse, bir damla olsun şarap içer ve bu kimsenin içtiğine dair iki erkek şahitlik yaparsa, yahut o kimse içki içtiğini İmam-ı A'zam'la İmam-ı Muhammed (r.anhüma)'ya göre; bir defa, Ebû Yusuf (rh.a.)'e göre; iki defa ikrar ederse ve içkiyi kendi rızasıyla içtiği de bilinirse; bu kimse ayılınca hür ise zina haddinde olduğu gibi bedeninin çeşitli yerlerine seksen değnek; köle ise kırk değnek vurulur. Ancak yüzüne, başına, tenasül a'zalarına ve nazik yerlerine vurulmaz. Bu kimsenin üzerinden, kendisini başından ayağına kadar örten entari gibi elbisesinden başka elbiseleri çıkartılır.</p>

    <p>Kadınların, kürk gibi kalınca elbisesinden başkası üzerlerinden çıkarılmaz.                       </p>

    <p>Zâhîriyye'de; "(Allâh (c.c.)'e sığınırız) bir kimse mürted olsa, ondan sonra şarap içse veya şaraptan başka sarhoş edici içkilerden biriyle sarhoş olsa yahut hırsızlık yapsa yahut zina etse, ondan sonra tevbe etse veya İslam'a gelse, şarap ile şaraptan başka sarhoş edici içkilerden sarhoşluğundan dolayı kendisine had vurulmaz. Diğer suçlardan dolayı kendisine had vurulur." denilmiştir.</p>

    <p class="c13">(Mültekâ Tercümesi, 1.c. 683.s.)</p>

    <p> </p>


13 EKİM 2006
---

    <p class="c13">HAZRET-İ HATİCE (R.ANHÂ)'NIN</p>

    <p class="c13">ÜSTÜN HASLET VE FAZÎLETLERİ</p>

    <p>Hz. Hatice, cahiliye devrinde (Tâhire) diye anılırdı. Kureyş kadınları içinde, soyca en üstün, şerefçe en büyük, servetçe en zengin olanı idi. İşini, çok iyi bilir ve sıkı tutardı. Akıllı, uyanık, içli ve ince düşünceli idi. İmam Zührî'den rivayet edildiğine göre: Peygamberimiz (s.a.v.) "Uykuda gördüğüm ve sana anlatmış olduğum şeyi, yüce Rabbim, bana, Cebrail Aleyhisselâmı göndererek açıkladı." buyurup yüce Allâh tarafından gelenleri ve Cebrail Aleyhisselâmdan işittiklerini, haber verdiği zaman, Hz. Hatice: "Sana müjdeler olsun! Vallâhi, Allâh, Senin hakkında hayırdan başka bir şey yapmaz! Sana, Allâh'dan gelen, hak ve gerçektir!" diyerek ilk inanan, Peygamberimiz (s.a.v.)'e Peygamberlik geldiği Pazartesi gününün sonuna doğru herkesten önce namaz kılmak şerefine eren, Allâh (c.c.) tarafından, cennette inciden bir köşkle müjdelenen mutlu cennet hatunu idi.</p>

    <p>Aynı zamanda, yüce Allâh'ın Selâmına da, nail olmuştu. Peygamberimiz (s.a.v.); kavmi tarafından redd olunmak, yalanlanmak gibi hiç sevmediği hareketlerle karşılaşarak üzüntü içinde evine döndüğü zaman, yüce Allâh (c.c.), Resûlü (s.a.v.)'in üzüntüsünü, Hazret-i Hatice'nin teselli ve teskin edici sözleriyle hafifletir, sebatını sağlar, vazifesini kolaylaştırırdı.</p>

    <p>Peygamberimiz (s.a.v.), Hazret-i Hatice hakkında:"Halk, beni inkârla karşıladığı zaman, O bana inandı. Halk, beni yalanladığı zaman, O beni tasdik etti, doğruladı. Halk, beni mahrum ettiği zaman, O beni malına ortak etti. Kadınlar, beni evladdan mahrum ettiği zaman, Allâh, bana Ondan evlat da nasîb etti..." "Kendi zamanındaki kadınların hayırlısı: İmran'ın kızı Meryem" idi. Bu ümmetin kadınlarının hayırlısı da, Hatice'dir!" "Cennet halkı kadınlarının üstünü: Hatice bint-i Huveylid, Fâtıma bint-i Muhammed, Meryem bint-i İmran ve Firavun'un zevcesi Âsiye bint-i Müzâhım'dır!" buyurmuştur.</p>

    <p>Hazret-i Hatice (r.anhâ), Nübüvvet'in onuncu yılında, Ramazan ayında vefat etti. Kendisi, o zaman, altmış beş yaşında idi. Hazret-i Hatice, Hacun kabristanına gömüldü. Gömüleceği zaman, Peygamberimiz (s.a.v.), Onun kabrinin içine indi. Allâh (c.c.), ondan, razı olsun!</p>

    <p class="c13">  (M. Asım Köksal (rh.a.), islâm Tarihi, 3.c., 90.s.)</p>


14 EKİM 2006
---

    <p class="c13">HÜKÜM ZÂHİRE GÖREDİR</p>

    <p>İbn-i Abbâs (r.a.)'dan:</p>

    <p>Hilâl b. Ümeyye, Peygamber (s.a.v.)'in huzûrunda karısının Şerîk b. Semhâ ile cinsî ilişkide bulunduğunu iddia etti. Peygamber (s.a.v.) buyurdu ki:</p>

    <p>"Ya şahit getireceksin ya da sırtına kamçı yiyeceksin?"</p>

    <p>"Bizden biri hanımının üstünde bir adam görürse şahit mi arayacak?" Peygamber (s.a.v.) tekrarladı:</p>

    <p>"Ya şahit bulacaksın, ya da sırtına kamçı yiyeceksin."</p>

    <p>Bunun üzerine Hilâl şöyle demekten kendini alamadı:</p>

    <p>"Seni hak ile gönderene yemin ederim ki doğru söylüyorum. Allâh muhakkak hakkımda, sırtımı kamçıdan kurtaracak bir hüküm indirecektir."</p>

    <p>Çok geçmeden "Karılarına zina isnâd eden ve kendinden başka da şahitleri bulunmayan kimseler" âyeti nazil oldu.</p>

    <p>Peygamber (s.a.v.) hemen haber gönderip onları getirtti. Hilâl (r.a.) şahitlik etti. Allâh Resûlü (s.a.v.) buyurdu: "Allâh (c.c.) mutlaka birinizin yalancı olduğunu söylüyor, içinizden tevbe edecek yok mu?"</p>

    <p>Sonra kadın (Hilâl (r.a.)'in karısı) ayağa kalkıp (dört kere) şahâdette bulundu; beşinci şahâdete gelince, şöyle dedi:</p>

    <p>"Eğer o (kocasını kastediyor) doğru söyleyenlerden ise Allâh'ın azabı onun (kendisini kastediyor) üzerine olsun" dedi. Kadına dediler ki: "Şayet yalancı isen bu söz büyük azabı gerektirir." Bunun üzerine kadın durduğu yerde şöyle sarsılıp sendeledi. Geriye döndü, döneceğini sandık, şöyle dedi: "Kesinlikle halkımı bir daha rezil etmem." Sonra çekip gitti (yalanına devam etti). Ardından Allâh Resûlü (s.a.v.) şöyle buyurdu:</p>

    <p>"Dikkat edin (kadını gözetin); eğer iki gözü sürmeli, poposunun iki tarafı da etli (uylukları geniş), ayakları dolgun çocuk doğurursa anlayın ki o çocuk Şerîk b. Semha'dandır."</p>

    <p>Hakikaten de o nitelikte bir çocuk doğurdu,</p>

    <p>Bunun üzerine Allâh Resûlü (s.a.v.) buyurdu:"Allâh'ın kitabında (Lian yapanlara ceza verilmeyeceği hakkında) bir hüküm geçmemiş olsaydı, onunla görülecek işim olacaktı (O kadına had tatbik edecektim.)"</p>

    <p class="c13">(Buhâri, Tirmizî, Ebû Dâvud)</p>


15 EKİM 2006
---

    <p class="c13">KARI - KOCA HUKÛKU</p>

    <p>Karısına güzel davranmak ve onunla iyi geçinmek koca üzerine; kocanın şeriata uygun emrine uymak karı üzerine vâcibtir.</p>

    <p>"Kadınlarla iyi geçinin!" mealindeki âyet-i kerîme ile:</p>

    <p>"Kadınlara hayır ile tavsiyede bulunun!" meâlindeki hadîs-i şerif kadınların kocaları üzerindeki haklarının vâcib olduğuna delil sayıldığı gibi, kocaların karıları üzerindeki hakların vücûbuna da şu hadîs delâlet etmektedir:</p>

    <p>"Bir kimsenin bir kimseye secde etmesini emretmiş olsaydım, kocasına secde etmesini kadına emrederdim.".</p>

    <p>"Erkekler, kadınlar üzerine hâkimdirler." mealindeki âyetin gösterdiği erkekler, şanına uygun olanları himaye etmek ve nafakalarını vermekle yükümlüdür. Kadın da kocasının malına dikkat eder, evine gerekli olur, kocasının izni olmadıkça bir yere çıkmaz, kocasının malından ondan izinsiz kimseye bir şey vermez.</p>

    <p>"Mü'minlere de ki: Gözlerini (haramdan sakınıp) yumsunlar..." ilâhî emir gereğince her müslüman erkek ve kadın gözünü ve namusunu haramdan korumakla emrolunmuştur. İffeti korumak ve bakılması haram olan yerleri örtünmek farz-ı ayındır.</p>

    <p>Kadınlar, kendilerini zaruret olmadıkça nâ-mahreme (nikâhı haram olan akrabası dışındaki kimselere) gösteremezler. Sokakta yüz açmak, elbisenin kolunu veya eteğini örtüden çıkarmak şeriatın emrine muhaliftir. Örtünmek Kur'ân emridir, bunda gevşeklik göstermek büyük vebaldir.</p>

    <p>"Dünyanın hepsi meta' (yararlanılacak şeyler)'dir, ama en hayırlı meta'ı iyi kadındır." hadîs-i şerifinde: "İyi kadın, kocası ona bakınca, o kocasını sevindirir, ona emredince itaat eder, kocası bir yere ayrılıp gidince o hem kendini, hem kocasının malını korur." diye yorumlanmıştır.</p>

    <p>Diğer bir hadîste de saliha kadından bahsedilirken buyruluyor ki: "Kadının iyi olması, iyi bir ev ve iyi bir binek kişinin bahtiyarlığındandır. Kötü kadın, kötü ev, kötü binek kişinin bedbahtlığındandır." (Keşfü'l-Ğumme)</p>

    <p class="c13">(Mehmet Zihni Efendi, Nimet-i İslâm, 773-776.s.)</p>

    <p> </p>

    <p> </p>


16 EKİM 2006
---

    <p class="c13">KÂFİRLERİN HARCADIKLARI MAL BOŞA GİDER</p>

    <p>"Onların bu dünya hayatında infâk ettikleri şeyin misali, kendilerine zulmeden kavmin ekinlerini vurup mahveden kavurucu ve soğuk bir rüzgarın hâli gibidir.</p>

    <p>Onlara Allâh zulmetmedi. Fakat kendileri kendilerine zulmediyorlar." (Âl-i İmrân s. 117)</p>

    <p>Bil ki Allâh te'âlâ, kâfirlere mallarının fayda vermeyeceğini beyân edince, onlar mallarını bazan çeşitli hayır yollarında harcadıkları için, insanın aklına onların bu gibi infaklarından faydalanabilecekleri geliyor. İşte bundan dolayı Cenâb-ı Hakk, o şüpheyi bu âyetle izale edip, onlar bu infâklarıyla Allâh (c.c.)'ün rızasını kastetmiş olsalar bile, bundan faydalanamayacaklarını beyân buyurmuştur.</p>

    <p>Bunun takdiri "küfürlerinin, infâk ettikleri şeyi yok etmede misali, ekini helak eden rüzgâr gibidir" şeklindedir.</p>

    <p>Belki de Cenâb-ı Hakk, "İnfâk ettikleri şey..." ifâdesini, onların Hz. Muhammed (s.a.v.)'e karşı asker toplamak ve O (s.a.v.)'e eziyet vermek için yaptıkları infaklara (harcamalara) işaret için getirmiştir. Bu infâk, onların yaptıkları her türlü hayır ve taatı helak etmiştir. Bu izaha göre herhangi bir takdir, takdim veya te'hire ihtiyaç duyulmaksızın, teşbih dosdoğru olmaktadır. Bunun manası şöyledir: "Onların daha önce yapmış oldukları iyi ve güzel şeyleri boşa çıkarma hususunda infaklarının misali, ekini yok etmede kavurucu ve soğuk bir rüzgâr gibidir." Bu izah, burayı yazarken hatırıma gelen bir izahtır. Çünkü onların, Hz. Peygamber (s.a.v.)'e eziyet için yaptıkları harcamalar, küfrün en büyüğünden ve sâlih amelleri boşa çıkarmada en müessir şeylerdendir.</p>

    <p class="c13">(Fahrüddin er-Râzî, Tefsîr-i Kebir, 7.c. 17-18.s.)</p>

    <p> </p>


17 EKİM 2006
---

    <p class="c13">KADİR GECESİ</p>

    <p>Ramazanın son onundaki geceleri ihya etmek (ibadetle geçirmek) menduptur. Hz. Âişe (r.a.)'dan bildirildiğine göre, Resûl-i Ekrem (s.a.v.) Efendimiz, Ramazan'ın son on günü girince, geceyi ihya ve çoluk-çocuğunu kaldırarak ibadet ederlerdi. Maksat Kadir gecesini ihyadır.</p>

    <p>"Kadir gecesini Ramazan'ın son onunda arayınız." Hadîs-i şerifi, hakkında ihtilâf edilmeyen kuvvetli bir hadîstir.</p>

    <p>"O mübarek gecedeki amel, içinde Kadir gecesi bulunmayan bin aydaki amelden hayırlıdır." (Kadir s. 3)</p>

    <p>Hadîs-i şerifte:</p>

    <p>"Kadir gecesinde, sevabına inanarak ve umarak namaz kılanın (ihya edenin) günahlarının geçeni ve geleceği bağışlanır." buyurulmuştur.</p>

    <p>Kadir gecesinin, ömür boyunca işlenmiş günahları örtücü olduğunu, müellif anlatmıştır.</p>

    <p>Malûmdur ki, Kadir gecesi, şeref gecesi demektir. Ha-dîs-i şeriflerin verdiği haberlere göre, Kadir gecesi, Ramazan'ın son on gecelerinde gizlidir. Gecelerini ihyaya gayret sarf etmek için gizli tutulmuştur. İtikâfa girerek onu Ramazan'ın son on gününde aramak gerekir. Nevevî'nin beyânına göre, en ümitlisi, o on gecenin teklerinde aramaktır. Peygamber (s.a.v.) Efendimiz, İbn-i Abbâs (r.a.)'nın ve sahabe (r.a.e.)'nin bir kısmının kavillerine göre, Ramazan'ın yirmi yedinci gecesi olduğuna işaret etmiştir.</p>

    <p class="c13">(Mehmet Zihni Efendi, Nimet-i İslâm, 353-355.s.)</p>

    <p>••••••••</p>

    <p>Ebû Said (r.a.)'den: Resûlullâh (s.a.v.) buyurdular ki:"Kadir gecesi bana (bugün rüyamda) gösterildi, (şu anda hangisi olduğunu unuttum). O gecenin sabahında kendimi su ve toprak içinde secde eder buldum." derken hava bozdu, yağmur başladı. Zaten mescid çardak şeklindeydi (üstü dallarla örtülü idi). Resûlullâh (s.a.v.)'in burnu (alnı) üzerinde ve burun yumuşaklarında su ve toprak bulaşığını gördüm. O gün Ramazan'ın yirmi birinci sabahıydı. (Buhârî)</p>

    <p> </p>


18 EKİM 2006
---

    <p class="c13">KADİR GECESİ VE FAZÎLETLERİ</p>

    <p>"Gerçek, biz onu Kadir gecesinde indirdik, Kadir gecesinin (o büyük fazl u şerefini) sana bildiren nedir? Kadir gecesi, bin aydan hayırlıdır. o gece melekler ve rûh, Rablerinin izniyle, her bir iş için iner de iner. O (gece) tan yeri ağarıncaya kadar bir selâmdır." (Kadir sûresi)</p>

    <p>Peygamberimiz (s.a.v.) buyuruyor: "Kadir gecesini sıdk ve yakîn ile ihyâ' eden mü'min-i kâmilin günâh-ı sağîrleri (küçük günâhları) mağfûr olur (affedilir)." (Câmi'u's-Sağîr)</p>

    <p>Kadir gecesi, Ramazân ayında ve bu ayın da büyük bir ihtimalle son on günü içindedir. Kur'ân-ı kerîm, âyetler hâlinde inzâl olmağa bu gecede başlamıştır. Kadir gecesi, içinde Kadir gecesi bulunmayan bin aydan daha hayırlıdır. "Kadir gecesini Ramazân'ın son on (gününün) tekinde arayın." (Tirmizî) diye buyrulmuştur.</p>

    <p>Müslümanlar olarak bu geceyi ibâdetle, tâatle ihyâ etmeli, kusûr ve günâhlarımızdan dolayı tövbe ve istiğfâr etmeliyiz. Yine terâvihten sonra iki rek'ât nâfile namâz kılmalı, Kur'ân-ı kerîm tilâvet etmeli, Peygamber (s.a.v.) Efendimize bol bol salât ü selâm getirmeliyiz. Ana, baba, akraba ve dîn kardeşlerimizin de hukûkuna bu gecede riâyet etmeliyiz. Kötü fiillerden son derece kaçınmalıyız.</p>

    <p>Kadir kelimesinin lûgat ma'nâsı, güç getirmek, hüküm ve kazâ, şeref ve azâmet, tazyîk demektir. Bu ma'nâlara göre müfessirler Kadir gecesini, şu vecihlerle tefsîr etmişlerdir. 1- Takdîr-i ilâhîde hükmolunmuş işlerin ayırd edildiği mübârek gece demektir. 2- Azâmet ve şeref demektir. 3- Tazyîk ma'nâsınadır ki, tazyîk gecesi demek olur. Çünkü o gece inen meleklere yeryüzü dar gelir denilmiştir. İşte Kadir gecesinde şu her üç ma'nâ mevcûddur.</p>

    <p>Yeryüzüne nûr saçan, âlemi zulmetten nûra garkeden ve insanlığa ebedî saâdeti bahşeyleyen Kur'ân-ı 'azîmû'ş-şân bu mübârek gecede nâzil olmuştur. Kadir gecesi bütün sene içerisinde gizli olup en ziyâde Ramazân ayının yirmi yedinci gecesi olmak gâlibdir. O gece amel, ibâdet ve mücâdele sûretiyle erişilecek hayır ve sevâb, onsuz bin ayda kazanılacak hayır ve sevâbdan çok daha ziyâde hayırlıdır.</p>

    <p class="c13">(Ö. Nasûhî Bilmen (rh.a.), B. İslâm İlmihâli, 531. s.)</p>


19 EKİM 2006
---

    <p class="c13">AKRABA İLE ALÂKAYI KESMEMEK</p>

    <p>Allâh te'âlâ buyurdu:</p>

    <p>"Kendisi(nin adını öne sürmek sûretiy)le birbirinize dileklerde bulunduğunuz Allâh'dan ve akrabalık (bağlarını kırmak)tan sakının." (Nisa s. 1)</p>

    <p>"Demek idareyi ve hakimiyeti ele alırsanız hemen yer (yüzün) de fesat çıkaracak, akrabalık münasebetlerinizi bile parçalayıp keseceksiniz öyle mi? Onlar öyle kimselerdir ki Allâh kendilerini rahmetinden tard etmiş de (kulaklarını) sağır, gözlerini kör yapmıştır." (Muhammed s. 22-23)</p>

    <p>"Onlar ki Allâh'ın ahdini yerine getirirler, misakı bozmazlar, onlar ki Allâh'ın ulaştırılmasını (idame ve riayet edilmesini) emrettiği şeyi ulaştırırlar. Rablerinden korkarlar, bilhassa kötü hesaptan endişe ederler." (Ra'd s. 20-21)</p>

    <p>"Allâh onunla birçoğunu şaşırtır, yine onunla birçoğunu yola getirir, onunla fasıklardan başkasını şaşırtmaz. O (fasık)lar ki Allâh (c.c.)'ün (kitaplarında Hz. Muhammed (s.a.v)'e iman etmeleri hakkındaki) ahit (ve emri)ni -onu te'kit de ettikten sonra- bozarlar, Allâh'ın birleştirilmesini emrettiği şeyi (hısımlık rabıtalarını, cemiyet birliğini) keserler, yeryüzünde bozgunculuk yaparlar, işte onlar hüsrana (maddî ve manevî en büyük zarara) uğrayanların ta kendileridir." (Bakara s. 26-27) Kul ile Allâh (c.c.) arasındaki ahit ve misakın en büyüğü Allâh (c.c.)'ün kuluna yaptığı ahittir (ki ceza ve mükâfatı da o nispettedir).</p>

    <p>Buharî ve Müslim Sahih'lerinde (s.a.v.) Efendimizden şöyle rivayet olunuyor:</p>

    <p>"Hısım bağını koparan cennete giremez."</p>

    <p>Bir hadîste şöyle buyrulur:</p>

    <p>"Her hangi bir ferdin zayıf yakınları bulunur da onlara yardım etmez ve sadakalarını başkalarına verirse Allâh sadakasını kabul etmez, kıyamet günü de kendisine iltifat buyurmaz."</p>

    <p class="c13">(İmam Zehebî (rh.a.), Büyük Günahlar, 48.s.)</p>

    <p> </p>

    <p> </p>


20 EKİM 2006
---

    <p class="c13">AREFE GÜNÜ DUÂSI</p>

    <p>Hazreti Peygamber (s.a.v.) Arefe günü en ziyâde şöyle derlerdi: "Lâ-ilâhe illa'llâhu vahdehu lâ-şerîke lehu, lehu'lmülkü velehu'lhamdu bi-yedihi'l-hayr vehüve 'alâ külli şey'in kadîr."</p>

    <p class="c13">BAYRAMLARIN MENDÛBLARI</p>

    <p>1- Erken kalkmak</p>

    <p>2- Gusletmek</p>

    <p>3- Misvâk kullanmak</p>

    <p>4- Güzel koku sürünmek</p>

    <p>5- Giyilmesi mübâh olan elbisenin en güzelini giymek</p>

    <p>6- Allâh (c.c.)'ün ni'metlerine şükretmiş olmak için sevinçli ve neşeli görünmek ve yüzük takınmak</p>

    <p>7- Ramazân bayramında câmiye çıkmadan önce tatlı bir şey yemek</p>

    <p>8- Yenilen şeyin kuru hurma olması</p>

    <p>9- Yenilecek olanın adedinin tek olması</p>

    <p>10- Kurban bayramında kurban kesecek kimsenin kurban etinden yemek için yemeği namazdan sonraya bırakması</p>

    <p>11- Namaza erkence davranıp sabah namazını mahâlle mescidinde kılarak bayram namazı için namazgâha ve büyük câmiye gitmek</p>

    <p>12- Namaza giderken acele etmeyip sükûnetle yürümek</p>

    <p>13- Namaza giderken Ramazân bayramında gizli ve Kurban bayramında açıktan tekbîr getirmek</p>

    <p>14- Namazdan dönerken mümkünse başka yoldan gelmek</p>

    <p>15- Mü'minlerle karşılaştığı zamân güler yüz göstermek</p>

    <p>16- Elinden geldiğince çokça sadaka vermek.</p>

    <p class="c13">(Ni'met-i İslâm, 510.s.)</p>

    <p class="c13">HADÎS-İ ŞERİF</p>

    <p>Enes b. Mâlik (r.a.), Resûlullâh (s.a.v.)'in: "Allâh te'âlâ arz ve semâlara konuşma izni verse onlar Ramazân orucunu tutanları elbette cennetle müjdelerlerdi." buyurduğunu rivâyet etmiştir.              <b>(Hz. Gavs'ul-A'zam Seyyid Abdü'l-kâdir-i</b></p>

    <p class="c13">Geylânî (k.s.), Üç Aylar ve Faziletleri, 101.s.)</p>


21 EKİM 2006
---

    <p class="c13">SADAKAYI GİZLİ VERMENİN FAZİLETİ</p>

    <p>Sadakayı gizlice vermek, riya ve gösterişten son derece uzak bir davranış olur. Nitekim Hz. Peygamber (s.a.v.): Allâh (c.c.), desinler diye, riyakârca ve başa kakarak sadaka verenlerin sadakasını kabul etmez"buyurmuştur. Sadakayı anlatmamak ve gizlice vermek insanı gösteriş ve riyadan koruyacak tek çâredir. Bazı kimseler sadakayı tamamen gizli vermek maksadıyla, işi daha ileri götürerek, alan kimsenin kendisini tanıyıp bilmemesi için gayret sarfetmişler ve bundan dolayı bazıları, sadakasını âmâ olanların eline vermiş, bazıları fakirin geçeceği yola, veyahut da fakirin vereni göremeyeceği, fakat parayı, görebileceği ve oturacağı bir yere koymuşlardır. Bazıları fakir uyurken, sadakayı fakirin elbisesinin bir tarafına bağlarken, bazıları da başkasının eli ile sadakasını ona gönderir.</p>

    <p>İnsan sadakasını gizlice verdiğinde, diğer insanlar arasında bu hususta bir şöhreti bulunmaz, bundan dolayı medh-ü sena edilmez ve kendisine saygı gösterilmez. Böylece bu, sadaka verenin nefsine çok ağır gelir. Binaenaleyh bu şekilde veriş, daha çok sevabı gerektirir.</p>

    <p>Hz. Peygamber (s.a.v.): "Sadakanın efdal olanı, malca sıkıntıda olan kimsenin, fakire gizlice verdiği sadakadır," ve: "Kul, gizli olarak bir iyilik yaptığında, Allâh (c.c.) onu, onun için gizlice yazar. Eğer kul, yaptığı iyiliği açığa vurursa, Allâh te'âlâ da o fiilini sır olmaktan çıkarır, onun alenî işler hesabına yazar. Eğer o kimse, bu iyiliğinden insanlara bahsetmeye başlarsa, Allâh te'âlâ hem gizli, hem de aleni olmaktan çıkararak, riya olarak yazar" buyurmuştur.</p>

    <p>Yine meşhur bir hadiste: "Yedi kişi var ki, Allâh te'âlâ onları, kendi gölgesinden başka hiçbir gölgenin bulunmadığı kıyamet gününde, gölgesinde gölgelendirecektir. Onlardan birisi, sadaka verirken sağ elinin verdiğini sol eli dahi bilmeyen kimsedir" ve "Gizlice verilen sadaka, Rabb te'âlânın gazabını söndürür" buyurulmuştur.</p>

    <p class="c13">(Fahruddin Er-Râzî, Tefsiri Kebir, 5.c., 526-528.s.)</p>

    <p> </p>


22 EKİM 2006
---

    <p class="c13">SADAKAYI AÇIKTAN VERMENİN MAHZURLARI</p>

    <p>Sadakayı açıktan vermek, alana birçok yönden zarar verebilir. Halbuki gizlice verme, bir zarar taşımaz. Bu sebeple gizli vermenin efdal olması gerekir. Açıktan sadaka alan kimseye şu zararlar dokunabilir:</p>

    <p>1) Sadakayı açıktan vermek, fakirin şerefini zedeler ve fakir olduğunu ortaya çıkarır. Çoğu zaman fakir, bundan hoşlanmaz.</p>

    <p>2) Sadakayı açıktan vermek fakirin, utanma ve dilenmeme halini yok eder. Halbuki Cenâb-ı Allâh, bundan sonra gelen, "(O fakirlerin hallerini) bilmeyen, utanma ve istiğnalarından dolayı onları zengin zanneder. Sen, o gibi kimseleri simalarından tanırsın. Onlar insanlardan yüzsüzlük edip de bir şey isteyemezler" (Bakara s. 273) âyet-i kerimesinde, bu hali medh-ü sena etmiştir.</p>

    <p>3) İnsanlar bazan o fakirin bu sadakayı almasını yadırgar ve onun, ihtiyacı olmadığı halde o sadakayı aldığını zannederler. Böylece fakiri bir kınama konusu olur ve insanlar onun gıybetini yapmaya başlarlar.</p>

    <p>4) Sadakayı açıktan vermek, alanı zelil ve hakir düşürür. Mü'mini küçük düşürmek caiz değildir.</p>

    <p>5) Sadaka, hediye sayılır.</p>

    <p>Nitekim Hz. Peygamber (s.a.v.):</p>

    <p>"Yanında başkaları var iken birisine bile hediye verilse, diğer insanlar o hediyede onunla ortakdırlar" buyurmuştur. Fakir kimse çoğu kez, kendisine verilen sadakadan, orada bulunup o sadakaya ortak olması gereken kimselere bir şey vermez. Sadaka ona açıktan verildiği için fakir, uygun olmayan bir davranışta bulunmuş olur. Nafile sadakayı gizlice vermek daha efdaldir.                                                                 </p>

    <p class="c13">(Fahruddin Er-Râzî, Tefsiri Kebir, 5.c., 526-528.s.)</p>

    <p> </p>


23 EKİM 2006
---

    <p class="c13">ALTI GÜN ORUCUNU TUTUYOR MUYUZ?</p>

    <p>Salla'llâhu 'aleyhi vesellem Efendimizin bizlere olan emir ve vasiyetlerinden biri de Ramazân orucundan sonra, Şevvâl ayında altı gün oruç tutmamız hakkındadır.</p>

    <p>Bu altı günlük oruç onarım gibidir. Şöyle ki: Ramazân ayında farz olan oruçlar sırasında, bizlerden çıkan hatâ ve kusûrların, terbiye ve edebimizdeki bozuk yönlerin, farz ve sünnet namazlarındaki aksaklıkların, ya'ni eksik veyâ fazla rükû' ve secdelerin secde-i sehivle tashîh edilip noksanlığı doldurulduğu gibi, altı günlük oruç da eksik ve bozuk ibâdetlerimizin doldurulmasına yarayan birer ta'mîr ve telâfi aracıdır. "Her kim Ramazân orucunu tutar ve altı gün de Şevvâl'den ilâve ederse, bütün seneyi oruçlu geçirmiş gibi olur."</p>

    <p class="c13">(Müslim, Ebû Dâvud, Tirmizî, Nesâî, İbn-i Mâce) </p>

    <p>"Ramazân bayramından sonra altı gün oruç tutan bir kimse, bir seneyi oruç tutmuş gibi olur. Kişi bir iyilikte bulunursa, kendisine bunun on katı verilir." buyurulmuştur. (İbn-i Mâce ve Nesâî)</p>

    <p>Taberânî'nin rivâyetinde şu ziyâde vardır: Allâh Resûlü (s.a.v.) böyle deyince Ebû Eyyûb (r.a.)'in (s.a.v.) Efendimize: "Ey Allâh'ın Resûlü! Tutulacak bir günlük oruç on güne karşı mıdır?" sorusuna (s.a.v.) Efendimiz "Evet!" buyurmuşlardır. Hâfız Münzirî, Taberânî'nin râvîlerinin sahîh olduğunu kaydetmişlerdir.</p>

    <p class="c13">(İmâm-ı Şa'rânî (r.h.), El-Uhûdü'l- Kübrâ, 225. s.)</p>

    <p>Altı günlük oruç bayramdan sonra arka arkaya tutulabileceği gibi bütün Şevvâl ayına dağıtılarak da tutulabilir. Lâkin pazartesi ve perşembe günleri tutulursa daha makbûl olur. Zîrâ Âişe (r.a.) vâlidemiz: "Resûl-i Ekrem (s.a.v.) Efendimiz pazartesi ve perşembe günlerinde oruçlu olmaya çalışırdı." buyurdular. "Her ayda üç gün oruç tutmak, bütün hayatını oruçlu geçirmek gibidir." (Buhârî ve Müslim)</p>

    <p>Hz. Ebû Ubeyde (r.a.), Resûlullâh (s.a.v.)'den şöyle işittiğini söylemiştir: "Oruç, insan için bir kalkandır. İnsan onu delmedikçe..." (Neseî, ibn-i Mâce, Hâkim, Terğîb)</p>


24 EKİM 2006
---

    <p class="c13">HZ. PEYGAMBER (S.A.V.)'İN VA'DİNDE SADAKÂTİ</p>

    <p>Hudeybiye muâhadesi gereğince; Kureyşlilerden, velisinin izni ve haberi olmaksızın Peygamberimiz (s.a.v.)'in yanına gelecek kimseler, Kureyşîlere geri çevrilecekti.</p>

    <p>Daha muahede imza edilmeden, Kureyş temsilcisi Süheyl bin Amr'in oğlu Ebû Cendel (r.a.), ayakları bukağılı seke seke geldi. Ebû Cendel (r.a.) müslüman olmuştu ve bu cihetle de habs olunmuştu. Bu sırada Mekke'deki habsinden kaçmış ve türlü müşkilât ile gelip nihayet kendisini müslümanlar arasına atmıştı. Bunun üzerine Süheyl:</p>

    <p>"-İşte Yâ Muhammed (s.a.v.)! Sana karşı imza edeceğim musâlahanâmenin birinci maddesine tevfîkan bunu bana geri vermelisin!" dedi. Nebî (s.a.v.):</p>

    <p>"-Biz musâlahanâmeyi henüz imzâ etmedik bile!" buyurdular, Süheyl:</p>

    <p>"-Şu halde vallahî ben de seninle hiçbir madde üzerinde sulh olmam!" dedi. Nebî (s.a.v.):</p>

    <p>"-Haydi bunu bana bağışlayıp imzâ et!" buyurdu, Süheyl:</p>

    <p>"-Ben bunu sana bırakmayı asla tecvîz edemem." diye reddetti.</p>

    <p>Bu sırada Ebû Cendel (r.a.) babasının inadından ye'se düşerek:</p>

    <p>"-Ey Cemâati müslimîn! Müslüman olarak geldiğim halde şimdi ben müşriklere mi iâde olunuyorum? Benim uğradığım şu felâketi görmüyor musunuz?" diye haykırdı.</p>

    <p>Hakîkaten Ebû Cendel (r.a.), Allâh (c.c.) yolunda Kureyş'in en şiddetli işkencesine uğramıştı.</p>

    <p>İbn-i İshâk (rh.a.) şunu ziyâde etmiştir: Resûlullâh (s.a.v.):</p>

    <p>"-Yâ Ebâ Cendel, sabret! Allâh'dan ümîdvâr ol! Biz Müslümanlar mağdur ve mağlûb olmayız. Allâh te'âlâ yakında sana da halâs yolu bahş edecektir!" buyurdular.</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Hz. Osman ve Alî (r.a.), 36-37.s.)</p>

    <p> </p>


25 EKİM 2006
---

    <p class="c13">EŞHAS (R.A.)'İN ZIMMÎLERE DE İYİ</p>

    <p class="c13">DAVRANMAYI TAVSİYESİ</p>

    <p>Abd b. Hanzala (r.a.) anlatıyor; Orduda Selmân-ı Fârisî (r.a.) ile beraberdik. İçimizden biri Meryem sûresini okuyunca, orada bulunan bir yahûdî Hz. Meryem'e ve oğlu İsa (a.s.)'a sövdü. O'nu ağzı, yüzü kan içinde kalıncaya kadar dövdük. Bunun üzerine bizi Selmân (r.a.)'e şikâyet etti. Bu yahudînin daha önce hiçbir şikâyeti vaki değildi. Zulme uğrayanlar, Selmân (r.a.)'den başkasına şikâyet etmezlerdi. Selmân (r.a.) bizim yanımıza gelip:</p>

    <p>"- Bu adamı neden dövdünüz?" dedi. Biz de:</p>

    <p>"- Meryem sûresini okuyorduk, bu adam Meryem (r.a.) ve oğlu İsa (a.s.)'a sövdü." dedik. Selmân (r.a.):</p>

    <p>"- Hatırlatmakta hiçbir fayda ummadığınız bir husûsu düşmânlarınızın yanında niçin okuyorsunuz? Siz Allâh (c.c.)'ün şu sözünü işitmediniz mi? Allâh (c.c.)'den başkasına tapanlara sövmeyiniz ki onlar da hınç ve inâtla Allâh (c.c.)'e sövmesinler." Selmân (r.a.) devâmla:</p>

    <p>"- Ey Araplar! Sizler İslâmdan önce batıl dinlere inânmaz mıydınız? Kötülüklerin en çok işlendiği yer, sizin diyarınız değil miydi? Üstelik çok fakir ve yoksul değil miydiniz? Allâh (c.c.) sizleri İslâmla şereflendirdi ve sizi ni'metlere garketti. Şimdi de İslâm adına insanları ezmek mi istiyorsunuz? Allâh (c.c.)'e yemîn olsun ki, ya bu ni'metlerin kadrini bilerek başkalarına eziyetten vazgeçersiniz, yahut da Allâh (c.c.) onları elinizden alır, başkalarına verir." Sonra Selmân (r.a.) şu öğüdü verdi:</p>

    <p>"- Nafile namâzlarınızı akşamla yatsı arasında kılın. Yatsıdan sonra erken yatın ki, ibâdet ve zikirlerinizi aksatmayasınız. Zira erken yatmayan erken kalkamaz."</p>

    <p class="c13">(M. Yûsuf Kandehlevî (rh.a.),</p>

    <p class="c13">Hadîslerle Müslümânlık, 5.c., 2092.s.)</p>

    <p> </p>

    <p class="c13"> </p>


26 EKİM 2006
---

    <p class="c13">RÜŞVET</p>

    <p>Rüşvetin dört kısım olduğu söylenmiştir. Bunlardan biri alana ve verene haram olan rüşvettir. O da valilik, emirlik, hâkimlik almak için verilen rüşvettir. İkincisi, bir kimsenin lehinde hüküm vermek için hâkimin rüşvet almasıdır. Onun hükmü de aynıdır, yani haramdır. Velev ki verdiği hüküm doğru da olsa. Çünkü doğruyu bulup çıkarmak, o istikamette hüküm vermek onun görevidir. Görevine karşı rüşvet alması kesinlikle haramdır. Üçüncüsü, daha üst kademede işini görmek üzere birinden bir mal alması veya ona bir menfaat sağlaması için rüşvet alması, yüksek kademedeki memurların, amirlerin verebilecekleri zararı bertaraf etmesi için ona mal, para vermesidir. Bu da ancak alan kişi için haramdır.</p>

    <p>Dördüncüsü ise parayı verdiği kişinin zulmünden ve onun yapacağı bir kötülükten korktuğu için kendisine bir miktar para veya mal verecek olursa, bu durumda yalnız kendi nefsi ve aile efradı için korkması şart değil, malı için korkmasında da durum yine aynıdır. Bu durumda verilen, veren kişi için helal, alan kişi için haramdır.</p>

    <p>Yine kaza bahsinde hediyeler de kısımlara ayrılmış, bu da hediyelerden bir kısım olarak mütalaa edilmiş ve şöyle denmiştir:"Birbirlerine olan sevgilerinin artması, dostluğun pekişmesi için hediyeleşmeleri her iki taraf için helaldir. Ama haksız olduğu bir konuda kendisine yardımcı olması için yapılan hediye her iki taraf için de haramdır. Kendisine gelebilecek bir zulmü ve bir zararı önlemesi için vermiş olduğu hediye ise yalnız alan kişi için haramdır. Bunun helal olması için çare, yukarıda zikrettiğimiz meseledir."</p>

    <p class="c13">(İbn-i Abidîn (r.a.), 12.c., 125.s.)</p>

    <p> </p>

    <p class="c13"> </p>

    <p class="c13"> </p>


27 EKİM 2006
---

    <p class="c13">CÂMİDE OTURMAK İBADETTİR</p>

    <p>Her iyiliğe on kat mükafat vardır. Mesela camide oturmak bir nevi itaattır. Bu itaatıyla daha başka birçok iyiliklerde bulunmaya niyetlenebilir ve bu mümkündür. Böylece yapmış olduğu amel, tıpkı takva ehlinin yapmış olduğu amellerden olur ve o kimse Allâh (c.c.)'e yakın olan mukarrebler derecesine yükselir.</p>

    <p>Bu niyetin ilki, caminin Allâh (c.c.)'e ibadet edilmek üzere ayrılan bir ev olduğunu ve camiye girenin bir nevi Allâh (c.c.)'ün ziyaretçisi durumunda olduğunu bilip, Resûlullâh (s.a.v.)'in şu hadîsinde buyurduğu mükafatı kazanmaya niyetlenmesidir: "Camide oturan, Allâh (c.c.)'ü ziyaret etmiştir. Ziyaret edilenin, kendini ziyaret edene ikram etmesi hakkıdır."</p>

    <p>Niyetlerin diğeri de, vakti girecek olan namazı beklemeye niyet etmektir. Yüce Allâh (c.c.)'ün "Cihada hazırlanın" (Âl-i İmran s. 200) âyetinin bir anlamı da budur.</p>

    <p>Niyetlerin üçüncüsü; eli, ayağı, gözü ve kulağı hareketsiz kalmakla bir nevi itikafa niyet etmektir. Bu bir nevi oruç tutma ve dünyadan vazgeçmedir.</p>

    <p>Niyetlerin dördüncüsü; camiye girmekle, bütün dünya meşguliyetini geri bırakıp âhireti düşünmek ve Allâh (c.c.)'e bağlanma niyetine girmektir. Peygamber (s.a.v.) Efendimiz buyuruyor ki: "Allâh'ı anmak ve ona zikirde bulunmak için mescide giren kimse, Allâh yolunda savaşmış, hicret etmiş gibidir."</p>

    <p>Beşincisi; camide bulunduğu zaman zarfında hatalı ibadet edenlerin hatalarını düzeltme niyetiyle girmektir.</p>

    <p>Altıncısı; camide Allâh (c.c.) için başka bir kimseyi kardeş edinmektir. Çünkü mescide ekseriyetle iyi insanlar girer.</p>

    <p>Yedincisi; Allâh (c.c.)'den utanıp daha camide iken işlediği günahlardan vazgeçmeye niyet etmektir. Çünkü camiye karşı saygısızlık telakki edilecek şeylerde Allâh (c.c.)'den utanmak lazımdır.</p>

    <p class="c13">(Huccetü'l İslam İmam-ı Gazâlî (k.s.),</p>

    <p class="c13">İhya-u Ulûmiddin, 4.c., 4110.s.)</p>

    <p> </p>

    <p class="c13"> </p>

    <p class="c13"> </p>


28 EKİM 2006
---

    <p class="c13">İMÂM-I A'ZAM VE İMÂM-I ŞÂFİÎ (R.A.)</p>

    <p>İbn-i İdris -sahih nakle göre- latîf hikmetleri meyanında şunu söylemiştir: "İnsanlar fıkıhda İmam Ebû Hanîfe fıkhının ıyalidirler. Ebû Hanîfe (r.a.)'in kavlini reddedene Rabbimiz, kumların sayısınca lânet eylesin."</p>

    <p>İbn-i İdris'den murad; İmam Şafiî (r.a.)'dir. İsmi Muhammed b. İdris eş-Şafiî el-Kureşî'dir. İbn-i Hacer'in beyânına göre İmam Şafiî, "Her kim fıkıhda derinleşmek isterse o kimse Ebu Hanîfe'nin ıyalidir. Çünkü o kendisine fıkıh ihsan edilenlerdendir" demiştir. Bu sözü İmam Şafiî'den Harmele rivayet etmiştir.</p>

    <p>Rebî'in rivayetine göre ise İmâm Şafiî, "İnsanlar fıkıhda Ebû Hanîfe'nin ıyalidir. Ben ondan daha fakih kimse görmedim" demiştir. İmâm Şafiî'nin; "Bir kimse Ebû Hanîfe'nin kitablarına bakmazsa ne ilimde derinleşir, ne fakih olur" dediği de rivâyet olunmuştur.</p>

    <p>Musannif latîf hikmetleri açıkça beyan etmemişse de onlardan bazıları; halkı İmâm-ı A'zam (r.a.) mezhebine teşvik, onu ayıplayanlara red cevâbı, bu büyük İmâm hakkındaki kanâati beyan ve geçmişlerin faziletini ikrar gibi şeylerdir.</p>

    <p>Iyalden murad; bir kimsenin geçimlerini sağladığı çoluk çocuğu ve aile efradıdır.</p>

    <p>İmam Şafiî'nin lanet ettiği kimseler, Ebû Hanîfe (r.a.)'in ahkâm-ı şer'iyye bâbındaki sözlerini hakaretle reddedenlerdir. Lâneti hak eden bunlardır. Yoksa mücerret istidlal hususunda ona ta'n edenler la'nete müstahak değillerdir. Çünkü büyük imamlar birbirlerinin kavillerini reddede gelmişlerdir. Ebû Hanîfe hazretlerinin şahsına ta'n etmek de lânete sebeb olamaz. Bu nihayet haram işlemekten ibarettir, laneti gerektirmez. Ancak Şafiî'nin sözünde muayyen bir şahsa lanet yoktur. Onun sözü yalancılara ve emsali âsîlere yapılan lânet kabilindendir. Bunu iyi anlamalı!                       <b>(İbn-i Âbidîn, 1.c., 74.s.)</b></p>


29 EKİM 2006
---

    <p class="c13">HİYAR-I RÜ'YET İLE İLGİLİ MESELELER</p>

    <p class="c13">(MALI GÖRMEDEN SATIN ALMAK)</p>

    <p>Bir kimse görmediği bir malı satın alsa gördüğünde muhayyer olup; dilerse o malı kabul eder, isterse alış verişi bozar. Buna "Hiyar-ı rü'yet" denir. Görmeden bir malın satın alınması; İmâm-ı Şafiî (rh.a.)'ye göre; caiz değildir. Biz Hanefîlerin delîli; Peygamberimiz (s.a.v.)'in:</p>

    <p>"Her kim görmediği bir şeyi satın alırsa, onun için muhayyerlik vardır." hadîs-i şerifidir. Bu hadîs-i şerife muarız olan bir hadîs-i şerif bulunmadıkça, bu hadîs-i şerifle amel olunur. Eğer bir kimse;"Hakîm b. Hizam (r.a.)'ın rivayet ettiği hadîs-i şerif bu mes'eleye muarızdır. Zirâ Resûl-i Ekrem (s.a.v.), Hakîm b. Hizam (r.a.)'a: "Yanında bulunmayan malı satma. Yâni, alıcı tarafından görülmeyen malı satma" buyurmuşlardır. Hadîsdeki yasaktan murâd, mülkünde olmayan bir şeyi satmayı yasaklamaktır. Hakîm b. Hizam (r.a.)'in hadîsinin kıssası da buna delâlet eder: Bir gün Hakîm (r.a.), Resûl-i Ekrem (s.a.v.)'e gelerek; "Yâ Resûlallâh, bâzı kimseler gelip benden bir şey isterler. Halbuki istedikleri şey bende yoktur. Fakat ben istedikleri şeyi onlara satarım. Sonra da gidip çarşıdan istediklerini satın alırım." dediğinde Resûl-i Ekrem (s.a.v.) de; "Yanında bulunmayan malı satma. Yâni, mülkünde olmayan malı satma." buyurmuşlardır.</p>

    <p>İmdi, bu mes'elenin üzerine icmâ' vardır. Bir kimse mâlik olmadığı görülen bir şeyi satsa, bundan sonra o şeye mâlik olduktan sonra teslim etse, bu alış-veriş caiz değildir. Bu mes'eleden açık olarak anlaşıldı ki Peygamberimiz (s.a.v.) Hakim b. Hizam (r.a.)'i mülkünde olmayan şeyi satmaktan yasaklamıştır." diye cevâb verilir.</p>

    <p>Görme muhayyerliği ile bir malı satın alan kimse, görme muhayyerliğini bozacak bir şey meydana gelmedikçe alış-verişi bozabilir. Eğer görme muhayyerliğini bozacak birşey meydana gelirse, alış-verişi bozamaz.     </p>

    <p class="c13">(Mültekâ Tercümesi, 2.c. 28.s.)</p>

    <p> </p>

    <p class="c13"> </p>


30 EKİM 2006
---

    <p class="c13">HASED</p>

    <p>Nimetin bir kimseden gitmesini istemektir. Kendisine verilmesini isteyip istememek müsavîdir. Mecazen gıptaya da hased denilir. Gıpta, nimetin sahibinden gitmesini istemeden kendisine de bir mislinin verilmesini istemektir.</p>

    <p>Bu, hased gibi çirkin değildir. Hased netice itibariyle Allâh (c.c.)'e itiraza varır. Onun içindir ki, Peygamber (s.a.v.):</p>

    <p>"Hasedden sakının! Çünkü hased ateşin odunu yediği gibi iyilikleri yer" buyurmuştur.</p>

    <p>Allâh te'âlâ hazretleri:</p>

    <p>"Hasedlik çektiği zaman hasetçinin hasedinden de Allâh'a sığınırım" denilmesini emir buyurmuştur.</p>

    <p>Hasedlik çeken kendini yorduğu, üzdüğü ve günâha soktuğu için zalimdir. Başkasına da zalimdir. Çünkü kendisi için dilediğini ona dilememiştir.</p>

    <p>"Kıskandığı vakit kıskanç kişinin şerrinden sabahın Rabbine sığınırım." (Felak s. 5)</p>

    <p>Felâk sûresinin sonunda hasedçinin zemmi, kötülük ona isnad edilmekle ve Peygamber (s.a.v.)'e ondan Allâh (c.c.)'e sığınması emir buyurulmakla yapılmıştır. Bundan daha büyük zem olur mu!..</p>

    <p class="c13">(İbn-i Âbidîn, 1.c. 23.s.)</p>

    <p> </p>

    <p>••••••••</p>

    <p> </p>

    <p class="c13">HADÎS-İ ŞERÎF</p>

    <p>Resûlullâh (s.a.v) buyurdular ki:</p>

    <p>"Şu iki kişi dışında hiç kimseye gıbta etmek caiz değildir: Biri, Allâh'ın kendisine verdiği hikmetle hükmeden ve bunu başkasına da öğreten hikmet sahibi kimse. Diğeri de Allâh'ın kendisine verdiği malı hak yolda sarfeden zengin kimse." (Buhârî)</p>

    <p> </p>


31 EKİM 2006
---

    <p class="c13">18. YÜZYIL OSMANLI ÂLİMİ VE BÜYÜK VELÎ İBRAHİM HAKKI ERZURÛMÎ -1</p>

    <p>Büyük bir Allâh aşığı, sosyolog, psikolog, astronom, fen adamı ve şair olan İbrahim Hakkı, 18 Mayıs 1703 tarihinde Erzurum'un Hasankale ilçesinde dünyaya geldi. Babası Derviş Osman, annesi ise Hz. Peygamber (s.a.v.)'in soyundan gelen Mahmûd kızı Şerife Hanîfe Hâtun'dur.</p>

    <p>İbrahim Hakkı hazretleri, 1764 tarihinden sonra hocası İsmail Fakirullâh'ın dergâhına yerleşip vefatına kadar talebe yetiştirmek ve eser yazmakla meşgul oldu.</p>

    <p>1781 senesinde Siirt"in Tillo kasabasında vefat etti. Hocası İsmail Fakirullâh'ın yanına defnedildi. Kabri ziyaret mahallidir. İbrahim Hakkı hazretleri, tefsir, hadis, fıkıh gibi naklî ilimler yanında aklî ilimlerde de zamanının bir tanesiydi. Biyoloji, fizik, kimya, matematik ve astronomiye kadar devrindeki bütün ilimlerle meşgul olmuş, Ay'ın hareketlerini incelemiş, arz küresinin enlem ve boylamlarını belirtmiştir.</p>

    <p>Canlılar hakkında çeşitli teoriler ileri süren Fransız doktoru Lamarc, İngiliz Ch. Darvin, Hollandalı Hügo de Vire gibi Batılı ilim adamlarından çok önce canlıların yapısında, en basitinden en mükemmeli olan insana doğru düzgün bir tekamül bulunduğunu, misaller vererek yazmış, bunun nevilerin (türlerin) değişmesi demek olmadığını da bildirmiştir. Bu konuyu ele alırken tekamülde, arada görülen belli noktaları, hususi özellikleri ve her birinin hudutlarını tespit etmiş, canlıların hepsinin ayrı ayrı türler halinde yaratıldığını ayrıca belirtmiştir.</p>

    <p>(Meselâ: Kulağı vücûdunun içinde olan hayvanlar yumurtlar, kulağı vücûdunun dışında olanlar ise doğum yaparlar.)</p>

    <p class="c13">(İslam ve İlim, 108.s.)</p>

    <p> </p>


01 KASIM 2006
---

    <p class="c13">18. YÜZYIL OSMANLI ÂLİMİ VE BÜYÜK VELÎ İBRAHİM HAKKI ERZURÛMÎ -2</p>

    <p>İbrahim Hakkı hazretleri, hemen hemen her ilme yer verdiği Marifetnamesi'nde, müspet ilimler alanında çağına göre oldukça ilginç izahlarda bulunur. Astronomi konularını işlerken, dünyadan, güneşten, aydan, yapı ve şekillerinden bahseder. Dünyanın küre biçiminde olduğunu anlatır. Yuvarlak olduğunu kabul etmek gerektiğini ileri sürer. İbrahim Hakkı (rh.a.) cisimleri meydana getiren atomlardan yıldız kürelerine kadar kâinatta küre şeklinin hakim olduğunu ifade etmektedir. Onun bu görüşü daha sonradan Einstein tarafından matematiksel yollardan ispat edilmiştir.</p>

    <p>İbrahim Hakkı, Erzurum'da saat 12 iken, diğer şehirlerde saatin kaç olacağını tespit etti. 100 şehir için fark cetvelleri hazırladı.</p>

    <p>Çağın modern ilimlerine bütünüyle vâkıf olan İbrahim Hakkı, eserinde Amerika'nın keşfine de yer verir, nasıl keşfedildiğini uzun boylu anlatır.</p>

    <p>Marifetname'de, hemen hemen her ilim dalında kalem oynatan İbrahim Hakkı hazretleri, matematik alanında da dikkat çekici izahlarda bulunur. Aritmetik sahasında birçok konu işler. Dört işlem, sayılar, bilinmeyen sayıları bulma, kesirler, bir sayının kökünü bulma bunlar arasındadır.</p>

    <p>İbrahim Hakkı, geometri alanında da cisimlerin boyutlarını, yüzölçümlerini, nokta, çizgi, yüzey tarifleri, üçgenler, dörtgenler, çokgenler, açılar, merkez ve çevresi, kiriş, yay, sinüs, küp, silindir, koni ve küre hakkında ilginç izahlar yapar, çözümler getirir.</p>

    <p class="c13">(İslam ve İlim, 111.s.)</p>

    <p> </p>

    <p> </p>

    <p> </p>


02 KASIM 2006
---

    <p class="c13">HASEDİN DERECELERİ</p>

    <p>Allah rahmet etsin Gazali hasedin dört mertebesi olduğunu söylemiştir:</p>

    <p>1-) O nimet kendisinde bulunmaması halinde insanın, başkasındaki nimetin yok olmasını arzu etmesidir ki, bu hasedin doruk noktasıdır.</p>

    <p>2-) İnsanın, bir nimetin başkasından zail olup, kendisine gelmesini arzu etmesidir. Bu, meselâ kişinin, başkasının elinde olan güzel bir ev, güzel bir kadın veya itibarlı bir makama karşı arzulu olmasıdır. Bu insan, o şeylerin kendisinin olmasını ister. Buna göre bizzat istenen, o şeylerin kendisinin olmasıdır. O nimetler elinde olan kimseden onların zail olmasını istemek arızî (başka bir sebebten dolayı) matlûbdur.</p>

    <p>3-) İnsanın, sahibinin elinden nimetlerin gitmesini arzu etmeyip, aynı nimetlerin kendisi için de olmasını istemesidir. Eğer o nimetlerin aynısını elde etmekten âciz olursa, o zaman onun kendisinden farklı olmaması için, o insanın da bu nimetleri elinden kaçırmasını ister.</p>

    <p>4-) İnsan, aynı nimetlerin kendisi için de olmasını arzular, ama elde edemediği zaman da başkasının elindeki o nimetlerin zail olmasını istemez. Bu çeşit hased, dünyevî nimetler hususunda olursa, Allah (c.c.) bunu affeder; eğer dinî hususta olursa bu daha da güzeldir.</p>

    <p>Sayılan bu hased mertebelerinden üçüncüsü bazan kınanır, bazan kınanmaz. İkinci çeşit ise, üçüncüsünden daha hafiftir. Birinci mertebe tamamen mezmûm (kınanmış)tır. Nitekim Cenâb-ı Hakk:</p>

    <p>"Allâh bazınıza, diğerlerinize nazaran üstün kıldığı şeyi temenni etmeyiniz" (Nisâ s. 32) buyurmuştur.</p>

    <p>Binaenaleyh o nimetlerin benzerini temenni etmek mezmum değil, ama o nimetin bizzat kendisini temenni etmek mezmûmdur.</p>

    <p class="c13">(Fahrüddin er-Râzî, Tefsîr-i Kebir, 3.c. 328-329.s.)</p>


03 KASIM 2006
---

    <p class="c13">MEZHEB İMAMLARINA UYMANIN GEREKLİLİĞİ -1</p>

    <p>Kabul etmeliyiz ki, dinî meselelerle ilgili olayların hükümlerini, öteden beri herkes tararafından kabul edilen bu büyük müctehidlerden öğrenmek zorundayız. İctihad gücünde olmayan kimselerin dînî konular üzerinde, müctehidlerin mezhebine aykırı olarak, kendi anlayışlarına göre hüküm vermeleri, kendi düşüncelerine göre cevab vermeleri, Allah (c.c.) katında çok büyük bir sorumluluğa sebeb olur. Bu şekilde bir kimse vereceği cevabda doğru olsa bile, bilmeksizin cevab vermiş olacağından yine sorumluluktan kurtulamaz. Bu konuda bir hadîs-i şerifin meali şöyle:"Sizin ateşe atılmaya en cesaretliniz, fetvaya (dinî meselelere) cevab vermeye en çok cesaret göstereninizdir."</p>

    <p>Bir düşünelim: Bir kimse tababet, matematik veya astronomi ilmine dair bilgisi olmadığı halde, bunlar üzerinde söz söylemeye ve yazı yazmaya cesaret edemez. Cesaret edecek olursa, büyük hatalara düşmüş ve kendini çok küçük düşürmüş olur. Artık bu ilimlerden çok daha önemli ve geniş olan, üstelik sorumluluğu büyük olan dînî ilimler üzerinde yeterince bilgisi olmayanların söz söylemeye ve cevab vermeye cesaret göstermeleri nasıl doğru olabilir? Böyle bir cesaret, büyük sorumluluklar gerektirmez mi? Bunun benzeri, insanların yapmış oldukları kanun maddelerini bilmeyen kimselerin, bu maddeler konusunda gelişi güzel söz söylemeleri, bunların nelerden ibaret olduğunu ve nasıl uygulanacağını açıklamaya kalkışmaları asla doğru görülmez. O halde Allah (c.c.) kanunu olan yüce dinin yüksek hükümleri hakkında yeterli bilgi sahibi olmayanların söz söyleyip cevab vermeye kalkışmaları nasıl doğru olabilir? İnsan bunun manevî sorumluluğunu düşünüp titremelidir. Maddî çıkarlar, hiç bir zaman manevî sorumlulukları karşılayamaz.</p>

    <p class="c13">(Ömer Nasûhî Bilmen, B. İslâm İlmihâli, 43-44.s.)</p>

    <p> </p>

    <p class="c13"> </p>

    <p class="c13"> </p>

    <p class="c13"> </p>


04 KASIM 2006
---

    <p class="c13">MEZHEB İMAMLARINA UYMANIN GEREKLİLİĞİ -2</p>

    <p>Eğer din konusunda herkes, müslümanlar tarafından kabul edilen muhterem bir müctehide uymaz da, kendi düşüncesine göre söz söyleyecek olursa, hak dinin yüce aslını kaybetmiş ve büyük bir sapıklık içine düşmüş olur. Nitekim böyle karanlık bir durum, geçmiş ümmetlerden birçoğunun başına gelmiştir. Bu sebebden dolayı, müslümanlar böyle bir sapıklığa düşmemek için, öteden beri bu dört büyük müctehidden birine uymuşlar ve onu yol gösterici kabul etmişlerdir. Bu sayede de manevî sorumluluktan kurtulmak çaresini elde etmişlerdir.</p>

    <p>Bu dört müctehidin büyüklüğü üzerinde ve onların mezheblerinin hak olduğunda müslümanlar çoğunluğunun birliği vardır. Bu dört mezhebden başkasına uyulmaması konusunda da yine bütün müslümanların sanki bir birlik anlaşmaları olmuştur. Çünkü bu dört mezhebi kuran dört müctehidden her biri, Hazreti Peygamberimiz (s.a.v.)'in devrine çok yakın bir zamanda yetişmiş, büyük bir ilim ve güzel amellerle vasıflanmışlardı. Üstün bir zekâya sahib olan, eserleri zamanımıza kadar ulaşan ve bütün müslümanların takdirini kazanan kimseler olmuşlardır. Böylece müslümanlar arasında fazla ayrılık kapısı kapanmış, tam yetki sahibi olmayanların içtihada kalkışmalarına meydan kalmamıştır.</p>

    <p>Ara sıra meydana çıkacak bazı mesele ve olayların hükümlerini belirlemek için bu dört müctehidden birinin uygulamış olduğu esasa ve benimsemiş olduğu usûle başvurmak yeterlidir. Bunlara uyarak din ilimlerinde yetki ve faziletleri kabullenilmiş olan kimseler tarafından bu gibi mesele ve olayların hükümleri çözümlenip belirlenebilir.</p>

    <p class="c13">(Ömer Nasûhî Bilmen, B. İslâm İlmihâli, 43-44.s.)</p>

    <p> </p>


05 KASIM 2006
---

    <p class="c13">MÜŞTERİ KIZIŞTIRMAK</p>

    <p>Satın almak maksadı olmadığı hâlde, satılan bir malın fiyatını artırmak mekruhtur. Peygamberimiz (s.a.v.)'in:</p>

    <p>"Müşteri kızıştırmayın." hadîs-i şerifiyle, almamak şartıyla bir malın fiyatını artırmak yasaklanmıştır.</p>

    <p>Alıcı ile satıcı parada anlaştıkları vakit, bu pazarlık üzerine pazarlık yapmak mekrûhtur. Meselâ; bir adam, bir şahıstan bir malı on dirheme almak üzere pazarlık yapıp, anlaşsalar, başka bir kimse gelerek; «Ben, bu malı on iki dirheme alırdım.» dese, satıcının ikinci müşteriye malını satması caizdir. Fakat mekruh olur. Zira Peygamberimiz (s.a.v.): "Müslüman bir kimse din kardeşinin pazarlığı üzerine pazarlık yapmasın. O'nun dünürlüğü üzerine dünür göndermesin. Dîn kardeşi, kendisine izin verirse başka." buyurmuşlardır.</p>

    <p>Şehirlerde olan tacirlerin, şehre gelen ticâret mallarını ve yiyecekleri yolda karşılayıp, üreticiden ucuz fiyatla satın alıp, halka fazla fiyatla satmaları mekruhtur.</p>

    <p>Kıtlık zamanında mal getiren bir köylünün fazla fiyatla kendi nâmına satması için şehirli bir adamı vekîl tutması mekrûhtur. Peygamberimiz (s.a.v.), bu hususta: "Şehirli, köylü nâmına satış, yapmasın." buyurmuşlardır.</p>

    <p>Bir malın, pazarlık yapılırken fiyatı üzerinde anlaşma yapılmadan önce malın fiyatının artırılması mekruh değildir.</p>

    <p class="c13">(Mülteka Tercümesi, 2.c. 48.s.)</p>

    <p> </p>

    <p>••••••••</p>

    <p>İbn-i Ömer (r.a.)'den: Hz. Peygamber (s.a.v.) müşteri kızıştırmayı yasakladı. İmâm-ı Malik şu ilavede bulunur: "Kızıştırma (necş): Aslında alıcı olmadığın halde, (araya girerek) mala değerinden fazla fiyat vermendir. Böylece (gerçekten almak isteyen) bir başkası, seni takiben mala daha fazla fiyat vererek aldanır." (Buhârî)</p>

    <p>İbn-i Ebî Evfâ (r.a.) Resûlullâh (s.a.v.)'in şöyle buyurduğunu rivayet ettiler: "Müşteri kızıştıran, riba yemiş haindir. Bu iş, batıl bir aldatmadır, helal değildir." (Buhârî)</p>


06 KASIM 2006
---

    <p class="c13">NAKÎBÜLEŞRAF</p>

    <p>Hz. Peygamber (s.a.v)'in nesli, kızı Hz. Fâtıma'nın iki oğlu Hz. Hasan ve Hüseyin'den bugüne kadar devam etmiş, hemen hemen İslâm dünyasının her tarafına dağılmıştır. Hz. Hasan soyundan gelenlere şerif, Hz. Hüseyin'den gelenlere ise seyyid denilmiştir. Hz. Peygamber (s.a.v)'e hürmeten bütün İslâm dünyasında bunlara büyük saygı duyulmuş, değer verilmiş, pek çok alanda imtiyazlar tanınmıştır. Seyyid ve şeriflerin işlerini takip etmek, meselelerine bakmak için kurulan teşkilâta nakîbüleşraflık denilmiştir. İslâm dünyasında bu teşkilât erken dönemlerden itibaren mevcut olmuştur. Fâtımîler ve Büveyhîler gibi Şiî hanedanların aşırı tutumları karşısında Sünnî hanedanlar da seyyid ve şeriflere büyük değer verdiklerini, kurdukları teşkilât ve bu soydan gelenlere tanıdıkları imtiyazlarla göstermişlerdir.</p>

    <p>Osmanlı devletinde Yıldırım Bâyezid zamanında 1400'de ilk defa Seyyid Ali Nata, seyyid ve şeriflerin işlerini tedvir etmekle görevlendirilmiş, ancak Ankara savaşından sonra bu görev kesintiye uğramıştır. Daha sonra, II. Bayezid zamanında, Seyyid Mahmûd 1494'te nakîbüleşraf ünvanı ile seyyid ve şeriflerin başkanı tayin edilmiş, böylece Osmanlı saltanatının sonuna kadar devam eden teşkilât kurulmuştur.</p>

    <p>Nakîbüleşraflık ilmiye sınıfından olan seyyidlere verilirdi. Kazasker ve şeyhülislamlardan da nakîbüleşraf tayin edilenler olurdu. Teşrifatta yüksek bir mevkiye sahipti. Seyyidlerin kendilerine has kıyafetleri vardı. Yeşil sarık bunların en önemlisi idi. İmtiyazlı bir zümre olarak, diğer askerîler gibi vergilerden muaftı ve kendilerine ağır cezalar verilmezdi.</p>

    <p>Nakîbüleşrafların işleri çok yoğun olmamakla birlikte kendilerine has teşkilâtı vardı ve taşrada nakîbüleşraf kaymakamları bu görevleri ifa ederlerdi.</p>

    <p>En önemli ve zor görevleri, sahte seyyid ve şerifleri tesbit ederek hüccetlerini iptal etmekti. Seyyid ve şeriflere verilen belgeye "Siyâdet Hücceti" denilirdi. Ayrıca siyâdet defterlerine isimleri işlenirdi.</p>

    <p class="c13">(Osmanlı Devleti ve Medeniyeti Tarihi,</p>

    <p class="c13">Prof. Dr. Mehmet İpşirli, 271.s.)</p>

    <p> </p>

    <p class="c13"> </p>


07 KASIM 2006
---

    <p class="c13">HZ. PEYGAMBER (S.A.V.)'E DİL UZATANIN CEZÂSI</p>

    <p>Amelleri, ancak küfür boşa çıkarıverir. Kâfir ise öldürülür. Allâh te'âlâ buyuruyor:</p>

    <p>" ...Senin yanına geldiklerinde de, Seni Allâh'ın selâmlamadığı bir sûretle selâmlıyorlar. (Es-selâmü 'aleyke yerine, üzerine ölüm olsun anlamına gelen es-Sa'mü 'aleyke diyorlar.) Kendi aralarında da: "- Allâh bizi, sevdiklerimizle azablandırsaya!" diyorlar. Onlara cehennem yeter;oraya girecekler. Artık o, ne kötü dönüş yeridir..." (Mücadele s. 8)</p>

    <p>Yine Allâh (c.c.) buyuruyor:</p>

    <p>" Yine münafıklardan öyleleri vardır ki, Peygamberi incitiyorlar ve: "- O, her söyleneni dinliyen bir kulaktır." diyorlar. De ki:"- O, sizin için bir hayır kulağıdır; Allâh'a da inanır, mü'minlere de... İman edenleriniz için bir rahmettir, (sonra Allâh şöyle buyurdu): Allâh'ın Resûlüne eziyyet verenlere ise, acıklı bir azap vardır." (Tevbe s. 61)</p>

    <p>"Ey Resûlüm, eğer kendilerine, hakkımda niçin böyle dediniz? diye sorarsan: "- Biz, ancak lâfa dalmış şakalaşıyorduk." derler. De ki: "- Allâh ile, âyetleriyle ve O'nun Peygamberi ile mi eğleniyordunuz?" Boşuna özür dilemeyin. Siz iman ettiğinizi söyledikten sonra, içinizdeki küfrü açığa vurdunuz. İçinizden bir kısmını bağışlasak bile, diğer bir kısmını, suçlarında ısrar ettiklerinden dolayı azabımıza uğratacağız." (Tevbe s. 65)</p>

    <p>Müfessirler "Sonra içinizdeki küfrü açığa vurdunuz" mealindeki âyeti, Resûlullâh (s.a.v.) hakkında kendisine lâyık olmayan sözü söylemekle küfrettiniz şeklinde tefsir etmişlerdir. (Buraya kadar zikredilen, Peygamber (s.a.v.)'e söven kimsenin öldürülmesinin vacip olmasına delâlet eden âyetler idi.) Bu husustaki îcma-i ümmeti ise yukarıda zikrettik. Hadîs-i şerifte Peygamber (s.a.v.) buyuruyor ki:</p>

    <p>"Kim Peygambere söverse onu öldürün. Benim ashabıma söveni de dövün." (Taberânî)</p>

    <p class="c13">(Kadı 'Iyaz (rh.a.), Şifâ-i Şerîf, 646.s.)</p>

    <p> </p>

    <p> </p>


08 KASIM 2006
---

    <p class="c13">RESÛLULLÂH (S.A.V.)'İN DEFNİ -1</p>

    <p>Resûlullâh (s.a.v.)'i yıkamak husûsunda ashâb-ı kirâm (r.a.e.) tereddüde düştü. Nasıl yapalım bilmiyoruz. Kendi ölülerimiz gibi mi soyup yıkayalım, yoksa elbisesi üzerinde iken mi yıkıyalım, dediler. Bir karara varamayan ashaba Cenâb-ı Hakk bir uyku verdi. Hepsi uykuya daldılar. O anda Beyt-i şerifin bir kenarından bir ses, gömleği üzerinde iken yıkayın diyordu. Onlar da mübârek gömleği arkasında iken suyu gömleğin üzerine döküp yıkadılar. İmâm Beyhaki, Delâilü'n-Nübüvve eserinde böyle yazmıştır.</p>

    <p>Bazı rivâyetlere göre Hz. Peygamber (s.a.v.) "Öldüğüm zamân beni, Gars kuyusunun yedi tulum suyu ile yıkayınız" diye vasiyet etmiştir. Gars; Medine'de bir kuyudur.</p>

    <p>Resûlullâh (s.a.v.) "Bu gece rüyada sabah vakti cennetten bir kuyu üzerine vardığımı gördüm" diye buyurmuştur. (Buhârî) Sabah olunca o Gars kuyusuna vardı, abdest aldı ve içine mübârek ağzının tükürüğünü bıraktı demişlerdir.</p>

    <p>Resûlullâh (s.a.v.) üç kerre yıkandı. Biri safi su, biri su ve sedir ile biri de su ve kâfur ile yıkandı. Alî (k.v.) yıkıyordu, Abbas ve oğlu Fadl da yardım ediyorlardı. Kusem, Üsâme ve Şakran su döküyorlardı. Gözleri bağlı idi. Zîrâ Hz. Alî (k.v.)'den şöyle rivâyet edilmiştir: Resûlullâh (s.a.v.) "Beni senden başka kimse ovmasın. Zîrâ benim avret yerimi hiç bir kimse görmez. Gören gözler kör olur." diye buyurmuştur. Bunun için Hz. Alî (k.v.)'den başka diğerlerinin gözleri bağlanmıştı.</p>

    <p>Hz. Alî (k.v.) mübârek vücutlarını yıkarken "Atam, annem sana feda olsun, sağken de pak ve temizdin, ölü iken de pak ve temizsin" diye söylerdi.</p>

    <p>İbn-i Sa'd rivâyetinde; yıkanırken benzeri görülmemiş gayet hoş bir koku meydana geldi demişlerdir.</p>

    <p>Bir rivâyete göre Hz. Alî (k.v.) eline bir bez parçası sardı, elini gömleğin altına soktu. Sonra gömleği sıktı ve secde yerlerine, mafsallarına hoş kokular sürdü ve abdest aldırıp iki kolunu, yüzünü ve avuçlarıyla ayaklarını ovdu ve hepsini ûd ile tütsüledi demişlerdir.</p>

    <p class="c13">(İmâm-ı Kastalânî,</p>

    <p class="c13">İlahi Rahmet Hz. Muhammed (s.a.v.), 2.c., 467.s.)</p>

    <p> </p>


09 KASIM 2006
---

    <p class="c13">RESÛLULLÂH (S.A.V.)'İN DEFNİ -2</p>

    <p>Urve, Hz. Âişe (r.a.)'dan şöyle rivâyet etmiştir:Resûlullâh (s.a.v.) hazretlerini Sehûliyye denilen beyaz bir bezle üç kat içinde kefenlediler demiştir. Sünen sahipleri, Hişam bin Urve yoluyla Hz. Âişe (r.a.)'dan şöyle rivâyet etmişlerdir: Resûlullâh (s.a.v.) üç yeni beze kefenlendi. Gömleği ve sarığı yoktu.</p>

    <p>İmâm Tirmizî, bu husûstaki rivâyetlerin en doğrusu Hz. Âişe (r.anhâ)'nındır diyor. Âlimlerin çoğu, onun sözüne güveniyorlar.</p>

    <p>Beyhakî, Hâkim'den şöyle rivâyet etmiştir: Hz. Alî, İbn-i Abbâs, Âişe, İbn-i Ömer, Câbir (r.a.) ve başkalarının bildirdiklerine göre Hz. Peygamber (s.a.v.) üç yeni bez içinde kefenlendi, gömleği ve sarığı yoktu demişlerdir.</p>

    <p>Bazıları bu, kefenle gömlek ve sarık yoktu demektir dediler. Bazıları bu gömlek ve sarıktan başka üç yeni bezle kefenlendi demektir dediler.</p>

    <p>Hanefi âlimlerine göre ölüyü kefenlemede sünnet şudur:Kefen üç kat bez olacaktır.</p>

    <p>Biri belden aşağıya kadar.</p>

    <p>Biri tepeden ayak altına varıncaya kadar.</p>

    <p>Biri de gömlektir ki, boynun dibinden ayaklara varıncaya kadar. Erkekler için budur.</p>

    <p>Hatunlar için sünnet de şudur: Beş kattır.</p>

    <p>Biri memelerinin üzerine bir bez parçası bağlanır.</p>

    <p>Biri başı bir bez parçasıyla sarılır.</p>

    <p>Biri belden aşağıya kadar.</p>

    <p>Biri tepeden ayaklarının altına varıncaya kadar.</p>

    <p>Biri de boynun dibinden ayaklara kadar çekilen gömlektir.</p>

    <p>Kadınların kifâye olan kefeni üç kat bezle hasıl olur. Gerek erkek ve gerekse kadın için zarûret kefeni sadece bulunan bezle sarılıp defnedilmektir.</p>

    <p>Erkek ve kadın kefenlendikten sonra hemen gömülmelidir. Şafiî âlimlerince de kefen erkekler için üç kattır. Fakat gömlek giydirmezler. Hadîsin zahiri ile amel etmişlerdir.</p>

    <p class="c13">(İmâm-ı Kastalânî,</p>

    <p class="c13">İlahi Rahmet Hz. Muhammed (s.a.v.), 2.c., 467.s.)</p>

    <p> </p>

    <p class="c13"> </p>

    <p class="c13"> </p>


10 KASIM 2006
---

    <p class="c13">RESÛLULLÂH (S.A.V.)'İN DEFNİ -3</p>

    <p>Bazılarına göre Hz. Peygamber (s.a.v.) mübârek arkasındaki gömlekle kefenlendi denilmiştir. Nitekim Sünen-i Ebû Davud'da İbn-i Abbas (r.a.)'den şöyle rivâyet edilmiştir: Hz. Peygamber (s.a.v.) üç kat bez ve vefat ettiği gömlekle kefenlendi demiştir.</p>

    <p>Hanefî âlimlerine göre ölüyü, bir gömleği ve iki kat bezle kefenlemek gerektir diyorlar.</p>

    <p>Ölüyü hazırlayıp gömünceye kadar gereken paranın kişinin kendi malından harcanması lâzımdır. Eğer malı yoksa nafakası kimin üstüne vâcibse onun harcaması gerekir.</p>

    <p>İbn-i Mâce, Abdullâh bin Abbâs (r.a.)'dan şöyle rivâyet etmiştir. Hz. Peygamber (s.a.v.)'in teçhiz ve tekfini bittikten sonra şerefle evindeki tahtı üzerine koydular. Üç gün halk, cemaat cemaat girip namâzını kıldılar. Erkekler bittikten sonra kadınlar, onlar da bittikten sonra gençler, cemaat cemaat gelip namâzını kıldılar. İmâmsız saf saf durup kılmışlardı.</p>

    <p>Bir rivâyete göre melekler, bölük bölük gelip kıldılar. Sonra Ehl-i beyti kıldılar, sonra bölük bölük diğer insanlar, sonra kendi hatunları gelip kıldılar denilmiştir.</p>

    <p>Şeyh Zeynüddin ibn-i Hüseyin, Tahkiku'n-Nusra kitabında şöyle yazıyor:</p>

    <p>Resûlullâh (s.a.v.) Hazretlerinin namâzında ne okuyacağımızı bilmiyoruz diyen Ehl-i Beyt, Abdullâh bin Mes'ud'a sordular. O'da Hz. Alî'den sorun buyurdu.</p>

    <p class="c13">(İmâm-ı Kastalânî,</p>

    <p class="c13">İlahi Rahmet Hz. Muhammed (s.a.v.), 2.c., 468.s.)</p>

    <p> </p>

    <p>••••••••</p>

    <p class="c13">NAAT-I ŞERÎF</p>

    <p>Gel ey Muhammed (s.a.v.)!  Bahardır...</p>

    <p>Dudaklar ardında saklı  "Âmin"lerimiz vardır…</p>

    <p>Hacdan döner gibi gel...  Miraçtan iner gibi gel...</p>

    <p>Bekliyoruz yıllardır!</p>

    <p class="c13">(Arif Nihat Asya)</p>


11 KASIM 2006
---

    <p class="c13">FAZÎLET VE EHL-İ İLİM</p>

    <p>Hazreti Ali (r.a.), «Fazilet, ancak ehl-i ilme mahsustur. Çünkü onlar doğru yoldadır; hidâyet arayana yol gösterirler. Herkesin kadir ve kıymeti başarısına göredir. Cahiller ehl-i ilme düşmandırlar. İmdi sen ilim elde etmeye bak, ilmin ebediyyen cahili olma! İnsanlar ölü, ehl-i ilim diridirler» demiştir.</p>

    <p>Hazreti Ali (r.a.)'in sözündeki câhillerden murad, şer'î ilimleri bilmeyenlerdir. Böyleleri başka ilimleri bilirlerse de ulemaya avamdan daha fazla düşmanlık ederler. Câhilin düşmanlığına sebeb Hakk'ı bilmemesi yahut âlimin onun fikrine muhalif fetva vermesi ve insanların âlime olan teveccühünü görmesidir. İnsanların ölü olmasından murâd, hükmen ölü olmalarıdır. Zira hiçbir faydaları yoktur. Onlar nebat yetiştirmeyen çorak toprağa benzerler. Hak te'âlâ hazretleri; «Yoksa ölü iken dirilttiğimiz ve kendisine verdiğimiz nurla insanlar içinde yürüyen kimse, karanlıklar içinde olan gibi midir!» buyurmuştur. Bu âyet-i kerimedeki ölüden murâd câhil, diriltmekten murâd ilim verilmesidir. Karanlıklar içinde yüzen de cahildir. Yani cahil iken öğretilerek nurlandırılan bir kimsenin, cehâlet karanlıkları içinde bocalayan cahillerle bir olamayacağı beyan buyrulmaktadır. Yahut ölüden maksad kalblerinin ölmesidir. İhya u Ulûmi'd-Dîn'de şöyle deniliyor:</p>

    <p>«Fethu'l-Mevsılî, «Hastaya yiyecek, içecek ve ilâç verilmezse ölmez mi?» demiş. «Evet ölür» demişler. «İşte kalb de öyledir. Ona üç gün hikmet ve ilim verilmezse ölür!» demiş. Gerçekten doğru söylemiş! Çünkü kalbin gıdası ilim ve hikmettir; onun hayatı bunlarla kâimdir. Nitekim vücûdun gıdası da yemektir. Kimde ilim yoksa onun kalbi hastadır, ölmesi lâbüddür.</p>

    <p class="c13">(İbn-i Âbidîn, 1.c. 39.s.)</p>

    <p> </p>


12 KASIM 2006
---

    <p class="c13">EBÛ ZERR (R.A.)'İN ÖĞÜTLERİ</p>

    <p>Süfyan-ı Sevrî (rh.a.)'den: Ebû Zerr Gıfarî (r.a.) Kâ'be'de ayağa kalkarak şöyle dedi;</p>

    <p>"Ey insanlar! Ben, Cündübü'l Gıfarî'yim. Öğüt veren, şefkatli kardeşinizin yanına geliniz." Bunun üzerine halk etrafına birikti. O, etrafındakilere şöyle dedi:</p>

    <p>"- Biriniz bir yolculuğa çıkmak istese, kendisine yarayacak ve yetecek kadar azık almaz mı?"</p>

    <p>Oradakiler:</p>

    <p>"-Evet, alır!" dediler. Bu cevâb üzerine şöyle devâm etti: "-Kıyâmet yolculuğu sizin bu yolculuğunuzdan daha uzundur. Onun için size yarayacak azıklar alınız." Halk:</p>

    <p>"-Nedir o bize yarayacak olanlar?" diye sorduklarında O: "-Büyük felâketlerden korunmak için haccediniz. Uzun sürecek olan mahşer gününün şiddetinden kurtulmak için oruç tutunuz. Kabrin yalnızlığına karşı gece karanlığında iki rekât namâz kılınız. Büyük bir günde (kıyâmeti) beklemeyi düşünerek ya hayır konuşun, ya da susun. Kıyâmetin güçlüklerinden kurtulmak umuduyla mallarınızdan sadaka veriniz. Zamânınızı iki kısma ayırınız: Birinde ahiret için çalışın. İkinci kısmında da helâl yoldan rızık kazanmak için çalışın. Üçüncü bir bölüm sizin için zararlıdır, faydası yoktur. Onu istemeyin.</p>

    <p>Kazancınızı da ikiye ayırın: Helâlinden kazandığınız bu birinci kısımdan evlâdü iyalinizin geçimini sağlayın. İkinci kısımdan da ahiretiniz için harcayın. Bunların dışında üçüncü bir kısmın sana faydası yok, zararı vardır. Onu istemeyiniz." diye cevâb verdi. Sonra da sesinin çıktığı kadar:</p>

    <p>"-Ey insanlar! Asla ulaşamayacağınız şeylere karşı olan hırsınız sizleri öldürmüş!" diye bağırdı.</p>

    <p class="c13">(M. Yûsuf Kandehlevî (rh.a.),</p>

    <p class="c13">Hadîslerle Müslümânlık, 5.c., 1895.s.)</p>

    <p> </p>


13 KASIM 2006
---

    <p class="c13">NİKAH VE EVLİLİK</p>

    <p>Nikâh, vahiy lisaniyle övülmüştür. «Sizin için helâl olan kadınlardan ikişer, üçer, dörder olmak üzere nikâh edin.» mealindeki âyetle bu husus belirtilmiştir. (Nisa s. 3)</p>

    <p>«Benim getirdiğim sistemi seven, sünnetimle amel etsin. Ve şüphesiz ki, nikâh da benim sünnetimdendir.» buyurulmuştur.</p>

    <p>Diğer bir hadîs-i şerîfte de:</p>

    <p>«Evleniniz, çoğalınız. Çünkü ben kıyamet günü sizinle diğer ümmetlere karşı iftihar ederim.» mealindeki ha-dîs-i şerîfle de teşvîk edilmiştir.</p>

    <p>İbn-i Mâce'nin Sünen'inde: «Nikâh benim sünnetimdir. Kim benim sünnetimle amel etmezse, benden değildir.» diye rivayet edilmiştir.</p>

    <p>Keşfü'l-Ğumme'de belirtilen hadîs-i şeriflerin birinde ise:</p>

    <p>«Kötüleriniz bekârlarınızdır.» buyurulmuştur.</p>

    <p>Resûlullâh (s.a.v.) Efendimiz çoğu kere:</p>

    <p>«Evli olan kimsenin iki rekât namazı, bekârın seksen iki rek'atinden hayırlıdır!» buyurdukları rivayet edilmiştir.</p>

    <p>İki Sahîh (Buhârî ve Müslim) Hz. Enes (r.a.)'den şöyle rivayet ediyor: Üç kişi Resûlullâh (s.a.v.) Efendimizin evine gelerek O (s.a.v.)'in nafile ibâdetini sorup öğrenmeğe çalışıyorlardı. Onlardan biri bütün gece namaz kılmaya, biri bütün gün oruç tutmaya, biri de kadından uzaklaşıp hiç evlenmemeye azmetmişti. Peygamber (s.a.v.) onlara şöyle hitap etti:</p>

    <p>«Benim kalb ürpertim ve takvam elbette sizinkinden fazladır. Bununla beraber ben gece namaz kıldığım gibi, uyurum da; gündüzleri oruç tuttuğum gibi, iftar da ederim. Kadınlarla da evlenirim, işte bu benim sünnetimdir, kim benim sünnetimden yüz çevirirse, benden değildir.»</p>

    <p>Evlenmekten maksat sadece cinsî arzuyu yerine getirmekten ibaret değildir. Belki insan kendisine bir hayat arkadaşı seçmek suretiyle bir aile yuvası kurmak ve böylece dînini ve namusunu korumaya, şerefli bir hayat sürmeye çalışmaktır.<b>(Mehmet Zihni Efendi, Nimet-i İslâm, 702-703)</b></p>


14 KASIM 2006
---

    <p class="c13">GAYRİ MÜSLİMLERE MUAMELE</p>

    <p>Zımmînin, Mescid-i Haram'a girmesinde bir beis yoktur. İmam-ı Şafii (r.a.) ile İmam-ı Malik (r.a.)'e göre; Zımmînin Mescid-i Harama girmesi mekruhtur. Bunların delili, Allâh teâlânın: "Ey iman edenler, müşrikler ancak bir necistir, bu yıllardan sonra Mescid-i Haram'a yaklaşmasınlar." (Tevbe s. 28) kavl-i kerîmidir.</p>

    <p>Biz Hanefîlerin delili: Peygamberimiz (s.a.v.) Sakif'in elçisini mescit içine çadır kurdurup orada ağırlamıştı. Sahabe-i Güzin (r.anhüm) "Müşrikler necistirler." dediklerinde, Peygamberimiz (s.a.v.) "Onların necasetleri yer üzerinde değildir, necasetleri ancak kendi nefislerindedir." buyurmuşlardır. Zımmî hasta olduğunda ziyaret edilmesinde de bir beis yoktur. Çünkü Peygamberimiz (s.a.v.), komşusu olan bir yahudi hasta olduğunda, ziyaretine gidip Kelime-i Şahâdet getirmesini teklif etmiş, hasta olan yahudi babasına bakmış, babası da; "Hz. Muhammed (s.a.v.)'e icabet et." demiş, hasta olan yahudi, icabet edip Kelime-i Şahâdetini getirdikten sonra ölmüş. Bunun üzerine Peygamberimiz (s.a.v.): "Benim sebebimle bir kimseyi ateşten kurtaran Allâh te'âlâya hamd olsun" buyurmuşlardır.</p>

    <p>Zımmînin selamını almada da bir beis yoktur. Fakat «Aleyküm» kavlinden ziyadesi söylenmez. Müslüman, önce zımmîye selam vermez.</p>

    <p>Ancak bir müslümanın bir zımmîye işi düşerse, ona selam vermesinde bir beis yoktur. Zımmî için mağfiret ile dua edilmez. Hidayete gelmesi için dua edilmesi caizdir. Bazıları, "Bir müslümanın mecusî olan komşusu hastalandığında, onu ziyaret etmez." demişlerdir. Bazıları da; «eder» demişlerdir. Zira onu ziyaret etmede, İslâm'ın güzelliklerini ortaya koymak vardır. Fâsık olan kimse hasta olduğunda ziyaret edilip, edilmemesinde âlimler ihtilaf etmişlerdir. Esah olan kavle göre; ziyaret edilmelidir.</p>

    <p class="c13">(Mülteka Tercümesi, 2.c. 380.s.)</p>

    <p> </p>

    <p> </p>


15 KASIM 2006
---

    <p class="c13">SİLSİLE-İ ÂLİYE'NİN OTUZİKİNCİ POSTNÎŞÎNİ MUHAMMED ES'AD ERBİLÎ (K.S.)</p>

    <p>Bugün Kuzey Irak'ta bulunan Musul'un Erbil kasabasında 1264 (M.1847)'de dünyâya geldi. Tâhâ'l-Harirî (k.s.)'un halîfesi olan Muhammed Es'ad Erbîlî (k.s.)'un dedesi, Hâlid-i Bağdâdî (k.s.)'un Erbil'deki tekkeye halîfe ve şeyh olarak ta'yin ettiği Hidâyetullâh Erbilî; babası ise daha sonra söz konusu tekkede şeyhlik görevinde bulunan Muhammed Said Efendi'dir. İlk tahsilini Erbil ve Deyr'de ikmal ettikten sonra, Şeyh Tâhâ el-Harîrî (k.s.)'a yirmi üç yaşında intisâb etti. Beş yılda seyr ü sülûkünü ikmâl ederek hilâfet aldı. Aynı yıl hac farizasını yerine getirmek için Hicaz'a gitti.</p>

    <p>Es'ad Erbilî (k.s.), 1293 (M.1880)'de İstanbul'a gitmeye karar verdi. Cağaloğlu'nda Beşir Ağa dergâhında bir süre misafir olarak kaldı. Daha sonra Çarşıkapı'daki Molla Piri Câmii'nin müezzin odasına yerleşerek Fatih Câmii'nde Hafız Divânı'nı okuttu. Bu sırada II. Abdülhamid'in damadı Halil Paşa kendisini saraya davet ederek sohbetlerinden istifâde etti.</p>

    <p>1303 (M.1883)'de Kâdirî şeyhi Abdülhamid er-Rifkânî (k.s.)'dan icâzet aldı.Tasavvuf ve Beyânü'l-hak mecmualarında tasavvufî konularda yazan Es'ad Erbilî 1330 (M.1914)'de önce Meclis-i Meşâyıh âzâlığına, ardından reisliğe ta'yin olundu. O yıl Sultan Reşad tarafından "Sürre Emîni" olarak hacca gönderildi.</p>

    <p>1341 (M.1925)'de tekkelerin kapatılması ile birlikte inziva'ya çekildiği Erenköy Kazasker'deki evinde sürekli polis gözetimi altında tutulan Es'ad Erbilî (k.s.), 23 Aralık 1930'da meydana gelen Menemen olayı ile ilgisi olduğu iddia edilerek oğlu Mehmed Ali Efendi ile birlikte Menemen'e götürülüp idam talebiyle yargılandı. Hakkında verilen idam cezası yaşlılığı sebebiyle müebbet hapse çevrildi, oğlu da idam edildi.</p>

    <p>Menemen'de askerî hastanede tedavi görürken 3-4 Mart 1931 gecesi vefat eden Es'ad Efendi (k.s.)'un zehirlenerek öldürüldüğü yolunda kanaatler mevcuttur. Cenâzesi ailesine verilmeyerek resmî makamlar tarafından Menemen'de defnedilen Es'ad Efendi (k.s.)'un mezarının yanına 1962-1963 yıllarında bir cami inşâ edilmiştir. Es'ad Efendi (k.s.) pek çok halîfe yetiştirdiğinden İstanbul, Anadolu, Yugoslavya, Bulgaristan ve Sırbistan'a kadar uzanan geniş bir coğrafyada mürîdleri bulunmaktadır.</p>

    <p class="c13">(Halid-i Bağdadî ve Anadolu'da Halidîlik, 150.s.)</p>

    <p> </p>

    <p> </p>


16 KASIM 2006
---

    <p class="c13">HZ. PEYGAMBER (S.A.V.)'İN CESÂRETİ</p>

    <p>İbn-i Ömer (r.a.), "Allah'ın Resûlü (s.a.v.)'den daha cesur, daha fedakâr, daha cömert, daha hoşnut birini görmedim hiç!"dedi.</p>

    <p>İmam Ali (k.v.) anlatıyor:</p>

    <p>"Biz harb kızıştığı zaman, gözler öfkeden kıpkırmızı kesildiğinde Resûlullâh (s.a.v.) ile korunurduk.</p>

    <p>Çünkü düşmana ondan daha yakın kimse olmazdı. Bedir günü kendimi gördüm; hepimiz Resûlullah (s.a.v.)'le korunuyorduk, zira o gün O (s.a.v.), düşmana hepimizden daha yakındı. O gün düşmana O (s.a.v.), hepimizden hızlı ve cesur hücum ediyordu."</p>

    <p>Denildi ki, "Cesur ve çok güzel harb eden kişi, düşman yaklaştığı zaman, hemen Peygamber (s.a.v.)'in yanıbaşında yer alırdı. Çünkü düşmana en yakın O (s.a.v.) olurdu."</p>

    <p>Enes (r.a.)'den:</p>

    <p>Peygamber (s.a.v.) insanlar arasında en güzel, en cömert, en cesur olan idi.</p>

    <p>Medine ehli bir gece duydukları bir sesten korkmuşlardı ve sese doğru gidiyorlardı, bir de ne görsünler, Resûlullah (s.a.v.) onlardan önce gelmiş, bakmış ve geri dönüyor. (Ebû Talha)'ya ait bir ata binmiş, kılıcı boynunda asılmış bir halde onlara haber getiriyor ve şöyle diyor(du):</p>

    <p>"-Korkmayın, bir şey yok!"</p>

    <p>İmran b. Hüseyin dedi ki: "Büyük düşmanla karşılaştığı zaman ilk hücum eden Allah'ın Resûlü (s.a.v.) olurdu."</p>

    <p class="c13">(Kadı 'Iyaz (rh.a.), Şifâ-i Şerîf, 114.s.)</p>

    <p> </p>

    <p class="c13"> </p>

    <p class="c13"> </p>

    <p class="c13"> </p>


17 KASIM 2006
---

    <p class="c13">ŞAHÂDETLERİ KABUL EDİLİP EDİLMEYEN KİMSELER -1</p>

    <p>İmam-ı A'zam (r.a.)'e göre; körün şahitliği kabul edilmez. İmam-ı Muhammed (rh.a.)'e göre; işitme yoluyla caiz olan şeylerde kabul edilir. İmam-ı Yusuf (rh.a.)'e göre; görürken şahitliği yüklenip sonra gözleri kör olursa, kör olduğu halde şahitliği kabul edilir. Zira şahitlikte itibar, yüklenme halinedir. Bu kör olan kimse de, görürken şahitliği yüklenmiştir.</p>

    <p>Köle ile çocuğun şahitlikleri kabul edilmez. Tevbe etse bile kazf (namuslu kadına zina iftira etme cezası) haddi vurulmuş kimsenin şahitliği kabul edilmez.</p>

    <p>Ancak kâfir olduğu halde kendisine had vurulsa, sonra Müslüman olsa, bu takdirde şahitliği kabul edilir, çünkü İslamiyet Müslüman olan kimsenin, müslüman olmadan önceki günahlarını temizler.</p>

    <p>Füruun, usule; usulün, fürua yani; ne kadar yukarı çıkarsa çıksın, babaları, dedeleri, anaları, nineleri lehine, bunların da ne kadar aşağı inerse insin çocuklarının, torunlarının lehine şahitlikleri kabul edilmez.</p>

    <p>Çocuğun babası lehine, babanın çocuğu lehine; kadının, kocası lehine; kocanın, karısı lehine; kölenin, efendisi lehine; efendinin, kölesi lehine; ücretlinin, ücretle çalışanının lehine şahitlikleri kabul edilmez. Zira bunlar arasında olan menfaatler ortaktır. Bundan dolayı yukarıda geçenlerin birbirine zekât vermeleri de caiz değildir. Bunların birbirlerinin lehine şahitlikleri caiz olmuş olsaydı, kendi nefislerine şahitlik yapmış olurlardı. Bu ise, caiz değildir. Bir ortağın, diğer ortağının lehine kendi ortak malları ile ilgili olan şeylere şahitliği kabul edilmez. Zira menfaat kendine ait olmuş olur. Ama kendi ortak oldukları mal ile ilgili olmayan şeylerde birbirine şahitlikleri kabul edilir. Kendisini kadına benzetip kullandıran alçağın şahadeti kabul edilmez. Zira bu işler fasıkların işlerindendir.</p>

    <p class="c13">(Mülteka Tercümesi, 2.c. 119.s.)</p>

    <p> </p>


18 KASIM 2006
---

    <p class="c13">ŞAHÂDETLERİ KABUL EDİLİP EDİLMEYEN KİMSELER -2</p>

    <p>Başkalarının ölüsünden veya başlarına gelen musibetten dolayı bir ücret karşılığında olsun, olmasın yüksek sesle ağlayan, çalgı aletiyle olsun, olmasın şarkı söyleyen kadınların şahitlikleri kabul edilmez. Zira kadınların, sadece seslerini yükseltmeleri bile haramdır. Şarkı ile haram olması daha önceliklidir.</p>

    <p>Dünya yüzünden birbirine düşman olan iki kimseden birinin, diğerinin aleyhine şahitliği kabul edilmez. Tambur ile yahut kuş ile oynayanların da şahitlikleri kabul edilmez. Zira bunlar, oyun sebebiyle vakitlerini boşa geçirmektedirler. Halkı başına toplayıp, onları eğlendirmek için şarkı söyleyenlerin, yahut tavla yahut satranç oynayanların, yahut bu oyun sebebiyle namazlarını bırakanların şahitlikleri kabul edilmez.</p>

    <p>Şer'an kendisine had vurulmasını gerektiren bir işi yapanın şahitliği de kabul edilmez. Zira haddi gerektiren şeyler, büyük günahlardandır.</p>

    <p>Riba (faiz) yiyen kimsenin de şahitliği kabul edilmez, faiz yemek, büyük günahlardandır. Peştamalsız hamama giren kimsenin de şahitliği kabul edilmez.</p>

    <p>Yollarda halkın gözleri önünde idrar yapmak, yiyip içmek gibi halk arasında kendisini küçük düşürecek şeyleri yapanların şahitlikleri de kabul edilmez.</p>

    <p>Selefi salihine yani Ashâb-ı Güzin'e, tabiinin büyüklerine, müctehidlere ve alimlere açıktan sövenlerin şahitlikleri kabul edilmez.                         </p>

    <p class="c13">(Mülteka Tercümesi, 2.c. 120.s.)</p>

    <p> </p>

    <p>••••••••</p>

    <p class="c13">HADÎS-İ ŞERÎF</p>

    <p>"Dikkat edin! Size şahidlerin en hayırlısını haber veriyorum! Şahidliğini istemeden yapandır." (Müslim)</p>

    <p>"Sizden biriniz Allâh (c.c.)'ü şahid tutarak hiçbir kimseyi temize çıkarmasın ve methetmesin." (Buhârî)</p>


19 KASIM 2006
---

    <p class="c13">OSMANLIDA İLK DENİZALTIYI YAPAN</p>

    <p class="c13">İBRAHİM EFENDİ</p>

    <p>Lâle Devri'nin bütün haşmetiyle hüküm sürdüğü yıllardı, tarih 1719'un 3 Aralık'ını gösteriyordu. Zamanın padişahı III. Ahmed, şehzâdelerinin sünnet düğünlerini yaptırıyordu.</p>

    <p> Denizin yüzü rengârenk kayıklarla dopdoluydu. Padişah, vezirler ve şehzadeler, Aynalıkavak'taki sahil sarayında heyecanla gösterileri seyrediyorlardı. Birdenbire denizden koca bir timsahın çıktığı görüldü. Kayıkçılar arasında bir gürültü koptu. Canavar, üç çifte kayık büyüklüğündeydi. Üst çenesini açıp kapayan, sağa sola hareket eden bu timsahın denizde işi neydi?</p>

    <p>Timsahın, Aynalıkavak sarayına doğru yaklaşması, Padişah ve beraberindekileri daha da heyecanlandırmıştı. Sarayın önüne kadar geldiğinde gördüler ki, timsaha benzeyen bu yaratık, timsah şeklinde bir denizaltı gemisinden başka bir şey değildi.</p>

    <p>Saray önlerinde ağır ağır denize gömülen denizaltı bir saat kadar sonra su yüzüne çıktı. Kocaman ağzı açıldı. Timsahın ağzından rengârenk elbiseler giymiş delikanlılar çıktı.</p>

    <p>Seyyid Vehbi'nin "Sürname-i Hümayun"unda anlattığı bu hadise, bize Osmanlılar'da denizaltıların ilk denemelerinin başarıyla gerçekleştirildiğini göstermektedir.</p>

    <p>Aslında timsah, eğlencelik olsun diye yapılmıştır. Mimarı ise tersane başmimarı (gemi inşaat mühendisi) İbrahim Efendi idi.  Başmimar İbrahim Efendi şüphe yok ki bunu çok ince matematik hesaplar içinde planlamış ve gerçekleştirmiştir. Fakat ne yazık ki İbrahim Efendi'nin bu mevzudaki bilgisi daha sondakilere aktarılamadı, geliştirilemedi; onun ölümü ile tarihe gömüldü. Tarihçi Bahaeddin ilk denizaltı gemisinin 1150 tarihinde Akka kuşatması sırasında kullanılarak, Müslümanların şehre girdiğini kaydetmektedir. Bu durumda, Mimar İbrahim Efendi de Osmanlılar'da ilk denizaltıyı yapan kişi olmaktadır.</p>

    <p class="c13">(İslam ve İlim, 104.s.)</p>


20 KASIM 2006
---

    <p class="c13">HÜKÜM VERMEK İÇİN RÜŞVET ALMAK</p>

    <p>Allâh te'âlâ buyurdu:</p>

    <p>"Aranızda (birbirinizin) mallarınızı (rüşvet, hırsızlık, gasb, yağma gibi) haksız sebeplerle yemeyin ve kendiniz bilip dururken insanların mallarından bir kısmını günah(ı mucip sûretler)le yemek için hakîmlere aktarma etmeyin" (Bakara s. 188) Yani sizin olmadığını bilip durduğunuz halde başkalarının haklarını alıp size vermeleri için hakimlere rüşvet yedirmeyin.</p>

    <p>Ebû Hüreyre'den Resûl-i Ekrem (s.a.v.) şöyle buyurdu dediği rivayet olunmuştur: "Bir hükmü ita (verme) ve istihsal (alma) hususunda rüşvet verene de alana da Allâh la'net etsin." (Tirmizî) Abdullâh b. Ömer (r.a.), Resûlullâh (s.a.v.)'in, rüşvet alana da verene de lanet ettiğini bildirir.</p>

    <p>Rüşvet veren kimse verdiği rüşvetle birisine haksızlık yapmayı veya hakkı olmayan bir şeyi elde etmeyi amaçlıyorsa lanete uğrar, gayet hakkı olan bir şeye sahip olmak veya kendine karşı yapılan bir zulmü defetmek gayesi ile (mecbûren) verirse lanete uğrayanlardan olmaz.</p>

    <p>Hâkime gelince: Ona mutlaka haramdır. Başka bir hadiste: "La'net, rüşvete aracı olanadır" buyurulmuştur.</p>

    <p>Resûl-i Ekrem  (s.a.v.) şöyle buyuruyor: "Kim ki bir adama şefaatci olur, buna mukabil ona bir hediye verilirse riba kapılarından büyük bir kapıya gelmiş olur." (Ebû Dâvud)</p>

    <p>"Süht": Kardeşin bir işini sana iletir sen de o işi görürsün, sonra sana hediye verilir. Sen de o hediyeyi kabul edersin, "Süht" buna denir. İşte bu haramdır.</p>

    <p>Masruk, zulme uğrayan bir adam hakkında İbn-i Zeyyad nezdinde şefaatçi olur. Mazluma hakkı geri verilir. Adam Masruk'a bir hizmetçi vermek ister. Masruk bu hediyeyi kabul etmez ve İbn Mes'ud'un şöyle dediğini duydum der:</p>

    <p>"Kim bir müslümandan bir zulmü giderir, o da buna mukabil -az çok- bir şey verirse verilen şey haramdır."</p>

    <p>Allâh te'âlâdan her belâdan afv ve afiyet (korunma) dileriz.</p>

    <p class="c13">(İmâm Zehebî, Büyük Günahlar, 119.s.)</p>


21 KASIM 2006
---

    <p class="c13">ERKEKLERİN İPEK ELBİSE GİYMELERİ</p>

    <p class="c13">VE ALTIN KULLANMALARI</p>

    <p>Buhârî ve Müslim Sahih'lerinde Resûl-i Ekrem (s.a.v.)'in şöyle buyurduğu rivayet olunmuştur: "Her kim dünyada ipek elbise giyerse âhirette giyemez."</p>

    <p>Bu umumîdir, bütün erkeklere şâmildir. Çünkü Resûlullâh (s.a.v.) "İpek elbise giymek ve altın, ümmetimin erkeklerine haram kılındı" buyurmuştur.</p>

    <p>Huzeyfe b. Yeman'ın şöyle dediği rivayet olunmuştur:"Resûlullâh  (s.a.v.) Efendimiz altın, gümüş kaplardan su ve meşrubat içmekten ve böyle kab içinde yemek yemekten, ipek ve dibaç elbise giymekten ve ipekli kumaş üzerinde oturmaktan bizleri nehyetti." (Buharî)</p>

    <p>İpek giymenin erkekler için de helâl olduğunu söyleyen kâfir olur. Şeriat ancak, kendisinde kaşıntı ve uyuz olanla, düşmanlara karşı savaşan muhariplerin (zarûreten) ipek giymelerine ruhsat vermiştir. Erkeklerin süs için hangi nev'i olursa olsun ipek giymeleri bil ittifak haramdır. Yine çoğu ipekten oluşan bir kumaşı giymeleri de haramdır. Yine erkeklerin yüzük, kolye, kılıç kabzası vs. şekilde altın kullanmaları haramdır.</p>

    <p>Resûl-i Ekrem (s.a.v.) birinin parmağında bir altın yüzük görür. Adamın elinden yüzüğü çıkarır ve: "Sizden biri ateş koruna doğru gidiyor ve onu alıp eline koyuyor." buyururlar.</p>

    <p>Ulemâ, erkek çocuğa ipek elbise giydirmek ve altın takma hususunda ihtilâf etmişlerdir. Bazıları cevaz verirken bazıları da Peygamberimiz (s.a.v.)'in "İşte bu ikisi (ipek ve altın) ümmetimin erkeklerine haram, dişilerine helâldir" sözünün genel olduğuna bakarak erkek çocuğunun da nehyin kapsamına girdiğini savunarak haram olduğunu söylemişlerdir. Bu, İmam Ahmed ve daha başkalarının mezhebidir. Allâh (c.c.)'den tevfik dileriz.</p>

    <p class="c13">(İmâm Zehebî, Büyük Günahlar, 194.s.)</p>


22 KASIM 2006
---

    <p class="c13">HZ. ÖMER (R.A.)'İN CABİYE'DE YAPTIĞI KONUŞMA</p>

    <p>"Kur'an'ı öğrenin ki, onunla tanınasınız. Kur'an'la amel edin ki, Kur'an ehlinden olasınız. Allâh (c.c.)'e isyan olan işlerde amire itaat gerekmez. Bilmiş olun ki, doğru söz ve şan şeref eceli yakınlaştırmadığı gibi Allâh (c.c.) tarafından verilen rızkı da uzaklaştırmaz.</p>

    <p>Kulla rızkı arasında bir perde vardır. Eğer kul sabrederse rızkı ona gelir, acele ederse perdeyi yırtar ve rızkına ulaşamaz. Atları eğitiniz, atış öğreniniz, ayaklarınıza birşey giyiniz, dişlerinizi misvaklayınız, sade yaşayınız. Yabancıların ahlâkını almaktan, zalimlere yardım etmekten ve Salîb'in (haç) aranızda yükselmesinden sakınınız; içki içilen sofraya oturmayınız. Peştemalsız hamâma girmeyiniz. Kadınlarınızı hamâma göndermeyiniz. Onların hamâma gitmeleri doğru değildir. Yabancıların topraklarını fethedip oraya yerleştikten sonra onlarla orada devâmlı kalmak üzere anlaşma yapmayınız. Olur ki memleketinize dönmeniz gerekir. Kâfirlere karşı küçük düşmekten sakınınız. Konakladığınız yerlerde Arapların sürülerine dokunmayınız.</p>

    <p>Meşrubat üç şeyden yapılır: Üzümden, baldan ve hurmadan. Yalnız bunlar mayalanırsa içkiye dönüşür ki, o zamân içmek harâm olur.</p>

    <p>Allâh (c.c.) üç gurup insanı temize çıkarmaz, onların yüzüne bakmaz. Kıyâmet günü onlara yakınlık göstermez. Onlar için elem verici bir azap vardır:</p>

    <p>Bu üç guruptan biri, devlet başkanına dünyâ menfaati düşüncesiyle biat eden kimsedir. Böyle kimseler menfaat sağladığı sürece sözünde durur, menfaat elde edemediği zamân da sözünden döner. İkincisi, ikindiden sonra malını pazara çıkarıp malım şöyle iyidir, böyle iyidir diye yemîn ederek malını satan kimsedir. Üçüncü guruba giren kimseler ise kendilerinde şu özellikler bulunanlardır: Müslümâna sövmek fısktır, müslümânı öldürmek küfürdür. Bir mü'minin diğer bir mü'min kardeşi ile üç günden fazla dargın durması harâmdır. Kim bir sihirbaz, kâhin veyâ müneccim görür de onların söylediklerini tasdik ederse Hz. Muhammed (s.a.v.)'e indirileni (Kur'an'ı) inkâr etmiş olur.</p>

    <p class="c13">(M. Yûsuf Kandehlevî (rh.a.),</p>

    <p class="c13">Hadîslerle Müslümânlık, 5.c., 1811.s.)</p>


23 KASIM 2006
---

    <p class="c13">ALLAH RESÛLÜ (S.A.V.)'İN</p>

    <p class="c13">SÖZÜNDE DURMASI VE VEFÂKÂRLIĞI</p>

    <p>Abdullah bin Ebi'l-Hamsa'dan şöyle rivayet edilmiştir:</p>

    <p>Peygamber (s.a.v.) ile henüz kendilerine Peygamberlik gelmeden önce alış-veriş yapmıştım. Kendi hesabıma bir bakiye kalmıştı. O (s.a.v.)'e falan yere gelip kendileriyle görüşeceğimi va'd ettim. Unuttum. Üç gün sonra verdiğim sözü hatırlayınca hemen o yere koştum; ne göreyim, O (s.a.v.) beni orada beklemiyor mu? (hayret ettim...) Bana şöyle dedi:</p>

    <p>"Delikanlı, beni yordun! Ben seni burada tam üç gündür bekliyorum."</p>

    <p>••••••••</p>

    <p>Ebû Katâde'den rivayet edildiğine göre, kendilerine Necâşî'nin bir delegesi gelmişti. Onlara bizzat kendisi hizmet etti. Ashabı (r.a.e.):</p>

    <p>"Siz bırakın ey Allâh'ın Resûlü (s.a.v.) hizmeti biz görürüz" deyince şu cevabı verdi:</p>

    <p>"Onlar bizim ashâbımıza ikram etmişlerdir. Şimdi ben bu hizmetlerinin karşılığını vermekten zevk duyuyorum."</p>

    <p>••••••••</p>

    <p>Hevâzin esirleri arasında süt hemşiresi Şeyma da getirilmişti. Onu tanıdı ve ona ikram etmek kastıyla üstündeki ridâsını seriverdi. Ve şöyle hitâb etti:</p>

    <p>"İstersen yanımda sevimli biri olarak kalabilirsin. İstersen sana faydalanacağın bir şeyler veririm, kavmine dönebilirsin."</p>

    <p>Bunun üzerine kavmine dönmeyi tercih etti. Peygamber (s.a.v.) de ona birşeyler vererek onu memnûn etti.</p>

    <p class="c13">(Kadı Iyâz (rh.a.), Şifâ-i Şerîf, 126.s.)</p>

    <p> </p>


24 KASIM 2006
---

    <p class="c13">HZ. ALÎ (R.A.)'İN ALLÂH İÇİN GAZÂBI</p>

    <p>Hazret-i Alî (r.a.) sahrâda tenha gezerken bir kâfir pehlivan fırsatını bulup bir hamle eyledi. Hazret-i Alî (r.a.) hamlesini def' etti ve o kâfire galebe edip göğsünün üzerine çıkıp başını kesmek istedi.</p>

    <p>Kâfir yalvardı. "Er olan bastığını boğazlamaz ya Alî!" dedi. Alî (r.a.) azâd eyledi. O kâfir tekrar fırsatını bulup bir hamle daha eyledi. Hazret-i Alî (r.a.) tekrar hamlesini def' edip o kâfiri altına aldı. Kâfir yine tazarrû' eyledi. Dedi ki: "Seni mürüvvet mâdeni derler. Bana emân ver" deyince Hazret-i Alî (r.a.) tekrar afveyledi, onu azâd etti.</p>

    <p>Üçüncü defa kâfir-i hâin fırsatını bulup hamle edince İmam-ı Alî (r.a.) hamlesini def' edip altına aldı. Başını kesmek üzere iken kâfir gördü ki emân dilemeğe yüzü yok, hiç olmazsa ölmeden evvel bir hakaret olsun diye Hazret-i Alî (r.a.)'in mübarek nâsıyesine (yüzüne) tükürdü.</p>

    <p>Hâzret-i Alî (r.a.) o kâfiri koyuverip azâd eyledi. Kâfir teaccübe kaldı. Dedi ki, "Yâ Alî! Ben sana üç defa hıyanet ettim, sonunda da böyle bir ihanet ettim. Eğer ben senin yerinde olsaydım gazabımdan seni parça parça ederim. Sebeb ne oldu ki beni azâd eyledin?" dedi.</p>

    <p>Hazret-i Alî (k.v.) cevap verdi; "Bizim gazabımız yani cihâdımız ikidir. Biri fîsebîlillah senin gibi kâfirlerle gaza etmektir. Biri de nefsimizle gaza etmektir. Nefisle cihad, ona muhalefet etmekle olur. Seninle mukâtelem Allâh rızası için idi. Fakat vakta ki sen nefsime o ihâneti eyledin, eğer o halde ben seni öldürmüş olsaydım nefsim için öldürmüş olurdum. Seni azâd eyledim, nefsime basdım cihâd-ı ekber eyledim. Mü'minin nefsinin kendine zararı, kâfirin cihad ve gazadaki zararından daha artıkdır" dedi. Bu sözü kâfir işitince kalbinde hidâyet nuru parladı ve dedi ki; "Yâ Alî bana dîn-i İslâmı telkin et. Yakînen bildim ki dîn-i İslâm hak ve a'lâ din imiş." Kelime-yi şahâdeti getirdi, Müslüman oldu. Sonra nice gazalarda Hazret-i Alî (r.a.) ile beraber bulundu ve nice küffarı katletti.        <b>(Hz. Mahmûd Sâmî Ramazanoğlu (k.s),</b></p>

    <p class="c13">Musahabe 2, 137-138.s.)</p>


25 KASIM 2006
---

    <p class="c13">KARABORSACILIK</p>

    <p>Fakih anlatıyor:</p>

    <p>-        Ebû'l Hasan Hakem Serdî, Bekir b. Musna, Hani b. Hadi, Ahmed b. Halid, Muhammed b. İshâk, Muhammed b. İbrahim, Saîd b. Müseyyeb yolu ile gelen bir rivayette Ma'mer b. Adevî (r.a.e) şöyle diyor:</p>

    <p>- Resûlullâh (s.a.v.)'in şöyle buyurduğunu duydum:</p>

    <p>- "İhtikârı ancak günahkâr yapar."</p>

    <p>İbn-i Ömer (r.a.), Resûlullâh (s.a.v.)'in şöyle buyurduğunu anlattı:</p>

    <p>- "Bir kimse, halkın yiyecek maddelerinde ihtikâr (karaborsa) yolunu tutarsa, Allâh'tan uzak kalır. Allâh da ondan uzaktır."</p>

    <p>Saîd b. Müseyyeb (r.a.), Ömer b. Hattab (r.a.)'den naklen Resûlullâh (s.a.v.)'in şöyle buyurduğunu anlattı:</p>

    <p>- "Câlib rızıklanır; muhtekir mel'undur."</p>

    <p>Câlip: Yiyecek maddesini başka bir memleketten satın alan ve memleketine götürüp satan, demektir.</p>

    <p>Böyle yapan rızkını helâlinden kazanmış olur. İnsanlar ondan faydalanır; bunun için de ona, hayır duada bulunurlar. Onların duasının bereketine nail olur. Muhtekir ise: Yiyecek maddelerini satmayıp stok yapandır. Bu hâli ile halka zararı dokunur.</p>

    <p class="c13">(Ebu'l Leys Semerkandî (r.a.),</p>

    <p class="c13">Tenbîhü'l Gafilin Bostanü'l Ârifin, 21.s.)</p>

    <p>••••••••</p>

    <p>Hz. Ömer (r.a.): "Bizim çarşımızda ihtikar (karabosacılık) olamaz. Yanlarında fazla yiyecek maddesi bulunan bir kısım insanlar, bizim sahamıza Allâh (c.c.)'ün rızkından inmiş olan bir rızka yönelip, onu bize karşı saklayamazlar. Ancak kim, yaz - kış demeden zahmetlere katlanarak mal getirmiş ise o Ömer'in misafiridir. Allâh (c.c.)'ün istediği şekilde malını satsın, istediği şekilde de saklasın." (Muvatta, Büyu')</p>

    <p> </p>

    <p> </p>


26 KASIM 2006
---

    <p class="c13">MİMAR SİNAN -1</p>

    <p>Mimar Sinan, tam manasıyla bir sanat dâhîsidir. Türk mimarisini erişilemeyecek dereceye yükseltmiştir.</p>

    <p>Mimar Sinan mimarbaşı olduğu sürece birbirinden çok değişik konularla uğraştı. Zaman zaman eskileri restore etti. Bu konudaki en kesif çabaları Ayasofya için harcadı. 1573'te Ayasofya'nın kubbesini onararak çevresine takviyeli duvarlar yaptı ve eseri, bugünlere sağlam olarak gelmesini sağladı. Sinan, her mimarî eseri kendine has bir biçimde ele almak, yapıda form ve konstrüksiyon beraberliğini kurmak, dış mekân ve kuruluşunun iç mekâna bütünlük kazanmasını sağlamak, mevcut teknolojik imkân ve malzeme denemelerinin üstünde, onları kendi istekleri doğrultusunda kullanmayı bilmek, akılcı ve sade bir malzeme kullanma anlayışına sahip olmak gibi, günümüzde de geçerli mimarlık prensiplerini, bundan dört asır önce eserleriyle ortaya koydu. Bu sebeple daima sanatı ile asırlar ötesi bir mimari deha olarak anıldı ve anılacak.</p>

    <p>Kânûnî Sultan Süleyman tarafından Manisa'da, 21 yaşında ölen çok sevdiği oğlu Şehzade Mehmet'in hatırasına bir türbe, cami ve külliye binalarını yapmakla görevlendirildiği zaman Mimar Sinan, 54 yaşında idi. Sonradan çıraklık eserim dediği Şehzade Camii ile türbe, medrese, imaret, tabhane, mektep, kervansaray ve muvakkithaneden ibaret külliye 1544-1548 tarihleri arasında dört yılda tamamlanmıştır.                    </p>

    <p class="c13">(İslam ve İlim, 176.s.)</p>

    <p>••••••••</p>

    <p>Allâh'ın mescidlerini ancak Allâh'a ve âhiret gününe îman eden, namazı dosdoğru kılan, zekâtı veren ve Allâh'tan başkasından korkmayan kimseler i'mar eder. İşte doğru yola ermişlerden olmaları umulanlar bunlardır. (Tevbe s. 18)</p>


27 KASIM 2006
---

    <p class="c13">MİMAR SİNAN -2</p>

    <p>Süleymaniye Camii sadece mimarlık bakımından değil, öteki sanat kolları bakımından da eşi bulunmaz bir şaheserdir. Akmermerden olan mihrabı, minber, hünkâr ve müezzin mahfilleri birer sanat harikasıdır.</p>

    <p>Caminin yanında dört medrese, bir darü'l hadis, bir okul, bir hastane, bir imaret, bir okuma odası, bir tıp medresesi, bir kütüphane, bir kervansaray, bir hamam ve bir de sebil bulunmaktadır. Cami bütün bu yapılarıyla birlikte, İstanbul'un en büyük külliyesidir. Mimar Sinan'ın türbesi ise bu külliyenin kuzeydoğusundadır. Süleymaniye Camii, 1556'da Padişahın ve Mimar Sinan'ın katıldığı bir törenle açıldı. 7 yıl süren inşaata 996.300 duka altın harcanmıştır.</p>

    <p>Edirne'de en büyük eseri olan Selimiye Camii'ne başladığı zaman, 80 yaşına basmış bulunuyordu. Sinan, Selimiye'yi överken, şu cümleleri kullanmaktadır. ''Bunun minaresinin hem nazik, hem de üç yollu olması sebebiyle yapımının güç olduğu, dünya halkının akıllı geçinenlerinin imkân dışı demelerinin gerçek sebebi budur. Ayasofya kubbesi gibi bir kubbe İslâm dünyasında yapılmamıştır diyen kâfirlerin mimar geçinenleri, "Müslamanlara üstünlüğümüz var" derlermiş. "O büyüklükle kubbeyi doldurmak çok güçtür" sözleri, Allâh (c.c.)'ün bu aciz kulunun kalbinde dert olmuştur. Adı geçen caminin kubbesini Allâh (c.c.)'ün izni, Sultan Selim Han'ın gücünü ortaya koymasıyla Ayasofya kubbesinden 6 zir'a  (dirsekten orta parmak ucuna kadar olan bir uzunluk ölçüsü, 75-40 santim arasında değişir) yüksek ve 4 zir'a derin yaptım.</p>

    <p>Asıl gücümü Edirne Selimiye Camii'nde ortaya koyup tüm kabiliyetimi açık-seçik sergiledim. Dünyanın bütün mimar ve mühendisleri olanca güçlerini harcasalar, böylesine büyük bir eserin yapımını gerçekleştiremezler."</p>

    <p>Mimar Sinan, önemli eserlerini İstanbul ve Edirne'den başka, Anadolu'da ve Halep, Şam, Sofya, Hersek, Budin, Rusçuk gibi Osmanlı şehirlerinde de meydana getirdi. Müslümanlığın damgası durumundaki eserleriyle rahmetle anılacaktır.</p>

    <p class="c13">(İslam ve İlim, 181-190.s.)</p>

    <p> </p>

    <p class="c13"> </p>


28 KASIM 2006
---

    <p class="c13">MÜ'MİN KARDEŞİNİN AYIBINI ARAMAK</p>

    <p>Hz. Ömer (r.a.) bir gecede Abdullâh İbn-i Mes'ud (r.a.) ile teftişe çıkıp bir evde kapısının aralığından bakarak, bir ihtiyar kimsenin önünde şarap gördü. Kapısının üstünden bakarak o kimseye hitâben :</p>

    <p>-Senin gibi ihtiyar bir kimsenin bu hali ne aceb çirkin oldu- diye takbih edince, o kimse kıyam ederek, "Ya emire'l-mü'minin! Ben bir isyan ettim fakat sen üç" dedi.</p>

    <p>"1-Tecessüs ettin. 2-Kapıdan gelmek lâzım gelir iken kapının üstünden baktın. 3-Ve harîm-i ısmetim olan haneme baktın" dedi.</p>

    <p>Hazret-i Ömer (r.a.) de i'tirafla "Doğru söyledin beni afvet" dedi. O da "Cenâb-ı Hakk afvetsin" dedi. Hazret-i Ömer (r.a.) de ağlayarak "Eğer Cenâb-ı Allâh beni afvetmezse veyl bana" dedi. Ol kimse bu kabahatini ehlinden ve veledinden gizli olarak yapmakta imiş. "Velâ tecessesû" fıkra-i celîlesindeki tecessüs de: Bir kimsenin noksanını ve ayıbını aramakdır.</p>

    <p>Bu âyet-i celîlenin meâl-i şerifi:</p>

    <p>"Ey mü'minler! Siz nâsın noksanlarını aramayın ve herkesin hatasından bahis etmeyin. Bir kimsenin iffet ve namusuna, ahval-i hususiyesine taallûk eden şeylerde kendi zannınıza ittibâ' ederek teftişe, ayıbını aramaya kalkışmayın. Allâh'ın setretmiş olduğu şeyler gizli kalsın" demektir.</p>

    <p>Bir hadîs-i şerîfde, Sallallahu te'âlâ aleyhi ve sellem Efendimiz buyuruyor ki: "Müslümanların ayıblarını, kusurlarını tetebbû' etmeyiniz. Zira mü'minlerin kusurlarını tetebbû' eden, taharri eden kimsenin kendi kusuru taharri olunur. Yani başkalarını ta'yîb edeyim derken kendi ta'yîb olunur. Başkalarını rüsvây edeyim derken kendi rüsvây olur."</p>

    <p class="c13">(Hz. Mahmûd Sâmî Ramazanoğlu (k.s),</p>

    <p class="c13">Musahabe 2, 127-128.s.)</p>


29 KASIM 2006
---

    <p class="c13">GASP BAHSİ</p>

    <p>Gasb lûgatta; başkasına âid gerek mal olsun, gerek mal olmasın bir şeyi kullanmak için düşmanlık ve zorbalık yoluyla almak ma'nâsınadır.</p>

    <p>Fukahâ ıstılahında gasp; bir kimsenin kıymetli ve muhterem malını izni olmaksızın haksız yere elinden alıp, o malı başkasına vermektir.</p>

    <p>Gaspın âhiretteki hükmü, günâhtır. Allâh (c.c.)'ün azabını hak etmektir. Çünkü insanların hürmet edilmesi lâzım ve kıymetli olan malları her türlü tecavüzden korunmuştur. Bunlardan birine bile bile tecâvüz eden kimse, zulmetmiş, Allâh (c.c.)'ün emrine karşı gelerek cemiyet arasında fena bir misâl meydana getirmiş, gerek şahısların ve gerek ammenin emniyetini ortadan kaldırıp menfaatlarını bozmuş, mülk hürriyetine riâyet etmemiş olur.</p>

    <p>Gaspın dünyadaki hükmü; gasp eden kimsenin, gasp ettiği şey mevcûd ise, gasp ettiği yerde sahibine aynen vermesi, gasp ettiği şeyi telef etmiş ise, kıymetini ödemesi vâcibdir. Telef olan veya telef edilen gasbedilmiş mal, ölçek ile yâhûd tartı ile yâhûd büyüklükte, küçüklükte taneleri birbirine yakın olup, tane ile satılan misliyyât (çarşı ve pazarda bahâsı değişmeyen, benzeri bulunan) dan ise, misli ile ödenir, çarşı ve pazarda misli bulunmazsa, o malın da'vâ günündeki kıymeti ödenir. Ebû Yûsuf (rh.a.)'e göre; o malın gasbedildiği gündeki kıymeti ödenir. İmâm-ı Muhammed (rh.a.)'e göre; o malın çarşı ve pazarda kalmadığı gündeki kıymeti ödenir. Zayi' olan veya telef edilen gasp edilmiş mal büyüklük, küçüklük itibâriyle adedleri arasında büyük fark bulunduğu için ittifakla o malın gasp edilmiş gündeki kıymeti ödenir. Zira, benzeri yoktur.</p>

    <p>Gasbettiği tarlaya ekin eken kimse yaptığı masrafı aldıktan sonra fazla olan miktarı, İmâm-ı A'zam ile İmâm-ı Muhammed (r.anhümâ)'ya göre; tasadduk eder. Ebû Yûsuf (rh.a.)'e göre; tasadduk etmez.</p>

    <p class="c13">(Mültekâ Tercümesi, 2.c. 277-278)</p>

    <p class="c13"> </p>


30 KASIM 2006
---

    <p class="c13">ALLÂH (C.C.) BİRE ON VERİR</p>

    <p>Ubeydullâh b. Muhammed b. Âişe anlatıyor:</p>

    <p>Bir dilenci, Mü'minlerin Emîri Hz. Alî (k.v.)'nin kapısını çaldı. Hz. Alî (k.v.) de Hasan veyâ Hüseyin (r.a.)'e:</p>

    <p>"- Annene git, altı dirhem bırakmıştım, bir tanesini al da gel." dedi. Hasan (r.a.) veyâ Hüseyin (r.a.) gitti ve geri döndü.</p>

    <p>"- Annem, altı dirhemi un almak için bıraktığını söylüyor." dedi. Bunun üzerine Alî (k.v.):</p>

    <p>"- Bir insanın bir şeyi Allâh (c.c.) yoluna sarfetmesi, kendi elinde tutmasından daha hayırlı olmazsa o kişinin imânı tam olmaz." dedi ve altı dirhemi de göndermesini istedi. Hz. Fatıma (r.a.) içerden altı dirhemi gönderince Hz. Alî (k.v.), onları fakire verdi. Adam daha henüz uzaklaşmamıştı ki devesini satmak isteyen bir adam geldi, Hz. Alî (k.v.):</p>

    <p>"- Kaç paraya?" diye sordu. Adam da:</p>

    <p>"- Yüzkırk dirhem" dedi. Hz. Alî (k.v.) de:</p>

    <p>"- Parasını sonra ödemek üzere bırak." dedi. Adam deveyi oraya bıraktı ve gitti. Az sonra bir başka adam geldi ve:</p>

    <p>"- Bu deve kimin?" diye sordu. Hz. Alî (k.v.):</p>

    <p>"- Benim" deyince, O:</p>

    <p>"- Bana satar mısın?" dedi.</p>

    <p>"- Evet" cevâbını alınca:</p>

    <p>"- Kaça?" dedi. Hz. Alî (k.v.) de:</p>

    <p>"- İkiyüz dirheme" dedi. Adam:</p>

    <p>"- Tamâm kabûl ettim" dedi ve ikiyüz dirhemi verip, deveyi aldı. Hz. Alî (k.v.), deveyi aldığı adama borcu olan yüzkırk dirhemi verdi ve Fatıma (r.anhâ)'ya altmış dirhem getirdi. Hz. Fatıma (r.anhâ) dirhemleri görünce:</p>

    <p>"- Bunlar nedir?" diye sordu. Hz. Alî (k.v.) de Resûlullâh (s.a.v.)'in ifadesiyle:</p>

    <p>"-Allâh (c.c.)'ün bize (Kim ki iyilik eder, onun on misline nail olur.)" (Enam s. 160) âyetiyle vadettiği şey." dedi.</p>

    <p class="c13">(M. Yûsuf Kandehlevî (rh.a.),</p>

    <p class="c13">Hadîslerle Müslümânlık, 2.c. 738.s.)</p>


01 ARALIK 2006
---

    <p class="c13">TALAK</p>

    <p>Asılda kadını boşamak haramdır. Zira boşamakta, Peygamberlerin sünneti olan nikâhı kesmek vardır. Nitekim Peygamberimiz (s.a.v.): «Allâh nezdinde mubah olanların en buğuzlusu boşamadır.» buyurmuşlardır. Fakat kadınların çirkin işlerinden kurtulmak için boşamak meşru olmuştur.</p>

    <p>Kadınların çoğu görüşleri kısır, akılları noksan, sefahate düşkün, düşünceleri az, idareleri fena, kocalarının ni'metine karşı nankör, kıymetli malları zayi etme, namus ve şerefi yıkma, gizli sırları açıklama gibi kötü sıfatlardan hâlî değillerdir.</p>

    <p>Eğer boşama meşru olmasa idi, erkeklerin ebedî üzüntüde kalmaları lazım gelip, bu belalardan kurtulmaları mümkün olmazdı.</p>

    <p>Talak (boşama), fıkıh Istılahınca; şer'an nikâh ile sabit olan evlilik bağının kaldırılmasıdır. Karısını boşayan kimsenin akıllı, baliğ ve uyanık olması; kadının nikahlısı olması yahut boşanmağa mahal sayılacak bir iddet içinde bulunması şarttır.</p>

    <p>Peygamberimiz (s.a.v.): «Allâh te'âlâ, her tadıcı ve boşayıcı (kimselere) la'net etsin.» buyurmuşlardır.</p>

    <p>Talak üç kısımdır: 1- Ahsen 2 - Hasen 3 - Bid'idir.</p>

    <p>Talak-ı ahsen: Kadına cinsi yakınlıkta bulunmadığı bir temizlik devresinde, bir talak boşayarak iddeti geçinceye kadar kadını terk etmektir. Zira Sahabe-i Güzîn (r.anhüm) bir talaktan fazla boşamamayı güzel görmüşlerdir. Böyle olunca kadına dönmek mümkün olup sonra pişmanlık çekilmez.</p>

    <p>Talak-ı hasen: Eğer, boşayacağı kadın cinsî yakınlıkta bulunma olduğu kadın ise, içinde cinsî yakınlık bulunmayan üç temizlik devresinde birer defa boşamaktır.</p>

    <p>Talak-ı bid'î: Kadını bir defâda üç talak ile yahud iki talak ile boşanacak kadına cinsî yakınlıkta bulunmuş ise kendine dönüş yapmadan bir temizlik devresinde önce bir talakla, birkaç gün sonra bir talakla daha, veyahud kendisine cinsî yakınlıkta bulunmuş olduğu temizlik içinde bir talak ile veya âdet görürken boşamaktan ibarettir.</p>

    <p class="c13">(Mültekâ Tercümesi, 1.c. 525.s.)</p>

    <p> </p>

    <p> </p>

    <p> </p>


02 ARALIK 2006
---

    <p class="c13">İSLAMDA İNSAN UZVUNUN ÖNEMİ VE HÜKMÜ (ORGAN NAKLİ)</p>

    <p>"İnsan saçının satılması batıldır ilh.." Bu saçtan hiçbir surette faydalanmak, istifade etmek caiz değildir. Hadîs-i şerîfte "Saç ulatan ve ulayan, başkasının saçını kendi saçına ekleyen ve bunu eklemede vasıta olan kişilere Cenâb-ı Allâh ve Hazreti Peygamber (s.a.v.) la'net etmiştir." buyrulmaktadır. Ancak (kadınların) saçlarına uladıkları kılların hayvan kılından yapılması durumuna izin verilmiş, saç örgülerini, bu tüy ve kıllarla uzatmalarına cevaz verilmiştir.</p>

    <p>Burada önemli bir meseleye de yer verilmiş; Hazreti Peygamber (s.a.v.)'e ait olan bir telin veya kılın kendi yanında olduğunu iddia eden bir kişiye satış kasdıyla değil, hediye kasdıyla para vererek alınmasında bir beis yoktur. Bu mesele Fetevâ-yı Hindiyye'de Sahtiyanî tarafından nakledilmiştir.</p>

    <p>İnsan kafir de olsa şeran kendisine değer verilen bir varlıktır. İnsanın yapılacak bir akde konu olması, onun satılabilecek bir mal durumuna düşürülmesi, diğer tedavül edilen mallara ilhak edilmesi, onun zillete düşürülmesi hor görülmesi demek olur ki bu da caiz değildir. İnsanın bir parçası olan saçının veya herhangi bir azasının satılmasının hükmü de aynıdır, batıldır. Fethü'l Kadir'de bu ifade sarahaten nakledilmiş, Tahtavî'de bunu benimsemiştir.</p>

    <p>Ben derim ki: Yine o eserde, Fethü'l Kadir'de; harbî düşman ülkesinin vatandaşının köleleştirilmesi, satılması, satın alınması caizdir. Velev ki daha sonra müslüman olsun. Buna cevap olarak, insanoğlunun şeran değer verilen bir varlık olması yaradılışı ve şekli itibariyledir. Bunun için de, kemiklerinin kırılması, ölü olan insanın kemiklerinin (kafir de olsa) ezilmesi caiz değildir. Burada, satışa ve satın almaya veya köleleştirmeye mahal olan insanın bizatihi cismi değil onun canlı olarak kaim olmasıdır. Nitekim köle de olsa cariyenin sütünün satılması batıldır, caiz değildir. Bu ifade zahirî rivayede böyledir.</p>

    <p class="c13">(İbn-i Âbidîn, 10.c., 320.s.)</p>


03 ARALIK 2006
---

    <p class="c13">MTTB (MİLLÎ TÜRK TALEBE BİRLİĞİ)</p>

    <p>Birinci Cihan Harbi sırasında, düşmanları tarafından ablukaya alınarak ortadan kaldırılmak istenen tek büyük Müslüman Türk toplumunun temelleri sarsılırken, bu iç ve dış şer güçlerine karşı, Türk Yüksek Tahsil Gençliğini organize etmek ve bu güçlerin zararlı faaliyetlerinden gençliği(n dinini, imanını ve vatanı) korumak gayesiyle Darü'l-Fünun talebeleri tarafından 4 Aralık 1916'da İstanbul'da kurulmuştur.</p>

    <p>İstiklâl Harbi'nin sona erip yeni Türkiye Cumhuriyetinin kurulmasıyla, İslâm Dünyası'nı parçalayıp yok etmek amacındaki bu şer güçlerin içimize mikroplarını ve bu mikropların portörlüğünü yapacak ajanlarını sokmasıyla Millî Türk Talebe Birliği'nin esas görevi başlamış oldu.</p>

    <p>Millî Türk Talebe Birliği, Türk Yüksek Tahsil Gençliğini, aralarda uğradığı bazı inkıtalar haricinde, başındaki idarecilerinin bilgi, beceri ve gayretleri oranında, dış güçlerin ajanları vasıtasıyla estirilen kuzey ve batı rüzgarlarından korumuş, gençliği bu memlekete sahip çıkacak bir gençlik olarak yetiştirmeye gayret etmiştir.</p>

    <p>Özellikle 1971 yılında Genel Başkan olan Muhterem Ömer Öztürk, Millî Türk Talebe Birliği'ni hakikî gayesini yerine getirmesi yolunda ideal bir şekilde yöneterek, iç ve dış düşmanların bütün hücumlarına rağmen Türkiye'ye damgasını vurmuş, memlekette estirilen zararlı rüzgarlara kapılmayan, maneviyatı kuvvetli, bugünlerde memleket idaresinde söz sahibi olan Müslüman Türk Gençliğini yetiştiren MTTB'yi hakiki fonksiyonunu icra eden bir teşkilat haline getirmiştir.</p>

    <p>12 Eylül 1980 ihtilaline kadar bu gayesini devam ettiren Millî Türk Talebe Birliği, bu tarihten itibaren memleket idaresine el koyan Askerî Yönetim tarafından faaliyetten men edilmiş, kapatılması neticesinde tüzüğü gereği tüm mevcudiyeti Fatih Gençlik Vakfı'na devredilmiştir.</p>

    <p> </p>

    <p class="c13"> </p>

    <p class="c13"> </p>


04 ARALIK 2006
---

    <p class="c13">VEBANIN BULAŞICI BİR HASTALIK OLDUĞUNU İLMÎ YOLDAN AÇIKLAYAN DOKTOR İBN-İ HÂTİP</p>

    <p>Endülüs'ün büyük doktorlarındandır. Veba hastalığı ve bulaşıcılığı hakkında, Yersin ve Kitasato tarafından 1894 tarihinde mikrobu keşfedilmeden önce eser veren, bu konudaki izahlarıyla dikkatleri üzerine çeken büyük bir müslüman hekimdir.</p>

    <p>Aynı zamanda vezir ve şair olan İbn-i Hatip, Gırnata'ya yerleşen Hatip Oğulları ailesindendir.</p>

    <p>Tarihle ilgili "Gırnata Tarihi" eserinin yanında daha çok vebayla ilgili eseriyle şöhret buldu. İbn-i Hatip bu eserinde, vebayı günümüzün modern anlayışı içerisinde gayet güzel izah etmektedir.</p>

    <p>İbn-i Hatip, "El-Mukni'ü's Sail ani'l Maradı'l Hail = Vebayı Soranı İkna Eden Kitap" adındaki bu eserinde, kara ölüm diye nitelendirilen, Avrupa'yı kasıp kavuran, çaresiz ve devasız bırakan veba salgınına mantıkî bir izah kazandırıyordu. O devre kadar özellikle Avrupa'da hastalık fert fert doğar, bulaşma söz konusu değildir şeklinde bir kanaat vardı. Bu yanlışa İbn-i Hatip bütün bütün karşı çıkıyor, şahsî deney ve tecrübeleri, âyet ve hadislerin ışığı altında modern bir anlayış içinde açıklık getiriyordu.</p>

    <p>İbn-i Hatip, vebanın kesinlikle bulaşma yoluyla yayıldığını anlatıyordu:</p>

    <p>İbn-i Hatip, veba hakkındaki bu cesurca açıklamalarını ileri sürerken, hiç şüphesiz âyet ve hadislerden ilham alıyordu. "Kendi kendinizi tehlikeye atmayınız." (Bakara s. 195) "Bir yerde taun (veba) çıktığı zaman oraya girmeyin. Eğer hastalık çıkan yerde iseniz, oradan da çıkmayınız" (Hadîs-i şerîf) gibi dini rehberleri vardı. Hz. Ömer (r.a.) Şam'da veba salgınının çıktığını öğrendiği zaman oraya girmemiş, askerlerinin halkla görüşmelerini engellemişti. Ta o zamanlar günümüzde geliştirilen karantina usulü böylesine tatbik edilmişti. İşte İbn-i Hatip'in önünde izahlarını dayandırdığı böylesine sağlam deliller vardı. Sonra gözlem ve deneyleriyle de aynı neticeye varmış, hiçbir kimsenin cesaret edemediği bir dönemde cesurca izahlarda bulunmuştu.</p>

    <p>İbn-i Hatip'in bu kıymetli eseri 1863 yılında M.J. Müller tarafından tercüme edilmiş ve neşredilmiştir.</p>

    <p class="c13">(İslam ve İlim, 35.s.)</p>

    <p class="c13"> </p>

    <p class="c13"> </p>

    <p class="c13"> </p>

    <p class="c13"> </p>


05 ARALIK 2006
---

    <p class="c13">ÖLÇEKLERDE, ÖLÇÜDE VE BENZERLERİNDE</p>

    <p class="c13">HİLE YAPMAK -1</p>

    <p>Allâh te'âlâ buyurdu: "Ölçekde ve tartıda hile yapanların vay haline ki, onlar insanlardan ölçekle aldıkları zaman (haklarını) tastamam alanlardır." (Mutaffifîn s. 1-2)</p>

    <p>Zeccac demiş ki: "..tarttırdıkları zaman da (haklarını) tastamam tarttıranlar da bu veyle (tehdide) dahildir. Bu mânaya gelen "İzettezennu" cümlesinin zikredilmeyişinin sebebi: Çünkü ölçülen ve tartılan şeylerde alış-veriş yalnız ölçek ve tartı ile yapılır. Birinin zikredilmesi ötekine de delâlet eder."</p>

    <p>Allâh te'âlâ bu âyeti takip eden diğer âyette şöyle buyurur: "Onlar (insanlara) ölçekle yahud tartıyla verdikleri zaman ise eksiltenlerdir.»</p>

    <p>Süddî diyor ki: Resûl-i Ekrem (s.a.v.) Medine'ye hicret buyurduğunda Medine'de Ebu Cüheyne denilen bir adam vardı. Bu kişinin iki ölçeği vardı. Birisiyle alır ötekiyle de verirdi. Bunun üzerine Allâh (c.c.) bu âyeti indirdi.</p>

    <p>İbn Abbas (r.a.)'dan, Resûlullâh (s.a.v.) şöyle buyurdu, dediği rivayet olunmuştur:</p>

    <p>"(Şu) beş (günah) mukabilinde beş (ceza) vardır:</p>

    <p>1 - (Bir) Kavim ahdini bozduğu zaman Allâh onlara düşmanlarını musallat eder.</p>

    <p>2 - Allâh (c.c.)'ün indirdiğinden başkasıyla hükmettikleri vakit aralarında fakirlik baş gösterir.</p>

    <p>3 - İçlerinde hayâsızlık belirince çok ölüm zuhura gelir.</p>

    <p>4 - Ölçek ve tartıda hainlik yaptıkları zaman nebattan mahrum edilirler, yıllarca kuraklığa mâruz kalırlar.</p>

    <p>5 - Zekât vermedikleri vakit de yağmurları kesilir."</p>

    <p>Allâh te'âlâ buyurdu: "Sahiden onlar (öldükten sonra) diriltileceklerini sanmıyor (lar) mı?"</p>

    <p>Zeccac, bu âyetin tefsirinde: Onlar diriltileceklerini zannetselerdi, ölçek ve tartıda hile yapmazlardı. Yine Allâh te'âlâ bu sûrede:"Büyük bir günde âlemlerin Rabbı (olan Allâh'ın hükmü, emri, hesabı ve cezası) için insanların (kabirlerinden) kalkacağı günde" buyurmaktadır.</p>

    <p class="c13">(İmam-ı Zehebî, Büyük Günahlar, 202.s.)</p>

    <p> </p>

    <p class="c13"> </p>


06 ARALIK 2006
---

    <p class="c13">ÖLÇEKLERDE, ÖLÇÜDE VE BENZERLERİNDE</p>

    <p class="c13">HİLE YAPMAK -2</p>

    <p>Mâlik b. Dînar hikâye ediyor: "Ölmek üzere olan bir komşum vardı. Ziyaretine gittiğimde şöyle söyleniyordu:</p>

    <p>- Ateşden iki dağ, ateşden iki dağ!.. Ben:</p>

    <p>- Ne diyorsun?</p>

    <p>- Ey Ebâ Yahya! Benim iki ölçeğim vardı. Biri ile alır, öteki ile verirdim. Mâlik diyor ki: Kalktım ölçekleri bir biriyle mukayese ediyordum ki, adam:</p>

    <p>- Ey Ebâ Yahya, sen onları oranladıkça azab artıyor, dedi. Adam o hastalığında öldü."</p>

    <p>Geçmiş büyüklerden biri şöyle diyor:</p>

    <p>"Kesin olarak söylüyorum ki, ölçek ve tartı işleri ile uğraşanlar için ateş muhakkaktır. Çünkü Allâh'ın korudukları müstesna, hileden hiç kimse kurtulamaz."</p>

    <p>Büyüklerden biri şöyle anlatıyor:</p>

    <p>"Bir hastayı ziyarete gitmiştim. Hasta ölmek üzere idi. Kendisine Şahâdet kelimesini telkine başladım, fakat adam bir türlü şahâdet getiremiyordu. Adam biraz açılınca:</p>

    <p>- Kardeşim ne oluyor ki, sana telkîn veriyorum da, şahâdet getiremiyorsun? Adam:</p>

    <p>- Kardeşim terazinin dili, dilimin üzerinde şahâdet getirmemi engelliyor" dedi. Ben:</p>

    <p>- Allâh aşkına söyle, eksik mi tartardın?</p>

    <p>- Yo vallâhi. Fakat terazinin tam tarttığını anlamak için bir müddet beklemezdim, dedi."</p>

    <p>Nâfi diyor ki: "İbn-i Ömer satıcıları dolaşır ve:"Allâh'dan korkun. Tam ölçün, tam tartın. Çünkü ölçek ve tartıda hile yapanlar Arasat'ta o kadar bekletilirler ki, döktükleri ter kulaklarının yarısına kadar kendilerini istiab eder (o seviyeye yükselir)." Sattığı zaman kumaşı geren, aldığı vakit ise kumaşı bol tutan manifaturacı da böyledir."</p>

    <p class="c13">(İmam-ı Zehebî, Büyük Günahlar, 202.s.)</p>


07 ARALIK 2006
---

    <p class="c13">DİN KARDEŞİNİ KÜÇÜK GÖRMEMEK</p>

    <p>Ebû Zerr (r.a.) bir kere Bilâl-i Habeşî (r.a.)'e: "Ey kara kadının oğlu" diye onu ayıbladı da Bilâl-i Habeşî (r.a.)'in şikâyeti üzerine Nebiy-yi Mükerrem (s.a.v.) buyurdu ki: "Ey Ebâ Zerr! Sen onu anasından dolayı ayıblıyorsun? Demek ki, sen daha içinde câhilîyet ahlâkı kalmış bir kimse imişsin!" Sonra buyurdu ki:</p>

    <p>"Sizin eliniz altında öyle kardeşleriniz vardır ki, Allâh te'âlâ hazretleri sizin elinize tevdî' etmiştir." (Buhârî)</p>

    <p>Yani kölen olsa da kardeş muâmelesi yapılması emir buyurulmuştur.</p>

    <p>Ebû Zerr (r.a.) sonra Bilâl-i Habeşî (r.a.)'in gönlünü almak için yüzünü yanağını yere koyup "Bilâl ayağıyla yüzüme basmadıkça yanağımı yerden kaldırmayacağım" diyerek kusurunun afvını Hazret-i Bilâl'den talebetmiştir.</p>

    <p>İşte bu hadîs-i şerîf de; terbiye-i İslâmiyyeden biz ümmetine ibretli bir nâsîhattir.</p>

    <p class="c13">(Hz. Mahmûd Sâmî RAMAZÂNOĞLU (k.s),</p>

    <p class="c13">Musahabe 2, 121-122.s.)</p>

    <p> </p>

    <p>••••••••</p>

    <p class="c13">BAZI HİKMET EHLİNİN OĞULLARINA ÖĞÜTLERİ</p>

    <p>Oğlum! İstediğin kimselerle arkadaş ol, fakat şu dört kimseden sakın:</p>

    <p>1- Ahmakla arkadaş olmaktan sakın. Çünkü ahmak sana fayda vereceğim niyyetiyle zarar verir.</p>

    <p>2- Hırslı, tama'kâr kimse ile arkadaş olma. Çünkü o seni bir lokma ekmeğe, bir yudum suya, bir çekirdeğe satmakta tereddüt etmez.</p>

    <p>3- Cimri ile arkadaş olma. Çünkü cimri, kendisine muhtaç olduğun bir vakitte seni perişan eder.</p>

    <p>4- Korkakla da arkadaş olma. Çünkü o seni de, ana-babanı da rüsvay eder, sonunda aldırmaz bile.</p>

    <p class="c13">(Hz. Mahmûd Sâmî Ramazanoğlu (k.s.),</p>

    <p class="c13">Musâhabe 4, 68.s.)</p>

    <p> </p>


08 ARALIK 2006
---

    <p class="c13">RADÂ' - SÜT EMME-EMZİRMENİN HÜKMÜ</p>

    <p>Bu hususu, şu iki mısra gayet açık bir şekilde ifade etmektedir: "Emene emzirenin küllü (bütün-usûlü ve fürûu) haram, emzirene emenin nefsi (kendisi ve fürûu) haramdır."</p>

    <p>Buna göre, aralarında süt bulunan kimseler, birbirlerine nâmahrem olmazlar. Bir fitne olma ihtimali bulunmayınca birbirlerine bakabilirler. Ancak aralarında nikâh cari olmaz.</p>

    <p>Süt emme ile bir şer'î yakınlık sabit olursa da bununla nafaka, irs, ıtk (kölelikten kurtulma), şahâdetin reddi, nikâh velayeti, mal velayeti gibi diğer neseb hükümleri sabit olmaz. Çünkü; neseb, süt verme (emzirme)den kuvvetlidir. Süt emme, nass ile sabit olan hususlara münhasır olur; her bakımdan nesebe müsavi olmaz.</p>

    <p>Meselâ: Bir süt anne, süt vermiş olduğu kimseden nafaka almaya müstahak olmaz. Bunlardan biri vefat edince de kendisine diğeri vâris olamaz. Ancak, başka bir cihetten nafakaya veya irse müstahık bulunması müstesna...</p>

    <p>Süt Emmenin Müddeti:</p>

    <p>a) Süt emme - emzirme, Îmam-ı A'zam (r.a.)'e göre doğum vaktinden itibaren otuz ay (yani iki buçuk senedir.); îmameyne göre, iki kamerî senedir.</p>

    <p>b) Doğum ay başına tesadüf ederse hilâllere (gurre-ayın ilk görünüşlerine) itibar olunur. Tesadüf etmezse her ay otuz gün itibar edilir.</p>

    <p>c) Radâ (emme-emzirme) müddetinden sonra mideye giden bir süt ile emme hükmü sabit olmaz. Bundan dolayı, üç beş yaşında bir çocuk, herhangi bir kadından süt emse veya bir erkek kendi zevcesinin sütünü içse, bununla aralarında rada' (emme) haramlığı meydana gelmez. (Hâniyye, Hindiyye)</p>

    <p>d) Emme müddeti içinde bulunan çocuğun sütten kesilmiş ve yemek ile kifayet eder olmuş bulunması, emmenin meydana gelmesine mâni olmaz.</p>

    <p>Nitekim, çocuk iki yaşından sonra sütten kesilmemiş bile olsa onu emziren kadının süt çocuğu olmaz.</p>

    <p class="c13">(İslamda Süt Kardeşliği, 26-28.s.)</p>


09 ARALIK 2006
---

    <p class="c13">MEDİNE-İ MÜNEVVERE'Yİ ZİYARET</p>

    <p>Resûlullâh (s.a.v.) Efendimizin kabr-i şeriflerini ziyaret etmek isteyen kimsenin Mescid-i şerifi de ziyaret etmeye niyet getirmesi de gerekir.</p>

    <p>Peygamber (s.a.v.) Efendimizi ziyaret, tâatlerin en güzeli ve mendupların en üstünüdür. Hadîs-i şeriflerde buyruluyor ki:</p>

    <p>«Beytullâh'ı tavaf edip de, beni ziyaret etmeyen kimse, bana eziyet etmiş olur.»</p>

    <p>«Kabrimi ziyaret edene şefaatim vâcib olur.»</p>

    <p>Şu şefaat, Makam-ı Mahmûd (s.a.v.)'de umum için yapılacak şefaatten başka bir şefaattir. Ama hac farz olduğuna göre, önce haccetmek daha iyidir. Nafile olan hacda ise, ziyaretçi ikisinden birini öne almakta serbesttir.</p>

    <p>Resûlullâh (s.a.v.) Efendimizin kabrini ziyaret etmeye gönül veren kimse, her zamandan fazla salevât-ı şerîfeye devam edecek, yollarda bile dili salâvat ile ıslak kalacak.</p>

    <p>Medîne-i Münevvere'nin duvarları görülünce salevât getirilir ve: «Allâhım, bu senin Peygamber (s.a.v.)'inin haremidir, vahyin indiği yerdir. Buraya girmem için bana lütuf ve minnette bulun ve bu kutsal beldeyi Cehennem ateşinden beni koruyucu eyle, azâbdan benim için emniyet vasıtası yap. Beni kurtuluşa erişen kullarından eyle. Sana döneceğimiz gün, Peygamber (s.a.v.) Efendimizin şefaatiyle beni kurtar!» diye dua edilir ve mümkün olursa, Medine'ye girmezden önce veya girdikten ve yerleşip yerini ve yükünü güvene aldıktan sonra, ziyâret-i Mescid-i şerife varmadan önce boy abdesti alır, güzel koku sürünür ve en güzel elbisesini giyer. Bunları sırf o kutsî makama ayak bastığına saygı olsun diye yapar. Bir zorunluluk yoksa, binekten inip yaya olarak Medîne-i Münevvere'ye girer. O makamın ulviyet ve kutsiyetini düşünerek vakar ve sükûnet içinde mütevazi bir eda ile yürür ve:«Bismillâh! ve 'alâ milleti Resûlillâhi» der, sonra şunu ilâve eder: «Rabbim! Beni sıdk (u selâmet) girişiyle buraya sok. Sıdk (u selâmet) çıkışıyla beni çıkar ve kendi katından bana yardımcı olacak bir belge (kudret ve anlayış) ver.» «Allâhım! Salât-u selâmım Muhammed (s.a.v.) Efendimize ve O (s.a.v.)'in hanedan ve yaranına olsun. Nasıl ki Efendimiz İbrahim'e de salât-u selâmın olmuştu. Günahlarımı bana bağışla, rahmet ve fazilet kapılarını bana aç.»</p>

    <p class="c13">(Mehmet Zihni Efendi, Nimet-i İslâm, 672.s.)</p>

    <p class="c13"> </p>

    <p class="c13"> </p>

    <p class="c13"> </p>


10 ARALIK 2006
---

    <p class="c13">PEYGAMBER (S.A.V.) EFENDİMİZİ ZİYARET</p>

    <p>Mescid-i Nebevîye vardığında Bâb-ı Selâm'dan veyâ  Bâb-ı Cibrîl'den girilir. Peygamber (s.a.v.) Efendimizin minberi yakınında (kerahet vakti değilse) iki rek'at Mescide saygı namazı kılar. Kabr-i şerifiyle minberi arası, hadiste buyrulduğu gibi: "Cennet bahçelerinden bir bahçedir."</p>

    <p>Mescid'e saygı namazından sonra Allâh'a şükür olsun diye iki rek'at daha namaz kılar ve Cenâb-ı Hakk'ın kendisine olan tevfikinden ve o yüce makama ulaşma şerefini lûtfettiğinden şükür secdesine varır. Sonra dilediği duayı eder. Sonra kalkıp tam bir edep ve terbiye içinde arkasını kıbleye dönerek Peygamber (s.a.v.)'in huzurunda durur. Peygamber (s.a.v.)'in mübarek yüzünün kendisine dönük olduğunu, sözlerini işittiğini düşünerek hareket eder. Selamını alacağını, yapacağı duaya âmin diyeceğini hatırlayarak:</p>

    <p>«Es-selâmu aleyke ya Resûlallâh! Es-selâmu aleyke ya Nebiyyallâh! Es-selâmu aleyke ya Habiballâh! Es-selâmu aleyke ya Nebiyye'r-rahmeti! Es-selâmu aleyke ya Şefîa'l-ümmeti! Es-selâmu aleyke ya Seyyide'l-murselîn! Es-selâmu aleyke ya Hateme'n-nebiyyîn! Es-selâmu aleyke ya Müddessir! Es-selâmu aleyke ya Müzzemmil! Eşhedu enneke Resûlüllâhi kad bellağte'r-risâlete ve eddeyte'l-emânete ve nasahte'l-ümmete ve 'avdahte'l-hüccete ve câhedte fî sebîlillâhi hakka cihadihi...» der, sonra mümkünse şu duâyı yapar:</p>

    <p>«Sana ölüm gelinceye kadar dîni ayakta tutan ya Resûlallâh! Allâh'ın salât-u selâmı sana ve senin mübarek cisminin bulunduğu yere olsun. Hem bu salât-u selâm devam ededursun. Olmuş ve olacak şeylerin sayısınca olsun!»</p>

    <p>Kendisine tebliğ edilmek üzere tevdi' edilmiş selâm varsa, emâneti yerine getirmek vâcib olduğuna göre, onu tebliğ etmek üzere:«Selâm sana falan oğlu falandan. Senden Rabbin katında şefaat istiyor. Ona ve müslümanlara şefaatçi ol!» der ve sonra salevât-ı şerîfe getirerek dilediği duâyı yapar.</p>

    <p>Bütün bu duâ ve niyazlar Peygamber (s.a.v.)'e doğru dönülerek söylenir.</p>

    <p class="c13">(Mehmet Zihni Efendi, Nimet-i İslâm, 674.s.)</p>

    <p> </p>

    <p class="c13"> </p>


11 ARALIK 2006
---

    <p class="c13">TÜRBE-İ SAÂDETİ ZİYÂRET ÂDÂBI</p>

    <p>Resûlullâh (s.a.v.) Efendimizi ziyaretten sonra yetmiş santim kadar sol tarafa gidilir, Ebû Bekir Sıddîk (r.a.)'in başı hizasına gelinir ve: "Ey Resûlullâh (s.a.v.)'in halîfesi, es-selâmü aleyke! Ey Resûlullâh (s.a.v.)'in arkadaşı, mağarada gönüldaşı, yolculuklarda refiki, sırlarının güvenilir kutusu, es-selâmü aleyke! Bizden taraf Allâh'ın en üstün mükâfatı sana olsun, Peygamber (s.a.v.)'in ümmetinin imamına olsun. Seni sevmemizi ve kıyamet günü senin dostların arasında bulunmamızı ve ziyaretimizin kabûlünü Allâh'tan dile! Es-selâmü aleyke ve rahmetu'llâhi ve berekâtuhu..." denilir. Ve sonra bir yetmiş santim kadar sola gidilir, ikinci halîfe Hz. Ömer el-Faruk (r.a.)'in başı hizasına gelinir ve şöyle denilir:</p>

    <p>"Es-selâmü aleyke ya Emîre'l-mü'minîn! Es-selâmü aleyke ey İslâmı her türlü (sürülmek istenen) lekeden temizleyen! Ey putları kıran! Allâh bizden taraf mükâfatın en üstününü sana versin. Selam ikinize olsun ey Resûlullâh (s.a.v.) ile birlikte yatanlar, O (s.a.v.)'e arkadaş ve yardımcı olanlar. O (s.a.v.)'den sonra da müslümanların selameti, birliği ve dirliği için çalışanlar. Allâh ikinize de mükafatların en güzelini versin! Size geldik, Resûlullâh (s.a.v.)'in bize şefaatçi olması için aracı olmanızı arzu ediyoruz."</p>

    <p>Sonra da kendisi, ana-babası, soyu ve akrabası için ve kendisine dua ısmarlayanlar için ve bütün müslümanlar için dua eder.</p>

    <p>Sonra Resûlullâh (s.a.v.) Efendimizin mübarek başları hizasına döner, ayakta durarak şunu söyler:</p>

    <p>"Allâhım! Şüphesiz ki, Sen buyurdun, Senin sözün haktır: "Onlar kendilerine zulmedildikleri zaman, sana gelip de, Allâh'tan mağfiret dileselerdi, sen Peygamber de onlar için bağışlanma isteyiverseydin, elbette Allâh'ı tevbeleri kabul edici ve çok bağışlayıcı bulacaklardı." (Nisa s. 64) Sana geldik sözünü dinlemeye, emrine uymaya, Peygamber (s.a.v.)'in şefâatine mazhar olmaya geldik. Rabbimiz! Bizi bağışla, babalarımızı, analarımızı, kardeşlerimizi ve bizden önce iman edenleri bağışla. İman edenlere karşı içimizde kin ve düşmanlık bırakma. Rabbimiz, şüphesiz ki, sen hem çok şefkatlisin, hem çok merhamet edicisin! Rabbimiz şu dünyada da bize iyilik ver ve bizi Cehennem ateşinin azabından koru!"</p>

    <p>Arzu ederse daha başka dualar da yapabilir.</p>

    <p class="c13">(Mehmet Zihni Efendi, Nimet-i İslâm, 677.s.)</p>

    <p> </p>

    <p class="c13"> </p>

    <p class="c13"> </p>


12 ARALIK 2006
---

    <p class="c13">KADINLARIN ERKEKLERE, ERKEKLERİN DE KADINLARA BENZEMEYE ÖZENMELERİ</p>

    <p>Resûl-i Ekrem (s.a.v) 'in şöyle buyurduğu rivayet olunmuştur: «Allâh te'âlâ kadınlardan erkeklere benzemeye özenenlere, erkeklerden de kadınlara benzemeye özenenlere lanet etsin.» (Buhârî)</p>

    <p>Başka bir rivayette: «Allâh te'âlâ kadınlardan erkekleşenlere lanet etsin.»</p>

    <p>Bir rivayette Resûlullâh (s.a.v.) şöyle buyurmuştur:</p>

    <p>«Allâh te'âlâ erkeklerden kadınlaşanlara, kadınlardan da erkekleşenlere lanet etti.» (Buhârî) Yâni giyinişlerinde, sözlerinde erkeklere benzemeye özenen kadınlarla, kadınlara benzemeye çalışan erkeklere lanet etsin...</p>

    <p>Ebû Hureyre'den, Resûl-i Ekrem (s.a.v) 'in şöyle buyurdu dediği rivayet olunmuştur: «Cenab-ı Hakk erkek giyinişi gibi giyinen kadına, kadın gibi giyinen erkeğe lanet etsin.» (Ebû Dâvud) Kadın, erkeklerin kıyafetine büründüğü vakit Allâh (c.c.)'ün ve Resulü (s.a.v)'in lanetine müstahak olur (hak kazanır). Kocası, kadının böyle giyinmesine imkân verdiği için o da laneti hak etmiştir. Çünkü kocanın vazifesi hanımını Allâh (c.c.)'e tâate yöneltmek, onun isyanına engel olmaktır.</p>

    <p>Nitekim Allâh te'âlâ: «Ey iman edenler, gerek kendilerinizi, gerek ailelerinizi öyle bir ateşten koruyun ki, onun yakacağı insanla taştır» (Tahrîm s. 6) buyuruyor. Yâni, kendiniz hakkında vacip olduğu gibi, onları da terbiye edin, onlara gerçekleri öğretin, Allâh (c.c.)'e itaat etmelerini emredin, mâ'sıyetten (günahtan, isyandan) sakındırın.</p>

    <p>Resûlullâh (s.a.v.) buyurdu: «Hepiniz çobansınız ve her çoban kendi sürüsünden mes'uldür. Er kişi de kendi ailesinin çobanıdır. Kıyamet gününde onlardan sorguya çekilecektir» (Buhari ve Müslim).</p>

    <p class="c13">(İmam Zehebî (rh.a.), Büyük Günahlar, 121.s.)</p>


13 ARALIK 2006
---

    <p class="c13">TAVLA VE OYUNLAR HAKKINDA</p>

    <p>Tavla, satranç ve erbaa' aşer (yahudilerin oynadığı bir oyunun adıdır.) oynamak haramdır. Eğer bu oyunlar kumar maksadıyla oynanırsa, Mâide süresindeki "Meysir" ayet-i kerîmesinin altına girer ki delîl ile haram olmuş olur. Çünkü "Meysir, bütün kumarların adıdır. Eğer bu oyunlar kumar maksadıyla oynanmazsa, boş yere vakit geçirilmiş olur ki bu da haramdır. Nitekim, Allâh te'âlânın: "Ya sizi ancak boş yere yarattığımız ve hakîkaten bize döndürülmeyeceğinizi mi sandınız." (Mü'min s. 115) kavl-i kerîmi, kesin delildir.</p>

    <p>Oyun hakkında Peygamberimiz (s.a.v.): "Her kim tavla oynarsa elini domuz eti ve domuz kanıyla boyamış gibi olur" ve:</p>

    <p>"Her kim tavla oynarsa, Allâh'a ve Resûlüne isyan etmiş olur" buyurmuşlardır.</p>

    <p>İbn-i Ömer (r.a.), satranç oynayan kimselerin yanına uğramayıp selam vermediği ve "sizin tapmakta olduğunuz bu heykeller nedir?" dediği rivayet edilmiştir. Ali (r.a.), satranç oynayan kimselerin yanlarına uğrayıp selam vermemiş, kendisine niçin selam vermediği sorulunca 'Kendileri için putlar edinip tapmakta olan kimselere nasıl selam vereyim?' dediği rivayet edilmiştir. Başka bir rivayette; Hz. Ali (r.a.), onların başlarına vurmuştur.</p>

    <p>Peygamberimiz (s.a.v.): "Seni Allâh te'âlânın zikrinden alıkoyan her şey kumardır."</p>

    <p>"Âdemoğlunun her oyunu haramdır, yalnız üç oyun müstesna, bunlar, erkeğin karısı ile eğlencesinden, atını terbiye ve te'dîb etmesinden ve ok atma oyunundan ibarettir."</p>

    <p>Bu itibarla mü'min bir kimseye layık olan; niçin yaratıldığını bilip gereğince amel etmek, boş yere vaktini ve nefsini zayi etmemektir.</p>

    <p>İmam-ı A'zam (r.a.) hazretleri de, oyun oynayanlara selam vermeyi doğru görmemiştir. Ebû Yûsuf ile İmam-ı Muhammed (rh.aleyhimâ);oyun oynayanlara hakaret olsun diye selam vermeyi kerîh görmüşlerdir.</p>

    <p>İmam-ı Şafî (r.a.) hazretleri; "Kumar oynamak, dînî vecibelere bir noksan vermemek, fena söz söylememek, yalan yere yemîn etmemek üzere zihni açmak için satranç oynamakta bir beis yoktur, bu şartlar bulunmadığı takdirde, hüküm harama döner." demiştir.</p>

    <p class="c13">(Mülteka Tercümesi, 2.c., 375.s.)</p>

    <p> </p>

    <p> </p>

    <p> </p>

    <p> </p>


14 ARALIK 2006
---

    <p class="c13">ÇARŞAFA ve PEÇEYE DAİR</p>

    <p>Bu çirkin asrın ve bu çirkin muhitin yegâne süsü, yegâne güzelliği sizin çarşafınız, sizin peçenizdir. Yalnız bunlardır ki, gözlere hâlâ bakmak tahammülünü, bakmak arzusunu veriyor. Niçin onlardan müşteki gibisiniz? Sizi böyle gördükçe bir kadının başka türlü nasıl giyinebileceğini düşünüyorum ve çarşafsız, peçesiz bir kadın tahayyül edemiyorum. Memleketlerden, vatanlardan evvel ilk müdafaa edilen kadındı. Bana inanınız, bu şehirler sizin için yapıldı ve sizin açıldığınız ve sizin kıskançlık mahbesini yıktığınız yerlerde derhal evler yıkıldı, mabetler harap oldu, şehirler çöktü. Çünkü, sizin mahbesleriniz o yerlerin surları idi, kaleleri idi.</p>

    <p>Niçin başka cinsten kadınlara bakıp da başınızda garip mütalaalara meydan açıyorsunuz? Onlardan size ne? Siz başlı başınıza bir âlemsiniz; ben o âleme girdiğim dakikadan itibaren hariçte bir başka mevcudiyet var mı, yok mu, unuttum bile. Siz niçin kendinizde herkesi unutmuyorsunuz?</p>

    <p>Sakın onları çıkarmayınız, sakın onları atmayınız. Bu çirkin asrın, bu çirkin muhitin ortasında asalet ve zerafete yegâne dal olarak bunlar, sade bunlar kaldı. İnsanlar, ninelerden beri, insanlığı rezil etmek için ve cemiyetlere manzaraların en fenasını vermek için sevimsiz bir cinnetle her şeyi devirdiler. Bu güruha peyrev olmak size yakışır mı? Ben sizi zamanların ve insanların fevkinde, onların haricinde biliyorum. Siz mestur ruhlardan değil misiniz? Dünya yüzünde tek başına kalan ulvî bir dinin ilâhı, sizi bu sıfatla sair mahlûkat arasında mümtaz kılmamış mıydı? Siz onun halk ettiği cennetâsa âlemin meleklerisiniz. O, «Kitab»ında sizin isminizi zikretti, o vakitten beri siz mukaddesat meyanına girdiniz; artık ne hale, ne maziye, ne de âtiye mensupsunuz.</p>

    <p>Yalnız unutmayınız ki, sizi bu mertebeye, bizim aşkımız, bizim hürmetimiz, bizim kıskançlığımız ıs'ad etti. Kânunuevvel/1331, Yâkub Kadri Karaosmanoğlu.</p>

    <p class="c13">(Hüseyin Erdoğan,</p>

    <p class="c13">İslam'da Kadın Tesettür İzdivaç, 357-359.s.)</p>


15 ARALIK 2006
---

    <p class="c13">MEVLÂNÂ CELÂLEDDÎN-İ RÛMÎ</p>

    <p>Mevlânâ Celâleddîn-i Rûmî hazretleri, sıdk-ı tam (en mükemmel, noksansız bağlılık) yönünden aşkın sonuna ulaşmış bir velî olarak, istirahat ettiği ve uyku uyudukları görülmemiştir. Açlığı son haddine ulaşmıştır. "Tam kırk sene benim midemde bir gece taam (yemek) bulunmadı." buyurmuştur. En çok iftar yemeği on lokmayı geçmemiştir."Sînemde bir ejderha vardır, onun gıdaya tahammülü yoktur." "Oruç sofrası, sırrın sevdasını artırır, lâkin böyle bir sofradan Allâh te'âlâya büsbütün bağlanmış olan sâdık kullar yed-i beyzâ bulurlar" demiştir. Onun için hakîkî oruç, Allâh teâlâdan başka her şeyi terk etmek olup, kendisinde hâsıl olmuş bir hâldir.</p>

    <p>Namazda tam bir huşu (Allâh korkusu) üzere bulunur ve tamamen Hakk'ın sıfatları ile bulunmayı elde ederlerdi. "Namaz, Allâh te'âlâya kavuşmadır. Fakat bu kavuşmanın ne şekilde olduğunu zahir ehli bilmez" buyurmuştur. Bu yüzden; "Mihrabı dost cemâli olan kimse için, yüz çeşit namaz, rükû ve sücûd vardır" demiştir.</p>

    <p>Verâ ve takvası (şüpheli ve haramlardan kaçması) o dereceydi ki, lisâna gelmezdi (açıklamaya sığmazdı). "Takva, nefse ait zevkleri terk etmektir." buyurmuştur.</p>

    <p>Mevlânâ Celâledddîn-i Rûmî, her şeyden önce olgun, âlim ve velî bir Müslümandır. Hazret-i Mevlânâ'yı yalnız bir mütefekkir, şâir, hümanist gibi düşünmek ve öylece anlamaya çalışmak, asıl varlığı bırakıp herhangi bir özelliği içinde sıkışıp kalmaya benzer.</p>

    <p>Nitekim Hazreti Mevlânâ'yı, sözlerini, yolunu anlamanın anahtarını kendisi bir rubaisinde şöyle dile getirmektedir:</p>

    <p>"Ben sağ olduğum müddetçe Kur'ân'ın kölesiyim.</p>

    <p>Ben Muhammed muhtarın yolunun tozuyum.</p>

    <p>Benim sözümden bundan başkasını kim naklederse;</p>

    <p>Ben ondan da bîzârım, o sözlerden de bîzârım."</p>

    <p class="c13">(Yeni Rehber Ansiklopedisi, 14.c. 80.s.)</p>

    <p> </p>

    <p class="c13"> </p>


16 ARALIK 2006
---

    <p class="c13">MEVLÂNÂ CELÂLEDDÎN-İ RÛMÎ VE SEMA</p>

    <p>Mevlânâ Celâleddîn-i Rûmî, tasavvuf deryasına dalmış bir Hakk âşığıdır. İlmi, teşbihleri, sözleri ve nasihatleri bu deryadan saçılan hikmet damlalarıdır. O, bir tarîkat kurucusu değildir. Yeni usûller ve ibâdet şekilleri ihdas etmemiştir. Ney, rebap, tambur gibi çeşitli çalgı âletleri çalınarak yapılan törenler ve âyinler, ilk defa on beşinci yüzyılda ortaya çıkmıştır. İlk mevlevî bestelerinin bestelenmesi de aynı zamana rastlar. Bu târih, Mevlânâ hazretlerinin yaşadığı devirden 3-4 asır sonradır. Onun Mesnevî'sinde geçen "Ney" kelimesi bâzı edebiyatçılar tarafından çalgı âleti olan ney şeklinde düşünüldüğü için, yanlış olarak kendisinin ney çaldığı veya dinlediği sanılmıştır.</p>

    <p>Hâlbuki Mevlânâ Celâleddîn-i Rûmî, ney ve dümbelek çalmadı. Dönmedi, raks etmedi. Bunları sonra gelenler uydurdu. Yirmi dört binden ziyâde beytiyle dünyâya nur saçan Mesnevi'sine, her memlekette, birçok dilde şerhler, açıklamalar yapılmıştır. Bunların en kıymetlisi Mevlânâ Câmi'nin kitabı olup, bunun da birçok şerhleri vardır. Türkçe şerhlerinden, Ankara valisi Âbidin Paşanın şerhi çok kıymetlidir. Âbidin Paşa bu şerhinde, ney'in, insan-ı kâmil olduğunu dokuz türlü ispat etmektedir. Ney'in üç ma'nâsı vardır. Birincisi, İslâm dîninde yetişen kâmil, yüksek insan demektir. İkincisi Fârisî dilinde, yok demektir. Ney'in üçüncü ma'nâsı ise, kamış kalem demektir ki, bundan da insan-ı kâmil işâret edilmektedir.</p>

    <p>Mevlevîlik, sonraları din bilgisi olmayan câhillerin eline düştüğünden, ney'i çalgı sanarak, ney, dümbelek gibi şeyler çalmaya, dönmeye başlamışlar. İbâdete İslâm dîninin yasak ettiği çirkin şeyler karıştırmışlardır.</p>

    <p class="c13">(Yeni Rehber Ansiklopedisi, 14.c. 80.s.)</p>

    <p> </p>


17 ARALIK 2006
---

    <p class="c13">HACC BAHSİ</p>

    <p>Hacc; akıllı, erginlik çağında olmak, vücut sıhhati ve a'zaların selametiyle farz kılınmıştır. Deli üzerine, hacc vacip değildir. Zira akıl bütün ibadetlerde şarttır.</p>

    <p>Çocuk üzerine de, hacc farz değildir. Çünkü Peygamberimiz (s.a.v.) «Herhangi bir çocuk, on defa haccettikten sonra erginlik çağına gelirse tekrar haccını yapması lazımdır.» buyurmuşlardır.</p>

    <p>Hacc, bir ibadettir, ibadetlerin hepsi çocuktan kaldırılmıştır. Hastaya da hacc vacip değildir. Zira hasta yolculuk meşakkatine katlanamaz.</p>

    <p>Asıl ihtiyacından fazla hacca gidip gelinceye kadar kendisinin, çoluğunun çocuğunun nafakaları, kendi haline uygun vasıtası ve yolda yapacağı masraflara karşılık parası olana, yolda emniyet bulunmak şartıyla hacc farz kılınmıştır.</p>

    <p>Asıl ihtiyaçları; ev, hizmetçi, ev eşyası, elbise ve bunlara benzeyen şeylerdir.</p>

    <p>Muhammed b. Şuca (rh.a.); "Bir kimsenin sakin olduğundan başka evi, hizmetçi olan köle ve cariyelerinden başka köle ve cariyeleri ve bunlara benzer ziyade malı varsa, o kimsenin bunları satıp Hacca gitmesi lazımdır." demiştir.</p>

    <p>Bir kadınla Mekke arasında en az on sekiz saatlik bir mesafe bulunursa, yanında kocası veya ebedî olarak nikahı haram olan bir erkek bulunması, bunların Mecusî, fasık olmayıp akıllı, erginlik çağında olması, nafakalarının kadın üzerine lazım olması şartıyla, kadınlara hacc farzdır. Yanında kocası veya ebedi nikahı haram olan erkek bulunmayan kadına, hacc farz değildir.</p>

    <p>Bir çocuk veya bir köle ihrama girip, sonra çocuk erginlik çağına girse, köle azad edilse hacc fiillerini yapsalar, bu yaptıkları hacc, üzerlerine farz olan hacdan sayılmaz. Zira, nafile için girilmiş olan bir ihram, farza dönüşmez. Hacc yapmamış bir kimse, nafile hacc için ihrama girse, onunla farz olan haccı yapmış olmaz.</p>

    <p>Bir çocuk ihrama girdikten sonra erginlik çağına girse, erginlik çağına girdikten sonra Arafat'da vakfeye durmadan önce, farz Haccı için ihramı yenilese sahih olur. </p>

    <p class="c13">(Mültekâ Tercümesi, 1.c. 377.s.)</p>

    <p> </p>

    <p class="c13"> </p>


18 ARALIK 2006
---

    <p class="c13">TESETTÜR-İ ŞER'ÎNİN FAYDALARI</p>

    <p>Tesettür-i şer'î birçok fayda ve menfaatleri mütezammın olup en mühimleri aşağıda beyan olunur.</p>

    <p>1- Kadınları aslî vazifeleri cümlesinden bulunan ev işleriyle ve çocukların terbiyesi ile meşgul olmaya mecbur kılmak.</p>

    <p>2- Karı ve kocayı, işleri taksime ve maîşette iktisad ve tasarrufa icbar eylemek.</p>

    <p>3- Afif ve namuslu bir erkek, ailesinin yabancı kimselerle temas ve sohbetini gördükçe müteezzî (eziyet çeken), vehm ve reybe duçar olup, bu yüzden aralarında nefret husulü gibi aile saadetini ihlal eyleyecek hallerin vukuuna mani olmak.</p>

    <p>4- Ahlâksızlığın ve fuhşiyatın çoğalmasını ve umumileşmesini men etmek ile iffet ve namus dairesinde ailenin saadetini temin eylemek.</p>

    <p>Bu hususda müsamaha edip, ihmal edenler şer'î vazifelerini ifa etmedikleri için Allâh (c.c.) nezdinde mes'ûl olup, ilâhî azap ve ukubete müstehak olmuş olurlar.</p>

    <p>İslâmın şiarlarından ve rükünlerinden birinin kaldırılmasına ve izale edilmesine çalışanlara, mukabele ve müdafaada bulunmak, emr-i bi'l-ma'ruf ve nehy-i ani'l-münker vazife-i diniyyesini ifa etmek haline göre her müslümana vacibdir. Bundan başka, peder, valide, koca gibi velayet-i hassaları (hususî emirlik) bulunan aile reislerini, kızlarının, hanımının vesair efrad-ı ailelerinin tavır ve hareketlerini devamlı nezaret altında bulundurup, kötü hallerine sebeb olacak ahvalden, ezcümle, namahrem kimseler ile ihtilattan ve hatta fuhuş ile ahlaksızlık ile me'lûf (huy edilmiş) hayasız ve namussuz kadınlar ile görüşüp konuşmakdan ve yabancı (namahrem) kimseler muvacehesinde (yüzleşme) tesettürsüzlükden men etmek farzdır. «Dikkat ediniz. Hepiniz muhafızsınız. Hepiniz muhafızı bulunduğunuz kimselerden mes'ûlsünüz.» Hadîs-i şerifi muktezasınca, evladına ve hanımına kötü terbiye veren veya bu hususda ihmal gösteren her şahıs, aile efradının irtikâb eylediği bütün fenalıkdan mes'uldur.</p>

    <p class="c13">(Hüseyin Erdoğan, İslam'da Kadın, Tesettür, İzdivaç, 348.s.)</p>

    <p> </p>

    <p class="c13"> </p>

    <p class="c13"> </p>


19 ARALIK 2006
---

    <p class="c13">ZİLHİCCE'NİN İLK ON GÜNÜNÜN ÜSTÜNLÜĞÜ</p>

    <p>İbn-i Abbâs (r.a.): "Âdem (a.s.)'ın tevbesini, Allâh te'âlâ, Zilhicce'nin onuncu günü kabûl eyledi. İbrâhîm (a.s.) da aynı günde hillete kavuştu; malını misafir, oğlunu kurbân ve kalbini Rahmân için bezleyledi. Tam tevekkül ancak İbrâhîm (a.s.) için doğrulandı. İbrâhîm (a.s.) Zilhicce'nin ilk on gününde Kâ'be'yi binâ eyledi. Mûsâ (a.s.)'a da Allâh te'âlâ, yine aynı günlerde münâcât ile ikrâm eyledi. Dâvud (a.s.) da Zilhicce'nin onuncu günü bağışlandı. Övünme gecesi de Zilhicce'nin ilk on günündedir." diye Resûlullâh (s.a.v.)'den haber vermişlerdir. Bazıları da Kur'ân-ı kerîmin, Resûlullâh (s.a.v.)'e ilk gelişi de Zilhicce'nin onunda sabahleyin oldu dediler. Bey'at-ı Rıdvân da Hudeybiye de Zilhicce'nin ilk onunda oldu. Tevriye, Arefe, Kurbân bayramı, Haccu'l-ekber de Zilhicce'nin ilk on günündedir. Ebû Sa'îd el-Hudrî (r.a.)'den rivâyet edilen hadîs-i şerîfte:"Ayların efendisi ve üstünü Ramazân ayıdır. Ondan daha üstünü, Haccu'l-ekber ve Kurbân bayramının bir araya geldiği Zilhicce'nin onuncu günüdür." diye buyurulmuştur. Hazret-i Âişe Sıddîka (r.a.) şöyle buyurmuşlardır: "Resûlullâh (s.a.v.) zamanında teğannî ve nağmeyi seven bir kimse vardı. Zilhicce ayı görününce oruç tutardı. Bu hâl Resûlullâh (s.a.v.)'e ulaşınca, o adamı huzûrlarına çağırdılar ve "Seni bu günlerde oruç tutmağa mecbûr eden sebeb nedir?" buyurdular. O kimse de: "Yâ Resûlallâh, şu günler, meşâ'ir ve hacc günleridir. Hâcıların duâlarına ortak olmağı Allâh te'âlâdan istedim." dedi. Resûlullâh (s.a.v.) de ona: "Zilhicce'den oruç tuttuğun her gün için bir köle âzâd etmiş, ondan önce bir sene ve sonra bir sene oruç tutmuş gibi sevâb vardır." diye tebşîrâtta bulundular. İbni Abbâs (r.a.)'dan rivâyet edilen hadîs-i şerîfte ise: "İçinde oruç tutulacak ve sâlih ameller işlenecek günler içerisinde Allâh te'âlâ katında Zilhicce'nin ilk on günündekilerden daha sevgili yoktur." diye buyurulmuştur. Hazret-i Câbir (r.a.) de Cenâb-ı Peygamber (s.a.v.) Efendimizden: "Bir kimse Zilhicce'nin ilk dokuz günü oruç tutsa Allâh te'âlâ her günkü orucu için tam bir yıl oruç tutmuş gibi sevâb yazar." diye müjdeler verdiklerini rivâyet eylemişlerdir.</p>

    <p class="c13">(Hz. Seyyid Abdü'l-kâdir-i Geylânî (k.s.),</p>

    <p class="c13">Gunyetu't-Tâlibîn, 320.s.)</p>


20 ARALIK 2006
---

    <p class="c13">ZİLHİCCE'NİN İLK DOKUZ GÜNÜ İBÂDETLER</p>

    <p>Hazret-i Âişe Sıddîka (r.anhâ) vâlidemiz, rivâyet ettikleri hadîste Peygamber (s.a.v.) Efendimizin şöyle müjde verdiklerini haber veriyorlar: "Zilhicce'nin ilk on gününün gecelerinden birini ihyâ etmesi, o kimsenin bir seneyi hacc ve umre ibâdetiyle ihyâ etmesi gibidir. Bu (dokuz) günlerden bir gün oruç tutması, senenin öbür vakitlerinde ibâdetle meşgûl olması gibidir; o kadar sevâb alır." Hazret-i Alî (k.v.) efendimizden de Cenâb-ı Peygamber (s.a.v.) Efendimizin şu uzun müjdeli hadîs-i şerîfleri rivâyet edilmiştir: "Zilhicce'nin ilk on günü gelince siz tâat ve ibâdete gayret ediniz; zîrâ Allâh te'âlâ o günleri, öbür günlerden üstün; gecesine hürmeti de gündüzüne hürmet gibi kılmıştır. Biriniz Zilhicce'nin ilk on gecesinden birinde, gecenin üçte ikisi geçtikten sonra dört rek'at namâz kılıp her rek'atta Fâtiha'dan sonra üçer kere Âyetü'l-kürsî, üçer kere İhlâs-ı şerîf ve birer kere de Felak ve Nâs sûrelerini okusa ve namâzı bitirince ellerini kaldırıp "Sübhâne zî'l-'izzeti ve'l-ceberût. Sübhâne zî'l-kâ'ideti ve'l-melekût. Sübhâne'l-hayyü'llezî lâ-yemût. Lâ-ilâhe illâ hüve yuhyî ve yumît ve hüve hayyun lâ-yemût. Sübhâna'llâhi rabbi'l-'ibâdi ve'l-bilâdi ve'l-hamdü li'llâhi kesîran tayyîben mübâraken 'alâ küllî hâlin. Allâhu ekber kebîran. Rabbenâ celle celâluhu ve kudrete bi-külli mekânin." dese ve sonra da dilediği gibi duâ eylese Beytullâh'ı haccetmiş, Resûlullâh (s.a.v.)'i ziyâret etmiş ve Allâh (c.c.) yolunda cihâd etmiş gibi ecir ve sevâb kazanır. Allâh te'âlâ o kimseye, o kimsenin, dilediği şeyi verir. Sizden biriniz, Zilhicce'nin ilk on gecesinin her gecesinde bu namâzı kılsa bu duâyı okusa ve dilediği gibi duâ etse Allâh te'âlâ, ona Firdevs-i a'lâyı helâl kılar; günâhlarını ondan siler. O kimse Arefe günü oruç tutsa gecesinde de bu namâzı kılsa ve haber verildiği üzere duâ etse Allâh te'âlâya yalvarsa; Allâh te'âlâ: "Ey benim meleklerim, şâhid olunuz ki ben o kulumu bağışladım. Beytu'llâhı haccedenlere, onu ortak eyledim." der. Bu hâlde melekler, Allâh te'âlânın o mü'min kulunun kıldığı namâzı ve ettiği duâsı sebebiyle ihsân buyurduğu ecir ve sevâblardan ötürü sevinirler ve neş'elenirler."</p>

    <p class="c13">(Hz. Seyyid Abdü'l-kâdir-i Geylânî (k.s.),</p>

    <p class="c13">Gunyetu't-Tâlibîn, 320. s.)</p>

    <p> </p>


21 ARALIK 2006
---

    <p class="c13">HACCIN FAZÎLETİ</p>

    <p>Kur'ân-ı kerîmde: «Oraya yol bulabilen insanlara, Allâh için Kâ'be'yi haccetmesi bir farzdır.» (Âl-i İmran s. 97)</p>

    <p>«İnsanları hacca çağır, yürüyerek ve uzak yollardan gelen bineklere binerek sana gelirler.» (Hac s. 27)</p>

    <p>Hadîs-i şerifte de:  «Ey insanlar! Şüphesiz ki, Allâh size haccı farz kıldı, artık siz de haccedin!»</p>

    <p>«İslâmiyet beş esas üzerine kurulmuştur: Allâh'tan başka ilâh olmadığına, Muhammed (s.a.v.)'in Allâh'ın Resûlü olduğuna şahâdet etmek, namaz kılmak, zekât vermek, haccetmek, Ramazan orucunu tutmaktır.»</p>

    <p>Diğer bir hadîste: «Bilmez misin ki, İslâm kendinden önceki (küfür ve günahların hepsini kökünden) yıkar; hicret de öyle, hac da öyle.» buyurulmuştur.</p>

    <p>Bu konuda Buhârî'de belirtilen rivayet şudur:</p>

    <p>Hz. Âişe (r.anhâ) validemiz, Peygamber (s.a.v.) Efendimizden sordu: Ya Resûlallâh! Cihadı amellerin en üstünü olarak görüyoruz, biz cihâd etmeyelim mi?</p>

    <p>Resûlullâh (s.a.v.) buyurdu ki:  «Hayır, sizin için en üstün olan cihâd, şartlarına uygun yapılacak iyilik dolu hacdır.»</p>

    <p> Ebû Hureyre (r.a.)'den yapılan rivayette, Resûlullâh (s.a.v.) Efendimiz buyurdular ki:</p>

    <p>«Kim hacceder de yapmış olduğu bu ibâdeti sırasında cinsî münasebette bulunmaz, günah ve isyan işlemez ve böylece dönerse, anasından doğduğu gündeki gibi dönmüş olur. (Kul hakkı hâriç)»</p>

    <p>Hacc, cihâd gibi olmayıp, farz-ı ayın bulunduğundan, hacca gitmenin cevazında ana-babanın rızaları şart değilse de onların rızasını almadan hacca gitmenin cevazı, ana-babanın muhtaç olmamaları, kendilerine yetecek kadar gelirlerinin bulunmasına bağlıdır. Ana-babasından biri evlâdının hizmetine muhtaç durumda ise, rızası olmadan o kimsenin hacca gitmesi mekruh olur.</p>

    <p>Ana-baba hayatta değillerse, dedeyle nine onların yerine geçer. (Hindiyye)</p>

    <p class="c13">(Mehmet Zihni Efendi, Nimet-i İslâm, 640.s.)</p>

    <p> </p>

    <p class="c13"> </p>


22 ARALIK 2006
---

    <p class="c13">İNSANIN KENDİ KENDİNİ ÖLDÜRMESİ (İNTİHAR)</p>

    <p>Allâh te'âlâ buyurdu:</p>

    <p>"Kendilerinizi öldürmeyin, şübhe yok ki, Allâh sizi çok esirgeyicidir. Kim (haddini) aşarak ve haksızlık ederek bunu yaparsa biz onu ateşe sokacağız. Bu da Allâh'a göre pek kolaydır." (Nisa s. 29-30)</p>

    <p>Vahidî bu âyetin tefsirinde şöyle diyor: "Birbirinizi öldürmeyin. Çünkü dininiz birdir. Siz tek bir can gibisiniz". Bu İbn-i Abbas ve pek çok bilginin yaptığı bir tefsirdir. Bir grup âlim ise âyet, insanın kendi kendini öldürmesini menetmektedir, demişlerdir.</p>

    <p>Cündüb b. Abdullâh'dan Resûl-i Ekrem (s.a.v.)'in söyle buyurduğu rivayet olunmuştur: "Sizden önce geçen ümmetlerden birisinde bir kişi vardı. Onun vücudunda yaralar bulunuyordu. Yaraların elemine (acısına) dayanamamış, bir bıçak alarak elini kesmiş ve kan kaybından nihayet ölmüştü. Allâh te'âlâ: Kulum kendi kendine (ölüme teşebbüs ederek) beni geçti (takdirime karşı geldi). Ben de ona cenneti haram kıldım buyurdu." Bu hadîs-i şerif Buhârî ve Müslim'in Sahih'lerinde mevcuttur.</p>

    <p>Ebû Hüreyre'den yapılan rivayete göre Resûlullâh (s.a.v.) şöyle buyurmuştur: "Kim ki keskin bir âletle kendini öldürürse o kimse, cehennem ateşinde elindeki bıçağı karnına saplayarak sürekli azab olunur. Kim ki, kendini zehirlerse, bu da cehennem ateşinde elindeki kadehteki zehri içerek muhalled (ebedi) bir surette azab olunur. Kim ki kendini bir dağın tepesinden atarak intihar ederse, o da cehennem ateşine kendini atarak ebedî ta'zib olunur (azab görür)." (Buhârî)</p>

    <p>Dahhak b. Sabitin rivayet ettiği hadiste Resûl-i Ekrem (s.a.v.)'in şöyle buyurduğu ifade olunmuştur: "Mü'mine lanet okumak, onu öldürmek gibidir. Bir mü'mine küfür isnadında bulanmak da onu öldürmek derecesindedir. Kendini bir şeyle öldüren Kıyamet gününde onunla azab olunur."</p>

    <p>Rivayet olunan sahih bir hadîste belirtildiğine göre harpte aldığı yaranın ıztırabına dayanamayıp kendini kılıcının üzerine atarak intihar eden bir şahıs hakkında Resûl-i Ekrem (s.a.v.): "O cehennemliklerdendir" buyurmuştur.</p>

    <p class="c13">(İmâm-ı Zehebî, Büyük Günahlar, 111.s.)</p>

    <p> </p>


23 ARALIK 2006
---

    <p class="c13">HACC</p>

    <p>Bilinmeli ki; bir hacc, bir de umre vardır. Bunların ikisi de İslam âleminin kıblesi olan Ka'be-i Muazzamayı ve ona bitişik komşu olan Allâh'ın şerefli kıldığı yerleri ziyaretten ibarettir. Hususi vakitte (usulüne göre) vakfe fiilini de içine alarak yapılan hacc, yalnız tavaf ve sa'y etmekten ibaret olursa umre adını alır.</p>

    <p>Hacc-ı Ekberin Cuma gününe rastlaması, onunla özel bir durum alması yoktur. Cumaya rastlayan Arefe gününün fazlaca sevabı vardır.</p>

    <p>"Günlerin en üstünü Arefe günüdür; bugün Cumaya rastlarsa, Cuma günü dışında yapılan yetmiş hacdan efdaldir." mealindeki hadîs-i şerifle bu husus açıklanmıştır.</p>

    <p>Hem hacc, hem de umre etmek efdaldır. Nitekim hadîs-i şeriflerde: "Hacla umreyi birbiri peşine yapın. Çünkü böyle yapmak fakirliği giderir, günahları temizler, nasıl ki, körük demirin pas ve kirini temizleyip giderir." ve</p>

    <p>"Hacc ettiğiniz vakit umre, umre ettiğiniz vakit hacc yaparak, onlardan birine diğerini tâbi kılınız ki, hacc ile umre arasında meydana gelen birbirine uyma, demirci ocağının demir pasını gidermesi gibi, fakirlik ve günahları gidersin." (Sünen-i İbn-i Mâce) buyrulmuştur.</p>

    <p>Umreyi de içine alan ve almayan hac, bu itibariyle üç kısma ayrılır:</p>

    <p>1- Hacc-ı kıran,</p>

    <p>2- Hacc-ı temettü',</p>

    <p>3- Hacc-ı ifrat.</p>

    <p>Haccın ara vermeden umreyle birleşmesine «Kıran», ara verilerek birleşmesine «Temettü'» veya «Mut'a»; umresiz olanına «İfrat» denilir.</p>

    <p>Mekkî olanlar ekseriyetle müfrit, afakîler mutemetti' bulunurlar. Kârin olanları da olur. Cidde'den doğruca Arafat'a çıkan deniz yoluyla hacca gelenler gibi, hacc-ı ifrat yapanlar olmakla beraber, mutemetti' veya kârin olan Mekkîler de bulunur.</p>

    <p class="c13">(Mehmet Zihni Efendi, Nimet-i İslâm, 611.s.)</p>


24 ARALIK 2006
---

    <p class="c13">RESİM YAPMAK, YAPTIRMAK VE BULUNDURMAK</p>

    <p>Allâh te'âlâ buyurdu: «Hakikat Allâh ve Resûlü'ne eza edenler (yok mu?) Allâh onları dünyada da âhirette de rahmetinden kovmuş, onlara horlayıcı bir azab da hazırlamıştır.» (Ahzab s. 57).</p>

    <p>İkrime bunların resim yapanlar olduğunu söylemiştir. İbn Ömer (r.a.)'dan, Resûlullâh (s.a.v.) şöyle buyurdu dediği rivayet olunmuştur: «Bu sûretleri yapanlar kıyamet gününde muhakkak azab olunurlar ve kendilerine: Tasvir ettiğiniz bu canlılara (haydi) hayat verin (bakalım) denilir.» (Buharî)</p>

    <p>Hz. Âişe (r.a.)'dan rivayet ediliyor: «Resûlullâh (s.a.v.) bir seferden gelmişti. Sofaya al bir perde asmıştım. Üzerinde resimler vardı. Resûlullâh (s.a.v.) perdeyi görünce mübarek yüzü renkten renge girdi ve buyurdu ki: «Ey Âişe! Kıyâmet gününde nâsın en şiddetli azab görenleri Allâh (c.c.)'ün yarattığına benzetenlerdir». Hz. Âişe (r.a.) der ki, "Bunun üzerine perdeyi kestim, iki yastık yüzü yaptım.» (Buharî)</p>

    <p>İbn-i Abbas (r.a.)'dan, Resûlullâh (s.a.v.)'i şöyle buyururken işittim, dediği rivayet olunmuştur: «Her resim yapan (musavvir) cehennemdedir. Ressamın (heykeltıraşın) tasvir ettiği her sûrete kıyamet günü hayat verilir de bunlar Cehennemde onu ta'zib ederler.» (Buharî)</p>

    <p>Yine İbn-i Abbas (r.a.)'dan, Resûlullâh (s.a.v)'i şöyle buyururken işittim, dediği rivayet olunmuştur: «Her kim dünyada bir (rûh) sahibi canlının sûretini yaparsa, Kıyâmet gününde o tasvire ruh üfürmeye zorlanır. Halbuki ressam tasvirine ebedi ruh nefh edemez (de sürekli azab olunur).» İbn-i Abbas (r.a.)'dan, Resûlullâh (s.a.v.)'in şöyle dediğini işittim, dediği rivayet olunmuştur:</p>

    <p>«Allâh te'âlâ buyuruyor ki: Benim yarattığım gibi yaratmaya uğraşan kişiden daha zâlim kim vardır? Haydi onlar bir tâne yaratsınlar. Bir arpa tanesi yaratsınlar, bir zerre halk etsinler...» (Buharî)</p>

    <p class="c13">(İmam Zehebî (rh.a.), Büyük Günahlar, 161.s.)</p>

    <p> </p>

    <p class="c13"> </p>


25 ARALIK 2006
---

    <p class="c13">ADEM (A.S.)'IN KABE'Yİ BİNA VE TAVAF EDİŞİ</p>

    <p>Adem (a.s.)'ın uğradığı ağır ibtiladan dolayı ağlamasının şiddetlenmesi ve meleklerin de, onun ağlamasından ağlaşmaları ve tasalanmaları üzerine, Allâh (c.c.), Adem (a.s.)'a: "Arşımın alt hizasında benim bir Harem'im (Yasak bölgem) vardır. Sen, hemen git de, orada, benim için, bir Beyt (Mabed) yap! Meleklerimin, Arş'ımı tavaf ettiklerini gördüğün gibi, sen de, orayı, tavaf et! Ve beni, zikret! Orada, senin duanı ve taatımda bulunan çocuklarının dualarını kabul edeceğim!" diye Vahy ve Mekke'ye gitmesini, ona, emir buyurdu.</p>

    <p>Cebrail (a.s.), kanadını, yerin dibindeki berk ve sabit kesimine kadar daldırıp Kabe'nin temelini açtı. Melekler de, otuz kişinin kaldıramayacağı kadar ağır kayaları, temellere bıraktılar. Adem (a.s.), Kabe'yi, beş dağdan: Tur-i Seyna, Tur-i Zeytun (Zeyta), Lübnan, Cudi, Hira dağlarından getirilen taşlarla yaptı. Kabe'nin, yer yüzüne çıkıncaya kadar temellerini Hira dağından getirilen taşlarla yaptı.</p>

    <p>Kabe'nin yapısı işinden boşalınca, Adem (a.s.)'ı, Cebrail (a.s.), Arafat'a götürdü. Halkın, bugün yapmakta oldukları hacc amellerinin hepsini, ona gösterdi. Cebrail (a.s.), Adem (a.s.)'ı, Mekke'ye getirdi. Adem (a.s.), Kabe'yi yedi kerre tavaf ettiği sırada Meleklerle karşılaştı. Melekler, Adem (a.s.)'ın haccını tebrik ettiler ve: "Biz, bu Beyt'i, senden iki bin yıl önce tavaf ve hacc etmişizdir." dediler. Adem (a.s.), onlara: "Siz, tavaf ederken, ne derdiniz?" diye sordu. Melekler: "Sübhanallâhi velhamdu lillâhi vela ilahe illallâhu vallâhü ekber, derdik." dediler. Adem (a.s.), buna (vela havle vela kuvvete illa billâh) cümlesini ekledi. Bunun üzerine, Melekler, tavafda, bu cümleyi ekleyerek okumaya başladılar.</p>

    <p>Adem (a.s.), hacc amellerini yerine getirdiği zaman:"Ey Rabb'im! Her amel sahibi için bir ecir olur!?" dedi. Yüce Allâh:"Ey Adem! Senin de, vardır. Ben, seni, afv etmiş, yarlığamışımdır. Senin zürriyetine gelince, onlardan, bu Beyt'e günahı ile gelen kimsenin de, günahını afv edeceğim!" buyurdu.</p>

    <p>Adem (a.s.)'ın tevbesi, bir Cuma günü kabul buyruldu.</p>

    <p class="c13">(M. Asım Köksal, Peygamberler Tarihi, 42.s.)</p>

    <p> </p>

    <p class="c13"> </p>


26 ARALIK 2006
---

    <p class="c13">AYAĞA KALKMAK</p>

    <p>Bir hadîs-i şerifte vârid olmuştur ki: Bir gün Peygamberimiz (s.a.v.), bizim yanımıza teşrif buyurduklarında, biz O (s.a.v.) için ayağa kalktık. Bunun üzerine Peygamberimiz (s.a.v.): "Acemlerin birbirine ayağa kalktıkları gibi ayağa kalkmayınız." buyurdular:</p>

    <p>Enes (r.a.)'den; "Peygamberimiz (s.a.v.): Ayağa kalkılmasını hoş görmezlerdi." diye rivayet edilmiştir. Peygamberimiz (s.a.v.):</p>

    <p>"Her kim kendisi için ayağa kalkılmasını arzu ederse, cehennemde yerini hazırlasın." buyurmuşlardır.</p>

    <p>Câmi'u's-Sağir'de; Hz. Âişe (r.anhâ)'dan Peygamberimiz (s.a.v.): "Her kim kendisi için erkeklerin ayağa kalkmasını isterse, ateşten yerini hazırlasın." buyurmuşlardır, diye rivayet edilmiştir.</p>

    <p>Musâfahada (el tutuşmada bulunmakta) bir beis yoktur, iki Müslüman karşılaştıklarında, birbirinin elini tutar, selâtü-selâm okur, birbirinin hâl ve hatırını sorar. Bu, bir sevgi ve dostluk alâmetidir. Peygamberimiz (s.a.v.):</p>

    <p>"Birbirine rastgelen iki Müslüman musâfahada bulunduklarında günâhları, ağaçtan kuru yapraklar döküldüğü gibi dökülür." Diğer bir hadîs-i şerifte de: "İki Müslüman biraraya gelip müsâfahada bulundu mu, daha birbirinden ayrılmadan mağfiret olunurlar." buyurmuşlardır.</p>

    <p>Fetâvây-ı Bezzâzîyye'de; "Musâfahada bir beis yoktur, çünkü musâfaha Müslümanlar arasında devamlı mevcûd olan eski bir sünnettir." diye yazılıdır.</p>

    <p>İlmiyle amel eden âlimlerin; adâletli sultanların, teberrük için ellerini öpmekte bir beis yoktur. Zira Sahâbe-i Güzin (r.anhüm) Peygamberimiz (s.a.v.)'in ellerini öperlerdi.</p>

    <p>Annenin, babanın elini öpmek, bunlardan başka büyüklerin ellerini Müslümanlıklarına ta'zîm ve hürmet için öpmekte bir beis yoktur. Ama, dünyâ menfaati için öpmek mekrûhdur. Bir Müslümanın başka bir Müslümanla karşılaştığında kendi elini öpmesi tahrîmen mekrûhdur.</p>

    <p>Süfyân İbn-i Uyeyne (r.a.); "İlmiyle amel eden âlimlerin, adaletli sultanların elini öpmek sünnettir." dediğinde, Abdullâh b. el-Mübârek (rh.a.) kalkıp Süfyân (r.a.)'in başını öpmüştür.</p>

    <p class="c13">(Mülteka Tercümesi, 2.c. 356.s.)</p>

    <p> </p>

    <p class="c13"> </p>


27 ARALIK 2006
---

    <p class="c13">ETİ YENİLEN VE YENİLMEYEN HAYVANLAR</p>

    <p>Azı dişleriyle kapıp avlayan, parçalayan, kendisini müdâfaa eden hayvanların etleri haramdır. Sırtlan, tilki, kurt, kaplan, pars, köpek; yabanî olsun, ehlî olsun kedi, ayı, arslan, maymun, sincap, sansar, fil, keler, gelincik gibi hayvanlar bu kabildendir. Tırnakları ile kapıp avlayan, parçalayan, pençe sahibi kuşların etleri de haramdır, yâhûd tahrîmen mekrûhdur. Alaca karga, kartal, akbaba, kerkenes, kuzgun, çaylak, şahin, yarasa, atmaca ve cife yiyen kuşlar bu cinsten olup, etleri yenilmez. Çünkü, İbn-i Abbâs (r.a.) Resûlullâh (s.a.v.)'den:</p>

    <p>"Azı dişleri ile yırtıcı olan her hayvanın ve pençeleri ile parçalayıcı olan her kuşun etlerini yemeyi yasaklamışlardır." diye rivayet etmiştir.</p>

    <p>Ehlî merkeplerin ve anaları merkep olan katırların etleri haramdır. Çünkü Peygamberimiz (s.a.v.), Hayber gününde ehlî merkeplerin etlerini haram kılmışlardır.</p>

    <p>Fare, yaban faresi, arı, kara ve deniz kaplumbağası, yılan, akrep, böcekler, karasinek, sivrisinek, kurbağa, köstebek, kirpi, bit, pire ve diğer haşerat gibi habis ve iğrenç hayvanlar haramdır ve etleri yenilmez.</p>

    <p>Atlar savaşa yarayan kıymetli hayvanlar oldukları için İmâm-ı A'zam (r.a.)'e göre bunların etleri tahrîmen mekrûhdur. Ebû Yûsuf ile İmâm-ı Muhammed (r.aleyhimâ)'ya göre bunların etleri, mekruh değildir. Çünkü Resûl-i Ekrem (s.a.v.), Hayber gününde ehlî merkeblerin etlerini yasaklayıp, atlara izin vermişlerdir.</p>

    <p>Saksağan, ekin kargası, bıldırcın, kaz, ördek, tavuk, devekuşu, bağırtlak kuşu, kırlangıç, baykuş, güvercin, koyun, keçi, deve, sığır, zürâfa, manda, turna, kumru, keklik, bülbül, tavus, tavşan gibi hayvanların etleri helâldir. Suda yaşayan hayvanlardan ancak her nev'îyle balık yenilir.</p>

    <p>Balık ile çekirge kesilmeden yenilmesi helâldir. Çünkü, Peygamberimiz (s.a.v.): «Bize iki ölü ve iki kan helâl kılındı: Balık ile çekirge ve karaciğer ile dalak.» buyurmuşlardır.</p>

    <p class="c13">(Mülteka Tercümesi, 2.c. 324.s.)</p>

    <p> </p>


28 ARALIK 2006
---

    <p class="c13">AREFE GÜNÜ VE GECESİNİN FAZÎLETLERİ</p>

    <p>İbn-i Mâce (rh.a.) Ebû Umâme (r.a.)'den rivâyet ettiği bir hadîs-i şerîfte Resûlullâh (s.a.v.) Hazretleri: "Bayram gecelerini ibâdetle geçiren kimsenin kalbi, kalblerin öldüğü günde ölmez." buyurmuşlardır. Âlimin biri şöyle diyor: "Dünyanın beş gününde mihnet ve meşakkat çeken âhirette mihnet ve meşakkat çekmez. Bu beş gün ise: Arefe, aşûre, cum'a ve bayram günleridir." Arefe gününü gafletle geçirmeyip tövbe, ibâdet ve zikirle geçirmek, Hakk te'âlâdan helâl rızık, sâlih amellerle dolu uzun bir ömür ve cennette cemâlu'llâh ile müşerref olmağı istemeliyiz. Arefe ve bayram günlerinde kabirleri ziyâret etmeli, ölülerimizin rûhları, Fâtihalarla yâd edilmelidir. Kur'ân-ı kerîm okumağı artırarak Peygamber (s.a.v.) Efendimiz zamanından günümüze kadar gelmiş geçmiş bütün mü'minlerin rûhlarına ithâf edilmelidir.</p>

    <p class="c13">TEŞRÎK TEKBÎRLERİ</p>

    <p>Kurbân bayramının arefe gününün sabah namâzından i'tibâren bayramın dördüncü gününün ikindi namâzına kadar yirmi üç vakit farz namâzını müte'âkib bir def'a: "Allâhu ekber, allâhu ekber, lâ-ilâhe illâ'llâhu va'llâhu ekber, allâhu ekber ve li'llâhi'l-hamd" diye tekbîr alınır ki, buna da (tekbîr-i teşrîk) denir. Teşrîk tekbîrleri, fukahânın birçoğuna göre vâciptir. Sünnet diyenler de vardır.</p>

    <p class="c13">(Ömer Nasûhî Bilmen (rh.a.),</p>

    <p class="c13">Büyük İslâm İlmihâli, 166. s.)</p>

    <p class="c13">AREFE GÜNÜ DUÂSI</p>

    <p>Hazret-i Peygamber (s.a.v.), arefe günü en ziyâde şöyle derlerdi:</p>

    <p>Lâ-ilâhe illâ'llâhu vahdehu lâ-şerîke lehu. Lehü'l-mülkü ve lehü'l-hamdü bi-yedihi'l-hayru, ve hüve 'alâ külli şey'in kadîrun.</p>

    <p class="c13">(Hz. Mahmûd Sâmî Ramazânoğlu (k.s.),</p>

    <p class="c13">Duâlar ve Zikirler, 133. s.)</p>


29 ARALIK 2006
---

    <p class="c13">KİMLERİN KESTİĞİ HAYVANLARIN ETİ YENİLİR</p>

    <p>Müslümanların, Kitabîlerin yâni Yahudiler ile Hıristiyanların hattâ kadınların, «Bismillâh» demeye aklı erip hayvanı kesmeğe muktedir olan çocuklar ile delilerin, dilsizlerin, sünnetsizlerin veya sarhoşların Allâh te'âlânın İsm-i şerîfini zikir ile boğazladıkları hayvanların etleri yenilir.</p>

    <p>Yahudiler ile hıristiyanlar gerek müslüman memleketlerinde, gerek kendi memleketlerinde otursunlar, gerek Müslümanlar ile aralarında anlaşma bulunsun, gerek bulunmasın kestikleri hayvanların etleri yenilir. Çünkü, Allâh te'âlâ:</p>

    <p>"Kendilerine kitap verilenlerin yiyeceği (kestikleri) sizin için helâldir." (Mâide s. 5) buyurmuşlardır.</p>

    <p>Ancak Hıristiyanlar ile Yahudilerin boğazladıkları hayvanların etlerinin yenilebilmesi için, hayvanları keserlerken Allâh te'âlânın İsm-i şerifini zikredip, başkasının ismini anmamaları şarttır.</p>

    <p>Puta tapanların, Mecûsîlerin, Mürted (İslâm dîninden dönen)lerin, Besmele-i şerîfeyi bile bile terkeden Müslümanların veya Kitabîlerin boğazladıkları hayvanların etleri yenilmez. Bunların etleri, haramdır. Çünkü, Hakk te'âlâ hazretleri: "Üzerlerine Allâh'ın ismi anılmayan (hayvan)lardan yemeyiniz." (Enâm s. 121) buyurmuşlardır.</p>

    <p>Besmele-i şerîfenin, tam hayvan kesileceği sırada söylenilmesi şarttır. Besmele-i şerife ile boğazlamak arasına başka bir iş yâhûd söz girmemelidir. Besmele-i şerife yanılmak veya unutulmak sebebiyle terkedilmiş olursa, boğazlanan hayvanın eti yenilir. Çünkü, Peygamberimiz (s.a.v.): "Ümmetimden yanılma ve unutmanın (hükümleri) kaldırılmıştır." buyurmuştur.</p>

    <p>Bir kimse, kesmek için bir koyun yatırıp Besmele çekse, sonra elindeki bıçağı bırakıp başka bir bıçak alıp, yeniden Besmele çekmeden hayvanı boğazlasa, koyunun eti helâl olur. Çünkü bıçağın değişmesine i'tibâr yoktur.</p>

    <p class="c13">(Mülteka Tercümesi, 2.c. 319.s.)</p>

    <p> </p>


30 ARALIK 2006
---

    <p class="c13">KURBAN BAHSİ</p>

    <p>Şer'î ıstılahta; Kurban bayramı günlerinde Allâh te'âlâya yaklaşmak için kurban niyetiyle kesilen belirli hayvan ma'nâsında kullanılmıştır.</p>

    <p>Esah kavilde, kurban kesmek vâcibdir. Çünkü Resûlullâh (s.a.v.): "Bir kimsenin hâli vakti olur da kurban kesmezse, asla bizim namazgahımıza yaklaşmasın." buyurmuşlardır.</p>

    <p>Kurban bayramında, Allâh te'âlâya yaklaşmak niyetiyle kurban kesmek, ancak hür, müslüman, mukîm (yolcu olmayan), zengin olan kimse üzerine vacibdir.</p>

    <p>Kurban olmak üzere kesilmesi caiz olan hayvanlar;koyun, sığır, manda ve devedir. Bir koyun yâhûd keçi yalnız bir kişi nâmına kurban olabilir. Bir deve yâhûd bir sığır, bir kişi yerine kurban olarak kesileceği gibi, yedi kişi yerine de kesilebilir.</p>

    <p>Yedi kişi için kesilebilen deve yâhûd sığırın, daha az kümeler için hattâ iki kimse için kesilmesi caizdir. Çünkü yedi kimse için kesilebilen bir hayvan, daha az kimseler için de kesilmesi evveliyetle câizdir.</p>

    <p>Yedi kimse ortak olup, bir deve yâhûd bir sığır kurban edip, etini taksim etmek isterlerse, terazi ile taksim ederler, götürü suretiyle taksim etmeleri caiz değildir. Ancak hayvanın ayaklarını yâhûd derisini et ile karıştırırlarsa, bu takdirde götürü sûretiyle aralarında taksim etmeleri caiz ve mu'teber olur. Satışta mu'teber olduğu gibi.</p>

    <p>Kurban kesmenin ilk vakti, birinci bayram gününün fecri doğduktan sonradır. Çünkü Hz. Peygamber (s.a.v.): «Her kim (Bayram) namazından önce kurban keserse, hemen onu iade etsin.» buyurmuşlardır.</p>

    <p>Bayram namazı kılınmayan köylerde, göçebelikte, birinci bayram gününün fecri doğduktan sonra kurbanın kesilmesi caizdir.</p>

    <p>Kurban kesilmesinin son vakti; bayramın üçüncü gününün güneş batmadan biraz öncesidir.</p>

    <p class="c13">(Mültekâ Tercümesi, 2.c. 327.s.)</p>

    <p> </p>


31 ARALIK 2006
---
  </div>
</body>
</html>
