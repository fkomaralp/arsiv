# MEVLÂNÂ TAKVİMİ (1988)

---
1 Ocak Cuma
## BİSMİLLÂHİRRAHMANİRRAHİM

Ruh'ul Beyân tefsirinde nakl olunur ki:

«Fir'avn. henüz ulûhiyyet dâ'vasında bulunmazdan önce, sarayının kapısına «Bismi kellahümme» yazdırmıştı. Musâ (a.s.) ya îmân etmediği için Musâ (a.s.) Cenab-ı Hakk (c.c.)'a «Yarabbi ben onu dâ'vet ediyorum ama onda bir hayır görmüyorum» diye ilticâ ettiğinde Cenâb-ı Hakk (c.c.):

- Her halde sen onun helâk edilmesini istiyorsun. Ve sen sadece onun küfrünü görü­yorsun, ben ise onun kapısına yazdığı yazıyı da görüyorum, buyurdu.»

Kim Besmele-yi Şerîfe'yi suveydâ-i kalbi­ne bir ömür boyu dilinden düşürmemek üzere nakşederse rahmete lâyık olur. Cenâb-ı Hakk (c.c.) Fir'avn'e Fir'avn olduğu halde sarayının kapısına bir besmele yazdığı için bu kadar mühlet veriyor. Onu kalbine yazan bir mü'minin ne kadar âtıfet-i İlâhiye'ye mazhar olacağı bedîhîdir.

«Meşrû olan bir şeye Besmele ile başlanılmazsa (o işin) hayır ve bereketi kesilmiş olur.» (Hadis-i Şerif)

## ESMÂ'ÜL-HÜSNÂ'DAN

El-Vahid: (Tek. Zatında, sıfatlarında, iş­lerinde, isimlerinde, hükümlerinde asla şeri­ki (ortağı) veya naziri (benzeri, dengi) bulun­mayan.)

---
2 Ocak Cumartesi
## ELHAMDÜLİLLAH

«Elhamdülillah demek şükürlerin başıdır. Hamd ve senâ etmeyen kimse Hakk'a şükür etmemiş olur. (Hadis-i Şerif)

Cennete ilk girecek zümre «Hammadûn» zümresidir; yani Cenab-ı Hakk'a çok hamdedip, çok şükredenler.

Cenâb-ı Hakk (c.c.):

«İnsanoğlu başıboş bırakıldığını mı zan­nediyor.» (Kıyâme Sûresi, Âyet: 36) buyuruyor. Bu dünyaya koyun gibi yiyip içip uyumağa gel­medik. Kulluk mükellefiyetimiz var. Yoksa kı­rık çömleğe döneriz. Ne tekrar toprak ne de yeniden çömlek oluruz.

Yine Kur'ân-ı Kerîm'de:

«Siz zanneder misiniz ki abes yaratıldı­nız...» (Mü'minûn Sûresi, Âyet: 115) buyuruluyor. İşe yaramayan yaşlı sığırları «ho» der­ler salıverirler. Bizim de bu durumda olmamaklığımız lâzımdır. Boynumuzda kulluk bo­yunduruğu var.

## ESMÂ'ÜL-HÜSNÂ'DAN

El-Vâcid: (İstediğini, istediği vakit bulan.)

El-Macid: (Kadr-ü şanı büyük, kerem ve semahati bol.)

---
3 Ocak Pazar
## SALÂVAT GETİRMEK HAKKINDA HADİS-İ ŞERİFLER

Kâinatın efdali Peygamberimiz (s.a.v.) Efendimize Salat-u Selâm getirmek abd (köle, kul) azat etmekten efdaldir.

«Cenab-ı Allah (c.c.)'a razıyen mülâki olmak arzusunda bulunanlar (Allah-ü Teâlâ'ya) O'nun razı olduğu halde kavuşmak isteyenler bana çokça salâvat göndersinler.»

«Tahkika sizden bana en yakın olan kim­se beni salât-ı selâm ile çokça yadeden ananlardır (Bana çokça salâvat getirenlerdir.)

«Bir kere bana salât-u selâm getirenlere Cenab-ı Allah (c.c.) on defa rahmet eder.

«Kim bana bir kerre salât ederse Allah (c.c.) ona on salât eder. O'nun on günâhını afveder. Derecesini de on kat yükseltir.» (Buhari)

«Hakikat, Allah Teâla'nın yeryüzünde se­yâhat eden öyle melekleri vardır ki, onlar üm­metimden bana olan selâmı ulaştırırlar.» (Ahmed b. Hanbel)

«Cimri o adamdır ki, yanında anılırım da bana selât etmez.» (Tirmizi)

## ESMÂ'ÜL-HÜSNÂ'DAN

Es-Samed: (Hacetlerin bitirilmesi, ıstırapların giderilmesi için tek merci.)

---
4 Ocak Pazartesi
## İMAN VE AMEL

«Cenab-ı Allah (c.c.) amelsiz imanı ve imansız ameli kabul buyurmaz.» (Hadis-i Şerif)

«İman kavil (söz) ve ameldir. Zaid venâkıs (yüksek, çok ve noksan) olabilir. Yani her­kesin imanı, amel ve ibadeti nisbetindedlr.» (Hadis-i Şerif)

İmanın azlığı, çokluğu, noksanlığı yada fazlalığı mü'minin ilmi ve ameli ile ilgilidir. Azlığından, noksanlığından murad: İmanın şartlarını bilip hemen onunla amel edivermekten ibarettir. İmanın şartlarını bilen ve onun­la amel eden, avamdan (halktan) bir kimse ile bir âlîmin, ârifin, abid ve zahidin imanı bir değildir. Onlar ilmiyle ve ameliyle Allah'a (c.c.) daha çok yakındırlar.

«Âmeller, ancak niyetlere göredir. Herke­sin niyetine göre âmelinin karşılığı vardır. Ki­min hicreti Allah ve Resulûne ise Allah ve Re­sulûne hicret etmiştir. Kimin hicreti de dün­yadan faydalanmak veya bir kadını nikâhlamak ise Onun hicreti niyetlediği şeyedir.» (Buhârî-Müslim)

## ESMÂ'ÜL-HÜSNÂ'DAN

El-Kaadir: (İstediğini, istediği gibi yap­maya gücü yeten.)

Ez-Zâhir: (Aşikâr)

---
5 Ocak Salı
## İBADET VE TAAT

Allah Teâlâ şöyle buyurdu:

«Onlar, dîni Allah için hâlis kılarak bâtıl dinleri bırakıp tevhid dînine teveccühle yalnız Allah'a ibadet etmek, namazı dosdoğru kıl­mak, zekâtı vermekle emrolunmuşlardır. İşte doğru din budur.» (Beyyine:5)

Resulûllah (s.a.v.) şöyle buyurdu:

«Saadet-i Uhreviye (Ahiret saadeti) için ibadet ve taat de bulunanlara Cenab-ı Hakk (c.c.) saadeti dünyeviyesini de (Dünyevî saa­detini de) ihsan buyurur.»

Ahiret için çalışan mü'min kuluna Cenab-ı Hakk (c.c.) dünya saadetini de ihsan buyuru­yor. Cenab-ı Hak ne büyük lûtuf sahibi, İsla­miyet ne yüce ulvî bir din... Âhiret için çalış­mak ise, mü'min üzerine terettüp eden ne mü­him ve mühim olduğu kadar da ulvî bir va­zife... Bir mü'minin bunları bilip âhirete olan hazırlığı, Allah (c.c.)'a olan yakınlığı o nisbette fazla olmalıdır.

«Cenab-ı Hakk'ın (c.c.) rızasını kazanmak için beslenen güzel niyet sahibini Cennete dahil eder.» (Hadis-i Şerif)

## ESMÂ'ÜL-HÜSNÂ'DAN

El-Muktedir: (Kuvvet ve kudret sahiple­ri üzerinde de istediği gibi tasarruf eden.)

---
6 Ocak Çarşamba
## ANCAK ALLAH İÇİN İBADET

«İbadetini riya, garaz ve ivazdan halis et, (gösteriş, gaye ve maksattan uzak.) Bu halde az bir amel senin için kâfidir.» (Hadis-i Şerif)

Sen ibadetini gösteriş için yapma. İbadet ve taatini sadece Allah için yap. Ve bu ibadet ve taatin için bir karşılık bekleme. Yarabbi ben sana şöyle teheccüt namazı kılıyorum, böyle ibadet ediyorum, bana dünyada bunun karşılığını ver deme. İbadet ve taatini sırf Allah (c.c.)'ın emri olduğu ve bu emri yerine getire­rek Allah (c.c.)'ın rızasını kazanmak maksa­dıyla yap. Bu şekilde yapılan amel Allah in­dinde makbuldür. Az da olsa senin için kâfi­dir. Şüphesiz Allah-ü Teâlâ böyle kullarına dünya ve ahiret saadetini ihsan eder.

«Kim Allah yolunda velev devenin bir ayak bağı kadar cüz'i (az) bir menfaat sağlamaktan başka birşeye niyet etmeyerek (mad­di herhangi bir faydayı düşünerek) muharebe ederse onun nasibi ancak niyet ettiği o şeydir. O Allah'ın hiç bir sevabına kavuşamaz.» (Ahmed b. Hanbel)

## ESMÂ'ÜL-HÜSNÂ'DAN

El-Mukaddim: (İstediğini ileri geçiren, önce olan.)

El-Muahhir: (İstediğini geri koyan, arkaya bırakan.)

---
7 Ocak Perşembe
## MİSVAK KULLANMAK

Misvak kullanmak; abdestin sünnetlerin­den biridir. Şöyle ki: Misvak, arak denilen ağacın dalıdır. Parmak kalınlığında ve kulla­nanın karışı boyunda olmalıdır. Sağ ele alınır, serçe parmağının üstünden geçirilir, baş par­makla altından tutulur ıslatılarak ağzın sağ ta­rafından başlanır, dişlere enine sürülür, isti­mali oruca mani değildir.

Misvakın pekçok faideleri ve sevabı var­dır. Dişleri temizler, ağız kokusunu giderir, haz­mı kolaylaştırır, gözlerin ferini artırır, sıhhate hizmet eder...

Bir Hadis-i Şerif'te;

«Eğer ümmetime zahmet vermiyecek olsa idim, her abdest alırken misvak kullanmalarını emrederdim.» buyurulmuştur.

«Her müslümana misvak ile dişleri temiz­lemek vacib olduğu gibi, cum'a günü guslet­mek de vaciptir.» (Ebu Naim)

«Dişleri misvak ile temizlemek, ölümden başka bütün hastalıkların mühim bir kısmına şifadır.» (Deylemi)

## ESMÂ'ÜL-HÜSNÂ'DAN

El-Evvel: (İlk. Evveliyetinde başlangıcı olmayan.)

El-Ahir: (Son. Varlığının sonu olmayan. Ahiriyetinde de son bulmıyan.

---
8 Ocak Cuma
## ABDEST

Abdest, muayyen uzuvları usulû vechile yıkamaktan, meshetmekten ibaret bir temizlik­tir, bir ibadet ve taattır. Abdeste güzelliğinden, nezafete hizmetinden dolayı «vuzu'» adı verilmiştir. Abdestin manevî birçok faideleri, se­vapları olduğu gibi, maddeten de pek çok men­faatleri vardır.

Abdestsiz bir kimse namaz kılamaz, tavaf edemez, Mushafı Şerifi bitişik olmayan bir gilâf içinde bulunmadıkça eline alamaz. Kur'ânın tam veya gayri tam bir âyetine bile el süremez. Bunlar haramdır. Fakat Kur'ân-ı Ke­rîmi ezber olarak karşıdan Mushafa bakarak okuyabilir.

«Müslim yahut mü'min kul abdestte yü­zünü yıkadığı zaman gözü ile baktığı her hatası su ile beraber yüzünden sıyrılıp çıkar. El­lerini yıkadığı zaman elleri ile işlediği hatalar su ile beraber iki elinden çıkıp gider. İki aya­ğını yıkadığı zaman da o ayaklarıyla yürüyerek yapmış olduğu her hatâ su ile beraber çıkar. Nihayet o kul hatalardan çıkıp kurtulup terte­miz olur.» (Müslîm-Tirmîzi)

«Abdest üzerinde abdest, nûr üzerinde nûrdur.» (Hadis-i Şerif)

## ESMÂ'ÜL-HÜSNÂ'DAN

El-Batın: (Gizli)

---
9 Ocak Cumartesi
## CEMAATLE NAMAZ

Resulûllah (s.a.v.) Efendimiz:

«Cemaate devam etmeyenlerin, nedamet etmezlerse, (cemaate devamsızlıklarından piş­man olmazlarsa) elbette evlerini yakarım.» bu­yurdular. Hadis-i Şerif (Camiussagir)

Yani evleri yakmaktan murat: Cemaati terkedenlere Cenab-ı Hakk (c.c.)'ın dünyada acil bir ceza vermesi demektir.

Devamlı şekilde cemaati terkedenler, piş­manlık göstermeyip, hiç bir özre mebnî olmaksızın bu hallerinde devam ederlerse onlar için Cenab-ı Hakk (c.c.) yangın, deprem, sel felâ­keti gibi (Allahümmahfazna) tabiî bir afet ve­rerek onları cezalandırır. Cemaate devam etmekte pek büyük, maddî ve manevî fayda var­dır.

## ESMÂ'ÜL-HÜSNÂ'DAN

Allah: (Ülühiyete mahsus sıfatların hep­sini kendinde toplamış bulunan Zâtı Vâcibül vücûda delâlet eden âlemdir ve sayılan isim­lerin içinde ism-i âzamdır.)

Er-Rahman: (Ezelde bütün yaradılmışlar hakkında hayır ve rahmet irâde buyu­ran, sevdiğini, sevmediğini ayırdetmeyen, bü­tün mahlûklarını sayısız nimetlere müstağrak kılan.)

---
10 Ocak Pazar
## CİMRİLİK

Cenâb-ı Hak, Kur'ân-ı Kerîm'in Âl-i İmran Sûresi 18. Âyetinde meâlen: «Allah Teâlâ'nın, kendilerine -fazlından olarak- verdiği şey­den cimrilik edenler; bunun kendileri için bir hayır olduğunu sanmasınlar. Hayır... Bu on­lar için bir şerdir. O cimrilik ettikleri şey, kıyâ­met gününde boyunlarına dolanacaktır. Ve göklerin ve yerin mirası Allah Teâlâ içindir. Ve Hak Teâlâ, yaptığınız her şeyden tamamiyle haberdardır.» buyuruyor.

Cömertlerin en cömerdi, Peygamberimiz (s.a.v.) dahi, şu kelimelerle duada bulunurdu: «Allahım!.. korkaklıktan Sana sığınırım. Cimrilikten Sana sığınırım. Bunaklık getiren ömür­den Sana sığınırım. Dünya fitnesinden ve ka­bir azabından Sana sığınırım.»

Cimrilikten kurtulmanın çaresini de gene Peygamber Efendimiz (s.a.v.) den öğrenelim: «(Şu üç (haslet) kimde bulunursa nefsin, cimriliğinden korunmuş olur: Zekâtını ödeyen, misafiri konuklatıp doyuran, bir de felâkete uğrayanlara yardım edip veren kimse.»

Unutmayalım ki, cimriler cehennemden bir daldır. Cimrilikten Allaha sığınalım.

## ESMÂ'ÜL HÜSNÂ'DAN

El-Hakim: (Buyrukları ve bütün işleri hik­metli)

---
11 Ocak Pazartesi
## HZ. EBUBEKİR (R.A.)

Bir gün Ashâb-ı Kirâm (R. Anhüm) Rasûlullah (s.a.v.)'e Hz. Ebû Bekir (r.a.) den şikayet etmek için gelmişlerdi.

«- Yâ Resulûllah! Hz. Ebû Bekir oda­sında yalnız başına ciğer kebabını yer, kokusunu duyarız, bizi hiç davet etmez», dediler, Resûl-i Ekrem (s.a.v.):

«- Bir daha öyle yaptığında bana haber verin, beraberce evine gidelim», buyurdular.

Bir gün haber verdiler. Hemen kalkıp Hz. Ebû Bekir'in odasına gitti.

«- Yâ Ebû Bekir sen ciğer kebabı yiyormuşsun, bize de var mıdır?» diye sordular.

«- Yâ Resulûllah! Ben ciğer kebabı ye­miyorum. Pişen kendi ciğerimdir. Hak Teâlâ bana İslâm dinini nasîb etti. Habibine dost ey­ledi. Ashâb-ı Kirâm arasında şöhret verdi. Aca­ba kıyâmet gününde hâlim ne olur, bu kadar nî'metin şükrünü yapabilir miyim, diye korktu­ğumdan ciğerim kebap oluyor.» dedi.

## ESMÂ'ÜL-HÜSNÂ'DAN

El-Cebbâr: (Kırılanları onaran, eksik­leri tamamlayan, dilediğini zorla yaptırmaya muktedir olan.)

El-Vedûd: (İyi kullarını seven, onları rahmet ve rızâsına erdiren, yahut sevilmeye ve dostluğu kazanılmağa biricik lâyık olan.)

---
12 Ocak Salı
## HZ. ÖMER (R.A.)

Bir gün Resûl-i Ekrem (s.a.v.) şöyle an­lattılar: «Rüyâmda, ümmetim bana gösterildi. Birer birer önümden geçtiler. Bir kısmının göm­leği dizinde, bir kısmının dizden aşağı bir kıs­mının da dizden yukarı idi. Fakat Ömer'i yer­lere sürünen bir gömlekle gördüm» buyurdu­lar. Ashâb-ı güzün:

- Yâ Rasûlallah! Bu rüyânızı nasıl tâbir edersiniz? diye sordular.

- Dîn-i mübîn ile tâbir ederim. Zira onun halifelik zamanı uzundur ve İslâm dîni her ta­rafa yayılır, buyurdular. (Buharî-Müslim)

«Allah, Hak sözü Ömer'in dilinden ve kal­binden geçirdi. Nerede olursa olsun Hak Ömer iledir. Ömer'den hayırlı bir kimse üzerine gü­neş doğmamıştır.» (Camiussagir)

## ESMÂ'ÜL-HÜSNÂ'DAN

Er-Rahîm: (Pek ziyâde merhamet edici, verdiği nimetleri iyi kullananları daha büyük ve ebedî nimetler vermek suretiyle mükâfatlandırıcı.)

El-Melik: (Bütün kâinatın sahibi, bi'l-esâle ve mutlak surette hükümdarı.

El-Kuddûs: Hatâdan, gafletten, acizden ve her türlü eksiklikten çok uzak, pek temiz.)

---
13 Ocak Çarşamba
## HZ. OSMAN (R.A.)

Ensârdan Câbir (r.a.) rivâyet ediyor:

«Bir gün bir cenaze getirdiler. Rasûlullah (s.a.v.) namazını kılmadı.

- Yâ rasûlallah! Şimdiye kadar her ce­nâzenin namazını kılardınız. Bu cenâzenin namazını kılmamanızdaki hikmet nedir? dediler.

«- Bu şahıs benim yârim, refîkim Os­man'a buğz ederdi. Osman'ı sevmiyen kim­seye Allahü Teâlâ (c.c.) buğz eder. O'nun sev­mediği kimsenin namazını kılmak uygun ol­maz.» buyurdular.

Resulûllah (s.a.v.) Efendimiz:

«Osman bin Affan, dünya ve ahirette be­nim dostumdur. Osman, haya ve cömertlikte ümmetimin birincisidir.» buyurdular. (Camiussagir)

## ESMÂ'ÜL-HÜSNÂ'DAN

Es-Selâm: (Her çeşit ârıza ve hâdise­lerden sâlim kalan, her türlü tehlikelerden kullarını selâmete çıkaran Cennetteki bahti­yar kullarına selâm eden.)

El-Mü'min: (Gönüllerde îman ışığ uyandıran, kendine sığınanlara aman verip onları koruyan, rahatlandıran).

El-Müheymin: (Gözetici ve koruyucu.)

El-Aziz: (Mağlûp edilmesi mümkün olmayan galip.)

---
14 Ocak Perşembe
## HZ. ALİ (K.V.)

Abdullah bin Ebî Leylâ diyor ki:

«Hazret-i Ali (Kerremallâhû vecheh) yaz elbisesini kışın, kış elbisesini yazın giyerdi. Babama, bunun sebebini sormasını söyledim. Babam da Hazret-i Ali (k.v.)'den sual etti. Haz­ret-i Ali (k.v.):

«Rasulûllah (s.a.v.) Hayber gazâsında be­ni çağırmıştı. Benim de o sırada gözlerim ağrıyordu.

- Yâ Rasulâllah! Gözlerim ağrıyor dedim. Server-i Âlem (s.a.v.) mübarek tükürüğünü be­nim gözlerime sürüp:

«- Yâ Rabbî! Soğuk ve sıcak te'sîrini bundan gider», buyurdu.

O günden beri ne göz ağrısı gördüm, ne de soğuk ve sıcaktan müteessir oldum.» dedi.

Bir Hadis-i Şerifte Resulûllah (s.a.v.):

«Ben ilmin şehriyim, Ali de kapısıdır. İlim isteyen kapısına müracaat etsin.» (Camiussagir)

## ESMÂ'ÜL-HÜSNÂ'DAN

El-Mütekebbir: (Her şeyde ve her hâ­disede büyüklüğünü gösteren.)

El-Halik: (Her şeyin varlığını ve varlı­ğı boyunca görüp geçireceği halleri, hâdiseleri tâyin ve tesbit eden ve ona göre yaratan, yoktan var eden.)

---
15 Ocak Cuma
## ASHAB-I KİRAM (R.A.)

«Sahabemi bana terk ediniz. Nefsim ken­di yedinde olan Cenab-ı Allah (c.c.)'a kasem (yemin) ederim ki, fukara ve zuafaya (fakir­lere ve zayıflara) Cebel-i Uhud sıkletinde (Uhud dağı yüksekliğinde, ağırlığında) altın infak etseniz (nafaka olarak altın verseniz) Onların amelinin sevabı gibi bir sevaba nail olamaz­sınız.» Hadis-i Şerif (Camiussagir)

«Ashâb ve Ashârımı (evlenme neticesin­de erkek akraba) bana terk ediniz. Onların aleyhinde fena lisan ile bana eziyet verenlere Yevm-i kıyametde Cenab-ı Allah (c.c.) azab etsin.» Hadis-i Şerif (Camiussagir)

«Eshabıma ihtiram (hürmet) ile şan ve şe­refimi muhafaza eden kimse Cennetteki havzımdan su içer.» (Hadis-i Şerif)

Yani etmeyen içmez. Zira dinimizin esası bulunan Âyet-i Kerime ve hadis-i şerife onlar­dan rivayet olunduğu cihetle; onlara fısk (Al­lah'a karşı isyan, hainlik, hak yoldan çıkma) isnad etmek; ancak Din-i mûbinin iptaline (bo­zulmasına, bid'at sokulmasına) çalışan bir zındık (münafık, ahirete inanmayan) dan bek­lenebilir. Bir başka hadis-i şerif'te:

«Eshabımdan birine sebbû şetm edene Cenab-ı Hakk (c.c.) lânet etsin» buyuruluyor. (Camiussagir)

---
16 Ocak Cumartesi
## RASÛL-İ EKREM (S.A.V.)'İN HZ ALİ (K.V.)'YE VASİYYETİ -1

Hazret-i Ali (k.v.) bildiriyor:

«Rasulûllah (s.a.v.) beni huzura çağırdı ve şöyle vasiyyet etti:

Yâ Ali Mü'minin üç alâmeti vardır: Na­maz kılmak, Oruç tutmak, Sadaka vermektir.

Münâfıkta da üç alâmet olur:

1. Herkesin yanında namâz kılarken rü­kû, secde ve diğer rükûnları tam olarak ya­par, yalnız kılarken bunların hiç birine dikkat etmez.

2. Kendisini methettikleri zamân işlerini seve seve, zevkle yapar.

3. Allahü Teâlâ Hazretlerini başkalarının yanında zikredip, yalnız kalınca unutur.»

Yâ Ali! Münâfıkta üç alâmet daha bulu­nur: Söylediği söz yalandır, Emânete hiyanet eder, Verdiği sözde durmaz.

- Zâlimde de üç alâmet vardır:

Kendisinden aşağı olanlara baskı yapar, Gücü yeterse başkalarının malını zorla alır, Nereden yiyip nereden giyeceğini hiç incele­mez, üzülmez.

- Tövbe eden kimsenin de üç alâmeti vardır: Harâmlardan sakınır, İlim öğrenmeğe hırslı olur, Göğüsten çıkan sütün tekrar gir­me ihtimâli olmadığı gibi, tövbe ettiği günâha bir daha dönmez.

---
17 Ocak Pazar
## RASÛL-İ EKREM (S.A.V.)'İN HZ. ALİ (K.V.)'YE VASİYYETİ -2

- Yâ Ali! Allahü Teâlâ'nın dergâhında, insânların en iyisi herkese menfaati olandır. En kötüsü kinli, gammâz ve kötü işli olandır. Allahü Teâlâ'nın en sevdiği kimse, ömrü uzun, ameli iyi olandır. En çok buğz ettiği kimse, dıştan iyi görünüp, içi bozuk olandır. Zâhiri salâh ile süslü, bâtını günâh ile doludur.

- Yâ Ali! Bundan daha kötüsü şerrinden kurtulmak için kendisine ikrâm olunan kim­sedir. Bundan daha kötüsü, zenginlere ikrâm edip, fâkirleri aşağı tutandır. Zenginlere çe­şitli, renkli ni'metlerle cömertlik eder. Fakirlere bir parça ekmek vermez. Bundan daha beteri, yalnız başına yiyip, kimseye bir şey vermeyendir. Bundan daha kötüsü, bir müslüman kar­deşine dostluk gösterip, sonra onu felâkete sürükleyen kimsedir.

- Yâ Ali! Üstünlük günâhları terk etmek­tedir. Allahü Teâlâ Hazretlerinden korkmanın alâmeti, harâmlardan sakınmaktır. Doğru söy­leyen kimsenin alâmeti, doğru söylemeği, kız­sa, sevinse, bir ihtiyacı olsa bile âdet edin­mektir.

- Yâ Ali! Beş şey gönlü öldürür: Çok ye­mek, Çok uyumak, Çok konuşmak, Çok gül­mek, Rızk için çok endişe etmek. Harâm ye­mek imânı sürer, kalbi karartır.

---
18 Ocak Pazartesi
## RASÛL-İ EKREM (S.A.V.)'İN HZ ALİ (K.V.)'YE VASİYYETİ -3

- Beş şey kalbi karartır. Kalbin siyahlığı çok fazla olunca, Allah korusun, kâfir olur. Bunlar: Günâh üzerine günâh işlemek, Tok iken yemek, Zulümle mal yığmak, Namazı geciktir­mek, Sol elle, yemek ve içmektir.

- Yâ Ali! Beş şey, unutma meydâna ge­tirir:

1- Fâre artığını yemek,

2- Kıbleye karşı bevl etmek,

3- Durgun suya bevl etmek,

4- Kül üzerine bevl etmek,

5- Haram ile geçinmek.

- Beş şey kalbi parlatır:

1- İhlâs Sûresini çok okumak,

2- Az yemek,

3- İlim meclisinde bulunmak,

4- Az pişmiş ekmek yemek,

5- Gece namazı kılmak.

- Yâ Ali! Beş nesne kalbi aydınlatır, ka­ranlığı giderir:

1- İlim meclisinde bulunmak,

2- Elini yetim başına sürmek,

3- Seher vaktinde çok istiğfâr etmek, günâhlarının afvını istemek,

4- Çok yememek,

5- Çok oruç tutmak.

---
19 Ocak Salı
## RASÛL-İ EKREM (S.A.V.)'IN HZ. ALİ (K.V.)'YE VASİYYETİ -4

- Beş şey gözün nûrunu arttırır: Kâ'be-i Muazzama'ya bakmak, Kur'an-ı Kerîm'e bak­mak, Anne ve babanın yüzüne bakmak, Alim yüzüne bakmak, Akar suya bakmak.

- Yâ Ali! Cennet kapısında gördüm. «Nefsinin hevasına, arzularına muhalefet eden­lerin yeri Cennet olur», yazılıydı. Cehennem: "- Yâ Rabbi! Beni niçin yarattın?" diye sor­du. Allahü Teâlâ: "Cimri ve kibirliler için ya­rattım"» buyurdu. Cehennem: «- Yâ Rabbi! Elbette ben onlar içinim,» dedi.

- Yâ Ali! Komşuna -kâfir de olsa- ik­râm et. Bunun gibi kâfir de olsa, misâfire ik­râm et, annene babana, kâfir de olsalar ikrâm et. Kâfir de olsa dilenciyi reddetme. Şüpheli şeyleri yiyenin dîni örtülü, kalbi kara olur. Haram yiyenin kalbi ölür, dîni köhne olur. Yakîni zaîf olur. Duası perdelenmiş olur. İbadeti az olur.

- Yâ Ali! Bir yetim ağlayınca Arş-ı Mecîd titrer. Allahü Teâlâ:

«- Yâ Cebrail! Bu yetimi ağlatanın Ce­hennemde yerini bul, ben de onu ağlatayım. O yetimi güldürenin, sevindirenin. Cennette ye­rini geniş et. Ben de onu sevindirip, güldüre­yim.» buyurur.

---
20 Ocak Çarşamba
## RASÛL-İ EKREM (S.A.V.)'IN HZ. ALİ (K.V.)'YE VASİYYETİ -5

- Yâ Ali! Yakın zamanda ümmetimden Râfızîler meydana çıkacaktır. Ashâbıma söğen, dil uzatan kimselerin boynunu vur. Onlar bu ümmetin yahûdisidir.

- Yâ Ali! Kırk gün geçtiği halde bir ilim meclisine gitmeyen kimsenin kalbi kararır, bü­yük günâh da işler. Çünkü kalb ilimle yaşar. İlimsiz ibâdet olmaz. Vera' sahibi olmayan, yâ­ni haramlardan ve şüpheli şeylerden sakınmayan, günah işlenmesine mani olamayan kim­senin yerin altında durması, üstünde durma­sından iyidir. Yâni o kimsede imanın bulun­duğu belli olmadığından kalbinde durması da­ha iyidir. Bir şeyi pişirince, iyi pişir. Yediğin zaman çok çiğne.

- Yâ Ali! Hiçbir müslümana lânet etme. Hatta hiçbir canlıya lânet etme ki, lânet sa­na geri döner. Allahü Teâlâ'nın nimetlerine şükreden, belâlarına sabreden ve günahlarına istiğfar eden kimse istediği kapıdan Cennete girer.

## ESMÂ'ÜL-HÜSNÂ'DAN

El-Bâri: (Eşyâyı ve her şeyin âzâ ve cihazını birbirine uygun ve mülâyim bir halde yaratan.)

El-Kaviyy: (Pek güçlü)

---
21 Ocak Perşembe
## RASÛL-İ EKREM (S.A.V.)'İN HZ. ALİ (K.V.)'YE VASİYYETİ -6

- Yâ Ali! Üzüntülü vaktinde Allahü Teâlâ'yı zikret. Yemeğe tuz ile başlayıp tuz ile bitir. Tuz ölüm hariç, yetmiş derde devadır. Yemeklere çörek otu koy. O da ölüm hariç, çok dertlere devâdır. Zeytinyağı ye. Yeni ayı görünce tekbîr ve tehlîl edip duâsını oku. Bir kimseden birşey istiyeceğin zaman Âyetel Kürsî oku. İleriye önce sağ ayağını at.

- Yâ Ali! Evinde bal, zeytinyağı ve çörekotu bulunan kimseye melekler istiğfâr eder. İçinde sûret, şarap, köpek bulunan eve melek­ler girmez. Melekler, hiç misâfir girmeyen ve ana, babaya isyân edilen eve de girmezler.

- Yâ Ali! Yolculuğa veya harbe gidece­ğin zaman Yâsin Sûresini ve on defa Kadr Sûresini oku. Hak Teâlâ düşman şerrinden emîn eder.

## ESMÂ'ÜL-HÜSNÂ'DAN

El-Müsavvir: (Tasvir eden, her şeye bir şekil ve hususiyet veren.)

El-Gaffâr: (Mağfireti pek çok.)

El-Kahhâr: (Her şeye, her istediğini yapacak surette galip ve hâkim.)

El-Vehhâb: (Çeşit çeşit nimetleri dai­ma bağışlayıp duran.)

---
22 Ocak Cuma
## ŞEYTANIN KİBRİ

Mü'minlerin en büyük düşmanı bulunan İblis ve avanesi hakkında Kur'ân-ı Kerîm şöy­le buyurur: «Allah (c.c.) İblis'e:

«Ben sana secde emretmiş iken, seni sec­de etmekten alıkoyan neydi?» buyurdu. İblis şöyle dedi: «Ben Adem'den hayırlıyım. Çünkü beni ateşten, O'nu ise çamurdan yarattın.» Allah-ı Teâlâ:

«Hemen in oradan (Cennetten). Sana Cennette kibirlenmek gerekmez. Haydi çık. Çünkü sen hor ve bayağı kimselerdensin.» buyurdu. İblis: «Bana, kıyamete kadar ömür ve müddet ver.» dedi. Allah-ı Teâlâ da:

«Sen mühlet verilenlerdensin.» buyurdu. İblis: «Öyleyse, beni azdırmana karşılık, ye­min ederim ki, insan oğullarını saptırmak için muhakkak senin doğru yoluna oturacağım, vesvese verip pusu kuracağım. Sonra onlara önlerinden ve arkalarından, sağlarından ve sollarından sokulacağım...» dedi. (A'raf: 12-17)

## ESMÂ'ÜL-HÜSNÂ'DAN

El-Kebîr: (Pek büyük.)

El-Hafîz: (Yapılan işleri bütün tafsilâtiyle tutan; (her şeyi belli vaktine kadar âlet ve belâdan saklayan.)

---
23 Ocak Cumartesi
## GÜZEL AHLÂK

Alâ' b. eş-Şıhhîr (radiya'llâhu anh)'den:

Bir kişi Peygamber Efendimiz'in önünden gelerek şöyle sordu: «- Ya Resulallâh, hangi amel daha efdaldir? Peygamber (s.a.v.):

«- Güzel ahlâk.» buyurdu. Sonra Pey­gamberimiz (s.a.v.)'in sağından gelerek: «- Hangi amel daha fazîletlidir?» diye soru­sunu tekrarladı. Peygamberimiz (s.a.v.): «- Güzel ahlâk.» diye cevap verdi. Adam so­luna geçerek tekrar: «- Hangi amel daha fa­zîletlidir?» diye sordu, Peygamber (s.a.v.) Efendimiz: «-Güzel ahlâk.» diye cevap bu­yurdular., Bunun üzerine adam, Peygamber (s.a.v.)'in arka tarafına geçerek yine aynı şe­kilde:«- Ya Resûlallâh, hangi amel daha fa­zîletlidir?» diye sorunca, Peygamber Efendi­miz adama dönerek:

«- Niçin anlamıyorsun? Güzel ahlâktır, o da gücün yeterse kızmamandır.» buyurdular.

«Hadîsi, Muhammed b. Mervezî Kitâbü's-Salât'da Mürsel olarak rivâyet etmiştir.)

## ESMÂ'ÜL-HÜSNÂ'DAN

El-Mukît: (Her yaratılmışın rızkını ve­ren.)

El-Kasib: (Muhâsib: Herkesin hayatı boyunca yapıp ettiklerinin, bütün tafsilât ve teferruatiyle hesabını iyi bilen.)

---
24 Ocak Pazar
## İTAAT

Ebû Hüreyre (r.a.)'den: Resûl-i Ekrem (s.a.v.) şöyle buyurmuştur:

«Allâhu Teâlâ, sizin için üç (şey) den râ­zı olur ve sizin için üç (şey) den kızar.

Râzı olduğu şeyler: Ona ibâdet edip şirk koşmamanız, Toplu olduğunuz halde Kur'ân'a sarılıp tefrikadan kaçmanız, Allâhu Teâlâ'nın başınıza âmir kıldığı kimselerin sözünü dinlemenizdir. Kızdığı şeyler de: Dedikodu, Lüzum­suz yerlerde malı israf, Fazla soru sormaktır.» (Muvatta)

Said bin Cübeyr (k.s.) derdi ki:

«Allah'a itaat edip, emirlerini yerine geti­ren; O'nu zikrediyor, demektir. O'nun emirle­rine göre hareket etmeyen, ne kadar tesbih çekerse çeksin; ne kadar Kur'ân okursa oku­sun, zikretmiyor sayılır.»

Eshab-ı Kiram'dan Ebu'd-Derda (r.a.)'e sordular: «- İnsanlar neden bu kadar ölüm­den korkar ve tiksinirler.» Cevap verdi: «- Çünkü onlar fâni dünyalarını mâmur edip ebedî karargâhlarını virân etmişlerdir. Hiç kimse mâmur bir diyardan, virân bir beldeye gitmek istemez.»

## ESMÂ'ÜL-HÜSNÂ'DAN

El-Celîl: (Celalet ve büyüklük sahibi)

El-Kerîm: (Keremi bol.)

---
25 Ocak Pazartesi
## AKŞEMSEDDİN HAZRETLERİ

Asıl adı Şemseddin Mehmed b. Hamza'dır. Bayramiye tarikatının şehsiye kolunun kurucusu olan Akşemseddin, 1389'da Şam'da doğdu. İstanbul'un fethinden sonra, 1459 Ocak ayında Göynük'de vefat etti.

Fatih Sultan Mehmed'in şehzadeliği za­manında hocalığını yapan Akşemseddin Haz­retleri Fetih esnasında, Emevilerin İstanbul'u muhasarası sırasında şehid düşen Hâlid bin Zeyd Ebu Eyyüb El Ensarî (r.a.)'nın kabrini buldu. Fetih günü Ayasofya Camii'nin ilk vaa­zını veren Akşemseddin, bir müddet daha İs­tanbul'da kaldıktan sonra Göynük'e döndü.

Akşemseddin, devrinin meşhur bir tabibi olarak da tanınır. Özellikle bulaşıcı hastalıklar üzerinde çalıştığı ve bu konuda bir risale yaz­dığı rivayet edilmektedir. Akşemseddin'in tasavvufî şiirleri de vardır.

## ESMÂ'ÜL-HÜSNÂ'DAN

Er-Râkîb: Bütün varlıklar üzerinde göz­cü, bütün işler kontrolü altında bulunan.

El-Mucîb: (Kendine yalvaranların istek­lerini veren).

El-Vasi': (Geniş müsaadekâr)

---
26 Ocak Salı
## KİŞİ SEVDİĞİYLE BERABERDİR

Bedevî bir Arab:

- Yâ Rasûlallah! Kıyâmet ne zaman ko­pacak? diye sormuştu.

Rasûl-i Ekrem (s.a.v.) bedevîye:

- Âhiret için ne hazırladın? diye sor­muştu.

Enes (r.a.) rivayetinde bedevî:

- Yâ Rasûlallah! Benim Allah'a ve O'nun Peygamberine muhabbetten başka Âhiret için bir hazırlığım yoktur diye cevâb vermesi üze­rine;Rasûl-i Ekrem (s.a.v.) bedevîye:

- Sen sevdiğin kimse ile berabersin! bu­yurmuştur.

Enes (r.a.) der ki Biz de:

- «Yâ Resulûllah! Âhirette sevdiğimiz ile berâber miyiz» diye sorduk.

Rasûl-i Ekrem (s.a.v.):

- Evet berabersiniz! diye tasdik buyurdu. Biz de böylece bu cevabtan pek ziyade bir ferah ve sevinç duyduk.

## ESMÂ'ÜL-HÜSNÂ'DAN

Er-Rezzâk: (Yaradılmışlara, faydala­nacakları şeyleri ihsân eden.)

El-Fettâh: (Her türlü müşkülleri açan ve kolaylaştıran.)

---
27 Ocak Çarşamba
## HALÂVET-İ İMÂN

Enes (r.a.) şöyle demiştir:

Nebîy-yi mükerrem Sallallahü Teâlâ Aley­hi ve Sellem buyurdu ki:

«- Kimde üç şey bulunursa halâvet-i îmân'ı tatmış olur:

1- Allah ile Rasulûllah, kendisine ma­dâlarından daha sevgili olmak.

2- Bir kimseyi bilâ garaz velâ ivaz sev­mek, ancak Allah için sevmek.

3- Allah onu küfürden kurtardıktan son­ra, yine küfr'e dönmekten ateşe atılacakmışcasına hoşlanmamak.»

Kendisi ateşe atılmayı sevdiği gibi, Şeref-i İslâm ile müşerref olduktan sonra tekrar küf­re avdet etmeği asla sevmemek ve küfürden uzak olmağa çalışmak ve küfre yakın olma­mağa çalışmak.

## ESMÂ'ÜL-HÜSNÂ'DAN

El-Muizz: (İzzet veren, ağırlayan)

El-Müzil: (Zillete düşüren, hor ve ha­kir eden.)

Es-Semî: (İyi işiten.)

El-Basîr: (İyi gören.)

El-Hakem: (Hükmeden, hakkı yerine getiren.)

---
28 Ocak Perşembe
## EHLULLAHA MUHABBET

Muvâlât-ı evliya (velilere muhabbet) ve muâdât-ı a'dâ (adâvet) efdal-i tâattır ki, ha­berde gelmiştir:

Cenâb-ı Bârî Teâlâ Musa Aleyhisselâm'a hîtâb buyurup:

- Hiç benim için amelin var mıdır? bu­yurdukta Mûsâ Kelîm dahî:

- Yâ Rab! Salat-u siyâm, tasadduk ve zikrim senin içindir, dedi.

Hak Celle ve Alâ Hazretleri buyurdu ki:

- Salât sana bürhân ve savm (oruç) cünneb (kalkan) ve sadaka sâye (gölge) ve zikir nûrdur. Bana mahsûs amelin nedir?

Mûsâ (a.s.) dahî:

- Yâ Rab! Sana mahsûs olan amel'e be­ni delâlet eyle, dedi.

Cenâb-ı Rabbu'l-Âlemîn:

- Benim için bir veli'ye muhabbet ve bir düşman'a adâvet eyledin mi? buyurdu.

## ESMÂ'ÜL-HÜSNÂ'DAN

El-Alîm: (Her şeyi çok iyi bilen.)

El-Kaabid: (Sıkan, daraltan.)

El-Bâsit: (Açan, genişleten.)

El-Hâfid: (Yukarıdan aşağıya indiren.)

El-Râfi: (Yukarı kaldıran, yükselten.)

---
29 Ocak Cuma
## NAMAZ VAKİTLERİNDEKİ HİKMET

Cenab-ı Hakk Azze ve Celle Hazretleri her bir vakit için bir kudret-i cedîde izhâr buyurmuştur:

1. Sabah namazı zamanı gecenin zulme­tinin zâil ve gündüzün aydınlığının zâhir ol­masıyla «şükren Lillâhi Teâlâ» sabah namazı güneşin doğmasından önce farz kılındı.

2. Sonra güneşin ziyası zevâlde irtifâ-ı şems ve ziyâ kemâl bulup ondan sonra in­hitâta başlar ki şükren billâhi Teâlâ öğle na­mazı farz kılındı.

3. İkindi vaktinde gündüz vaktinden ge­ce zamanına yaklaştığından güneşin batma­sından evvel de insanın en gafletli zamanı­dır ki o zamanda da ikindi namazı farz kılınmıştır.

4. Güneş battıktan sonra da gündüzün ziyâsının gitmesi ve gecenin başlaması za­manı da Cenâb-ı Hâlik'a şükren lillâhi Teâlâ akşam namazı farz kılınmıştır.

5. Yatsı namazı da zulmet-i leyl, kâmilen istilâ edip Hâlık-ı arz-u semâ olan Hak Te­âlâ Hazretlerine gecenin kürbet ve dehşetin­den ilticâ için farz kılındığını Fahr-ı Râzî be­yan etmiştir.

## ESMÂ'ÜL-HÜSNÂ'DAN

El-Adl: (Çok adaletli.)

---
30 Ocak Cumartesi
## BEŞ VAKİT NAMAZI İLK KILAN PEYGAMBER- 1

En evvel sabah namazı kılan Âdem (a.s.)'dır. Cennetden arza indiril­diğinde yeryüzünde akşam karanlığı olunca Âdem (a.s.) geceleyin çok şiddet­li korkdu. Bir taraftan da «zelle» den dolayı üçyüzyıl göz yaşı durmamış ağlamıştı. Fecr, şafak başlayınca zulmetden kurtulduğuna şükren lillâhi teâlâ iki rek'at namaz kıldı. İşte sabah namazının iki rek'at olarak farz kılın­ması bu hikmet üzerine olmuştur.

En evvel dört rek'at öğle namazı kılan İb­rahim (a.s.)'dır. Oğlu İsmail (a.s.) kurban olmaktan kurtulup da cennetden kurban olarak koç ihsan buyurulduğuna ve Cenâb-ı Hakk'ın râzı olduğuna şükran olarak dört rek'at öğle namazı kılmıştır.

(Devamı yarın)

## ESMÂ'ÜL-HÜSNÂ'DAN

El-Lâtif: (En ince işlerin bütün ince­liklerini bilen, nasıl yapıldığını nüfuz edileme­yen en ince şeyleri, ince ve sezilmez yollar­dan kullarına çeşitli faydalar ulaştıran.)

El-Hâbîr: Her şeyin iç yüzünden, giz­li taraflarından haberdar.)

El-Halîm: (Hilmi çok.)

---
31 Ocak Pazar
## BEŞ VAKİT NAMAZI İLK KILAN PEYGAMBER- 2

İkindi namazını en evvel Yûnus (a.s.) kılmıştır. Zellenin zulmetinden, ge­cenin zulmetinden, suyun zulmetinden, batn-ı hût zulmetinden, kurtulmanın şükranesi ola­rak. Cenâb-ı Hakk azze ve celle hazret­leri kullarına bu hikmete binaen ikindi nama­zını dört rek'at farz kılmıştır.

Akşam namazını en evvel üç rek'at kı­lan Îsâ (a.s.)'dır. Îsâ (a.s.) ba'de'l-mağrib Maîde Sûresi âyet: 116 dahi hitâb-ı cellîl buyurulduğunda gerek nefsinden ve gerekse vâlidesinden ulûhiyetin nefyi ve Hak Teâlâ (c.c.) Hazretlerini isbat için üç rek'­at namaz kılmıştır.

En evvel yatsı namazını dört rek'at ola­rak Mûsâ aleyhisselâm kılmıştır ki bu hik­mete mebnî olarak yatsı namazı dört rek'at olarak farz kılınmıştır.

## ESMÂ'ÜL-HÜSNÂ'DAN

El-Azîm: (Pek azametli.)

El-Gafûr: (Mağfireti çok.)

Eş-Şekûr: (Kendi rızası için yapılan iyi işleri daha ziyadesiyle karşılayan.)

El-Aliyy: (Pek yüksek.)

---
1 Şubat Pazartesi
## BEŞ VAKİT NAMAZ

Sallallahû Teâlâ aleyhi ve sellem Efendi­miz buyurmuşlardır ki;

«Nâs, beş sıkıntı karşısında kalacaktır.»

- Onlar nedir Yâ Resulûllah? denildiğin­de buyurdular ki:

«Evvelkisi; Ölüm ve ölüm serhoşluğudur. İkincisi: Kabir ve kabir zulmetidir. Üçüncüsü: Münker ve Nekir suâlidir. Dördüncüsü: Günah ve hasenâtın veznidir. Beşincisi: Sırat ve Sı­ratın gecikmesidir.» Bunun üzerine Hz. Ebu Bekir Sıddık ve bilcümle ashâb ağlaştılar.

Cebrail (a.s.) nazil oldu: «Yâ Muhammed! (s.a.v.) Ebû Bekir'e söyle. Allah sana selâm ediyor ve her zehrin panzehiri ve her derdin şifâsı olduğunu işitmedin mi? Kim sabah na­mazını kılarsa Allah ona sekâratı kolay kılar. Kim öğle namazını kılarsa onun kabrini nur-landırıp zulmetini giderir. İkindi namazını kıla­na Münker Nekir suallerini kolaylaşdırır, ak­şam namazını kılanın mizanını ağırlaştırır, Yatsı namazını kılan Sıratdan berk-i hafif gibi geçer» buyurdu.

Namaz imandan sonra en mühim fiîli bir ibadettir. Secde, rükû', kıyam kıraat gibi mü­him rükünlerini terk ile fiilen ibadetten uzakta bir halde kalıp huzurdayım, namazdayım diye iddiada bulunmak batıl bir akide ve dalâlettir.

(Ramazanoğlu M. Sami (k.s.) Musahabe-3)

---
2 Şubat Salı
## İSKİLİPLİ ATIF EFENDİ (1876-1926)

Akkoyunlu aşiretinden Mehmet Ali Ağa'nın oğlu olup, Tophane köyünde doğmuştur. Altı aylıkken annesi vefat etmiş ve öksüz kal­mıştır. İlk tahsilini köyünde yapmıştır. Tahsili­ni tamamlamak üzere İstanbul'a gelmiştir. Tahsili yanında geçimini de temine çalışan Atıf Efendi 26 yaşında iken 1902'de en iyi de­rece ile icazet almıştır. Aynı yıl ruûs imtiha­nına girmiş ve 1905 de Fatih Camii'nde Der­siam olarak ders vermeye başlamıştır.

1902'de imtihanla Dârü'l-Fünûn (Üniversite)un «ilahiyat» kısmına ikinci olarak girmiş­tir. Üç yıl sonra üniversiteyi bitirip Kabataş Li­sesi «Arapça» muallimliğine tayin edilmiştir.

Bir ara jurnal edilmiş ve Bodrum'a sürgün edilmiştir. 1910'da Medreseler Müfettişi olmuştur.

Bu arada Çorum'dan aday olup mebus seçileceği sırada ittihatçıların hıyanetine maruz kalarak, 31 Mart Vak'ası'nda ve Mahmut Şevket Paşa'nın katlinde dahil olduğu ileri sü­rülüp beş buçuk yıl sürgün hayatı yaşamıştır. İttihadçıların devleti batırmaları sonucu İstan­bul'a dönmüş ve Şeyhülislamlığa verdiği isti­da ile 1 Ocak 1919'da Dârü'l-Hilâfet'l-Aliyye Medreseleri İbtidaî Dahil Medresesi Umum müdürü olmuştur.

(Devamı yarın)

---
3 Şubat Çarşamba
## İSKİLİPLİ ATIF EFENDİ

1920'de Mustafa Sabri, Mustafa Saffet ve Said-i Nursi ile Müderrisler Cemiyetini kurdular.

1340 (1924) tarihinde «Frenk Mukallitliği ve Şapka» adlı bir risale yazmış ve neşrinden 1,5 yıl sonra evinden alınıp Polis Müdüriyetine getirilmiştir. Akabinde Giresun istiklâl Mahkemesi'ne sevk ile burada muhakeme edilmiş­tir. 25 Kasım 1925'te çıkan «Şapka Giyilmesi Hakkında Kanunsa muhalefetten mahkeme edilmişse de suç unsuru bulunmadığından ser­best bırakılmıştır. Fakat akabinde Ankara is­tiklal Mahkemesine havale edilmiştir. Rejim kurban istediğinden Atıf Efendi, zorla suçlu çıkarılmış ve 3 Şubat 1926'da yapılan muha­kemede, mahkeme başkanı müdafaasını iste­yince: «Hacet yok, efendim. Müdafaa etmeyi mucib bir günahımız olmadığı esasen ortaya çıkmıştır. Binaenaleyh vicdanınızın vereceği hükme intizah ediyorum.» demiştir.

Aslında, müdafaa hazırlanmış fakat rüya­sında Peygamber Efendimizi görüp, Onun «Kendisine iltihak etmekten ictinab edip, mü­dafaa hazırlamakla mı meşgul» olduğu tar­zındaki hitabı karşısında bundan vazgeçmiş­tir, idama mahkûm edilmesi üzerine 4 Şubat 1926 Perşembe günü şafağında hükmü infaz edilmiştir.

---
4 Şubat Perşembe
## FİR'AVN-I ÜMMET EBÛ CEHÎL'İN KATLİ

EHL-İ İSLÂM'ın en büyük düşmanı olan Ebû Cehîl'i öldürmek mu'acib-i mübâhât bir keyfiyyet olacağından hep ASHÂB-ı KİRAM hazerâtı onu rast getirmek isterlerdi.

Ebû Cehîl ise yetmiş yaşında, pek gözlü, korkunç yüzlü, anûd ve mütemerrid bir mel'ûn olup:

- «Anam beni bugün için doğurmuştur!» diye ızhâr-ı cesaret eder ve askerini cenge sevk eder ve kendi aşîreti olan Benî Mahzûm yiğitleri kendi etrafında mıh çıkını gibi olduk­larından yanına varılamazdı.

İki asker birbirine kavuşacağı esnada AB­DURRAHMAN BİN AVF (r.a.) Hazretleri saff-ı harbde olup sağında ve solunda ENSÂR'dan Benî Neccâr'dan iki kişi bulunmuştu. ABDUR­RAHMAN BİN AVF (r.a.) der ki:

«Böyle borkulu bir vakitte rüzgârın girm ü serdini görmemiş iki çocuk arasında kaldım diye düşünürken, bunlardan harb ve darbe da­ha elverişlisi ile bulunmak isterken, onlardan biri beni gözü ile süzdü, yenimden çekip bana:

«- Ey amca, sen Ebû Cehîl'i tanır mısın? Bana göstersene!» dedi.

Bu sırada, gözlerim hiçbir tarafa takılma­dan ben Ebû Cehîl'i görmüştüm. O, Kureyş askeri içide, hiç durmadan ileri geri dönüp du­ruyordu. Ben:

(Devamı yarın)

---
5 Şubat Cuma
## EBÛ CEHİL'İN KATLİ

- «Gençler! Öteye beriye telâşla giden şu şahıs, bana sorup savaşmak istediğiniz Ebû Cehîl'dir» dedim.

Onlar da hemen kılıçlarıyla saldırdılar. He­men ikisi birden fırlayıp çifte şahin gizi süzülüp, Ebû Cehîl'in üzerine hücum ve hamle ettiler. Bu iki gene meğer, AFRA HÂTÛN (r.a.)' un oğlu MUÂZ ile MUAVVEZ (r.a.) nâm iki fe­daî karındaş imiş. Hâlbuki ENSÂR'dan MUÂZ BİN AMR BİN CEMÛH (r.a.) nâm bir fedaî da­hî Ebû Cehîl'i gözetir imiş. Bu esnada fırsat düşürmüş ve Ebû Cehîl'in ayağına bir kılıç vur­muş. Fakat Ebû Cehîl'in oğlu İkrime (r.a.) de kılıç ile onun kolunu yaralamış. İşte bu sırada AFRA HÂTÛN (r.a.)'un oğulları MUAZ ile MU­AVVEZ (r.a.) de yetişip Ebû Cehîl'in işini ta­mâm etmişler. Sonra dönüp RESÛLULLAH (s.a.v.) EFENDİMİZ Hazretlerinin huzuruna gel­diler ve hâdiseyi arz ettiler. RESÛL-İ EKREM (s.a.v.) EFENDİMİZ de:

- «Ebû Cehîl'i hanginiz öldürdü?» dedi.

MUÂZ BİN AFRA ile MUAZ BİN AMR

İBN-İ CEMÛH (r.a.) da «Ben öldürdüm» dedi. RESÛLULLAH (s.a.v.) EFENDİMİZ de:

- «Kılıçlarınızı sildiniz mi?» diye sordu.

Onlar da:

- «Hayır silmedik!» diye cevâb verdiler.

(Devamı yarın)

---
6 Şubat Cumartesi
## EBÛ CEHİL'İN KATLİ

RESÛLULLAH (s.a.v.) EFENDİMİZ Hazret­leri de, kılıçlarına ne kadar kan bulaştığını ve ne derece derinlikte battığını tetkik edip göz­den geçirdi. Tatyîb için:

-«İkiniz öldürmüşsünüz» buyurdu.

Fakat Ebû Cehîl'in ele geçen eşyasını MUÂZ BİN AMR İBN-İ CEMÛH (r.a.)'a verdi. Çünkü maktulün metrûkâtına istihkak icâb eden şer'î katil, Ebû Cehîl'i çok yaralayan ve karnını deşen İBN-İ CEMÛH idi (ridvanullahü telâlâ aleyhim ecmaîn).

Bu esnada RESÛL-İ EKREM (s.a.v.):

-«Acaba Ebû Cehîl ne yapıyor? Kim gi­dip de ondan haber getirir?» buyurdukta:

ABDULLAH İBN-İ MES'ÛD (r.a.) Hazret­leri seğirtti, Ebû Cehîl'in yanına gitti, gördü ki can çekişiyor. Hemen başını kesmek üzere sa­kalından tuttu. Ve ayağıyla boynuna bastı. Ebû Cehil gözlerini açtıkta: «Yâ Ebû Cehîl sen misin?» dedi. Ebû Cehîl ise son nefese gelmiş olduğu halde pervasız İBN-İ MES'UD (r.a.)'a:

-«Ey koyun çobanı! Pek sarp bir yere çıkmışsın. Bir büyük kişiyi kavm ü kabilesi öldürmek hemen şimdi olmuş bir iş değil â! Bu olağan iştir. Fakat galebe hangi taraftadır?» diye sordu

(Devamı yarın)

---
7 Şubat Pazar
## EBÛ CEHİL'İN KATLİ

ABDULLAH İBN-İ MES'ÛD (r.a.) de:

- «Nusret ve galebe EHL-İ İSLÂM'a yüz gösterdi» dedi.

Ebû Cehîl;artık her cihetten me'yûs ve nevmîd olunca:

- «MUHAMMED (s.a.v.)'e söyle, şimdi­ye kadar O'nun düşmanı idim, şimdi düşmanlığım bir kat daha arttı» dedi.

Derhâl ABDULLAH İBN-İ MES'ÛD (r.a.) başını kesti. Son nefesinde de îmâna gelmeyip küfründe ısrar ile canını Cehennem'e ısmarla­yıp gitti.

ABDULLAH İBN-İ MES'ÛD (r.a.)'un cüsse­si hafîf ve küçük ve Ebû Cehîl'in başı da büyük olduğu halde onu yüklenip götürmesi te­maşaya şayan, bir keyfiyyet olduğu halde:

- «İşte ALLAH'ın düşmanı Ebû Cehîl'in başı» diyerek Huzur-u RESÛLULLAH (s.a.v.) EFENDİMİ Hazretlerine getirdi.

RESÛL-İ EKREM (s.a.v.) EFENDİMİZ Haz­retleri CENÂB-I ALLAH'ın nusretine teşekkür etti: - «Bu ümmet'in fir'avn'ı işte budur!» di ye buyurdu. Cebrail (a.s.) gülerek geldi:

- «Yâ Resûlullah! Sure-i Rahman okudu­ğunda İbn-i Mes'ud'un yaralanan kulağını kulakla kısas ve bir de başı kesilmesi ticaret oldu.» buyurdu.

---
8 Şubat Pazartesi
## YAVUZ SULTAN SELİM'İN SON ANLARI

Yavuz Selim hastalanınca Edirne'de bulu­nan Vezir-i Azam'ı Piri Mehmed Paşa'yı Sırt köyüne çığartmış ve kendisine şunları söyle­miştir: «-Cümlenizden ziyadesi ile ikram beklerim. Asker evlatlarım hastalığımdan kat'iyyen haberdar olmamalıdır. Askere ih­san dağıtılsın, âsâr-ı sürür göstermesi için Yeniçeri teşvik edilsin. Düşmanlarımız yatağa düştüğümüze zinhar muttali olmasın. Gayri şimdilik söyleyecek sözüm yok.» diyerek son emrini vermişti.

O gece Yavuz nedimine «Bu ne haldir Hasan Can?» demiş Hasan Can da:

- Sultanım, Cenab-ı Hakk'a teveccüh idüp Allah ile olacak zamandur! Yavuz da:

- Bizi bunca zamandan berü kimin ile bilür idin? Cenab-ı Hakk'a teveccühümüzde
kusur mu fehm ittün. Haşa ki, bir zaman zikr-i Rahman'dan gufül müşahede itmüş olam. Lakin bu zaman, gayri zemana benzemedüğü cihedden ihtiyaten cesaret eyledüm!..

Yavuz Sultan Selim Hân, bu sırada Hasan Can'a: «- Sure-i Yasin tilâvet eyle» demiş ve Hasan Can'la beraber Sure-i Yasin'i ken­disi de okumuştur. Yasin-i Şerifi ikinci kere okumaya başlayan Hasan Can, tam «Selâm» ayet-i kerimesine geldiği zaman, Yavuz, ema­neti teslim edip gözlerini yummuştur.»

---
9 Şubat Salı
## CÜNEYD-İ BAĞDADÎ

Cüneyd-i Bağdadî (k.s.): Kırk yıl yatsı abdestiyle sabah namazını kıldı. Namazda gece o kadar ayakta durur idi ki ayakları şişerdi. Bu kadar ibâdet ve riyâzât ile meşgul iken bir gün hatırından geçti ki «İşim tamam olup maksûdum hasıl oldu mu ola?» Hafîfden avaz işitildi ki: «Yâ Cüneyd! Vakit oldu ki zünnân kuşanasın!»

Cüneyd, bunu işitince feryadı göğe çıktı. «Yâ Rabb! Cüneyd'den ne günah sâdır ol­du?» dedi. İşitildi ki: «Bundan beter ne günâh ola; tamamlık istersin!» Cüneyd «aah!» eyle­di, başını secdeye koydu, üç gün üç gece ba­şını secdeden kaldırmadı. Ağladı, ahu enin eyledi. Ölünceye kadar ubudiyetine devam eyle­di.

Cüneyd-i Bağdadî (k.s.) der idi ki:«Bin sene diri olsam amelimden bir zerre eksik etmeyeydim.» ve yine der idi ki:

«Her kim Hak rızâsını bulmak isterse Cenâb-ı Hâlik-ı Azîm kelâmını yani Kur'an-ı Azîmüşşân'ı sağ elinde tuta ve Resul-i Ekrem (s.a.v.)'in hadis-i şerifini sol elinde tuta. Bu iki çarağ şülesiyle yola vara, ta ki bid'at ve şüphe âfetine düşmeye.»

## ESMÂ'ÜL-HÜSNÂ'DAN

El-Bais: (Ölüleri diriltip kabirlerinden çı­karan)

---
10 Şubat Çarşamba
## KEREM EHİLLERİ

Abdullah bin Abbas (r.a.)'den rivayet olunduğuna göre şöyle demiştir:

Kıyamet günü olduğunda bir münadî şöy­le nida edecektir:

- Kerem ehillerinin kimler olduğunu bu­gün bileceksiniz! Her hallerinde Allah (c.a.)'a hamdedenler kalkıp gelsinler.

Bu nida üzerine kalkıp sür'atle cennete giderler. Sonra bir münadi şöyle nida eder:

- Kerem ehillerinin kimler olduğunu bu­gün bileceksiniz! «Gece yanlarını yatakların­dan ayıranlar.» gelsinler. (Secde-16)

Sonra bir münadi şöyle nida eder:

- Kerem ehillerinin kimler olduğunu bu­gün bileceksiniz! «Kendilerini ne ticaretin, ne de alışverişin, Allah'ı zikirden, namazı dosdoğ­ru kılmaktan ve zekâtı vermekten alıkoymadı­ğı rical» (Nur-37) gelsin.

## ESMÂ'ÜL-HÜSNÂ'DAN

Eş-Şehîd: (Her zamanda ve her yerde hâzır ve nazır.)

El-Hak: (Varlığı hiç değişmeden du­ran.)

El-Vekîl: (İşlerini yoluyla kendisine bırakanların işini düzeltip onların yapabilece­ğinden daha iyi te'min eden.)

---
11 Şubat Perşembe
## YALNIZ ALLAH RIZASI İÇİN YAPINCA

Abdullah b, Ömer (r.a.)'den rivayete gö­re, Peygamber (s.a.v.)'in şöyle dediğini işit­tim, demiştir:

«Sizden evvel geçenlerden üç kişi yola çıktılar, geceyi geçirmek için bir mağaraya girdiler. Derken dağdan bir taş düştü ve ma­ğaranın ağzını kapattı. Bunun üzerine şöyle dediler: «İyi amellerimizle dua etmekten baş­ka bizi buradan hiç bir şey kurtaramaz.» içlerinden birisi:

«- Allahım! Benim çok ihtiyar annem ve babam vardı. Onlardan evvel ne çocuklarıma ne de hayvanlara bir şey içirmezdim. Günün birinde odun toplamak için uzaklara gitmiş­tim. Onlar uyuyuncaya kadar dönemedim. Ak­şam yemeklerini hazırladım, fakat onları uyu­muş buldum. Onları uyandırmayı ve onlardan evvel ailece akşam sütü içmeyi hoş görme­dim. Nihayet sabah ışıdı. Çocuklar ayakları­mın altında açlıktan ağlıyorlardı. Derken an­nem, babam uyandılar ve akşam sütlerini iç­tiler. Allah'ım! Eğer bu işi senin rızan için yapmışsam bu taştan bizi kurtar.» dedi. Taş bir parça açıldı; lâkin çıkacak gibi değildi. İkin­cisi şöyle dedi.

«- Allah'ım! Amcamın bir kızı vardı ki, onu herkesten ziyade seviyordum. Onunla

(Devamı yarın)

---
12 Şubat Cuma
## ALLAH RIZASI İÇİN

birleşmek istedim; lâkin teklifimi kabul etmedi. Bir kaç sene sora bir kıtlığa uğrayınca bana başvurdu. Kendisini bana teslim etmek şartıy­la ona yüz yirmi altın verdim kabul etti. Bu su­retle fırsat elverince, cinsi bir muamele başlamak üzere iken «Allah'dan kork da haksız olarak mührümü bozma» dedi. Ben de Allah'­dan korkarak bu çok sevdiğim kadından uzaklaştım, verdiğim altınları da ona bıraktım. Al­lah'ım! Eğer bu işi sırf senin rızanı kazanmak için yapmış isem, içinde bulunduğumuz belayı üzerimizden gider» diye yalvardı. Mağaranın kapısı bir parça daha açıldı, yine çıkılabilecek derecede değildi. Üçüncü şahısta şöyle dedi:

«- Allah'ım! Ücretle amele tuttum, ve üc­retlerini verdim, lâkin, yalnız biri ücretini almadan bıraktı gitti. Onun ücretini işlettim; onun nam ve hesabına mal çoğaldı. Bir müd­det sonra o adam yanıma gelerek: «ücretimi ver.» dedi. Ben de: «Şu gördüğün deve, öküz, koyun, senin ücretinden üremiştir, al götür» dedim. Bunun üzerine malları aldı ve hepsini sürüp götürdü; hiçbir şey bırakmadı. Allah'ım! Eğer bunu senin rızan için yapmışsam, içinde bulunduğumuz beladan bizi kurtar.» dedi. Taş mağaranın ağzından kaydı. Onlar da çıkıp yürüdüler.» (Buhari-Müslim)

---
13 Şubat Cumartesi
## CEMAATLE NAMAZA MANİ OLAN ÖZÜRLER

«Din-i İslâmın kuvvet bulması için cemaa­te olan ihtiyâcı, sevâb almak için mü'minlerin cemaate olan ihtiyacından ziyâdedir.» (Hadis-i Şerif)

Cemaate devama mani olan özürler:

1 - Gidemeyecek kadar hasta olmak.

2 - Mescide gitmekten nefsi ve malı için korkmak.

3 - Eza verecek derecede yağmur olmak.

4 - Berd-i şedid (şiddetli soğuk).

5 - İçinde ge­zinmek havf-i nefsi mucip olan zulmet (ka­ranlık).

6 - İnsanın nefsinde haceti olmak ki kaza-yı hacet zarureti olmak gibi.

7 - Sarım­sak, soğan, pırasa yemiş bulunmak.

8 - Müf­rit şişmanlık.

9 - Akşam namazı kılınır iken akşam yemeği hazır olup önüne konmuş ol­mak.

10 - Bazı ahvalde insana arız olan nisyân.

## İMAN

Ermek, ne saadettir o îmandaki nura,

Vicdana sofalar veren asude huzura...

İmanla geçen her gece: gündüz gibi aydın,

Bir taze bahar âlemi: her ânı hayâtın.

Ali Ulvi Kurucu

## ESMÂ'ÜL-HÜSNÂ'DAN

El-Metin: (Çok sağlam)

El-Veliyy: (İyi kullarına dost)

---
14 Şubat Pazar
## PEYGAMBER (s.a.v.) EFENDİMİZİN YÜCE AHLÂKI

Allah (c.c.)'ın terbiye ettiği ve devamlı ola­rak O'nun kontrolü ve murakabesi altında bulunduğu şanlı Peybamber (s.a.v.), mütema­diyen ibâdet hâli içinde idiler. Her an O'nun rızasına muvafık işlerle meşgul bulunuyorlar­dı. Kendileri «Allah (c.c.)'a lâyıkı veçhile ibâ­det nasıl icra edilir» bunu tebliğ ve tatbik et­mişlerdir.

## NÛR-İ MUHAMMEDİ (s.a.v.)

Âdem aleyhisselâm Cennetten ihraç olunduğu zamanda nazar edip gördü ki Arşda ve cennetin her mevki'inde Hak Teâlâ'nın ism-i şerifi yanında Muhammed -Sallallahu Aleyhi ve Sellem- ism-i şerifi yazılı idi. Dedi:

«- Yâ Rabb! Bu Muhammed (s.a.v.) kimdir?» Allah Teâla ve Tebareke Hazretleri buyurdu ki:

«- Bu senin evlâdından O kimsedir ki, eğer O almayaydı seni halk etmezdim.» Âdem (a.s.) dedi ki:

«- Ya Rabb! Beni bu oğlumun hürmetine afvedip esirge!» Hak Teâlâ ve Tekaddes Haz­retleri buyurdu ki:

«- Ya Âdem! Eğer gökler ve yerler halkı hakkında bu oğlun hürmetine benden şefaat dilesen şefaatin makbul olur.»

---
15 Şubat Pazar
## HUŞU İLE NAMAZA DEVAM

Hatem-i Esam'a namazın âdabı soruldu­ğunda şöyle cevap vermiştir:

«- Namaz kılarken sağ tarafında Cenne­ti ve sol tarafında Cehennemi mülâhaza ve Sıratı ayaklarının altında ve Mizanı da gözü­nün önünde bilerek ve Cenab-ı Hakk (c.c.) hazretlerini de her ne kadar ben onu göremi­yor isem de o beni görüyor bilerek zahirde ve bâtında bütün sırlarıma da vâkıf olduğunu mülâhaza ederek ona göre namaz kılmak lâ­zımdır.» deyince; oradakiler:

- Ya Civan! Sen böylece namazı ne za­mandan beri kılarsın? Hâtem de:

«- Yirmi seneden beri kılarım, demiş.» İçlerinden birisi yanındaki refiklerine:

- Kalkınız elli senelik namazımızı kaza ve iade edelim.

Hz. Ali (k.s.)'den rivayetle (s.a.v.) efendi­miz buyurmuşlardır ki:

«Bir kimse namaza tembellik eder ve kü­çük görürse Allah onu onbeş sıkıntıya sokar:

Salihlerin defterinden silinir. Hayat bere­keti kaldırılır. Rızkının bereketi kaldırılır. Na­mazlarını kaza etmeyince onun işlediği hayır­ları kabul olunmaz. Duası kabul olunmaz. Sa­lih kulların duasından nasibi olmaz. Ölürken şiddetli susuzluğa duçar olur. Vefatı ansızın olur.

(Devamı yarın)

---
16 Şubat Salı
## NAMAZIN HİKMETİ

Ölürken üzerine büyük bir ağırlık gelir. Kabir onu sıkar. Kabirde zulmette kalır. Münker ve Nekir suâline cevabda kusurlu oiur. Ka­birden kalktığında Hak Teâlâ Hazretleri o ku­lundan razı olmadığı halde Cenab-ı Hakk'a mülâki olur. Hesabı şiddetli olur. Mazhar-ı afv ü gufran olmadığı takdirde cehenneme atılır.»

Şihâbüddin Sühreverdî (rahi mehullah):

Bazıları «Namazdan maksad Allah'ı ha­tırlamaktır. Allah'ın hatırlanması tahakkuk edince namaza ne hacet vardır?» diye zannet­mişler ve dalâlet yollarına düşmüşler, namaz­dan almaları gerekeni almadıkları için fâsık ve fâcirlere boyun eğer hale gelmişler, Allah (c.c.)'ın koyduğu ahkâmı tanımaz olmuşlar, harama sarılıp helâli reddetmişler ve bu efdal ameli ihmal etmişlerdir. Allah (c.c.) her du­rumda mütecelli, her harekette kudret sahibi, nice hikmet ve kudretlerin mâlikidir, rızâsının ne vakit ve hangi amelde bulunduğu bilinmez. Kul bu dünya evinde durduğu müddetçe bu amellerin her hangi birisinden yüz çevirirse tuğ­yan etmiş olur. Ameller hal ile temizlenir hal­ler de ameller ile bereketlenir, devamı te'min edilmiş olur.»

---
17 Şubat Çarşamba
## LOKMAN HEKİM'İN NASİHATİ

«Pek çok enbiyâ (aleyhimus selâm)'a hiz­met ettim. Kelâmlarından sekiz kelimeyi hu­lâsa olarak ihtiyar ettim. Eğer yakîn edip de bu sekiz hasletle amel edersen kurtulursun.

1 - Namazda iken kalbini, 2 - İnsanla­rın arasında iken dilini, 3 - Sofrada elini, 4 - Başkasının evindeyken gözünü muhafaza et.

Diğer dördü de; ikisini alıp zikret, ikisini de unut. Alıp zikredeceğin ikiden biri;Allah Teâlâ Hazretlerini alıp zikret, ikinci de mevt­tir, ölümü unutma! Unutacağın iki şey: Baş­kasına yapmış olduğun ihsan, başkalarının sana yapmış olduğu kötülüğü unut.

## ÖLÜ GÖNÜLLER

İmam-ı Hasarvi Basrî (rahimehullah)'a bir kişi dedi ki:

- Gönlümüz uyumuştur. Nasihat etsen de n'ola kim uyansa... Hasan-i Basrî dedi ki:

- Keşke sizin günlünüz uyur olaydı, uyu­yan kişi tez uyanır. Halbuki sizin gönülleriniz ölmüştür. Ölü uyanır m»? Dediler ki:

- Yâ İmam! Bizi çok korkutuyorsun! De­di ki:

- Eğer bugün korkar iseniz yarın âhirette emin olasınız, vay o kişinin hâline ki bunda korkmaya.

---
18 Şubat Perşembe
## REGÂİB GECESİ

Regâib; rağbet olunan, rağbetle istenilen şeyler, bol ihsanlar ma'nasına gelmektedir.

Regâib gecesi de; Kendisinde yapılan ibadetlere büyük ve çok sevaplar verilmesi umulan gece demek olur. Bu geceye, Regâib ismini melekler vermiştir. Bu gece, yüce Al­lah (c.c.)'in, Mü'min kullarına rahmet ve ina­yetini bol bol ihsan ettiği, dualarının kabul olunduğu mübarek bir gecedir.

Rivayete göre 4 Peygamberimiz (s.a.v.), Receb ayının ilk cuma gecesinde ilahi bir ta­kım tecellilere mazhar olup buna şükr için on iki rekat Regâib namazı kılmıştır.

Recebin ilk perşembe günü oruçlu geçi­rildikten sonra cuma gecesinde, akşamla yat­sı vakti arasında ve gecenin ilk üçte birinde, iki rekatta bir selâm verilmek suretiyle on iki rekat nafile namaz kılınır. Her rekâtta bir kere fatiha (üç kere kadr, on iki kere ihlâs, sureleri okunur).

## ESMÂ'ÜL-HÜSNÂ'DAN

El-Hamîd: (Ancak kendisine hamdü se­na olunan, bütün varlığın diliyle biricik övülen.)

El-Muhsî: (Namütenahi de olsa, bir bir her şeyin sayısını bilen.)

El-Mecid: (Şanı büyük ve yüksek.)

---
19 Şubat Cuma
## ÜÇ AYLAR

Cenâb-ı Allah (c.c.) mü'min kulunun ek­sik ibadetlerini tamamlaması, tam olanının da ziyadesi için bir yıllık zamanda bazı vakitleri seçmiştir. Bunlar; duaların kabul olduğu, günahların afv edildiği, rızıkların dağıtıldığı, bir yıllık harekât tâ'yin edildiği, berâtların verildiği, Cennet kapılarının açılıp Cehennem ka­pılarının kapandığı saatleri, günleri, ayları için­de bulunduran vakitlerdir. Regâib, Mi'raç, Be­rât kandilleriyle Kadir gecesinin de içinde ol­duğu bu aylar hepimizce «ÜÇ AYLAR» olarak bilinen Recep, Şaban, Ramazan aylarıdır.

Peygamberimiz (s.a.v.) Ashabına Her ay üç gün oruç tutmalarını tavsiye etmiştir. Re­cep ve Şaban aylarında ise Peygamber Efendimiz'in bu sünnetine uymalı ve Allah (c.ç.) rı­zası için en azından üçer gün oruç tutmalıdır.

Resûl-i Ekrem (s.a.v.) buyurmuştur ki:

«Recep, Eşhur-i Kurumdandır. Günleri al­tıncı göğün kapısında yazılıdır. Kişi ondan bir gün oruç tutup, Allah'tan korkarak (yine) ye­nilerse, kapı ve gün dile gelip şöyle derler: Allah'ım onu bağışla! Eğer, Allah korkusuyla oruç tamamlanmazsa, onun için mağfiret dilemezler ve «Nefsin seni aldattı» derler.»

(Ebû Saîd r.a.)

---
20 Şubat Cumartesi
## RECEP AYINI İDRÂK EDİYORUZ

Peygamber Efendimiz (s.a.v.):

«Recep, Allah-ü Teâlâ'nın ayıdır.» diye buyurmuşlardır.

Resûlullah (s.a.v.) bu aya tazîmen ekseri­ya oruçlu bulunurlardı. Recep'te oruç tutan­lar Allah-ü Teâlâ (c.c.)'nın üç türlü eltaf (iyi­lik) ve inayetine mazhar olurlar. Bunlardan bi­ri geçmiş günahlarının mağfireti, ikincisi ka­lan ömürlerin bereketi, üçüncüsü «Müvekkıf» haşirde susuzluktan emîn olmasıdır.

Bir ihtiyar, Resûlullah (s.a.v.)'ın Recep ayının fazileti hakkındaki bu beyânından son­ra:

- «Yâ Resûlullah! Ben ihtiyarım, Recep ayının küllisini tutamam» dediğinde.

- «Sen Receb'in evvel günü, orta günü, ahir günü oruçlu ol, cümlesini oruç tutmuş gibi olursun.» buyurmuşlardır.

«Her iyiliğe on sevap verilir.» Âyet-i Kerî­mesine göre üç gün tutulan oruca da otuz gün oruç tutmak sevabı verileceğine işaret edil­miştir.

Resûlallah (s.a.v.) buyurdular:

«Şeytan, kan damarlarda dolaştığı gibi, âdem oğlunun damarlarında dolaşır. Siz oruç ile onun yollarını daraltın.» (Buhârî-Müslim)

## ESMÂ'ÜL-HÜSNÂ'DAN

El-Mübdi: (Mahlûkatı maddesiz ve örneksiz olarak ilk baştan yaratan.)

---
21 Şubat Pazar
## DUA

«Bir babanın oğlu için duası, bir peygam­berin ümmeti hakkındaki duası gibi makbul­dür.» Hadis-i Şerif

«Eğer bir kul Cenab-ı Allah'tan bir şeyi ister de, istediği şeye kavuşamazsa Cenab-ı Allah onun için bir sevap yazar.» Hadis-i Şerif

Bu Hadis-i Şerif Allahü Teâlâ'ya dua et­menin ne derece mühim ve ecrû mesubata nail olunacağını beyan ediyor. Eğer mü'min dua edip de şayed dileği yerine gelmemiş, arzusuna kavuşmamış ise bile, onun yaptığı tazarru ve niyazı yine boşa gitmemiş oluyor. Zira Cenab-ı Hak o zaman o mü'min kuluna yaptığı dua için bir hasene yani sevap yazı­yor.

İslâmiyet;iyilik yapmak, sıkıntıda olanla­ra yardımda bulunmak, onlara in'am ve ihsan etmek dînidir. İyilik, yardım gören bir kimse­nin; iyilik ve yardım gördüğü kimse için yaptı­ğı hayır dua, Allah (c.c.) tarafından red olun­maz, kabul buyurulur. Yardım: Cemiyette bir­liği, dayanışmayı meydana getirir. Birlik ve da­yanışma ise kuvvet doğurur. Kuvvet de İslâm düşmanlarına karşı zaferi gerektirir. Netice itibariyle bu durum Allahü Teâlâ'nın rızasına vesiledir. Allahü Teâlâ'nın rızası ise mü'minler için ne ulvî ne kudsîdir.

---
22 Şubat Pazartesi
## İMANI MUHAFAZA KOLAY DEĞİL!

Süfyan-i Sevrî (rahime hullah); «dört şey kâfirlik getirir» demiştir:

1 - Bir kişiyi görmeden gıybet eylemek. Çünkü bu gaybe hüküm demektir. Gaybe hüküm ise küfürdür.

2 - Hased eylemek. Zira Cenâb-ı Hakk'ın bir kuluna verdiğini lâyık görmemektir.
Her kim ki Cenâb-ı Hakk'ın verdiğini reva gör­mezse küfürdür. Çünkü Hak Teâlâ'nın hikmetini, adlini inkâr etmiş olur.

3 - Hak Teâlâ Hazretlerinin rahmetinden ümidini kesmektir. «Hakikat şudur ki kâfirler gurubundan başkası Allah'ın rahmetinden ümîdini kesmez.» (Yûsuf/87)

4 - Haram mal toplamaktır. Bu da kıya­met gününün hesabına inanmamaktır. Her kim ki kıyamet gününün muhasebesine inanmazsa kâfir olur.

## TESETTÜRÜN HİKMETİ

Fitne kapısını kapamak, nesebi zayi et­mekten muhafaza etmek, zevceyi rabt ile baş­kasının taarruzundan kurtarmak, aile teşkilâ­tına intizam vermek, evlâdın terbiyesine ve dünyanın imarına erkek dışardan kadın içer­den çalışmaktır.

(Ramazanoğlu M. Sami (k.s.) Musahabe-4)

---
23 Şubat Salı
## MÜ'MİNLER DİKKAT!

Resûlullah (s.a.v.) buyuruyor:

«Sizden sonra bir kısım insanlar gelecek, yemeklerin en nefisini yiyecekler, binitlerin en iyisine binecekler, kadınların en güzelini nikah­layacaklar, elbiselerin en güzelini giyecekler, küçücük mideleri olacak fakat doymayacaklar. Çok nefisleri olacak, kanaat nedir bilmeyecekler. Sımsıkı dünyaya sarılacaklar, akşamlayıp sabahlayacaklar. Allah'ı bırakıp dünyaya ta­pacaklar, Allah'a değil dünyaya (nefislerinin hevâi arzularına) itaat edecekler. Hevâi nefslerine uyacaklar.

Abdullah'ın oğlu Muhammed'den o güne yetişenlere tavsiye budur ki, o kimselerle karşılaşınca selâm vermesin, hastalananların zi­yaretine gitmesin, ölenlerin cenazesine katılmasın, büyüklerine hürmet etmesin.

Kim onlara selâm verir, hastalarını ziyaret eder, cenazesine katılır ve büyüklerine hür­met ederse, İslâmlığın yıkılması için onlara yardım etmiş olur.» (Ebû Ümame-Teberânî)

Hakikaten düşün ve hareketini bu Hadis-i Şerife göre iyi nizamla.

«Amellerin en faziletlisi Allah'ın birliğine iman etmektir. Sonra cihattır. Sonra makbul haccdır ki, Bunlar diğer amellerden üstün ge­lir. (O derecedeki) güneşin doğduğu yerden battığı yere kadar.» (Ahmed b. Hanbel)

---
24 Şubat Çarşamba
## MUS'AB BİN UMEYR (R.A.)

Fahr-i Âlem (s.a.v.) Efendimiz Hicretten evvel Musab b. Umeyr (r.a.)' Akabe-i Ûlâ'da bey'at eden on zât ile tâ'lîm-i din ve Kur'an için Medine'ye gönderdi. Esad b. Zûrare (r.a.)' nın evinde misafir idi. Hicret-i Seniyyeden ev­vel Medine'de ilk Cum'ayı Mus'ab b. Umeyr (r.a.) kıldırmıştır.

Buhârî'nin Abdurrahman b. Avf oğlu ibra­him (r.a.)'den rivayetine göre:

- Babam oruçlu bulunduğu bir gün örtü­ne iftar sofrası getirilmişti. Mükellef iftar sof­rasını şöyle bırakıp bana dedi ki:

«Mus'ab b. Umeyr Uhud günü şehid edil­di. Halbuki Mus'ab benden çok hayırlı idi. Bu mübarek şehide kefen yerine bir kaftan sarıl­mıştı da, bununla başı örtülse ayakları acılı­yordu, ayakları örtülse başı acılıyordu» ibra­him diyor ki; (Öyle zanediyorum ki babam şöy­le devam etti:) «Yine Uhud'da Hamza da şehid oldu. O da benden hayırlı idi. Onu da kefenleyecek bir hırkadan başka bir şey bulunmadı. Bunlar zühdî bir hayat içinde Hak evine git­tikten sonra dünyanın bunca ni'metleri karşı­ma seriliyor. Âhiret için kazandığımız hasena­tımız tâ'cil edilip de dünyada verilmiş olma­sın?» deyip o şehidin yüksek derecelerine vu­sulü teahhur ettiğine müteessir olarak ağla­mağa başladı. İftar yemeğini de terk etti.

---
25 Şubat Perşembe
## MÜSLÜMANLARIN GÜNÜ CUM'A

Allah (c.c.) bu günü müslümanlara vermiş­tir. İslâmiyeti onunla zîynetlemiştir ve Cuma gününü müslümanların bir bayramı kılmıştır.

Cuma günü mevzuunda Allah-ü Teâlâ şöyle buyuruyor: «Ey îmân edenler, Cuma gü­nü namaz için çağrıldığı(nız) zaman hemen Allah'ı zikretmeğe gidin. Alışverişi bırakın. Bu bilirseniz, sizin için çok hayırlıdır.» (Cum'a-, 9)

Cuma gününü Allah (c.c.), Muhammed (s.a.v.) ümmeti için saklamıştır ve mü'minlere bildirmiştir. Faziletini kavramak ve en uygun bir şekilde ihyaya çalışmak gerekir.

Hz. Peygamber (s.a.v.): «Güneşin doğdu­ğu en hayırlı gün, Cuma günüdür, Âdem o günde yaratıldı, Cennete o gün girdi, yer yüzü­ne o gün indi, tövbesi o gün kabul oldu, o gün de öldü. Kıyamet o gün kopacak, Allah katın­da bu gün «YEVMÜ'L-MEZİD»dir. Halen gök­lerde melekler ona «Yevmü'l-Mezid» derler. Cuma günü, Cennet halkının Allah'a nazar edeceği gündür.» «Şüphesiz Allah-ü Teâlâ'nın, her Cuma günü, cehennemden altıyüzbin azat­lısı vardır.» buyurmuştur.

## ESMÂ'ÜL-HÜSNÂ'DAN

El-Muîd: (Yaratılmışları yok ettikten sonra tekrar yaratan.)

El-Muhyî: (Can bağışlayan, sağlık ve­ren.)

---
26 Şubat Cuma
## BASİRET SAHİBİ OLMAK

Resulullah (s.a.v.) ı «Manevî körlükten kurtulup basiret sahibi olmak isteyen var mıdır? İyi biliniz ki, uzun emeller peşinde koşmayıp dünyadan yüz çevirenlere, Altah-ü Telâlâ, öğrenmeden ilim verir ve doğru yola hidâyet eder. Agâh olunuz! Sizden sonra öyle insanlar gelecek ki onlar dünyalığı zorbalıkla alacak, zenginliğe cimrilik ile sâhib olacak ve serveti iftihar vesilesi yapacak, sevgiyi hevâyı nefsine uymakla sağlayacaklar. Sizden bugünlere erişip de servet sahibi olmağa muk­tedir olduğu halde fakirliğe sabredenler, hevâyı nefs yolu ile sevgi te'mînine muktedir iken, bunu yapmayıp husûmete tahammül edenler; yine böyle gayrî meşru yollardan ululuğa kudreti var iken, zillete tahammül edenler ve bunları yaparken yalnız Allah (c.c.) rızâsını düşünenlere Allâh-ü Teâlâ sıddıklardan elli kişinin ecrini yazar.» buyurdular.

## NASR SURESİ (3 ayet)

Bismillahirrahmanirrahim

(Rahman, Rahim Allah'ın ismiyle)

Allah'ın yardımı ve fethi gelince, sen de insanların fevc fevc Allah'ın dinine girdiklerini görünce, hemen rabbini, hamd ile, teşbih (ve tenzih) et. O'nun yarlığamasını iste. Şüphesiz ki, O, tevbeleri çok kabul edendir. (1-3)

---
27 Şubat Cumartesi
## MUSÂFAHA

Musâfaha;iki kişinin, selamlaşmak için birbirlerinin açılmış ellerini uzatıp tutuşmala­rına denilir.

Ashâb-ı Kirâm'dan Berâ b. Azib'e göre: Mü'min kardeşiyle selâmlaşmak, musâfaha ile tamamlanır.

Çocuklarla musâfaha, onların başlarını okşamak ve kendilerine (Barekâllahu fike!) di­ye dua edilmek suretiyle olur. İslâmda ilk musâfahayı, Yemen'den Medine'ye geldikleri zaman Yemenliler yapmış. Resulullah (s.a.v.) Efendi­miz:

«Size Yemenliler geldi, onlar el sıkışmayı getirenlerin ilkidir.» buyurmuştur. (Ebû Davud)

Yine Resulullah (s.a.v.) buyurdu ki:

«İki Müslüman bir biriyle karşılaşıp da el sıkışırlarsa, ayrılmazdan evvel günahları bağışlanır.» (Ebû Davud) Bir adam:

- «Yâ Resulullah bizden biri kardeşine veya dostuna rastladığında, önüne eğilebilir
mi?» diye sorunca, Nebî (s.a.v.) Efendimiz:

- «Hayır.» buyurdu. Adam:

- «Elini öpebilir mi?» deyince, yine:

- «Hayır.» buyurdu. Adam:

- «Öyleyse elini tutup musâfaha eder mi?» deyince: Resulullah (s.a.v.);

- «Evet» buyurdu. (Tirmizi-Riyazü, Salihîn c. 2, sh. 255).

---
28 Şubat Pazar
## RESİM VE HEYKEL

Hadîs-i sahîhde Hazreti Âîşe (r.a.) der ki:

- Ben bir yastık satın almıştım. Üzerin­de hayvan ve kuş resimleri vardı. Resulullah
(s.a.v.) odamın kapısından içeri bakınca bun­ları gördü, odama girmekten tevakkuf buyur­dular. Mübarek vech-i saadetinden anladım ki mutlaka bir şeyi kerih gördü. Kabahat ettiği­mi anladım. Yâ Resûllallah! ne günah işledimse tevbe eyledim. Acaba ne kusur eyledim, dedim. Sonra Resulullah (s.a.v.): «Bu yastıklar nedir?» buyurdu. Ben de «Yâ Rasûllallah! Mahza Efendimizin üzerine oturup dayanması için satın aldım» dedim. Sonra Resûlullah (s.a.v.):

«Muhakkak bu resimlerin, suretlerin asha­bı maazzeb olacaklardır. Hem de onlara tas­vir ettiğiniz hayvana can verin denir. Bir de suretler ve resimler olan haneye rahmet melâikesi girmezler,» buyurdu. (Buhari)

«Eğer alçı veya bakırdan veyahut herhan­gi bir madenden müstakil olarak heykel yapıl­mış ise bunun caiz olmayacağı daha sarihtir. Mahlukata hayat vermek ve yaratmak ve şek­len suret vermek. Hâkk Teâlâ Hazretlerinin .(Hâkk, Muhyî, Musavvir) ism-i cehline ve sıfât-ı uluhiyyete tealluk ettiğinden dinimizin ahkamı bu fiil ve hareketi nehiy buyurmuştur.»

Ramazanoğlu M. Sami (k s.) Musahabe-4)

---
29 Şubat Pazartesi
## UYULMASI GEREKEN ÜÇ KAİDE

Bazı sahabeden rivayet olunduğuna göre, bir şahabı diğerine:

- Sana çok zaman tabiblerin bile dik­katinden kaçan bir tıbbı, çok zaman âlimlerin
bile bilemediğini bir ilmî çok yerde filozofların gafil bulunduğu, bir hikmeti öğreteyim mi? dediğinde karşısındaki «Öğret» dedi.

- Çok zaman tabiblerin bile dikkatin­den kaçan tıb kaidesi: sofraya muhakkak surette aç iken otur. Çok zaman âlimlerin boş verdikleri ilim kaidesi: sana bilmediğin bir şey sual edildiği vakit, Allah bilir, de. Çok zaman filozofların dikkat etmedikleri kaide: tanımadığın bir topluluk içinde bulunduğun zaman eğer hayır söylerlerse onlara iştirak et, şer söylerlerse ikaz edebileceksen et, edemeyeceksen orayı terk et, dedi.

Sabır: Kur'an-ı kerîm, sabrı yetmiş küsur yerde zikrediyor. Buna dair de bir çok ehadis-i nebeviyye varid olmuştur.

«Size en az verilen nî'metlerden biri yakîn, diğeri sabra azimdir. Bunlardan nasibini alan kimse gecesini namaz, gündüzünü oruç ile geçirmediğinden dolayı müteessir olmasın.»

«Sabredin, genişliği beklemek ibâdettir. Eleminden şikâyet etmemek, musibetini anma­mak Allah Zül-celâlî tâ'zimden ve onun hak­kını bilmemekten ileri gelir.»

---
1 Mart Salı
## ARŞ-I A'LÂ'NIN ALTINDA

Peygamberimiz (s.a.v.) buyuruyor ki:

Allahu Teâlâ hiç bir gölgenin bulunmadığı kıyamet gününde, yedi sınıf insanı kendi göl­gesi altında gölgelendirir:

1. Adaletten ayrılmayan devlet reisi,

2. Allah'a ibadet etmeyi şiar edinen genç,

3. Camiden döndükten sonra, tekrar oraya dönünceye kadar kalbi camiye bağlı olan mü'min.

4. Allah için birbirini seven iki kişi.

5. Tek başına iken Allah'ı anıp gözlerin­den yaş akıtan kişi.

6. Soylu ve güzel bir kadının zina tekli­fini, ben Allah'tan korkarım diyerek reddeden kimse.

7. Sağ elinin verdiğini sol eli bilmeyecek kadar gizli sadaka veren kimse.

## BİR FİLOZOF ŞÖYLE DEMİŞTİR

«Akıllının düşmanlığı zarar bakımından ahmağın dostluğundan daha azdır. Çünkü ah­mak fayda verebileceği halde, çok kere zarar yapar ve yaptığı zararın bir hududu yoktur.»

## KEVSER SURESİ (3 ayet)

Bismillahirrahmanirrahim (Rahman, Rahim Allah'ın ismiyle)

(Habibim) hakikat biz sana kevseri verdik O halde Rabbin için namaz kıl. Kurban kes sana buğzeden (yok mu?) zürriyetsiz olan şüphesiz odur. (1-3)

---
2 Mart Çarşamba
## ŞÜPHELİLERDEN KAÇMAK

Numan b. Beşir (r.a.)'den rivayet edilmiş­tir. Demiştir ki Resulullah (s.a.v.):

«Şüphesiz helâl de haram da bellidir. Fa­kat ikisinin arasında insanlardan bir çoğunun bilmeyeceği şüpheliler de vardır. Kim o şüp­helilerden sakınırsa, dinini şerefini kurtarmış olur. Kim de o şüphelilere düşerse haramın içine düşmüş olur. O kimse tıpkı hayvanlarını korunun etrafında otlatan çoban gibidir ki, o çok sürmeden hayvanlarını o çayırın içinde otlatmış olabilir. Haberiniz olsun ki, her hü­kümdarın bir korusu vardır. Allah'ın korusu da haram kıldığı şeylerdir. Gözünüzü açın, cese­din içinde öyle bir et parçası vardır ki, o iyi olduğu zaman bütün cesed iyi olur. Bozulduğu zaman bütün cesed bozulur. Gözünüzü açın ki o (et parçası) kalptir.» buyururken işittim. (Buhari-Müslim-Ahmed b. Hanbel)

## HZ. ÖMER (R.A.)'IN DEĞER ÖLÇÜLERİ

Adamın biri Hz. Ömer -radıyallahu anh-ın huzurunda birini medhedinçe Hz. Ömer -radıyallahu anh- sormuş: «Bu adamla bir muameleniz oldu mu?» «Hayır!» demiş. «Be­raber yolculuk ettiniz mi?» «Hayır!» demiş.

- «O halde siz hiç bilmediğiniz bir şey­den bahsediyorsunuz» demiştir.

---
3 Mart Perşembe
## MÜ'MİNİN BEŞ BAYRAMI

Hz. Peygamber (s.a.v.) buyurdu:

- «Mü'minlerin bayramı beş nevidir.

1 - Sol taraftaki melek yazmak için günah bulamadığı gün,

2 - Ruhunu teslim ederken müjdeci melekler gelip: «Müjde ya mü'min! Sen Cennetliksin» dedikleri gün.

3 - Kabre vardığında, kabrini Cennet bahçelerinden bir bahçe olarak bulduğu gün.

4 - Arşürrahman altında Nebiler, Veliler ve Salihier ile beraber gölgelendiği gün.

5 - Kıldan ince, kılıçtan keskin Sırat Köprüsü üzerinde sorulan yedi suale cevap vererek geçtiği gün.»

Yedi sual şunlardır: 1) iman, 2) Namaz 3) Oruç, 4) Hac, 5) Zekât, 6) Kul hakkı, 7) Taharet, yani temizlik.

Eshab-ı Kiram'dan Ebu'd-Derda (ra)'e sordular:

«- İnsanlar neden bu kadar ölümden korkar ve tiksinirler.» Cevap verdi:

«- Çünkü onlar fâni dünyalarını mâmur edip ebedî karargâhlarını viran etmişlerdir. Hiç kimse mâmur bir diyardan, viran bir bel­eye gitmek istemez.»

## ESMÂ'ÜL-HÜSNÂ'DAN

El-Mümit: (Her canlı mahlûkun ölümünü yaratan.)

---
4 Mart Cuma
## MUTMAİNNE NEFSE ULVÎ BİR HİTAP

Hz. Mevlâmız (c.c.) âyet-i kerîme'de:

«- Ey Rabbına muti olan nefs-i mutmaine! Sahibine dön. Sen ondan razı, o da senden hoşnut. Kullarımın arasına gir, Cennetime dahil ol!» (Fecr:27-30) buyuruyor.

Cenâb-ı Hakk (c.c.) mutmainne nefis sa­hiplerini de yerlerinde kalmayıp çalışarak radiye ve mardiye makamlarına yükselmeğe da­vet ediyor. O halde bizler de kul olarak nefsi­mizi tezkiye edip bu sıfatlara nail olabilmek için bazı şartlara riâyet ederek çalışmaklığımız gerekir. Bu şartlar:

1 - Halâ-yı Bâtın (Az yemek, mideyi tam olarak tıka basa doldurmamak.)

2 - Namazı, duayı ve diğer ibâdetleri hu­zur ve huşu ile edaya çalışmak,

3 - Zikr-i daimiye devam etmek,

4 - Geceleri teheccüde kalmak,

5 - Salihlerle sohbet etmektir.

Ebû Hüreyre (r.a.)'den, Resûl-i Ekrem (s. a.v.) şöyle buyurmuştur:

«Gerçekten siz, mallarınızla insanları (memnun etmeğe) güç yetiremezsiniz. Ancak onları sizin güler yüz ve güzel huyunuz mem­nun edebilir.»

## ESMÂ'ÜL-HÜSNÂ'DAN

El-Hayy: (Diri, her şeyi bilen ve her şeye gücü yeten.)

---
5 Mart Cumartesi
## HALÂ-YI BÂTIN (AZ YEMEK)

Mükerrem sıfatla yaratılan insanın kalbine, Cenâb-ı Hakk nazar eder. Az yiyip, oruç utarak açlıktan istifade etmeğe çalışılmalıdır. Tefsirde beyan edildiği üzere orucun 10 tane hassası vardır.

1 -Toklukta belâdet-i humuk (ahmaklık ve akılsızlık) vardır. Açlıkta safai kalp hasıl olur, hafıza kuvvetlenir. 2 - Toklukta kalb katı olur, ibadetlerden bir lezzet alınamaz. Aç­ıkta rikkat-i kalb hasıl olur, ibadet, dua ve münacaattan lezzet alınır. 3 - Toklukta fe­rah, iftihar ve tuğyan vardır. Açlıkta kalbte zül ve inkirar hali meydana gelir. 4 - Tokluk­ta unutkanlık vardır. Açlıkta fakir ve açların hali hatırdadır. 5 - Toklukta nefs-i emmâre kuvvet bulur, günah işlemeğe meyli artar. Aç­lıkta şehevât kırılır. 6 - Toklukta uyku ve gaflet vardır. Açlıkta uyanık ve seheri olu­nur. 7 - Toklukta tembellik ve gevşeklik var­dır. Açlıkta devamlı ibadet ve taat müyesser olur. 8 - Tokluk ekseri hastalıkların başlan­gıç sebebidir. Açlık bedene sıhhat verir. 9 - Toklukta sıkıntı ve ağırlık vardır, açlıkta fe­rahlık ve hafiflik vardır. 10 - Tokluk tasadduk ve îsârı men eder, açlık ise arttırır.

## ESMÂ'ÜL-HÜSNÂ'DAN

El-Kayyum: (Gökleri, yeri ve her şeyi tu­tan.)

---
6 Mart Pazar
## NAMAZDA HUZUR VE HUŞU

Nefsi tezkiyenin şartlarından biri bütün ibadetleri huşu ile yapmaktır. Cenâb-ı Hakk (c.c.): «Ancak namazı huşu ile kılanlar felaha ermişlerdir.» (Mü'minûn 1) buyuruyor. Bu ayetten «Namazı huşu ile kılamayanlar, fela­ha dahil olamayacak.» mânası çıkıyor. Nama­za duran kişi ancak kalb huzuru ile edaya ça­lışırsa o ibâdeti yapmış olur, lezzet alır ve on­dan istifa eder. Namazın aslı, ruhu kalbdeki huşu, halinin namazın her anında bulunması­dır. Çünkü namazdan maksat kalbte Allah-ü Teâlâ'yı bulundurmaktır, korku, ümid ve edeb ile Allah-ü Teâlâyı zikretmektir.

Hz. Ali (r.a.) namaz kılmak için kalktığın­da vücudunu bir titreme alır, yüzünün rengi değişir ve «Yedi kat göklere ve yere arzedilen ve onların tanıyamadıkları emânetin zamanı gelmiştir» derlerdi.

## KAFİRUN SURESİ (6. ayet)

Bismillahirrahmanirrahim

(Rahman, Rahim Allah'ın ismiyle)

De ki: «Ey kafirler, ben sizin tapmakta olduklarınıza tapmam. Benim ibadet ettiğime de siz kulluk ediciler değilsiniz. Ben sizin tap­tıklarınıza tapmış değilim. Siz de benim kulluk etmekte olduğuma kulluk ediciler değilsiniz sizin dininiz size, benim dinim bana.» (1-6)

---
7 Mart Pazartesi
## ZİKR-İ DAİMİYİ KORUMAK

Nefsi tezkiye, kalbi tasfiye hususunda en önemli düsturlardan biri de Cenab-ı Hakk'ı daimî olarak zikretmektir. Bu hususta Cenâb-ı Hakk (c.c.):

«Ey îmân edenler! Allah'ı çok zikredin...» (Ahzâb, Cum'â ve Bakara sûrelerinde) tekrar tekrar çok zikir buyuruyor. Adette yok, vakit de. Her an emr-i celili; kişinin kemâline göre­dir. Kişinin kemâliyle zikri nasıl mümkün­se murâd-ı subhânî de ondadır. Dünya ha­yatımızda hiç bir ânımızı, Cenâb-ı Mevlâmızın zikrinden gafil olarak geçirmemekliğimiz lâzım­dır. Çünkü yarın yevm-i kıyamette, ehl-i Cen­net, dünyada Allah'ı zikretmediği anları hased edecek ve; «Ne olurdu o anı gafletle geçirmeseydim» diyecek. Orada herkesin defteri ken­disine verildiğinde, bütün insanlar, her lâhza­da dünyada ne ile meşgul olduklarını göre­cek. Burada kullar teyp imal ediyorlar. İnsanın bütün konuşmalarını nasıl olduğu gibi alıyor. Hattâ, arada öksürüğünü bile kaydediyor. Ha­kiki kuvvet sahibi Cenab-ı Hakk'ın tutturduğu defter muhakkak ki daha mükemmel ve nok­sansızdır.

## ESMÂ'ÜL-HÜSNÂ'DAN

El-Vâli: (Bu muazzam kainatı ve her an olup biten hâdisatı tek başına tedbir ve idare eden.)

---
8 Mart Salı
## TEHECCÜDE KALKMAK

Nefsi tezkiyenin önemli şartlarından biri teheccüde kalkmaktır. Bütün müminlerin üze­rine müekked sünnettir. Rasûl-i Ekrem (s.a. v.)'e vacip hükmündeydi.

Cenâb-ı Hakk, Âyet-i Kerîmede:

«Kullarım bana farzdan sonra en çok na­filelerle yaklaşırlar.» buyuruyor.

Diğer bir âyet-i kerîme'de de:

«Onlar o kimselerdir ki, geceleyin namaz kılmak için yataklarından kalkarlar; Rablerine, azabından korkarak ve rahmetinden ümidvar olarak dua ederler.» (Secde s. âyet: 16) buyuruluyor.

Sabah namazından velev ki yarım saat da olsa, önce kalkıp teheccüd kılarak, kalbin tasviyesine çalışmaklığımız lâzımdır. Geceleri te­heccüde kalkmak, öğle namazının sünneti gibi müekked sünnettir. Terki mümkün değildir... Orada eksik kalan uyku sabah namazından sonra telâfi edilebilir. Zaten nefis mutmainne oluncaya kadar az yemek, az uyumak, az konuşmak lâzımdır. Nefs-i Mutmainne'den sonra her hal, nur ve ibâdet oluyor. Konuşulduğu zaman da hak konuşulduğu için herkes isti­fade ediyor. Nefis radiye makamına geldiğin­de, kul sabır ve tevekkülle imtihanlara karşı koyuyor, rıza gösteriyor. Mardiye makamında ise, Cenâb-ı Hakk kuldan hoşnut oluyor.

---
9 Mart Çarşamba
## SALİHLERLE SOHBET ETMEK

Tezkiyeyi nefiste en önemli düsturlardan biri de muhakkak ki sâlih ve sadıklarla bera­ber olmaktır. Bu hususta Cenâb-ı Hakk:

«Ey îmân edenler! Allah'tan korkun ve sa­dıklarla beraber olunuz!» (Tevbe s. âyet 119) buyuruyor. Bu konuda sakınmayla ilgili yasak da var:

«Nefsine zulmedenlerle beraber bulunma. Alış veriş biter bitmez, kalk savuş!» (En'am s. â. 68) diye emir buyuruluyor.

Kişinin manevî terakkisinde beraber bu­lunduğu şahıslar çok önemlidir. Kalbten kalbe hal inikas eder. Nitekim, Hadîs-i Şerifte: «Minel kalbi ilel kalbi sebilâ» buyuruluyor. Buna dâir misaller çoktur. İnsanlar sevdikleri ile be­raber bulunurlar; yarın mahşerde ve cennette de böyle olacağını Hadis-i Şerif müjdeliyor: «Kişi sevdiği ile beraberdir» buyuruluyor. Bu dünyada sâlih, sâdıklarla bulunan kişi yarın mahşer günü bu sâlih ve sâdık dostundan is­tifade edecek.

Hadis-i Şerifte «Dünya âhiretin ekeneği­dir» buyuruluyor. Kişi bu dünyâda ne ekerse yarın onu biçecektir. Allah'a asî olanlarla düşüp kalkanlar, yarın onlarla haşrolunacaklardır. Arkadaşına ihanet eden bir kimseden sadık bir köpek daha hayırlıdır.

---
10 Mart Perşembe
## AHLAK

Ahlak;huylar demektir. İslam ahlakının kaynağı Kur'an-ı kerim ve Peygamber (s.a.v.) Efendimizin sünnetidir.

İslam dini, ferd veya cemiyet olarak ver­diğimiz sözleri, bağlandığımız teahhütleri ye­rine getirmeyi, bütün işlerimizde dürüst olma­yı, adalet, insaf ve doğruluktan ayrılmamayı, gerektiği zaman kendi aleyhimize de olsa, doğruyu söylemekten, açıklamaktan çekinmemeyi, herkesle iyi geçinmeyi, riyadan göste­rişten sakınmayı her işte ihlaslı ve iyi niyetli olmayı, içimizi dışımızı temizlemeyi, başkaları­nın iyiliğini dilemeyi emreder. İffetli, nefse ha­kim, sabırlı, sebatlı, cesaretli, tevazulu olmayı, nankörlükten son derece kaçınmayı emreder. Dünyada işlediğimiz büyük, küçük, hayır, şer, bütün amellerimizin, Ahirette hesabını vereceğimizi, hayrın temelli saadete erdireceğini, şer­rin ise, hüsrana uğratacağını, işlenilen en kü­çük hayrın da, şerrin de karşılığı görülecektir.

Ahlâkların farklı oluşu; bedenler şehâdet âleminde (dünya) birbirleriyle karşılaş­madan, ruhların, ruhlar âleminde (âlem-î er­vah) birbirleri ile tanışmalarından dolayıdır. Kimin ruhu şalin bir adamın ruhu ile tanışmışsa, bu ezelî tanışma dolayısı ile sâlih olur. İşte ahlâkın sâlih ve fâsid oluşu bundandır.

---
11 Mart Cuma
## «HARB HİLEDİR»

Uhud muharebesi bozgunluğundan sonra müşrikler Medine-i Münevvere'ye karşı büyük hücum hazırlıkları içinde idiler. Ma'bed (r.a.) Resûlullah (s.a.v.)'in izniyle dönüp Kureyş ordusu içine girmişti. Kureyş'in ileri gelenleri:

«- Muhammedîler'den ne haber?» diye sor­dukları zaman Ma'bed (r.a.):

«- Arkamdan geliyorlardı. Öyle muazzam orduları vardı ki, şimdiye kadar böylesini hiç görmedim.» dedi. Kureyşin reisleri:

«- Ne diyorsun Ma'bed? Müslümanların kımıldamağa takatları kaldı mı ya!» dediler. Ma'bed (r.a.) cevab verdi:

«-Evs ve Hazreç'in dünkü muharebeye çıkmayanları da bugün katılmışlar, intikam almak için diş bileyip geliyorlar. Siz burada sav­saklanırken yarın sabah atlarının alınlarını göreceksiniz» Ümeyyenin oğlu Safvan:

«-İşte dediğim çıktı! Korktuğumuz başı­mıza geldi. Haydi yolunuza!» dedi.

Müşrikler büyük bir telaş içinde kaçma­ğa başladılar. Soluğu doğruca Mekke'de aldı­lar. Ma'bed (r.a.)'ın bu hilesi ile müslümanlar büyük bir beladan kurtulmuşlardır.

## ESMÂ'ÜL-HÜSNÂ'DAN

El-Müteâlî: (Yaratılmışlar hakkında ak­lın mümkün gördüğü her şeyden, her hal ve tavırdan pek yüce.)

---
12 Mart Cumartesi
## MÜNAFIKLARIN HALLERİ

«Ey iman edenler! Allah'dan korkun, O'na (yaklaşmaya) vesile arayın ve Onun yolunda savaşın. Tâki muradınıza eresiniz.» (Maide 35).

«Ey Peygamber, kalbleriyle inanmadıklar; halde ağızlarıyla «inandık» diyen (münafık)'larla, Yahudilerden o küfür içinde (alabildiği­ne) koşanlar seni mahzun etmesin. Onlar, durmadan yalan dinleyen, senin huzuruna gel­meyen diğer bir kavm hesabına casusluk eden (kimse)lerdir. Kelimeleri (Allah tarafından) yerlerine konduktan sonra (tutub) bir tarafa atarlar onlar. «Eğer size şu (fetva) verilirse onu alın, şayet o verilmezse onu (kabul etmekden) çekinin» derler. Allah kimin sapıklığını irâde ederse artık sen Allah'ın ona âid (meşiyyetini) önlemeye hiç bir vech ile muktedir ola­mazsın. Onlar öyle kimselerdir ki Allah, kalblerini temizlemek dilememiştir. Dünyada hor ve hakir olmak onların hakkıdır. Ahirette de onlara pek büyük bir azab vardır.» (Maide 41)

## AKILLI İNSAN KİMDİR?

Akıllı insan; nefsini hesaba çeken ve ölüm sonrası için çalışan kişidir.

Cahil insan, nefsini unutup, hevâ hevesi­ne uyan kişidir. Bunu ancak âlimler düşünür ve ancak kâmiller bilir.

(Bakara S. Tefsiri, s. 146)

---
13 Mart Pazar
## GAYEMİZ ALLÂH'DIR

Cenâb-ı Allah (c.c.)'in kendi ruhundan bir parça verdiği ve mükerrem sıfatla yarattığı insanoğlu elbette ki başıboş bırakılmamıştır. Nitekim Cenâb-ı Hak Kur'ân-ı Kerim'de «İnsanoğlu başıboş yaratıldığını mı zannediyor» (Süre-i Kıyâme, Â. 36)

«Ben insanları ve cinleri beni tanısınlar bana ibâdet etsinler diye yarattım» buyuruyor, insanoğlunun esas yaratılış gayesi Cen­net ve Cehennem değildir. Her şeyin bir hak­kı vardır. Yaratığın hakkı da yaratanıdır. İn­sanoğlunun yaratılış hakkı Allah'ın (c.c.) rızâsına nail olup, cemâliyle müşerref olmaktır. İnsan Cenâb-ı Hakk'ın Cemâl-i ber-kemâlini görmek üzere yaratılmıştır. Ruha olacak en büyük ızdırap bundan mahrumiyettir.

## ÂDAB: (HASTALARI ZİYARET)

Müslümanlar hasta olan dost ve komşula­rını münasip zamanlarda gider, ziyaret ederler. Afiyetlerine duada bulunurlar. Ancak, bu ziya­ret pek sık sık yapılmamalı, hastanın yanında çok oturulmamalıdır, canını sıkacak sözler söylememelidir.

## MARŞ

«Donanma ordu yürürken ileri

Özengi öpmeğe hasretti garbın elçileri

Ecdadını zannetme asırlarca uyurdu

Nerden bulacaktın o zaman eldeki yurdu»

---
14 Mart Pazartesi
## Mİ'RAC KANDİLİ

Resulullah '(s.a.v.) Efendimiz:

«Ben Kabe'de, Hicr-i İsmail'de, uyku ile uyanıklık arasında bulunduğum bir sırada, bir de baktım, Cibril (a.s.) bana Burak'ı getirdi...» Böylece başlayan yolculuk bir gece içinde ta­mam olmuştur.

Peygamberimiz (s.a.v.) Mescid-i Aksa'da iki rek'at namaz kılmıştır. «Bana peygamberler gösterildi, onlara, imâm olarak namaz kıldır­dım,» diyerek Mescid-i Aksa'daki namazı ta'rif etmiştir. Sonra yine Cebrail (a.s) ile bir­likte semâya yükselerek «Sidre't-ül-Müntehâ» denilen kısma geldiği zaman Cebrail (a.s.) sev­gili Peygamberimiz (s.a.v.)'e:

«­­­­ Yâ Resûlullah, artık ben ileri gide­mem. Eğer bir parmak ileri gidersem yanarım. Daha ilerisi Allah (c,c.)'a ve Habîbine aittir.» demiştir. (Fizilâl'il Kur'ân. c. 9. s. 278-279).

Bundan sonra Peygamberimiz (s.a.v.) «Refref» adı verilen vasıta ile bu ulvî seya­hate devam ederek Arş, Kürsî, Cennet, Cehen­nem gibi varlıkları seyretmiştir. İşte Mi'rac, sadece Âlemlere rahmet olarak gönderilen sevgili Peygamberimiz Hz. Muhammed (s.a.v.)'e nasib olmuş, ulvî, semavî bir seyahattir. Bu olayın geçtiği geceye de İsrâ veya Mi'rac Gecesi adı verilir.

---
15 Mart Salı
## ÂYETLERLE Mİ'RAC-I NEBÎ

«Kulunu (Muhammed s.a.v.) bir gece Mescîd-i Haram'dan, kendisine bir kısım âyetleri­mizi göstermek için, çevresin.) mübarek kıldı­ğımız Mescîd-i Aksa'ya götüren Allah her tür­lü noksandan münezzehtir. Şüphesiz ki O, Semî'dir, Bâsîr'dir..» (İsrâ Sûresi, Âyet- 1)

## NECM SURESİ

1 - Battığı dem yıldıza and olsun ki, 2 - Sahibiniz (doğru yoldan) sapmadı. Batılda inanmadı. 3 - O kendi (re'y-ü) nevasından söylemez. 4 - O, kendisine (Allah'dan) ilka edile gelen bir vahiyden başkası değildir. 5 - Onu müthiş kuvvetlere malik olan öğretti. 6 - (Ki o) akıl ve re'yinde kamil (bir melek) dir. Hemen doğruldu. 7 - O, en yüksek ufukta idi. 8 - Sonra (Cebrail, ona) yaklaştı. Derken sarktı. 9 - (Bu suretle o, peygambere iki yay kadar, yahud daha yakın oldu. 10 - (Allah'ın) kuluna vahyettiği neyse onu vahyetti. 11 - Onun gördüğünü kalbi yalana çıkarmadı, 12 - Şimdi siz onun bu görüsüne karşı da kendi­siyle mücadele mi edeceksiniz? 13, 14 - And olsun ki onu diğer bir defa da sidre-tül müntehanın yanında gördü o, 15 - Ki Cennet-ül me'va onun yanındadır. 16 - O zaman sidreyi buruyordu. Onu bürünmekte olan. 17 - (Pey­gamberin) gözü, (gördüğünden) şaşmadı, (onu) aşmadı da. 18 - Andolsun ki o, Rabbinin en büyük ayetlerinden bir kısmını görmüştür.

---
16 Mart Çarşamba
## MÎ'RAÇTA

Peygamberimiz (s.a.v.)'e Mi'rac da veri­len hediyeler:

1 - (İslâm ckidesini tesbit ve çekilen mihnet ve ızdırapların sona ermek üzere bulunduğuna işaret eden) Bakara Sûresinin son âyetleri verildi.

2 - Muhammed (s.a.v.) ümmetinden, Al­lah'a hiç bir şeyi şerik koşmayanların yarlığınacakları (af edilecekleri) müjdelendi.

3 - Her gün beş vakit namaz kılmak em­redildi (ki bundan önce hergün 50 namaz farz idi.)

Resûlullah (s.a.v.) şöyle buyurmuştur: «İsrâ ve Mi'rac Gecesinde üçüncü kat se­mâda konulmuş bir taş gördüm. Cibril'e bu­nun mahiyetini sordum. Cibril: «Ondan sorma.» dedi. Ben oradan geçtikten bir müddet son­ra tekrar ona rastgelip üzerine durdum ve dedim ki, «Bu taşın mahiyyetini bana haber ver.» Cibril, «Bu taş lût kavmine atılan taşlardan ayrılan ve arta kalan bir taştır, ümmetinin zâlimlerine hazır eklemektedir.» dedi ve «O zâ­limlere çok uzak değildir.» âyetini okudu.»

Bilesin ki, zulm; her kalbe yağdırılan kas­vetin neticelerindendir. Bir kimsenin kalbi ne kadar katı, yani kasvetli ise zulmü o nisbettedir. Bir kimsenin kalbinin kasveti ne kadar ar­tarsa necata erme ümidi de o kadar azalır.

---
17 Mart Perşembe
## ÇANAKKALE'DEKİ ZAYİAT

«Verdiğimiz onbinlerce münevver şehîd, memleketimiz için ileri tarihlerde bile yerinin doldurulması imkânsız ağır bir kayıp oldu. O kadar ki, «...Çanakkale'de yedeksubay zayi­atı akıllara durgunluk verecek bir dereceyi bulmuş, Doğu ve Batı kültürlerini toplayan bü­tün bir genç nesil imha edilmiştir.»

## ÇANAKKALE MÜCAHİTLERİNDEN İKİ MEKTUP

1. Mektup:

«Sağ kolumu kaybettim, zararı yok, sol kolum var. Onunla da pekâlâ iş görebilirim. Beni müteessir eden ve yine kıt'ama iltihakla düşmanla çarpışmama mâni olan şey, henüz yaramın kapanmamış olmasıdır. Hastahaneden kurtularak hâlen harbe iştirak edemedi­ğim için beni mazur görünüz, affediniz muh­terem kumandanım».

2. Mektup:

«Valideciğim;...

...Ellerimi kaldırdım, gözümü yukarı dik­tim, ağzımı açtım:

- Ey benim Rabbim! Şu kahraman as­kerlerin bütün dilekleri, İsm-i Celâlini İngiliz­lere ve Fransızlar'a tanıtmaktır. Sen bu şerefli dileği ihsan eyle...

...Valideciğim, çamaşır falan istemem, paralarım duruyor. Allah razı olsun...

Oğlun Hasan Etem»

---
18 Mart Cuma
## ÇANAKKALE ZAFERİ

Birinci Dünya savaşı sırasında, Osmanlı devletinin savaşa girmesi üzerine, İtilaf devletleri, Rusya ile birleşmek imkânlarını kay­betmişlerdi. Halbuki Rusya'nın Almanya'ya taarruz edebilmesi için silâh ve cephaneye ihtiyacı vardı. Bunun için de İtilaf devletlerinin Boğazlar yolundan Rusya'ya yardım, etmeleri gerekiyordu. Bu maksatla İtilaf devletleri Çanakkale Boğazını geçmek için Osmanlı dev­letine buradan cephe açtılar. Çağın tüm teknik imkânlarıyla mücehhez pek büyük bir itilaf Donanması Çanakkale Boğazını geçmeye teşebbüs eti. Fakat çok sert bir mukavemet ile karşılaştılar. Mehmetçiğin isabetli top atışlarıyla 18 Mart 1915 de hüsran içinde pek çok zayiat vererek geri çekilmek zorunda kaldılar. Deniz harekâtının başarısızlıkla sona ermesin­den sonra İtilaf devletleri, Gelibolu yarımada­sına asker çıkararak İstanbul'a yürümek iste­diler; burada da Mehmetçiğin îmanlı süngüsü karşısında denize döküldüler ve çekilmek zo­runda kaldılar. Yüzbinlerce Şehîd ve Gazi. Bü­tün bunların arkasından îmanlı Müslüman Türk Ordusunun tarihe kanlarıyla yazdırdığı altın sahife: ÇANAKKALE GEÇİLMEZ.

## ESMÂ'ÜL-HÜSNÂ'DAN

El-Berr: (Kulları hakkında müsait bulu­nan, iyiliği ve bahşişi çok olan.)

---
19 Mart Cumartesi
## RAHMET VE MAĞFİRET AYI

«Üç aylar»ın ikinci ayı olan, «Şa'ban» ayı Resûlullah (s.a.v.) Efendimiz Hazretlerine mah­sus bir aydır.

«Şa'ban» kelimesi, dağ yolu anlamına ge­len şaîbden alınmıştır ki; ma'nâsı hayır yolu­dur...

«Şa'ban'ın «Ş» harfi şerefe, «ayın» harfi yüceliğe, ululuğa, «B» harfi bir'e, «Elif» harfi kaynaşma, dostluğa, «Nun» harfi de «nura» delâlet eder. Buna göre, toplu bir ma'nâ verilmesi îcâb ederse, hayratın fetih olduğu, rah­met ve bereketin nazil olduğu, hatanın terk, kusurların örtüldüğü bu ay, ibâdeti ve gani­metleri bakımından mü'min için bir fırsattır diye bildirirler. Resûlullah (s.a.v.):

- «Şa'ban (ayı) girdiğinde nefislerinizi temizleyiniz. Şa'ban ayında niyetlerinizi güzelleştiriniz!...» buyurdular. Ümâme (r.a.) Re­sûlullah (s.a.v.)'e;

- Ben seni Şa'ban (ayın)da oruç tuttuğun kadar, diğer aylarda oruç tutuğunu görmedim.
Resûlullah (s.a.v.):

- «Bu öyle bir aydır ki; insanlar Recep ile Ramazan arasında ondan gafil olurlar. O öyle bir aydır ki; o ayda bütün ameller âlem­lerin Rabbisine çıkarılır. Ben, amelimin oruçlu olduğum halde çıkmasını severim.» buyurdu­lar. (Neseî)

---
20 Mart Pazar
## RESULULLAH (S.A.V.)'İN ZİKİRLERİ

Cenâb-ı Hakk (c.c.) Kur'an'da:

«Onlar (mü'minler) ayakta iken, otururken ve yatarken (dâima) Allah'ı zikrederler.» (Âl-i İmran 191).

«Nice adamlar vardır ki, hiç bir ticaret, hiç bir alışveriş onları zikrullahtan alıkoymaz.» (En-Nûr 37) buyurmaktadır.

Kur'ân tebliğcisi o büyük önder, bu emir ve sıfatların en canlı timsâli idiler. Hz. Âişe (r.a.) validemiz, bize Resûlullah (s.a.v.)'ı Al­lah (c.c.)'ı tenzih ve takdisten geri kalmadık­larını haber veriyorlardı. Otururken, yatarken, yürürken, uyurken, abadest alırken, seyahat ederken, evinden çıkarken, mescide giderken, düşmanla mücâdele ederken dâima Allah (c.c.)'ı zikreder, dâima O'nun adını takdîs ederlerdi.

Hz. Aîşe (r.a.) der ki:

- «Ben Resûlullah (s.a.v.)'ın Ramazan­dan başka hiçbir ayda tam oruç tuttuğunu görmedim. Gene Onu, hiçbir ayda Şa'ban (ayı) kadar oruç tuttuğunu görmedim.» (Buhârî, Müslim) Bir Hadîs-i Şerifte de:

«Şa'ban'ın yarısı kaldığı vakit oruç tutma­yınız!» Veya «Oruçla Ramazan ayının önüne geçmeyiniz! Ancak bu, sizden birinizin tut­makla olduğu bir oruca rastlarsa tutsun!» (Tirmizî) . buyurulmuştur.

---
21 Mart Pazartesi
## PEYGAMBER (S.A.V.)'İN KONUŞMALARI

Konuşmaya Allah'ın adıyla başlarlardı. Daima düşünür ve sükûtu tercih ederlerdi. Lü­zum olmadan konuşmazlardı. Konuştukların­da az ve öz konuşurlardı. Boş söz asla söyle­mezlerdi. Konuştuklarında tatlı ve tesirli ko­nuşurlardı. Kimseye fena söz söylemezlerdi. Gür ve yüksek sesle tane tane konuşurlardı. Konuşma esnasında başlarını yukarı kaldırır­lardı. Konuşurken bazen lâtife ederler ve göz­lerini öne indirirlerdi. Nadiren güler, ekseriya tebessüm ederlerdi. Kahkaha ile gülmezlerdi. Konuşmalarında umumiyetle sözlerini üç defa tekrar ederlerdi, öyle ki dinleyenler bunları ezberleyebilirlerdi. Bir şeye taaccüb edince, eli­nin içini çevirirlerdi. Elleriyle işaret ettikleri zaman, bütün kollarını kaldırırlardı. Bazen bir şey söyleyince, ellerini birbirine çırparlardı. Konuşan hiç kimsenin sözünü kesmezler, söz­leri bitinceye kadar dikkatle dinlerlerdi. Nor­mal hallerinde olduğu gibi hiddetli hallerinde de, daima hakkı söylerlerdi. Konuşulması ve anlatılması gereken şeyleri kinaye yoluyla an­latırlardı.

## YUNUS EMRE'DEN

«Hani mülke benim diyen köşk-ü saray beğenmeyen.

Şimdi bir evde yatarlar taşlar olmuş üs­tünleri»

---
22 Mart Salı
## İLMİHAL

Altın ile, gümüş ile vesair mücevherat ile kadınların bezenmeleri caizdir. Erkekler ise ziynet maksadıyla olmaksızın gümüşten hal­kalı mühür kullanabilirler. Ve ziynet için de olsa gümüşlü kemer, altın yaldızlı, işlemeli kılıç kuşanabilirler. Fakat altından, demirden, tunçtan, şişeden, taştan halkalı mühür kulla­namazlar. Bu haramdır. Mühürde itibar kaşa değil, halkayadır. Kası taştan, akikten vesaireden olabilir. Şu kadar var ki bir hacet gö­rülmedikçe mühür kullanılmaması efdaldir.

(Büyük İslâm İlmihali - Ö. N. Bilmen)

## ŞEFKAT

Allah'ın Resulü (s.a.v.) buyurdular.

«- Yetimin işlerini üzerine alan kimse ile ben, Cennette bu iki parmak gibiyiz». Efen­dimiz (s.a.v.) bu sözleri söylerken; orta par­mağıyla şahadet parmağına işaret etmiştir.

## NUŞİREVÂN-I ÂDİL'İN ÖĞÜTLERİNDEN

* Herkes ile küstahlık eyleme,

* Borçlu adamları yâr tutma,

* İyi dostlardan göz ve gönlü döndürme

* Lâf vurucu kimse ile ihtilâf etme

* Hiç kimse ile alay etme.

## ATASÖZÜ

«Keskin bıçak olmak için, çok çekiç ye­mek gerek»

---
23 Mart Çarşamba
## ÇEVRENİN ÖNEMİ

İnsanın ahlâkı bulunduğu muhite göre şe­killenir. İnsan, ahlaken bozuk bir muhitte bulunuyorsa, ondaki hilm kerem, insanlık, doğ­ruluk, haya, iffet, sabır ve şükür gibi güzel hasletler, şeytanî ve hayvanî ahlâka dönüşür. Hevâ, heves ve şehvetleri yok etmek için gayret eden insan, değerli ahlâk ve kalb te­mizliğini elde etmiş ve aslî vatanına (ahiret) sevgi beslemiş olur. Nefsi emmâreye tâbi olan ruh, hakkın emirlerine boyun eğen ruhla bir sayılmaz.

## BANA BU TEN GEREKMEZ

Bana bu ten gerekmez, can gerektir

Ol bakî Cennete iman gerektir

Zehi mürşit ki bizi Hak'ka iletür

Aşık canı ana kurban gerektir

Bular kat, geçti kurban gerektir

Didâr göstermeye Sultan gerektir

Niderim uçmayı yahut huriyi

Bana dergâhına seyran gerektir.

Eğer Muhammed'e ümmet olursan

Dilinde zikr ile Kur'an gerektir.

Namaz ü vird ü teşbih, zikr ü Kur'an

İnayet bunlara Hak'tan gerektir.

Hakikat şerbetin içen âşıklar

Başı açık, teni üryan gerektir.

Âşık Yunus bu sırrı arzulayanın

Ciğeri püryan, gözü giryan gerektir.

Yunus Emre

---
24 Mart Perşembe
## ŞİFÂ ALLAH (C.C.)TANDIR

Peygamber (s.a.v.) Efendimiz: «Allah(c.c.)ın kulları tedavi olun Allahû Teâlâ derdi yarattığı gibi dermanı da yaratmıştır.» (Tirmizî ve ibn-i Mâce Usame (r.a.)'den rivayet etmiş­lerdir) buyurmuşlardır.

Yine bir Hadîs-i Şeriflerinde Peygamber (s.a.v.) Efendimiz: «Allahû Teâlâ her hastalığa bir ilâç yaptı. Hastalık kendi ilâcına rastlarsa Allah (c.c.)'in izniyle yok olur.» (Müsned -İmâm-ı A'zam) buyuruyorlar. Doktorun vazifesi hastalığın hangi haçlarla iyi olabileceğini tesbittir. Cenâb-ı Hak (c.c.) bu dünyayı sebepler dünyası olarak yaratmıştır. Hastalığın iyileşmesi için sebeplere sarılmak lâzımdır. Bunlar doktor ve ilâçlardır. Şifayı doktor ve ilâçlar­dan bilmemek gerekir «Şifa Allah (c.c.)'tan­dır» (Şuara S.: 80).

## RABBİMİZİN FERMANI

«Ey iman edenler, içinizden kim dininden dönerse Allah-mü'minlere karşı alçak gönül­lü, kâfirlere, karşı onurlu ve zorlu, kendisinin onları seveceği, onlarında kendisini sevece­ği bir kavm getirir ki onlar Allah yolunda savaşırlar ve hiç bir kınayanın kınamasından (dedikodusundan) çekinmezler. Bu Allah'ın lutf-u inayetidir ki onu kime dilerse ona verir Allah ihsanı bol olan en çok bilendir.» (Maide 54)

---
25 Mart Cuma
## HZ. YUNUS (A.S.)'IN KISSASI

«Azabımız gelip çattığı zaman îmân edip de bu îmânı kendisine fayda vermiş bir mem­leket bulunsaydı ya! Bu, asla vaki' olmamıştır. Ancak Yûnus'un kavmi müstesnadır ki, bunlar imân edince kendilerinden dünya hayatındaki rüsvaylık azabını uzaklaştırıp giderdik ve on­ları daha bir zamana kadar yaşatıp faydalan­dırdık.» (Yûnus sûresi, âyet:98) Saffat sûresinde beyân olunduğu veçhile:

«Yûnus da hiç şüphesiz gönderilen pey­gamberlerdendi. Hatta o dolu bir gemiye kaçmıştı. Derken kur'a çekmişler de mağlûblardan olmuştur.» (Saffat sûresi, âyet: 139-141)

«O kınanmış bir halde iken kendisini he­men balık yutmuştu.» (Saffat/142)

«Eğer o çok teşbih edenlerden olmasaydı, muhakkak surette insanların tekrar dirilecekleri güne kadar onun karnında kalacak idi.» (Saffat/143-144)

Cenâb-ı Hakk'ı tesbih etmenin insanı bir çok müzayakalardan kurtaracağına bu âyet delâlet eder.

«İşte biz onu hasta olarak açık bir yere çıkarıp bıraktık. Üzerine sakı olmayan cinsten gölgelik bir nebat bitirdik. Onu yüzbine pey­gamber gönderdik. Hatta artıyorlardı da. Ni­hayet ona îmân ettiler de onları bir zamana kadar geçindirdik.» (Safat/145-148)

---
26 Mart Cumartesi
## ESMÂ'ÜL-HÜSNÂ -I

Bismillâhirrahmânirrâhim

Hüvellâhüllezî la ilahe illâhü * Er-Rah-man (c.c.) * Er-Rahîm (c.c.) * El-Melik (c.c.) El-Müheymin (c.c.) * El-Azîz (c.c.) *El-Cebbâr (c.c.) * El-Mütekebbir (c.c.) * El-Hâlik (c.c.) * El-Bârî (c.c.) * El-Musavvir, (c.c.) * El-Gaffâr (c.c.) * El-Kahhâr (c.c.) *, El-Vehhâb (c.c.) * Er-Rezzâk (c.c.) * El-Fettâh (c.c.) * El-Alîm (c.c.) * El-Kâbid (c.c.) * El-Bâsit (c.c.) * El-Hâfiz (c.c.) * Er-Râfi' (c.c.) * El-Mu'in (c.c.) El-Müzill (c.c.) * Es-Semî' (c.c.) * El-Basîr (c.c.) El-Hakem (c.c.) * El-Adll (c.c.) * El-Lâtif (c.c.) El-Habîr (c.c.) * El-Halîm (c.c.) * El-Azîm (c.c.) * El-Gafûr (c.c.) * Eş-Şekûr (c.c.) * El-Aliyy (c.c.) * El-Kebîr (c.c.) * El-Hafîd (c.c.) * El-Mukît (c.c.) * El-Hasîb (c.c.) * El-Celîl (c.c.) El-Kerîm (c.c.) * Er-Rakîb (c.c.) * El-Mu'cîb (c.c.) * El-Hakîm (c.c.) * El-Vedûd (c.c.) * El-Mecîd (c.c.) * El-Bâl's (c.c.) * Eş-Şehîd (c.c.) * El-Hakk'ül-Vekîl (c.c.) * El-Kaviyy (c.c.) * El-Metîn (c.c.) * El-Velîyy (c.c.) * El-Hamîd (c.c.) El-Muhsî (c.c.) * El-Mübdî (c.c) * El-Muhyî (c.c.) * El-Mümit (c.c.) * El-Hayy (c.c.) * El-Kayyûm (c.c.) * El-Vâcid (c.c.) * El-Mâcid (c.c.) El-Vâhid (c.c.) * El-Ehad (cc.) * Es-Samed (c.c.) El-Kâdir (c.c.) * El-Muktedir (c.c.) * El-Mukaddim (c.c.) * El-Mü'ahhir (c.c.) * El-Evvel(c.c.) * El-Âhir-üvez-Zâhir (c.c.) (D. Yarın)

---
27 Mart Pazar
## ESMÂ'ÜL-HÜSNÂ -II

El-Bâtın, El-Vâlî (c.c.) * El-Müteâlî (c.c.) * El-Berrü (c.c.) * Et-Tevvâb (c.c.) * El-Müntekîm (c.c.) * El-Afüvv (c.c.) * Er-Raûf (c.c.) * Mâ-lik'ül-Mülk (c.c.) * Z'ül-Celâli (c.c.) * V'el-ikrâm (c.c.) * El-Muksît (c.c.) * El-Câmi' (c.c.) * El-Ganiyy (c.c.) * El-Mugnî (c.c.) * El-Mâni' (c.c.) * Ed-Darr (c.c.) * En Nâfî' (c.c.) * En-Nûr (c.c.) * El-Hâdî (c.c.) * El-Bedi' (c.c.) * El-Bâkî (c.c.) * El-Vâris (c.c.) * Er-Reşîd (c.c.) * Es-Sabûr (c.c.) * El-Hak (c.c.) * El-Kuddüs (c.c.) * El-Mûîd (c.c.) * El-Muizz (c.c.) * El-Mü'min (c.c.) Es-Selâm (c.c.) * El-Vâsî' (c.c.)

«Kim Esmâ'ül-Hüsnâ'yı ezberler ve beller­se Cennete girer.» (Hadîs-i Şerif)

## NEREYE

«Kadınlara, oğullara, yığın yığın biriktiril­miş altın ve gümüşe, salma güzel atlara, hayvanlara, ekinlere olan ihtirasane sevgi insan­lar için bezenip seslenmiştir. Bunlar dünya hayatının (geçici) birer faidesidir. Allah (a gelin­ce) nihayet dönüp varılacak yerin (cennetin) bütün güzelliği onun nezdindedir.»

«(Habibim) de ki: «Size bunlardan daha hayırlısını haber vereyim mi? Takvaya erenler için Rableri katında altlarından ırmaklar akan cennetler ki orada ebedi kalıcıdırlar. Temizlenmiş zevceler, Allahdan da bir rıza vardır. Allah kullarını hakkıyla görücüdür.

(Al-i İmran: 14-15)

---
28 Mart Pazartesi
## EFENDİMİZ (S.A.V.)'İN CÖMERTLİĞİ

Bir gün bir adam Resûl-i Ekrem (s.a.v.) mer'ada otlayan keçilerini sayarken gelmiş ve birkaç keçi istemişti. Resûl-i Ekrem (s.a.v.) de ona bütün sürüyü vermişti. Adam sürüyü kabilesine götürdüğünde: - «Hepiniz müslüman olunuz. Muhammed (s.a.v.) o kadar cömerd ki, fakirlikten hiç korkmuyor.» demişti. (Buhârî).

Kendilerine bir şey gelse derhâl onu, baş­kalarına hediye ederler, yanlarında bir şey bir gece kalacak olsa ondan üzüntü duyarlardı.

Ümm-ü Seleme (r.a.) validemiz anlatıyor:

- «Resûlullah (s.a.v.)'ın yüzünde bir de­ğişiklik hissettim. Sebebini sorunca:

- «Dün aldığım yedi dinarı veremedim yanımda kaldı, dedi.» (Müsned-i İbn-i Hanbel)

Peygamberimiz (s.a.v.): «Bütün Uhûd da­ğı altın olsa ve bana verilse -borcumu ödemek için ayırdığım müstesna- onun bir dina­rını üç gün yanımda bırakmak istemezdim.» buyurdu. Bir defasında Fedek Reisi hediye olarak dört deve yükü hububat göndermişti. Hz. Bilâl (r.a.) bunları çarşıda satmış Resûl-i Ekrem (s.a.v.)'in bir yahûdiye olan borcunu ödemişti. Resûlullah (s.a.v.) bir şey kalıp kal­madığını sormuş Hz. Bilâl (r.a.) de kaldığını söyleyince:

- «Onları da sadaka olarak dağıt yoksa evime gidemem.» buyurmuşlardır.

---
29 Mart Salı
## AYET-İ KERİMELERLE ZİKRULLAH

«Ey îman edenler! ALLAH'ı çok çok zik­redin!» (Ahzab: 41)

«Sabah ve akşam RABBİ'nin ismini zik­ret! Gecenin bir kısmında Rabbına secde et (namaz kıl) ve uzun gecelerde teşbih et!» (İnsan: 25-26)

«Gerçek mü'minler, ALLAH'ın zikri ile kalbleri huzura kavuşarak îman edenlerdir. Uyanık olun! (bilin ki) ancak ZİKRULLAH'a devam edenin kalbi mutmain olur. (Yatışır,
huzur bulur.)» (Ra'd: 28)

«Muhakkak zikrullahın hassası en büyük­tür.» (Ankebut: 45)

«İman edenlere, daha vakit gelmedi mi ki: ZİKRULLAH ile ve nazil olan KUR'AN ile kalb­leri huşu, (korku ve huzur) bulsun?..» (Hadîd: 16)

Ebû Bekir Verrak demiştir ki, senelerdir dört şeyi aradık, dört şeyde bulduk:

1. Allah'ın rızâsını aradık, O'na itaatte ve ibâdette bulduk.

2. Maişet genişliği aradık, duhâ (kuş­luk) namazında bulduk.

3. Din selâmeti aradık, lisânı muhafazada bulduk.

4. Kabir aydınlığı aradık, gece namazında bulduk.

(Yûnus ve Hûd Sûreleri Tefsiri, s. 149)

---
30 Mart Çarşamba
## YEMEĞE TUZLA BAŞLAMAK

Yemeğe tuzla başlamak, bitirmek ve sağ elle yemek Peygamberimiz (s.a.v.)'in bizlere örnek teşkil edecek sünnetidir. Onun bütün amelleri elbette bizim için daha hayırlı ve Allah (c.c.)'a yaklaşmaya vesiledir. Kaldı ki, insan bu dünyada kendi sağlığı ve saadeti acısından da mutlaka gerekli ve faydalıdır.

Tuz vücut için en az su kadar zaruri olan gıda maddesidir. Dokular ve hücrelerin hayatiyeti su ve tuzla kaimdir. Vücut tuzsuz kaldığı vakit takatsiz ve mecalsiz kalır. Tansiyon dü­şer. Böbrekler yeteri kadar idrar yapamaz id­rar miktarı azalır. Tuzsuz yemek yenmez-Yemeğin lezzetini tuz verir. Mide sıkıntısı tuzla düzelir. Vücudun kuvveti tuzla mümkün­dür. Tuz mikrop öldürücü bir kuvvettir. Tuz bulunduğu vasatla su toplar, orayı sulandırır, suyu kendine çeker. Ağıza parmakla bir mik­tar tuz alınınca derhal tükrük bezleri salya salgılamaya başlar. Aynı zamanda ağızdaki mikropların öldürülmesine sebep olur.

Netice olarak tuzla başlamak ve bitirmek-Gastrit, ülser, hazımsızlık gibi mide hastalıklarında, Diş çürümelerini önlemede Gıdanın hazmedilişini kolaylaştırmada, Ağız temizlemede, ağız kokusunu gidermede. Ağız­daki mikropların öldürülmesinde faydalıdır. (Tıp Fak. Fizyolojiliği)

---
31 Mart Perşembe
## BERÂT GECESİ

Şaban'ın on beşinci gecesi bir senelik günahlara kefarettir. Bunun için Şa'ban'ın onbeşinci gecesine «kefaret gecesi» de de­nilir...

Bu gecede yüz rek'at namaz kılınır. Bu namazın, her iki rek'atında bir selâm verilir. Her re'atda Fatiha'dan sonra onbir İh1âs-ı Şerîf okunacaktır, Dilenirse bu namaz on rekatda da kılınabilinir. O zaman her rek'atda Fati­ha'dan, sonra yüz İhlâs-ı Şerîf okunur..

Hasan-ı Basrî (r.a)'nın bu namaz için şöyle dendiği rivayet olunur:

- «Allah (c.c.) Resulü (sa.v.)'nün Sahâbelerinden otuz kişi bana dediler ki: Bu gecede bu namazı kılan bir kimseye Cenâb-ı Hakk yetmiş defa nazar eder ve her bir nazar ile onun yetmiş ihtiyacını giderir. Bu ihtiyaçla­rın en azı da afvedilmektir.» (İhya)

Resûl-i Ekrem (s.a.v.) Berât gecesi için:

- «Allah-ü Tebâreke ve Teâlâ, Şa'ban'ın onbeşinci gecesi semâ-i dünyâya iner ve Kelb kabilesi koyunlarının tüylerinin sayısından fazla günah afveder.» (Sünen-i Tirmizî).

«- Berât gecesi kâhinler, büyücüler, iç­kiye devam edenler, ana ve babasına isyan edenler ve zinaya devam edenler hariç, AIlahü Teâlâ (c.c.) bütün müslümanları mağfi­ret eder» buyurmuşlardır.

---
1 Nisan Cuma
## BERÂT GECESİNDE OKUNACAK DUALAR

Bismillâhirrahmânirrâhîm

«Allâhümme yâ zelmenni velâ yümennü aleyhi. Yâ ze'l-celâli ve'l-ikrâm. Yâ z'et-tavli v'el-in'âm. Lâilâheill ente zahraila cîne vecârat müstecirîne ve eman'el-hâifîne. Allâhümme inkünte ketebtenî 'ındeke fi ümm'il-kitâbi şekîyyen ev mahrûmân ev matrûdân ev mukatterâ aleyye fir-rızkî femhullahümme bifazlike, şekâvetî ve hirmânî ve tardî ve ıktâra rızkı ve esbitnî ındeke fi ümm'il-kitâbi saîden ve merzûkan ve müveffekân lil-hayrati fe inneke kul­te ve kavlük'el-hakku fîkitâbik'el-munzeli a'lâ lisani Nebiyyik'el-mürseli. Yemhullâhü mâyeşâü ve yüsbitü ve indehu ümm'ül-kitâbi. İlâ­hi bi't-tecelliyyil-a'zami fi leyl'etil nısfı min şa'bân'el-mükerremilletî fihe yüfraku küllü em­rin Hakim. Ve yübramü en tekşife 'anna min'el-belâi ma na'lemü ve ma'lâ na'ğlemü vemâ en-tebihi a'lemü inneke entel cazz'ül-ekrâmu. Ve sallallâhü a'lâ seyyidine Muhammedin ve a'lâ âlihi ve ashâbihî ve evlâdihî ve ezvâcihi veselleme.» Bu gece akşam namazından son­ra, üç defa Yâsin-i Şerif okunacaktır. Her Yasinden sonra, bir defa Berât duası okuna­caktır, ilkinde Cenâb-ı Hak'tan hayırlı ve uzun ömür talep; kaza ve belâ'dan emin olmak; ikincisinde bol ve helâl rızık temennisi üçün­cüde, son nefsinde hüsn-i hatime niyetiyle, okunacaktır.

---
2 Nisan Cumartesi
## GÖZDEN KAÇAN BİR HUSUS

İstibrâ: Bevl'den sonra akıntı ve sızıntı­nın kesilmesine istibrâ denir. Genel olarak bu konuya fazlaca dikkat etmediğimizden namaz­ları abdestsiz kıldığımızın farkında olmayız. Halbuki istibrâ vacibtir, Küçük abdestden son­ra sızıntı veya akıntı herkeste olur. Yalnız bazılarında erken kesilir, bazıların da ise biraz uzun sürer. Akıntı ve sızıntının tamamen kesildiğine kanaat getirmeden taharet yapıp abdest almamalıdır. Çünkü ya abdest alırken ya da abdestten sonra, akıntı veya sızıntı ge­leceğinden abdestimiz bozulmuş ve abdestsiz namaz kılmış yahut Kur'an okumuş oluruz. İstibrâ çeşitli usullerle yapılır. Yürüyerek, ha­reket ederek, öksürerek, yatarak, ayakları ha­reket ettirerek veya bekleyerek (ki en uygunu beklemektir) istibrâ yapılır. İstibrâ yapmadan abdest almamaya gereken dikkati göstere­lim. Dünya işleri içinde, ahiret tedarikini de aceleye getirerek adet yerini bulsun diye yapmayalım. Her şeyi yerli yerinde yapmaya bü­yük gayret ve titizlik gösterelim.

## ESMÂ'ÜL-HÜSNÂ'DAN

Et-Tevvâb: (Tevbeleri kabul edip günah­ları bağışlayan)

El-Müntekim: (Suçluları adaleti ile müstehak oldukları cezaya çarpan)

---
3 Nisan Pazar
## İLÂHİ KAİDELER

«Ey îmân edenler! Kendi evlerinizden baş­ka evlere (yerlere), sahipleriyle alışkanlık pey­da etmeden, (izin almadan) ve selâm verme­den girmeyin; bu sizin için daha hayırlıdır. Olur ki iyi düşünürsünüz de hikmetini anlarsınız.» (Nur: 27)

«Altını ve gümüşü yığıp ve biriktirip de onları Allah (c.c.) yolunda harcamayanlar (yok mu?) işte bunlara pek acıklı bir azabı muştula! O gün ki bunlar, üzerlerinde (yakılacak cehennem ateşinin içinde kızdırılacak ta kimselerin alınları böğürleri ve sırtları bunlarla dağlanacak «işte bu, (denilecek), nefisleriniz için toplayıp sakladıklarınız! Artık saklayıp istifçilik ettiğiniz bu nesneleri (n acısın haydi) tadın,» (Et-Tevbe:34-35

## ALLAH (C.C.)'IN GAZABI

Musa (a.s.) bir mûnâcatında demişti ki:

«- Yâ Rabb, sen hükmünü semâdan indirmektesin, biz ise arzdayız. Senin gazabın hoşnutluğundan ayıran alâmet nedir?» Ha Sübhanehu ve Teâlâ nida etti ki:

«- İnsanların başına, hayırlılarını getirdiğim zaman bu hoşnutluğumun alâmetidir. Şerlilerini getirdiğim zaman bu da gazabım alâmetidir.» (Ruhu'l-Beyân-1/316)

---
4 Nisan Pazartesi
## İKİ CİHAN SULTANI (S.A.V.)'NIN MİSAFİRPERVERLİKLERİ

Muhtelif yerlerden Peygamberimiz (s.a. v.)'e birçok ziyaretçi ve misafir gelirdi. Re­sûl-i Ekrem (s.a.v.) bunların hizmetini bizzat görür ve ağırlarlardı. O (s.a.v.)'nu görmeğe gelen hiç bir kimse ağırlanmadan bırakılmaz­dı. O (s.a.v.), ihsan ve ikramlarında müslimi, gayr-i müslimden tefrik etmez ve herkesi ağırlarlardı. Müşrikleri de. Ba'zen misafirleri çok gelir, evdeki bütün yiyecekler biter, ev halkı aç sabahlardı. Yine bir gün Gıfarîlerden biri Peygamberimiz (s.a.v.)'e misafir olmuş, evde bir miktar sütten başka bir şey yoktu. Onu da misafire ikram ederek bütün ev halkı aç kalmışlardı.

Ashâb (r.a.) içinde en fakiri Suffelî'ler (Suffa Ashabı) idi ki, bunlar cemâatin devam­lı misafiri idiler. Resûlullah (s.a.v.), bunların ağırlanmasını zaman zaman Ashâb (r.a.)'ma ikâz buyururlardı. Kendilerinin ancak dört ki­şi tarafından taşınabilecek bir kazanı vardı ki, öğle zamanı bu kazan getirilir ve suffa As­hâb (r.a.)'ı dizilerek Fesûl-i Ekrem (s.a.v.)'le birlikte ondan yerlerdi. Bazen o kadar kala­balık olurdu ki, Resûl-i Ekrern (s.a.v.) oturacak yer bulamaz ve çömelirlerdi. (Müslim)

---
5 Nisan Salı
## İLÂHİ İKAZLAR

«De ki «Allah katında bir ceza olmak ba­kımından bundan daha kötüsünü size haber vereyim mi? Allah'ın lanet ve aleyhinde gazabettiği, içlerinden maymunlar, domuzlar yaptığı kimselerle Taguta tapanlardır ki işte bunların mevkii daha kötü ve dümdüz yoldan daha sapıktır. Size geldikleri zaman «imân ettik» der­ler. Halbuki onlar muhakkak küfr ile girmişler, yine muhakkak onunla çıkmışlardır. Allah on­ların neler gizlemekte olduklarını çok iyi bilendir.» (Maide: 60-61)

Üftade (k.s.) demiştir ki:

Resûl-i Ekrem -Sallallahu aleyhi ve sellem-'in sünnetlerine riâyet eden, umulma­dık zamanlarda büyük şeylere nail olur. Haccac zamanında bir kuraklık olmuş, uzun za­man boyunca bir damla yağmur düşmemişti, içlerinden birisi dedi ki: «Eğer bugüne kadar ikindi namazının sünnetiyle yatsı namazının ilk sünnetini terk etmemiş bir kimse çıkar da dua ederse Allah yağmur verecektir.»

Bunun üzerine araştırdılar, bulamadılar. Haccac kendini bir yokladı, «ben bugüne ka­dar ikindinin sünnetiyle yatsının ilk sünnetini kaçırmadım» dedi. Çıkıp dua etti. Allah yağ­mur verdi. Onun zülm ile meşhur olmasına rağmen Resûlullah (s.a.v.)'ın sünnetine bu kadar çok ihtimamın bereketi olarak Allah rahmetini gönderdi.

---
6 Nisan Çarşamba
## ABDULHAMİD VE YAHUDİLER

Sultan II. Abdülhamid'in Yahudilerle olan münasebetleri ve yahudilerin Abdulhamid düşmanlığı konusunda merhum Necip Fazıl şöyle diyor: «Abdülhamid'i küçültmek, çürütmek baltalamak ve engellemek isteyen her cereya­nın ön planında kim bulunursa bulunsun, ar­ka plânında daima «Yahudi»yi aramak lâzım­dır. Abdülhamid'in en büyük düşmanı ne Er­meni, ne Moskof, ne İngiliz ve ne de milli kök alakasını kaybetmeye başlayan yarı aydın Türk zümresi. Onun gizli planda baş düşma­nı sadece Yahudi...

Yahudi'nin Abdülhamid'den alıp vereme­diği ve ona ne yüzden düşman kesildiği üzerinde düşünmek ve sebep aramak yersizdir. Bu sualin cevabını bizzat yahudi, Yahudi'nin tipi ve seciyesi verir. Yahudi'nin ne olduğunu bilen, onun Abdülhamid'e niçin düşman oldu­ğunu da bilir. Yahudi, tek cümleye dünyada dini, milli ve fikri birlik adına ne varsa onu lif lif çözmeye, bozmaya, harabetmeye memur, bozguncu ve fesatçı tiptir...»

## DİNİ TABİRLER

Mekruh: Nehy ve men'edildiği sabit ol­makla beraber hilâfına da muarız bir amare görülen şeydir ki, yapılması doğru görülmeyip terk edilmesi herhalde iyi görülür

(Büyük İslâm İlmihali-Ö. N. Bilmen)

---
7 Nisan Perşembe
## KEMAL NEDİR

Şeyh Ebû Saîd (k.s.)'e:

- Filân zât su üstünde yürüyor, dediler.

- Balık ve timsah da yürüyor, dedi.

- Filân zât havada uçuyor, dediler.

- Kuşlar da uçuyor, dedi.

- Filân zât, bir anda doğudan batıya ulaşıyor, dediler.

- İblis de varıyor, dedi.

- Sana göre kemal nedir? denildiğinde:

- Zahirde halk ile, bâtında Hakk ile olmaktır, dedi. (Ruhul-Beyân: 2/127)

## YOLCUNUN NAMAZI

Yolculuklar bir takım sıkıntılarla dolu ol­duğundan Cenab-ı Hak yolculuk esnasında ibadetlerde kolaylıklar bahsetmiştir. Bu kolay­lıklardan biri yolculuk esnasında dört rekatlı farz namazları iki rekat olarak kılınma emridir. Bir kişinin namazlarında kısaltma yapabilmesi için ortalama 90 km.lik bir mesafeye yolculuk yapması gerekir.

Bu yolculuk esnasında dört rekatlı farz l namazlar iki rekat kılınacağı gibi, gidilecek yerde 15 günden az kalınacaksa orada da yine dört rekatlı farz namazları iki rekat kılmak gerekir. 15 günden fazla kalmaya niyet edilir ise namazlar tam olarak kılınır.

---
8 Nisan Cuma
## MUTE SAVAŞI

Peygamberimiz (s.a.v.), hicretin sekizinci yılında üçbin kişilik kuvvetle Zeyd b. Harise (ra.)'ı, Basra emiri Şurahbil'i te'dibe gönder­di. Şurahbil, bunu haber alınca, durumu Rum kayserine bildirdi. Kayser'de müslümanların karşısına iki yüz bin kişilik muazzam bir kuv­vet çıkardı. Müslümanlar kahramanca çarpış­tılar. Zeyd b. Harise (r.a.), Cafer-i Tayyar (r.a.) ve Abdullah b. Revaha (r.a.) bir biri ardınca çarpışa çarpışa şehid oldular. En sonunda kumandayı, Halid b. Velid (r.a.) ele aldı. Bir müd­det çarpıştıktan ve düşmanın gözünü yıldırdıktan sonra müslümanları toplayıp Medine'ye döndü.

## SEHER REKATCIKLARI

Cüneyd-i Bağdadî - Kuddise Sirruhu - vefatından bir müddet sonra rüyada görüldü. Gören sordu: «- Allah sana nasıl muamele etti?» Cüneyd cevaben:

«-Dünyâda meşgul olduğunuz işaretler şaşırdı, ibâdetler fena buldu, merasimler mah­voldu, tahsil ettiğimiz ilimler kayboldu. Bize de ancak seherlerde kıldığımız rekatcıklar fay­da verdi.» dedi. (Ruhul-Beyân, 2/28)

## YUNUS EMRE'DEN

«Dervişlik dedikleri hırka ile taç değil

Gönlün derviş eyleyen hırkaya muhtaç değil.»

---
9 Nisan Cumartesi
## EBDAL KİMDİR?

Ebûd-Derdâ (r.a.) şöyle demiştir:

«Allah'ın bir takım kulları vardır ki, on­lara «Ebdal» denilir. Onlar Allah'a ne çok oruç tutmakla, ne çok namaz kılmakla, ne çok hac­ca gitmekle, ne sakallarının güzelliğiyle ulaşmışlardır. Allah'a vâsıl olmalarının sebebi verâ'da sadâkatları, sâlih amellere hâlis kalb ile sağlam niyetleri, sadırlarının selâmeti, yani kibr, kin, buğz gibi ahlâk-ı zemimeden salim bulunmaları ve bütün müslümanlara merha­metli bulunmalarıdır.» (Ruhu'l Beyân, 2/20)

## GEÇİLMEZ

Bu kapıdan kol ve kanat kırılmadan geçilmez

Eşten, dosttan, sevgiliden ayrılmadan geçilmez.

İçeride bir has oda, yeri samur döşeli

Bu odada gelsin diye çağrılmadan geçilmez.

Eti zehir, yağı zehir, balı zehir dünyada.

Bütün fani lezzetlere darılmadan geçilmez.

Varlık niçin, yokluk nasıl, yaşamak ne topyekûn?

Aklı yele salıverip çıldırmadan geçilmez.

Kayalıklı boğazlarda yön arayan bir gemi,

Usta kaptan kılavuza varılmadan geçilmez.

Ne okudun, ne öğrendin, ne bildinse hep hava,

Yer çökmeden, yer iki şak yarılmadan geçil­mez

Necip Fazıl

---
10 Nisan Pazar
## EZAN DUASI

Ezanı işitince, hemen bütün söz ve işle­re son verip onu dinlemelidir. Kur'an okuyanın bile durup ezanı dinlemesi efdaldır. Dinlerken düzgün oturmalı. Veya çökmüş bir halde bulunmalı, yatar vaziyette olmamalıdır.

Ezanı işitip dinleyen müslüman ezanın sonunda dua etmelidir. Böyle dua edene Hz. Peygamberimiz (s.a.v.) şefaat edecektir. Pey­gamberimiz (s.a.v.)'in şefaati olmadan kula kurtuluş yoktur.

DUA: «Allâhümme Rabbe hâzihidda' vetit tâmmeti vessalâtilkâimeti âti Muhammedenil vesîlete velfazîlete veddereceterrefîate veb'-ashü makâmen Mahmudenillezi, veaddehû, inneke la tuhlifülmiâd.»

## CEHENNEME ATILAN TAŞ

Resûlullah (s.a.v.) bir gün ashâbiyle mescidde otururken büyük bir yıkıntı sesi işittiler, bir duvar yıkıldı zannederek korkuya kapılıp merak ettiler. Resûlullah (s.a.v.):

«- Bu Allah'ın yetmiş sene evvel cehen­nemin üst tarafından attığı bir taşın sesidir ki dibine şimdi varmıştır.»

Resûlullah (s.a.v.) kelâmını bitirince mü­nafıklardan bir münafıkın evinden büyük bir feryat işitildi. Yetmiş yaşındaki bir münafık o vakit ölmüş, öldüğü vakit de cehennemin en derin yerine gitmişti.

---
11 Nisan Pazartesi
## PEYGAMBERİMİZ (S.A.V.)'İN YÜRÜYÜŞLERİ

Yolda yürürken sağa, sola bakmazlardı. Yokuştan iner gibi sür'atle ve kolaylıkla yürürlerdi. Yürürlerken ashabının bir kısmını önün­den yürüterek ortalarda yürürlerdi. Küçük fa­kat sık adımla yürürlerdi. Dengeli yürürler, yolda salınarak yürümezlerdi. Yürüyüşlerinden tembel ve âciz olmadıkları anlaşılırdı. Bir şeye veya bîr tarafa bakmak icap ettiği zaman bü­tün vücutları ile dönüp öyle bakarlardı. Yürür­ken ayaklarını yerden canlıca kaldırırlar, ayak­larını sürüyerek yürümezlerdi. Yürürken etra­fına gelişigüzel bakmazlardı. Yeryüzüne ba­kışı da göz ucu ile olurdu. Birisiyle karşılaştı­ğında önce kendileri selâm verirlerdi.

## HÜMEZE SURESİ (9 ayet)

Bismillahirrahmanirrahim

(Rahman, Rahim Allah'ın ismiyle)

1 - Arkadan çekiştirmeyi, yüze karşı eğ­lenmeyi ve ayıplamayı adet edinen her kişinin vay haline! 2 - Ki o, malı yığıb onu tekrar tekrar sayandır. 3 - Malı hakikaten kendisine ebedî hayat verdiğini sanır o. 4:- Hayır, and olsun O, Hutame'ye atılacak. 5 - O Hutamenin ne olduğunu sana bildiren ne? 6 - Allah'­ın tutuşturulmuş bir ateşidir. 7 -ki tırmanıp yüreklerin ta üstüne çıkacaktır o. 8 - Bu (ateşin kapıları da) onların üzerine kapatılmış­tır. 9- (kendileri) uzatılmış sütunlarda (bağlı olarak).

---
12 Nisan Salı
## ALLAH (C.C.) SEVGİSİNİN ALÂMETLERİ

Allah (c.c.)'i seven, ölümden korkmaz ve tiksinmez. Daima ölüme hazırdır, bekler. Dün­
yada neyi seviyorsa, Allah (c.c.) sevgisiyle se­ver ve onun yolunda, onun için harcar ve tü­ketir. Allah (c.c)'i seven, gece gündüz onu zikreder ve düşünür. Allah (c.c.)'i seven, onun kelâmına (Kur'an'a) hürmet, peygamberlere, velîlere ve onların dostlarına riayet eder. Al­lah (c.c.)'i seven, insanlardan çekinir. Geceyi özleyişle bekler. Allah (c.c.)'i sevene ibâdet kolay gelir. Allah (c.c.)'in dostlarını sırf Allah (c.c.) rızası için sever ve onları dost edinir.

## PEYGAMBER (S.A.V.)'İN BİR MUCİZESİ

Kâdi İyâz (k.s.)'dan rivayet edildi ki: «Muaz Bin Amr (radiyallahü teâlâ anh)'in bir eline Ebû Cehîl'in oğlu İkrime (r.a.) kılıcıyla öyle çal­mış ki, koparamamış. Lâkin eli derisinde salla­nır vaziyette kalmış. Muaz (r.a,) işte bu haliy­le, Resûlullah (s.a.v.) Hazretlerinin huzuruna gelmiş Resûlullah (s.a.v.) Hazretleri, o kop­mak üzere olan eline tükürünce, eli sapa­sağlam oluverdi. Ta Hz. Osman (r.a.) zamanı­na kadar, hayatta kaldı» (Mevâhib)

## ESMÂ'ÜL-HÜSNÂ'DAN

Et-Afüvv: (Afvı çok olan, çok af eden.)

Zü'l-Celâli Ve'l-îkrâm: (Hem büyüklük sa­hibi hem fazl-ı kerem sahibi.)

---
13 Nisan Çarşamba
## MÜ'MİNİN TEVEKKÜLÜ VE İTİMADI

Mü'min cereyan eden hâdiselerin ötesini îman nûruyla görür, sebepler perdesinin ardındaki ilâhî gücü her an müşahade eder ve kâinatta meydana gelen sayısız hâdisenin bir nizam çerçevesinde vuku bulduğundan hiç şüphe etmez. Hayır ve şer olarak görülen her şeyin failinin mutlak Hakîm olan Allah (c.c.)'in olduğunu ye O (c.c.)'nun kullarına hiçbir za­man zulüm etmeyeceğini, bilâkis daima ikram­da bulunacağını bilir.

Tevekkül, insanlardan değil. Allah (c.c.)' tan beklemektir, insanlarda değil Allah (c.c.)'a güvenmektir. Yani tevekkül bedenî ibâdete, kalbi ise Allah (o.c.)'a bağlamaktır.

Her hususta Allah (c.c.)'a dayanmak ve güvenmek, kulluğun şanındandır.

Resûlullah (s.a.v.) buyurdular:

«Bir kimse Ramazan-ı Şerifin gecelerinde ibadetin sevabına inanarak ve mükafatını umarak Allah rızası için Teravih namazını kı­larsa (Hukuku'llah'a müteallik olan) geçmiş günahları mağfiret olunur.» (Buhârî-Müslim)

«Faziletine inanarak ve mükâfatını uma­rak, Allah rızası için Ramazan gecelerini iba­detle geçiren kimsenin geçmiş günahları mağ­firet olunur.» (Müslim)

---
14 Nisan Perşembe
## SÜNNET-İ SENİYYE

«Onların sandıkları gibi değil. Rabbın adı­na yemîn olsun; aralarında çekişip durdukla­rı şeyde, seni hakem bilip sonra verdiğin hü­kümden dolayı içlerinde hiçbir sıkıntı duyma­dan tam teslim olmadıkça imân etmiş olamaz­lar.» (Nisa s. 65)

«Resul size ne getirdiyse, onu alın; size yasak ettiği şeyden dahi sakının.» (Haşr s. 7)

Resûlullah (s.a.v.) Efendimiz:

- «Sizden hiç biriniz îmân etmiş ola­maz; taa, hevası (arzusu) getirdiğime uymadıkça... Bir kimse sünnetimi (gereği ile amel etmeyip) zayi ederse, şefaatim ona haram olur. Bir kimse, sünnetimi (yerine getirmek sureti ile) ihya ederse, beni ihya etmiş olur. Beni ihya eden de beni sevmiş olur; beni se­ven dahi kıyamet günü cennette benimle be­raber olur.»

Muhabbet ehlinden birinin gözleri kör ol­muş, sebebini soranlara: «Benim gözlerimi ka­patan ve görmekten men eden Allah'tır. Çün­kü ma'şuk (sevilen) istemez ki, muhibbi (se­veni) başkasıyla dost olsun ve onu sevsin. O ister ki kalbi, Allah (c.c.)'tan gayrisinden te­mizlensin ve daima onu gönlünde yaşatsın.»

---
15 Nisan Cuma
## EL KÂRDA, GÖNÜL YARDA

Cesedimiz çamurdan yaratılmıştır. Onun nasıl ki gıdaya ihtiyacı varsa, melek gibi nurdan yaratılmış olan ruhumuzun da manevî gı­dası zikrullahtır. Zikrullahtan gafil olanların yarın fezâil-i ekber günü hiçbir geçerli maze­retleri olmayacağı tefsirde beyân buyuruluyor. Ne zenginlin, ne gençlik, ne de hastalık mâni. Mâni olan ne? Dünya alâkası; dünya alâkası basit bir şey mi? «Bütün kötülüklerin başı;günahların en büyüğü. Dünya muhabbeti»

Şah-ı Nakşibend Hz.lerinin yetiştirdiği iki halifesinden Muhammed Parisa Hz.leri, hac niyeti ile memleketinden çıkmış yolda bir şe­hirde sarraf dükkânına rastlamış. Dükkân sa­hibi genç, müşteri çok, alış-verişi bol imiş. Üç cihetten dünyevî durumu gören M. Parisa Hz.leri, dükkân sahibinin kaibine teveccüh et­miş... Keşfen kalbinin «Hak» ile meşgul oldu­ğunu görmüş; tahsin buyurmuş.

«- El kârda, gönül yârda» demiş.

Sonra, Mekke'ye vardığında Beytullahı ta­vaf esnasında, ak sakallı bir ihtiyarın, Kabe'­nin örtüsüne sarılarak ağladığını görmüş. Gıbta ederek; «Keşke bu mübarek makamda, ben de böyle iltica etsem, ağlasam» diye, ihtiyarın kalbine teveccüh etmiş, keşfen onun dünyalık istediğini müşahede ederek, müteessir olmuş­tur

---
16 Nisan Cumartesi
## ŞÜPHELİ GÜNDE ORUÇ TUTMAK

«Sizin üzerinize oruç farz kılındı...» (Ba­kara Sûresi, âyet 183) ve «Sizden kim bu aya (Ramazana) yetişirse, onun orucunu tutsun» (Bakara Sûresi, âyet:185) buyurularak, oruç insanlara farz kılınmıştır. Resûlullah (s.a.v.):

«Ramazandan önce bir ve iki gün oruç tutmayın. Yalnız devamlı oruç tutan adam müstesna. O bu orucu da tutsun.» (Ebû Hureyre'den rivayet) ve bir diğer hadîslerinde de:

«Şa'ban yarı oldu mu artık oruç tutmayın» (Ebû Hureyre'den) buyurarak, devamlı oruç tutanlar hariç, Ramazan ayını oruçla karşıla­manın memnu olduğunu beyan etmişlerdir.

«Yevm-i şek» diye bilinen Şa'ban'ın otu­zuncu günü, Ramazanın başlangıcı olup olma­dığı kesin bilinemediği takdirde, yani kati de­lillerle hilâlin görülememesi halinde oruç tut­manın haram olduğu hadîslerle beyan edil­miştir. Hz. Aişe (r.anha):

«Resûlullah (.s.a.v.) Şa'ban'dan korundu­ğu gibi, başka hiç bir aydan korunmazdı. Hi­lâli görür, yani Ramazan hilâlini görürse oruç tutar; eğer hava bulutlu olursa otuz günü sa­yar, sonra oruç tutardı» buyurmuştur.

Buna göre Ramazan orucunun Ramazan hilâlini görmekle, Ramazan bayramının da Şevval hilâlini görmekle farz ve vâcib olacağı tebeyyüm etmiş oluyor.

---
17 Nisan Pazar
## ORUÇ ALLAH (C.Ç.)'INDIR

«Aziz ve celîl olan Allah-ü Teâlâ buyurdu ki; «Âdem oğlunun her ameli kendisinindir. Yalnız oruç müstesna. O, benim içindir. Onun mükâfatını ben vereceğim.» Oruç, ateşe karşı siperdir. Sizden biriniz oruçlu bulunduğu gün­de fena lakırdı söylemesin; kavga etmesin. Şayet birisi ona sabreder veya ona çatıp çe­kişirse, «Ben oruçluyum» desin. Muhammed'in nefsi yed (-i kudretlinde olan Allah'a kasem ederim ki, muhakkak oruçlunun ağız kokusu, Allah nezdinde, misk kokusundan daha hoş­tur. Oruç tutanın ferahlanacağı iki sevinçten birisi, iftar ettiği zaman, diğeri de orucunun sevâbiyle Allah'a kavuştuğu andır.» (Müslim)

## SAHURA KALKIŞ

* Sahura mutlaka kalkılmalıdır. * İmsaktan önce Besmele ile kalkıp dua ve şükürden sonra ağız misvâklanmalı, abdest alınmalıdır. *İki rek'at da olsa «Teheccüd Namazı» kılın­malıdır. * Sahur yemeği mutlaka yenilmeli, hiç olmazsa su içilmelidir. Lakin gündüz bir şey yenilmeyecek diye mide tıka-basa doldurulmamalıdır. * Yemeği müteakip dua etmeli, el-ağız yıkanılmalı, dişler misvâklanmalı ve oruca ni­yet edilmelidir. * Sabah namazına kadar uyarılmadan zikir ve münacaatla meşgul olunmalıdır. * Sabah namazının sünnetini evde kılıp, camiye gidilerek cemaatle namaz eda edilmelidir.

---
18 Nisan Pazartesi
## ORUÇ TUTUNUZ

Cenâb-ı Hakk buyuruyor:

«O sayılı günler Ramazan ayıdır ki, Kur'an o ay içinde indirilmiştir. O Kur'an, insanları Hakka ulaştırır, helâl ile haramda ve din hü­kümlerinde hakkı bâtıldan ayırır. Sizden her kim Ramazan ayında hazır bulunursa o ayı oruç tutsun, kim hasta olur yahut seferde bu­lunursa oruç tutamadığı günler sayısınca sıh­hat ve ikamet halinde orucunu kaza etsin. Al­lah size kolaylık diler, size güçlük dilemez; hem buyuruyor ki, kaza borcunuzu tamamlayasınız da size hidayet ettiği şekilde Allah'ı tekbir ile yüceltesiniz, gerek ki şükredesiniz.» (El-Bakara Sûresi, Âyet: 185)

## RAMAZANDA DİKKAT EDECEĞİMİZ BAZI HUSUSLAR

- AKŞAM ve İFTAR -

* İftar vakti girince dua ile oruç hemen açılmalıdır. Besmele ve duayı müteakip hur­ma ile, yoksa su ile açmak evlâdır. * Akşam namazını edadan sonra iki rek'at da olsa «evvabîn» namazı kılınmalıdır. Efdali altı rekâttır. İki rekâtta bir selâm verilir. * Akşam'da fazla yememeli mide doldurulmamalı, yemeği mü­teakip dua edilmeli, eller yıkanıp, dişler misvâklanmalıdır. * Yatsıya gitmeden abdest tazelenmeli, teravih de cemaatle kılınmalıdır.

---
19 Nisan Salı
## ŞEHRÜ RAMAZANIN ÜSTÜNLÜĞÜ

Resûlullah (s.a.v.) Efendimiz buyurdular:

«Ey insanlar, şüphesiz mübarek Ramazan sizi rahmet gölgesinde gölgelendirmiştir. Onun içinde bin aydan daha hayırlı bir gece vardır. Gündüzleri farz olan oruçla, geceleri tatavvu olan ibâdetlerle ihya etmelidir. Kim bu ayda hayır yollarından biriyle Allah'a yaklaşır­sa Ramazan dışında bir farz eda etmiş gibidir. Kim bu ayda bir farz yerine getirirse Ramazan dışında yetmiş farz yerine getirmiş gibidir. Bu ay sabır ayıdır. Sabrın mükâfatı da cennettir. Bu tam eşitlik ayıdır. Mü'minin rızkının arttığı aydır. Kim bu ayda bir oruçluya iftar ettirirse günahları affolur. Ve kendini cehennemden kurtarır. Hiçbir şey eksilmemek üzere seva­bını tam alır. Bunun üzerine Ashab-ı Kiram'-dan bazıları: «Ya Resûlallah, hepimiz oruçlu­ya iftar ettirecek bir şey bulamayız» deyince: «Cenâb-ı Hak bu sevabı bir hurma ile, bir içim su ile, bir yudum süt ile iftar verene de verir. Bu öyle bir ay ki, evveli rahmet, ortası mağfiret, sonu da cehennem azabından kurtu­luştur. Kim bir oruçlunun iftarını bir bardak su ile açarsa Cenâb-ı Hakk da onu havzından hiç susamayacak bir şekilde sular ve cennetine dahil eder. İnsanoğlunun ameli için ondan yet­miş misline kadar sevap vardır. Allah Teâlâ buyurmaktadır ki, oruç müstesnadır.» (Müslim)

---
20 Nisan Çarşamba
## RAMAZANDA MÜSLÜMAN GÜNDÜZÜ NASIL GEÇİRMELİ

• Gündüz günâh işlemeden İslâm'a uy­gun helâl kazanç için geçirilmelidir. Vakit hayırlı işlerde harcanılmalıdır. Her azanın orucu vardır. Gözün orucu; iyiye bakmak, haram­dan ve kötü şeylerden sakınmaktır. Kulağın orucu; haksız söz işitmemek, haram, boş, kö­tü sözleri dinlememektir. Dilin orucu; hak söz söylemek veya susmak, kötü söz söylememek­tir. Gıybet, dedikodu edilmemeli, orucun tüm azalarla tutulmasına çalışılmalıdır.

• Her gün sabah namazını müteakip «Yâsîn-i Şerîf» okunmalıdır.

• Her gün «Esmâ-ül Hüsnâ» ağır ağır ma'nâsı düşünülerek okunmalı ve ezberlenmelidir.

• Her namazı müteakip tövbe-istiğfar edilmelidir.

• Kuşluk namazı devamlı kılınmalıdır, en az iki rekât olarak.

• Gündüz Kur'an okumakla, zikirle, dua ve istiğfarla kaza namazı kılmakla geçirilmelidir.

• İstirahat ihtiyacı da giderilmelidir.

• Nafile ibâdetlere geniş zaman ayrıl­malı, bol sadaka verilmelidir.

• Bilhassa ikindi-akşam arası zikirle ve Kur'ân'la ihya edilmelidir.

---
21 Nisan Perşembe
## TERAVİH NAMAZI

Teravih namazı, Ramazanı şerife mahsus yirmi rekâttan ibaret olup müekked sünnettir.

Teravih namazını her iki rek'atta bir se­lâm vermek suretiyle on selâm ile bitirmek efdaldir. Dört rek'atta bir de selâm verilebilir. Sekizde, onda hattâ yirmide bir selâm vermek suretiyle kılmak da caizdir. Fakat bu kerahattan hali görülmemektedir.

Teravih namazının bir mikdarı kılındıktan sonra imama uyan kimse, Teravih nihayet olunca kendisi noksan kalan rek'atları tamam­lar, sonra da Vitir namazını kendi başına kılar, evlâ olan budur. Maamafih imam ile beraber Vitri kılıp sonra teravihi ikmal etmesi de caiz görülmüştür.

Bir kimse, imam yatsı namazını kıldırıp Teravihe başlamış olduğu esnada mescide gelse evvelâ yatsı namazını kendi başına kı­lar, sonra Teravih için imama uyar, noksan kalan rek'atları da yine kendi başına kılar

## MAUN SURESİ (6 ayet)

Bismillahirrahmanirrahim

(Rahman, Rahim Allah'ın ismiyle)

Dini yalan sayanı gördün mü? İşte yetimi çok büyük bir şiddetle iten, yoksulu doyurma­yı teşvik etmeyen odur. İşte (bu vasıflarla) na­maz kılanların vay haline ki, onlar namazlar­dan gafildirler, onlar riyakarların ta ken­dileridir (1-6)

---
22 Nisan Cuma
## CENNET KAPILARI AÇILDI!

Ramazan-ı şerifin ilk gecesinde cennet kapıları açılıp son gecesine kadar kapanmaz. Bu gecelerde namaz kılanların her secdesi­ne Allah-ü Teâlâ binyediyüz sevap yazar ve onun için cennette kırmızı yakuttan bir ev yaptırır. Ramazan'ın ilk günü oruç tuttuğunda Allah-ü Teâlâ Ramazan'ın son gününe kadar, onun günahlarını mağfiret eder. Birinci gün­deki orucunu bir o kadar günahına keffâret eder, onun her günkü orucu için cennette bir köşk verilir ki, o köşkün bin altın kapısı var­dır, yetmiş bin melek sabahtan akşama kadar onun için istiğfar ederler. Ramazan'ın gece ve gündüzünde yaptığı her secdesine cennette öyle bir ağaç verir ki, hayvana binmiş bir kim­se yüz yıl yürüse sonuna ulaşamaz.

## ORUÇLU İÇİN MÜSTEHAP OLAN ŞEYLER

Oruç tutan kimsenin sahur yemeği yemesi müstehaptır. Akşam namazından evvel oruç açmak müstehaptır. Orucu hurma gibi bir şey­le açmak menduptur. Oruçlunun gariblere fakirlere fazla ihsanda bulunması müstehaptır Oruçlunun lüzumsuz sözlerden dilini tutması müstehaptır. Kur'an-ı Kerîm tilâveti, zikir, Peygamber (s.a.v.) Efendimize Salatü Selam ve ilim ile meşgul olmak müstehaptır.

---
23 Nisan Cumartesi
## ORUCU BOZUP, HEM KAZAYI, HEM DE KEFFARETİ İCABEDEN ŞEYLER

1- Oruçlu olduğunu bilerek karı kocanın muamele-i zevciyede bulunması.

2- Oruçlu olduğunu bilerek yemek veya içmek (ister ilaç, ister gıda cinsinden).

3- Ağzına giren yağmuru, doluyu, karı yutmak.

4- Tütün içmek, öd ağacı veya anber ile tütsülenip dumanı içine çekmek.

5- Enfiye çekmek.

6- Çiğ et yemek.

7- Buğday tanesi, kavrulmuş veyahut başağından taze çıkarılmış arpa tanesini ye­mek.

8- Hâriçten bir susam tanesi veyahut o kadar başka bir yenecek tane alıp yutmak.

9- Az miktarda tuz yemek.

10- Karısının veyahut başka sevdiği kimsenin tükrüğünü yutmak.

11- Kan aldırdıktan, yahut gıybet ettik­ten veyahut şehvetle karısını öptükten sonra oruç bozuldu zanniyle, bile bile orucu bozmak.

## ORUCU BOZUP, KAZAYI İCAB EDENŞEYLER - 1

1 - Çiğ pirinç yemek, 2 - Sade un ye­mek, 3 - İçine yağ gibi bir şey koymadan yoğrulmuş hamur yemek..

(Devamı yarın]

---
24 Nisan Pazar
## KAZAYI İCAB EDEN ŞEYLER - 2

4- Bir defada çok miktarda tuz yemek, azından kefâret de lâzım gelir.

5- Zeytin çekirdeği vesâir buna benzer bir şeyi yemek:

6- Pamuk ve kâğıt gibi yenmesi muted olmayan bir şeyi yutmak.

7- Ayva gibi olmadan evvel yenmeyen şeyi ham ve çiğ olarak ve tuzlamayarak ye­mek.

8- Henüz içi olmayan taze cevizi yut­mak.

9- Kuru ceviz veya fındık ve fıstık ve bademi katı kabuğuyla yutmak.

10- Taş, demir, bakır, altın, gümüş ve­yahut toprak yutmak.

11- Arkasından ilâç akıtmak.

12- Burnuna ilâç çekmek.

13- Boğazına huni ile bir şey akıtmak.

14- Kulağın içine yağ veya su damlat­mak.

15- Ağzına aldığı boyalı ibrişim gibi bir şeyin boyasıyla rengi bozulmuş tükrüğünü yutmak.

16- Karnında veya başında olan bir ya­raya akıtılan ilâç mideye veyahut dimağa va­sıl olması.

17- Boğazına yağmur veyahut kar kaçıp onu kendi isteği ile yutmamış olmak.

(Devamı varın)

---
25 Nisan Pazartesi
## KAZAYI İCAB EDEN ŞEYLER - 2I

18 - Ağzına almış olduğu veya burnuna çekmiş olduğu su hata olarak boğazına veya
genzine gitmiş olmak.

19 - Zorla oruç bozmak.

20 - Dişleri arasında nohut tanesi kadar kalan şeyi yemek.

21 - Uyurken birisi tarafından boğazına su dökülmek.

22 - Unutarak yedikten sonra orucu bo­zuldu zannıyla bilerek yemek, içmek.

23 - Ağız dolusu kusmak.

24 - Kendi isteği ile midesine, genzine duman sokmak.

25 - Sabah olmuş iken (sabah olup. ol­madığına şüphe düşerek sahur yemek).

26 - Güneş batmadan evvel battı zannıy­la iftar etmek.

27 - Ramazan orucundan gayrı bir orucu bozmak.

28 - Cimadan başka, kadının bir tarafına temas ettirmek veyahut öpmek suretiyle inzal vaki olmak.

29 - Oruçlu iken misafirliğe niyet edip olduğu memleket haricine çıktıktan sonra oru­cu bozmak.

30 - Hukne mahalline parmak veya sair vasıta ile su, yağ isal etmek. Bez veya pamuk sokmak.

---
26 Nisan Salı
## ORUCUN SÜNNETLERİ

1 - Sahuru tehir: Yâni gece yemeğini imsake yakın yemek.

2 - İftarı (kış mevsiminde) hurma, (yaz mevsiminde de) su ile, akşam olur olmaz, namazdan önce hemen ve acele yapmak.

3 - Misvakı gece kullanmak.

4 - Ramazanda fazla sehâvet (cömert­lik) göstermek.

5 - Mukabele suretiyle fazla miktarda Kur'ân okumak.

6 - Bilhassa asrı ahîrinde yâni Ramaza­nın yirmisinden sonra son on gün i'tikâfa gir­mek. Bunlar Resûl-i Ekrem'in âdet-i seniyyelerindendir. Nitekim, Resûl-i Ekrem (s.a.v.): «Ra­mazanın yirmisi geldiği vakit yatağı dürer, izarını bağlar, ibâdete hazırlanır ve ehl-i beytini de ibâdete hazırlardı.»

Çünkü Kadir Gecesi bu günlerdedir. Ek­seri ihtimâl bu son on günün tek gecelerinde ve bu tek gecelerin en kuvvetlisi de yirmi bir, yirmi üç, yirmi beş ve yirmi yedinci gecele­rinde olmasıdır. Bu i'tikâfın on gün fasılasız ve devamlı olması daha makbuldür.

Diş Kirası:

Eski Ramazanlarda iftara gidilen yerler­de, misafirlere hediye makamında verilen para hakkında kullanılan bir tabirdir.

---
27 Nisan Çarşamba
## RAMAZAN'IN SONUNDA KURTULUŞ VAR

«Ramazanın evveli rahmet, ortası mağfi­ret, sonu ise Cehennemden azâd olmaktır. Bu ayda, kölenin, işçinin, me'murun., talebenin, as­kerin, vazifesini hafifleten âmirleri, (müdürleri, kumandanları) Cenâb-ı Allah (c.c.) çok sever, afv eder ve Cehennem ateşinden korur.

Ramazan ayında dört hasleti çoklaştırınız, İki haslet ile Rabbinizi kendinizden razı kılar­sınız. Diğer iki hasletten ise müstağni olamaz­sınız (her zaman yapmanız lâzım).

Biri, «La ilahe illallah» demek, ikincisi ise Allah'tan afv dilemek üzere «tevbe ve istiğfar» etmektir. Kendisinden müstağni olamayacağı­nız iki haslet ise; Rabbinizden Cenneti iste­mek ve Cehennem ateşinden ona sığınmaktır.»

## KADR SURESİ (5 ayet)

Bismillahirrahmanirrahim

(Rahman, Rahim Allah'ın ismiyle)

Gerçek, biz onu kadir gecesinde indirdik Kadir gecesinin (şerefini) sana bildiren nedir? Kadir gecesi bin aydan hayırlıdır. Onda me­lekler ve Ruh, Rablerinin izniyle, her bir iş için iner de iner. O (gece) tan yeri ağarıncaya ka­dar bir selâmdır. (1-5)

---
28 Nisan Perşembe
## ORUCUN MEKRUHLARI

- Bir şey tatmak,

- Lüzumsuz yere bir şey çiğnemek,

- Sakız çiğnemek, (şartları var. Aksi hal­de orucu bozar. Çiğnememek daha iyidir.)

- Nefsinden emin olmayanlar için öp­mek, boynuna sarılıp kucağına almak. (İnzal
vukua gelmemek şarttır.)

- Tükrüğünü ağzında biriktirip yutmak,

- Kan aldırmak ve hacamat olmak ve meşakkatli bir işte bulunmak gibi kendisini zaif düşüreceğini zanneylediği bir işi yapmak.

## ORUÇLUYA MEKRUH OLMAYAN ŞEYLER

- Misk veya gül gibi bir şey koklamak,

- Gözüne sürme çekmek,

- Bıyığına yağ sürmek,

- Zaif düşmeyecek ise kan aldırmak ve­ya hacamat olmak,

- Misvak kullanmak,

- Ağzına su alıp gargara yapmak,

- Burnuna su çekmek.

## İFTARIN TA'CÎLİ, SAHÛR'UN TEHİRİ

«Üç şey Peygamberlik ahlâkındandır:

1 - iftarda acele etmek, yâni orucu tam vaktinde bozmak,

2 - Sahuru geç yemek,

3 - Namazda sağ eli, sol el üzerine koy­mak. Hadis-i Şerif (Taberânî)

---
29 Nisan CUMA
## ORUCUN ZAHİRÎ VE BATINÎ ŞARTLARI

Peygamberimiz (s.a.v.) buyuruyor: «Nice oruç tutanlar var ki açlık ve susuz­luktan başka bir şey elde edemezler.»

Her ibâdetin olduğu gibi İslâm'ın beş şar­tından birisi olan Orucun da zahiri ve batınî şartları vardır...

Oruç üç derece olup bunlar Avamın (Hal­kın) orucu. Havassın (Seçilmişlerin, Salihlerin) orucu ve Ahassü'l-havassın (Seçilmişlerin se­çilmişleri) orucu şeklinde tarif edilir.

AVAMIN ORUCU: Orucun zahirî şartlarını kapsar. Yani yememek, içmemek, cinsî müna­sebetten sakınmak gibi...

HAVASSIN ORUCU: Orucun zahirî şart­larına riayetle beraber, gözünü, kulağını, dili­ni, ayağını ve diğer azalarını günahtan koru­maktır.

AHASSÜL-HAVASSIN ORUCU İSE; Avam ve Havassın orucundaki şartlara riayetin ya­nında, kalbini, hasis emellerden, dünya düşün­celerinden sıyrılmak, Allah (c.c.)'dan başka her şeyden el çekerek bütün mevcudiyetiyle Allah (c.c.)'a bağlanmaktır.

Bu mertebe Peygamberler, Sıddîklar ve mukarrebler rütbesi olup, bu gibilerin gönlüne Allah (c.c.) ve âhiretten başka bir şey geldiği anda oruçları bozulur.

---
30 Nisan Cumartesi
## PEYGAMBER (S.A.V.)'İN ÂDETLERİ

• Peygamber (s.a.v.) Efendimiz umumi­yetle sağ elleriyle iş görmeyi severlerdi.

• Ayakkabılarını giyerlerken önce sağ ayakkabılarını giyerlerdi.

• Camiye girerken önce sağ ayağı ile adım atarlardı.

• Bir şey dağıtacak olurlarsa sağında bulunanlardan başlarlardı.

• Bir iş yapacakları zaman besmele çekerlerdi.

• Elbiseyi sağdan giyerler ve soldan çıkarırlardı.

• Hz. Enes (r.a.) diyor ki:

«- Resûlullah (s.a.v.) bir gün evime gele­rek su istediler, ben de süt getirdim. Peygamberimiz (s.a.v.) içtiler. O'nun solunda Hz. Ebû Bekir (r.a.), önünde Hz. Ömer (r.a.), sağ tara­fında da bir bedevi oturuyordu. Peygamberi­miz (s.a.v.) sütü içtikten sonra Hz. Ömer (r.a.) kabı Hz. Ebû Bekir (r.a.)'e uzatmak istemişti. Resûl-i Ekrem (s.a.v.) kabın sağında bulunan bedeviye takdimini istemiştir.»

• Peygamberimiz (s.a.v.) Ashâb (r.a.)'ını künyeleri ile çağırır, çocuğu olan kadına da künyeleriyle hitap ederdi. Çocuğu olmayan kadınlara ve çocuklara da bir künye bulurdu.

---
1 Mayıs Pazar
## DÖRT ŞEYİ KALBİNDEN ÇIKART

«Ey aziz! Ehlullah demişlerdir ki:

Dört şeyi kalbinden çıkar, at. Onlardan te­mizle: Uzun emel, Acele, Kıskançlık, Kibir. Bu âfetlerden kurtulmak için, ruhunu şu faziletlerle bezet: Emellerini kıs. işlerini acele et­meden, düşünerek yap, Halka öğütçü ve herkese karşı alçak gönüllü ol, Dünya üç saattir. Biri geçmiş hayaldir, biri gelecek bilinmez ne haldir. O halde dem -bu demdir; Saat bu saat­tir, Gece gündüzün birbiri ardınca gelmeleriy­le ömür uzamaz. Sabaha çıkacağına inanan felah bulmaz. (Marifetname)

## İYİ NİYET

İshak el-Harbi'nin oğlu İbrahim Zübeyde hanımı rüyasında gördü ve halini öğrenmek istedi. Hayırsever kadın dedi ki: «Allah ü Teala beni bağışladı.» İbrahim:«Mekke yolundaki inşaat ve çeşmeleri yaptırdığın için mi?» «Ha­yır, onlar mal sahiplerine gitti. Çünkü helâl servetle yapılmış değillerdi. Beni kurtaran, onları insanlara hayır olsun diye yapmamdır. Bu niyet hürmetine Allah (c.c.) beni bağış­ladı.»

YUNUS EMRE'DEN:

«Hak cihanda doludur, kimseler Hakk'ı bilmez

Kendinden istesene, ol senden ayrı olmaz»

---
2 Mayıs Pazartesi
## HIRKA-İ SAADET ALAYI

Hırka-i Saadet'in Ramazan'ın onbeşinde ziyareti sebebiyle yapılan alay hakkında kullanılan bir tabirdir. Bir yazarımız, zamanında yapılan bir olayı şöyle anlatıyor:

«Ben onun maiyetinde birinci defa ola­rak Hırka-î Saadet ziyaretinde, içeriden, şahit oldum. Bu hakikaten pek ruhani, pek vecd ve huşu ile yapılan bir merasim idi ve insanın revabıt-ı dîniyyesi gevşemiş olsa bile asırlardan beri milyonlarca ümmetin üzerinde saltanat ve serveti hükümran olan, her müslim diyarın­da, her caminin minaresinde azameti selâmlanan Azîmüşşan bir Peygamberin hırkasına, velev uzaktan, velev örtüleri arasından yüz sürebilmek, ruhu vacîdanî istiğraklar içinde bırakan bir mestî idi. Dikkat etmiştim, kürsü­sünü üzerinde hırkanın bohçasına sürdükten sonra Hünkar, üstünde güzel bir kıt'a yazılmış tülbent mendiller dağıtırken, önünden takım takım geçen vezîr. rical arasında tek bir si­maya tesadüf edilmezdi ki, manevî bir heye­can ile ihtizaza gelmiş olmasın.»

## İNSAN NANKÖRDÜR

«Andolsun o harıl harıl koşan (at)lara, o (tırnaklarıyla) ateş çıkaranlara, sabahleyin baskın yapanlara, derken orada (ayaklarıyla) toz koparanlara. Bununla bir topluluğun ta or­tasına girenlere ki, muhakkak insan Rabbına karşı çok nankördür.» (Adiyat:1-6)

---
3 Mayıs Salı
## SABREDEN FAKİR

Bu ümmetin fukarası, zenginlerden ya­rım gün önce Cennete gireceklerdir. O yarım gün dünya ölçüleriyle beşyüz yıldır. Zira bir-gün Hak Teâlâ indinde bin senedir. Nitekim:«Allah nezdinde bir gün sizin sayageldiğiniz günlerden bin yıl gibidir» (El-Hacc/47) âyet-i kerimesi bu mânâya şahiddir.

Fakirden murad «Sabreden fakir»dir ki, ahkâm-ı şer'iyyeyi yerine getiren, şeriatın mahzurlu gördüğünden kaçınandır. Fakirlerin de kendi aralarında dereceleri ve mertebeleri var­dır. Nitekim: «Biri diğerinden üstün» tutulmuş­tur. Onun da en yüce mertebesi «makam-ı fe­ncidir ki, o da Hakk-celle ve alâ-dan başka herkesi âciz ve nâçiz bilip yok kabul etmek­tir. Fakrın bütün mertebelerini şahsında top­layan fakîr onun bazı mertebelerine vâsıl ola­bilenden daha efdaldir.

(Ramazanoğlu M. Sami (k.s.) Musâhabe-6)

EHL-İ HAYIR'IN MEKTUBU:

Bazı ehl-i hayır mektuplarda üç şeyi ya­zarlardı:

1. Âhirete çalışanın dünya işlerini, Allah kefili olarak kolaylaştırır.

2. Kendisiyle Allah arasındaki muamelâtı­nı düzgün yapanın insanlarla olan muamelâtını Allah düzeltir.

3. İçini ıslâh edenin dışını Allah ıslâh eder. (Ruhül-Beyân -2/129)

---
4 Mayıs Çarşamba
## KADIN VE EVLİLİK

«Sana kadınların ay halini de sorarlar. De ki: «O bir ezadır.» Onun için hayız zama­nında kadınlarınızla (cinsi münasebetten ay­rılın, temizlendikleri vakte kadar kendilerine yaklaşmayın. İyice temizlendiler mi o zaman Allah'ın size emrettiği yerden onlara gidin. Her halde Allah hem çok tevbe edenleri sever, hem çok temizlenenleri sever. Kadınlarınız sizin (evlad yetiştiren) tarlanızdır. O halde tarlanıza dilediğiniz gibi gelin. Kendiniz için önden (iyi ameller) gönderin. Bir de Allah'dan korkun. Bi­lin ki her halde siz ona kavuşacaksınız. İman edenlere müjdele.» (Bakara: 222-223)

Müfessirlerin beyânına göre, bu âyetin meali ile, nikâhtan maksadın çocuk meydana getirmek olduğuna işaret edilmiştir. Çünkü, dünyanın imarı âlemin idaresi, insana tevdi olunmuş bir ilâhî lütuftur. Bu ise, insanların (anaların) doğurmak gibi asil bir vecibe ile ço­cuk yapmağa ve yetiştirmesine bağlıdır.

Resûlullah (s.a.v.) hadîslerinde:

«Ben ümmetimin çokluğu ile (kıyamet gü­nü) iftihar edeceğim» buyurmuşlardır.

«Kadınlar ile, güzelliklerinden dolayı ev­lenmeyiniz. Ola ki onların güzellikleri onları helak eder. Mallarından dolayı da evlenme­yiniz. Ola ki malları onları azdırabilir. Ancak onlar ile dinlerinden dolayı evleniniz. Kara kuru fakat dindar bir câriye daha faziletlidir.»

---
5 Mayıs Perşembe
## TEMİZLİĞE RİAYET

Peygamberimiz (s.a.v.)'in en fazla önem verdikleri şeylerden biri de temizliktir. Bir gün üstü başı kirli bir adam görmüş, «üstünü ba­şını yıkayamıyor musun?» demişlerdir. Bir de­fa da adamın biri huzurlarına pek perişan bir kıyafetle girmiş, Peygamberimiz (s.a.v.) ona: «Geçinmek için hiç bir vasıtan yok mu?» demişler. «Var!» cevabını alınca; «Mademki Allah'ın nimetlerine nail olmuşsun; o halde nimetin eseri üzerinde görülsün.» buyurmuşlardır. (Ebû-Dâvud)

Peygamberimiz (s.a.v.)'in umûmî meclis­lerinde kâfur veya başka tütsüler yakılır, bu suretle de Cemaatın istirahatına dikkat edilir­di. Cuma günleri mescide güzel koku saçılma­sını emrederdi. Sıcak bir günde iş sahipleri ve işçiler iş elbiseleriyle cemate gelmişler, mescid de küçük olduğu için hava değişmiş ve kok­muştu. Bunun üzerine Resûl-i Ekrem (s.a.v.): «Yıkanarak gelmiş olsaydınız daha iyi olurdu.» buyurmuşlardı. Ondan sonra da Cuma günle­ri yıkanmak sünnet olmuştur.

Peygamberimiz (s.a.v.), fena koku veren yiyeceklerin kokusundan pek hoşlanmazlardı. Onun için de bu gibi şeyleri yiyen şahısların kokulu halleriyle camiye gelmemelerini ve herkese karışmamalarını isterlerdi.

---
6 Mayıs Cuma
## RAMAZANIN SON ON GÜNÜ

Aişe (r.a.)'den rivayet edlidiğine göre:

«Ramazanın son on günü girince Resû­lullah (s.a.v.) geceleri ihya eder, ailesini uyan­dırır, ibâdete karşı daha çok titizlik gösterir­lerdi.» buyurulmuştur.

Diğer bir rivayette de: «Resûlullah (s.a.v.) Ramazan'ın son on gününde, başka zamanlar­da ibâdet hususunda göstermediği cehd-ü gayreti gösterirdi.» (Müslim) buyurulmuştur.

Cenâb-ı Resûlullah (s.a.v.)'ın böyle bir cehde girmesinin sebeb-i hikmetini anlayabil­mek için şu hadîs-i şerifi zikretmek lâzım:

«Kim Ramazan'ı; îmân ederek ve Aüah'ın rızâsını dileyerek ihya ederse, onun geçmiş günâhları afolunur.» (Ebu Hüreyre'den mütefekkun aleyh.)

Ramazan boyunca teravihlerle Ramazan-ı şerifin ihyâsına çalışılacağı mânası muhtevi olduğu gibi, Ramazan'ın geceleri ibadet ve taatle ihya etmenin fazileti de çok büyük­tür. Resûl-i Ekrem (s.a.v.)'in bu işe Rama­zan sonunu tahsîs etmesinin sebebi ise, ibâ­det zamanının çıkması yaklaştığındandır. Ameller sonlarına göre muamele gördüğün­den, o da Ramazan'ın bereketi, rahmeti çıkma­dan, amelinin fazla ibadet ve taatle müzeyyen olmasını arzu ediyordu. Bunun için de i'tikâfa girerlerdi. Biz de i'tikâfa girmeğe gayret gös­termeliyiz.

---
7 Mayıs Cumartesi
## KADİR GECESİ'Nİ ARAMAK

Bu mübarek gece, müslümanlar için bir kurtuluş vesilesidir. Kadir Gecesinin ehemmi­yeti iyi kavranmalıdır. Bakınız Peygamberimiz s.a.v.) ne buyuruyor: «Kim Kadir Gecesi'nde (sevabına) -inanarak ilhâs ile- kaim olursa (o geceyi ibâdetle ihya ederse) geçmiş günaharı yarlığanır.» Yalnız sadece bir geceyi değil, Ramazanın son on gününü ve bilhassa tek ra­kamlı geceleri ihlâs ile yapılan ibâdetlerle ih­yaya çalışmalıdır.

Kadir Gecesi içinde Kadir Gecesi bulun­mayan bin aydan daha hayırlıdır. Binaenaleyh bu gecede yapılan sâlih amel, içinde Kadir Ge­cesi bulunmayan bin aylık ibâdetten hayırlıdır.

Bu gece, kesin olarak bilinmemektedir. Peygamberimiz (s.a.v.): «Kadir Gecesi'ni, Ramazan'ın son yedisinde arayın». Yine:«Kadir gecesini Ramazan'ın son on (gününün) tekin­de arayın.» buyurmuştur.

Müslümanlar olarak bu geceyi ibâdetle, taatle ihya etmeli, kusur ve günahlardan do­layı tövbe ve istiğfar etmeliyiz. Yine teravihten sonra iki rek'at nafile namaz kılarak, Kur'ân-ı Kerîm tilâvet etmeli. Peygamber Efendimiz (s.a.v.)'e bol bol salât-ı selâm getirmelidir. Ka­za namazı olanlar kaza namazlarını kılmalı; kaza namazı olmayanlar da, nafile namazı kılmalıdır.

---
8 Mayıs Pazar
## İTİKÂF'IN FAZİLETİ ÇOK YÜCEDİR

Hz. Âişe (r.a.) buyurdu ki:

«Peygamber (s.a.v.), ta Allah ruhunu kabzedinceye kadar hep ramazanın son on günün­de itikâf yapıyordu. Ondan sonra zevceleri iti­kâf yapmağa başladılar. Resûlullah (s.a.v.), kendileri mescidde oldukları halde başını ba­na uzatırlar, ben de onu tarardım. İ'tikafta ol­duğu zaman eve ancak hacet görmek için gi­rerdi.» (Buhari)

İtikâf:Bir mescid-i şerifte veya o hüküm­deki bir yerde itikâf niyetiyle (nefsi bahsede­rek) ikâmet etmektir.

İhlâs ile olan bir itikâf, amellerin pek şereflisidir. Bilhassa Ramazan-ı şerifin son on günü, itikâfa niyetlenmek, maneviyatın yük­selmesi, kalbin nurlanması, ilâhî feyizlere mazhar olunması imkânları kuvvetle muhtemeldir.

Hem oruçlu bulunmak hem de, mescid hükmündeki bir yerde; namaz kılmadan ikâmet etmek bütün vakitlerini namaza tahsis etmek demek olacağından çok ulvî ve müstesna bir ganimete müştak olarak, kerîm olan Ma'budun feyiz ve inayeti kapısına iltica edilmiş olur.

Bu suretle; Allah ile başbaşa kalmak, in­sanlardan ve dünya meşgalesinden uzak, hu­zur huşu ile ibâdet ve tefekkürde bulunmak elbette karşılıksız çıkmaz.

---
9 Mayıs Pazartesi
## SADAKA-İ FITIR - 1

## Ramazan-ı Şerifin sonuna yetişen ve za­ruri ihtiyaçlarından başka en az nisap miktarı bir mala sahip olan her hür müslümanın üzerine Sadaka-i Fıtır vermesi VÂCİP'tir. Sadaka-i Fıtra'ya sadece «Fıtra», halk dilinde ise «Fitre» de denmektedir.

Bu sadaka bir yardımlaşmadır. Orucun kabulüne, ölülerin kabir azabından kurtulmalarına ve bağışlanmalarına vesiledir. Fıtra, yoksulların hakkıdır. Onların, bayramın neşe­sinden istifade etmelerine ve ihtiyaçlarının karşılanmasına yöneliktir.

Fıtra, Ramazan Bayramı'nın birinci günü fecrin tûlû'undan itibaren müslümana vâcib olur. Fakat bundan birkaç gün, hattâ birkaç ay önce de, sonra da verilebilir. Mesele fakir­lerin bayram namazına çıkmadan önce ihti­yaçlarının tedarik edilmiş olması ve sevinme­leridir.

Bir müslüman kendi zevcesinin ve büyük, âkil olan evlâdının sadakayı fıtırını vermekle mükellef değildir. Fakat izinleriyle verirse ca­izdir. Bunlar kendi idaresinde iseler izin al­madan da yerlerine verebilir. Bir müslüman, kendi idaresinde bulunsa bile baba ve anasının fıtralarını vermekle mükellef değildir.

(Devamı yarın)

---
10 Mayıs Salı
## SADAKA-İ FITIR - 2

Bunlardan başka en az nisap miktarı ka­dar bir mala sahip olan müslümanlar, zekât ve vâcib sadaka olamazlar. Bu kendilerine haramdır.

Fıtır sadakası dört cins şeyden muayyen miktarda verilir: Bunlar: buğday, arpa, kuru, üzüm ve hurma'dır. Bunlardan belirli miktarda verilir. Bunların yerine kıymetlerinin verilmesi daha efdaldir. Bu dört şey, sabit miktardır. Değişmez. Çünkü burada fakirin bir günlük ihtiyacının karşılanması düşünülmüştür.

Fıtra niyete mukarin olarak fakirlere ve­rilir. Niyetsiz olarak sadakayı fıtır verilemez. Fakat fakire verilirken bunun fıtra olduğunu söylemek lâzım değildir. Niyet, fıtra ayrılırken veya verileceği zaman yapılabilir.

Bir kimse fitresini, fakir olan eşine, baba­sına ve oğluna veremez. Fıtra fakir olan zimmîye de verilemez.

Yine bir kimse fıtrasmı bir fakire verebi­leceği gibi birkaç fakire de dağıtabilir. Yine bir çok kimseler fitrelerini birkaç fakire verebile­cekleri gibi bir fakire de verebilirler.

Fakat bir görüşe göre bir fıtra bir fakire verilir. Müteaddit fakirlere bölünemez ve verilemez.

---
11 Mayıs Çarşamba
## ZEKÂTTA TEMİZLİK VARDIR

Zekât;zengin Müslümanların, yıldan yıla belli ölçüsüne göre mallarının bir kısmını ze­kât niyetiyle ayırıp verilecek yerlere vermele­rinden ibaret malî bir ibâdettir.

Hakikaten malının zekâtını veren, fukara­ya muavenet ve yardımdan geri durmayan ih­san ve hayır ehlinin malının arttığı herkesçe müsellem açık bir hakikattir. Bir fakirin gönlü hoşnut edilerek yapılacak hayırın muhakkak­tır ki Cendb-ı Hakk (azze ve celle) mükâfa­tını verir. Nitekim:

«Rızkınızdan sizin, infak ettiğiniz şeyin be­delini Allah Teâlâ hem dünyada ve hem de âhirette halk eder. İnfak olunan şeyin halefini yerine koyar ve halefsiz bırakmaz.» buyurulmuştur.

Fukara hakkını esirgeyip vermeyen bahil (cimri) kimselerin malı, umulmadık afat ve zararlara duçar olduğu ve bazen de tamamen mahvolduğu görülmektedir.

Zekât'da bir taharet vardır. Bir servetin içinde fukara hakkı bulunursa bu hak o mal için âdeta manevî bir lekedir.

«Habibim! Servet sahiplerinin mallarından zekât al! Zekât onların mallarını temizler, vic­danlarını arıtır.» buyurulmuştur.

---
12 Mayıs Perşembe
## ZEKÂTIN VERİLECEĞİ YERLER

Zekât, müslüman olmayanlara verilmez. Onlardan da ancak:

1- Yoksulluk çeken fakirlere, 2- Hiç bir şeyleri bulunmayan düşkün miskinlere,
3- Zekât işinde çalışanlara, 4- Kalpleri müslümanlığa ısındırılacak, alıştırılacak olan­lara, 5- Esirlikten kurtulacak kölelere, 6- Borç içinde kalmış borçlulara, 7- Allah yo­lunda açılan cihâdlara katılanlara, 8- Yur­dundan ve servetinden uzak, yolda belde kal­mış olanlara verilir. (Tevbe: 60)

Zekât ve sadakanın, helâlinden temiz mal­lardan verilmesi gerekir.

Zekâtı verilmeyen malların akıbeti:

Zekât ve sadakası verilmeyen mallar, yok olmağa mahkûmdur.

Bir hadîs-i şerife göre: «Her gün, her sa­bah, iki melek inip birisi, «Yâ Rab! (Zekât ve sadakasını vererek) malını harcayana, harca­dığının yerine yenisini ver!» der. Öbürüsü de «Yâ Rab! (Zekât ve sadaka hakkını ödemeye­rek) malını sıkana da malının telefini ver!» der.»

ATASÖZLERİ:

Eğri bacanın dumanı doğru çıkmaz.

Dünyayı seller bassın ördeğe vız gelir.

---
13 Mayıs Cuma
## KADİR GECESİNİ İDRAK EDERKEN

«Gerçek, biz onu (Kur'ân'ı) Kadir Gecesi'nde indirdik. Kadir Gecesi'nin (o büyük fazl-u şerefini) sana bildiren nedir? Kadir Ge­cesi, bin aydan hayırlıdır. Ondan melekler ve ruh, Rablerinin izniyle, her bir iş için iner de iner. O (gece) tan yeri ağarıncaya kadar bir selâmdır.» (El-Kadr Süresi)

«Kadir Gecesi»; ne kadar ulvî, ne kadar ruhanî bir gecedir ki, o gece melekler de yer­yüzüne iner de inerler. Peygamberimiz (s.a.v.) de bir hadîs-i şeriflerinde «Kadir Gecesi ol­duğu zaman Allah-ü Teâlâ, Cibril (a.s.)'a «yer­yüzüne in» der. Cibril (a.s.) Sidre-i Münteha sakinlerinden yetmiş bin melek ile ellerinde nurdan sancaklarla yeryüzüne inerler. Melek­ler sancaklarım Kâbe-i Muazzama'ya, Nebi (s.a.v.)'nin kabrine, «Beytül Mukaddes» mes­cidine ve Mescîd-i Tûri Sînâ civarına dikerler.» (İbn-i Abbas (r.a.)'dan)

Leyle-i Kadir'de emr-i ilâhî neticesinde yeryüzüne inen melekler de, bu gecenin fey­zinden istifade ederler. Gecenin faziletine nail olurlar. Mü'minleri tebrik eder onlara selâm verirler. Yine mü'minlerin hal ve ibâdetine, itaatine vakıf olurlar. Mü'minlerin bağışlan­ması için Allah (c.c.)'a niyaz ederler. Bu da beşeriyet için, muslumanlar için büyük bir şe­ref ve lütûftur.

---
14 Mayıs Cumartesi
## ZEKÂTI ALANIN VAZİFELERİ

1) Fakir, zekâtı alırken rızık ve ibadetle taatine yardımcı olmak için almalıdır. Niyeti, aldığını bu yolda kullanmak olmalıdır. Bu nimeti Hakk'a kullukta harcamayıp O'na isyanda, gayri meşru yollarda heder ederse Allah (c;c.)'ın gazabına uğramayı hak eder.

2) Kişi. zekâtı verene dua ve teşekkür etmeli, yalnız bunu, zengini vasıta olmaktan ileri götürmemelidir. Peygamberimiz (s.a.v.): «İnsanlara teşekkür etmeyen, Allah'a şükretmemiş sayılır.» (Tirmizî) buyurmuştur.

3) Zekâtı alan, aldığı şüpheliyse, ondan sakınmalıdır, haramdan ise ısrarla kaçınma­lıdır.

4) Yine zekât ve sadakayı alan, sekiz sı­nıftan birine girmiyorsa almamalıdır. Aldığı miktardaki şüpheli kısımdan kaçınmalı ve ken­disine mubah olanını almalıdır.

5) Zekâtı olan Şafii mezhebine mensup ise zekâtı verene ne kadar zekât vereceğin sormalıdır. En çok sekizde birini alabilir. Fazlasını alamaz ve almamalıdır. Zekâtın tamam sekiz sınıfın hakkıdır. Sekizde birini de üçe bölüp ona göre almalıdır. Hanefî mezhebinde bu durum yoktur. Tak­sim edilmez ve tamamını bir sınıf alabilir.

---
15 Mayıs Pazar
## SABIR VE TAHAMMÜL

Ashâb (r.a.)'mdan biri bir gün en büyük musibetlere kimlerin hedef olduklarını sordu. Peygamberimiz (s.a.v.): «Her türlü musibete herkesten ziyâde peygamberler ma'rûz kalır­lar. Diğer insanlar da ruhanî mertebelerine gö­re imtihana ve musibete uğrarlar.» (İbn-i Mâce) buyurdular. Cenâb-ı Hakk (c.c.) Kur'an-ı Kerîm'inde Resûlullah'a şöyle buyuruyor:

«Peygamberlerden şeriat sahiplerinin sab­rettiği gibi sen de sabret!» (Arikâf, 35). O (s.a. v.) da bütün sıkıntılara, Allah (c.c.)'a dayana­rak sabretmişlerdir. Hz. Peygamber (s.a.v.);hicretten önce Mekke'deki 13 seneyi meşak­kat, felâket, ıstırap ve musibetler içinde geçirmiştir. Mekke ve Taif'in katı yürekli şakileri tam 13 yıl O (s.a.v.)'nunla alay ettiler. O (s.a. v.)nu çeşitli işkencelere ma'rûz bıraktılar, her türlü hakaret ve haksızlığa bile kalktılar. Bü­tün bu sıkıntılara ancak Resûl-i Ekrem (s.a.v.) gibi bir Peygamber-i Zîşân sabredebilirdi.

Allah (c.c.)'a yakın olanlar başarının ken­dilerine Allah (c.c.)'m bir lütfü olduğunu bilir ve O'na hamdederler. Peygamberimiz (s.a.v.) de kendilerine bir nîmet, bir muzafferiyet nail olunca; derhal şükran secdesine kapanırlardı.

---
16 Mayıs Pazartesi
## BAYRAMA DOĞRU

Hadîs-i Şerîf'de: «Allah-ü Teâlâ Hazretle­ri Ramazan Bayramı gecesi, Şehru Ramazân-ı oruçlu geçiren kullarına ikram ve izzetini ecir ve mükâfatlarını verir. Bayram Sabahı ise, me­leklerine yeryüzüne inmelerini emreder. Me­lekler yeryüzüne inerler. Onlar sokak başları­na ve yol kavşaklarına dururlar. Bunlar insan­lar ve cinlerden başkasının işiteceği bir lisan ile çağırmağa başlarlar:

«Ey Ümmet-i Muhammed, azı kabul ede­rek çoğu veren ve büyük günahlarınızı bağış­layan Rabbımıza doğru çıkınız.» Müslümanlar Bayram Namazını kıldıklarında ve dua ettik­ten sonra Allah-ü Teâlâ Hazretleri Müslüman­ların her istediği şeyleri verir.» buyurulmaktadır. (Üç aylar ve faziletleri . A. Geylânî)

Yine H. Şerifte: «Fıtır günü insanlar Bay­ram namazı için evlerinden çıktıklarında Allah-ü Teâlâ hazretleri onlara rahmet nazarı ile bakar da şöyle buyurur:

«Ey benim kullarım, sizler benim için oruçtuttunuz ve benim rızam için namaz kıldınız. Artık evlerinize, mekânlarınıza suçlarınızdan bağışlanmış ve geçilmiş olduğu halde dönü­nüz.» buyurulur. (a.g.e.)

## BAYRAM NAMAZININ KILINIŞI

Bayram namazı iki rekattir. Cemaatle cehren (açıktan) kılınır. İki rek'at bayram na­mazına, imama uymaya niyet edip (Allahu ekber) diye iftidah tekbiri alınır. Eller bağlanıp (sübhanekellahümme...) okunur, sonra imam açıktan cemaat gizlice (Allahu ekber) diye üç defa tekbir alınır, her tekbirde eller kulak hi­zasına kaldırılır sonra yanlara bırakılır. Üçün­cü tekbirden sonra eller tekrar bağlanır, imam gizlice (Euzü-besmele)den sonra, açıktan Fa­tiha ile bir miktar Kur'an okur. (Allah-u ekber)'i açıktan diyerek bilindiği gibi rükû ve secdeler yapılır. Sonra tekbir alınarak ikinci rek'ata kalkılır, imam Fatiha ve bir miktar daha Kur'an okur, tekrar üç defa eller kaldı­rılarak birinci rek'atte olduğu gibi tekbir alı­nır. Sonra (Allahu ekber) diyerek rükû ve secdelere varılır. Sonra da oturulup (Ettehıyya tu..., Allahümme salli ve barik, Rabben atina..., Rabbenâ'firli...) duaları gizilce okunup iki tarafa imamla beraber selam verilerek na­maz tamamlanır.

İmam, Bayram namazından sonra minbe­re çıkar, oturmaksızın hutbeye başlar. Ce­maatte hutbeyi dinler ve hutbeden sonra dua edilerek bayram namazı kılınmış olur.

---
17 Mayıs Salı
## BAYRAM GÜNÜ NELER YAPMALIYIZ

Mü'minler olarak Bayram gününde erken kalkmalı, yıkanmalı, misvak kullanmalı ve gü­zel kokular sürünmeli. İmkân varsa elbisenin mubah olanını ve en güzelini, temizini giymeli. Yine Bayram günü Allah (c.c.)'ın verdiği ni'metlere şükür için ferah ve sevinç göstermeli, karşılaşılan din kardeşlerine karşı güzel yüz­lü bulunmalı, imkân varsa fazlaca bol bol sa­daka vermeli, hayır ve hasenat yapmalıdır. Ayrıca Bayram gecesini ibâdet ve taatla ih­yaya çalışmalıdır. Bütün bunlar müstehap ve müstahsendirler.

Ramazan Bayramında Bayram namazın­dan evvel hurma gibi tatlı bir şey yenilmesi de müstehaptır. Müslüman, Bayram günü Cami-î Şerife temkinli ve sükûnetle yürüyerek gitmelidir. Ramazan Bayramı namazına gider­ken gizlice tekbîr almalı ve mümkünse nama­zı müteakip başka yoldan evine dönmelidir.

Bayram gününde müslümanlar birbirlerini tebrik etmeli, birbiriyle musafaha yapmalı ve bayramlaşmalıdır. Yine müslümanlar bugün birbirine «Gaferallâhü lena veleküm», yani (Allah-ü Teâlâ bizi de sizi de mağfiretine nail buyursun), veya «Tekabbelallâhü Teâlâ minna ve min küm», yani (Allah-ü Teâlâ bizden ve sizden kabul buyursun) diye dua etmelidir.

---
18 Mayıs Çarşamba
## BAYRAMLAŞALIM

Ramazan Bayramı, Allah'ın (oruç tutan kullarına) bir ziyafetidir. Hevâ ve nefsiyle mücâhede edip muzaffer olan Müslümanın bu ilâhî ziyafetle sevinmesi, bayram etmesi hakkıdır. Allah'ın yasaklarından tövbe edip temiz­lenmiş Müslüman, kendisi gibi bayram hakkı olan kardeşini ziyaret eder; ana, baba ve bü­yüklerinin elini öper, dualarını alır. Küsmüşü varsa, gider barışır, gönlünü alır;yoksulları, yetimleri, muhtaçları gözetir. Komşuları ile, akrabaları ile, cami kardeşleri ile ve kendisini ziyarete gelenlerle bayramlaşır, Kabirleri ve öl­müşlerini unutmaz, temiz bir kalple onlar için mağfiret diler, ruhlarını sevindirir. Bu bayram; oruç tutarak felaha kavuşanların bayramıdır. Yüce Allah buyuruyor ki:

«Müminler muhakkak felah bulmuştur ki, onlar namazlarını huşu (içinde) kılarlar, boş ve faidesiz şeyden yüz çeviricidir onlar. (Öyle mü'minler) ki onlar zekat (vazife)lerini yapan­lardır.» (Mü'minun: 1-4)

## ESMÂ'ÜL-HÜSNÂ'DAN

El-Muksit: (Bütün işlerini denk ve birbi­rine uygun ve yerli yerinde yapan.)

El-Câmî': (İstediğin istediği zaman, iste­diği yerde toplayan.)

El-Ganiyy: (Çok zengin ve her şeyden müstağni.)

---
19 Mayıs Perşembe
## SULTAN AYIN ARDINDAN

Ramazan ayında kazandığımız bazı güzel hasletlerimiz vardır. Bunların başında, oruç tutmak, cemaata devam etmek, Kur'ân-ı Ke­rîm tilavet etmek ve günahlardan azamî dere­cede sakınmak gelir. Bunlara Ramazan'dan sonra da devam etmemiz gerekir, ibâdetlerin devamlı olanı daha makbuldür.

Büyük zatların dediğine göre: Ramazam-ı Şerifte yapılan ibâdetlerin, Ramazandan son­ra Şevval'de ve diğer aylarda yapılması, on­lara devam olunması Ramazan orucunun ka­bul edildiğine işarettir.

Resûlullah (s.a.v.): «Ramazan'da orucunu tutup da Şevval'den de altı gün oruç tutan kimse bütün sene oruç tutmuş gibidir. Her se­ne böyle yaparsa, bütün ömrünü oruçlu geçirmiş gibi olur.» buyurmuştur. (Müslim)

Altı günlük oruç bayramdan sonra arka arkaya tutulabileceği gibi, bütün Şevval ayına dağıtılarak da tutulabilir. Lâkin pazartesi ve perşembe günleri tutulursa daha makbul olur.

Zira, Aişe Validemiz (r.anhâ)'dan: Resûl-i Ekrem (s.a.v.) Efendimiz pazartesi ve perşem­be günlerinde oruçlu olmaya çalışırdı.»

## ESMÂ'ÜL-HÜSNÂ'DAN

El-Muğni: (İstediğini zengin eden.)

El-Mani: (İstemediği şeylerin meydana gelmesine müsaade etmeyen.)

---
20 Mayıs Cuma
## AZ YEMEĞE ALIŞMANIN YOLU

Çok yemenin zararlarını düşünüp ondan çekinmek. Az yemenin faydaları üzerinde düşünüp ona alışmak. Bir çeşit yemekle yetin­mek. 24 saatte bir defa yemek yemek. Aç ve iştahlı kimselerle yemeyip, yalnız yemek ve mümkünse tartarak yemek ve hergün birkaç gram azaltarak 300 grama kadar inmek.

RUBAİYAT

Açlık ki tok eyler ol kamu azayı, / Açlık­ta bu nefs, terk eder dünyayı, / Hem açlık açar rûmuz her manayı, / Açlıkta bulur bu can ve dil Mevlâyı. (Marifetname)

## YAPMADIĞIMI SÖYLEYİNCE

Üsâme (r.a.); «Resûlullah (s.a.v.)'ın şöy­le buyurduğunu işitdim» demiştir;

- Kıyamet gününde bir kişi getirilip ce­henneme atılır da Cehennemde onun bağırsakları derhal karnından dışarı çıkar. Ve de­ğirmen merkebinin değirmende döndüğü gibi döner. Bunun üzerine cehennem halkı onun başına toplanıp da:

- Ey filân! Hal ve şanın nedir? Sen bi­ze (dünyada) iyilik emderip bizi kötülükden
nehyeden (bir öğütçü) değil mi idin? derler. O da:

- Evet ben öyle idim. Fakat ben size mâ'rufu emrederdim, halbuki kendim yapmazdım. Yine ben sizi münkerden nehyederdim de kendim işlerdim! diye cevab verir.

---
21 Mayıs Cumartesi
## BEŞ ŞEY GÖZ NURUNU ARTIRIR

İbni Abbas (r.a.) şöyle demiştir: Beş şey göz nurunu artırır: Mushafa (Kur'an-ı Kerime) bakmak (okumak). Âlimlerin yüzüne bakmak, Dostların yüzüne bakmak, Yeşilliklere ve akarsuya bakmak, Ana, baba yüzüne bakmak.

## BİRİNCİ SULTAN AHMED'DE PEYGAMBER (S.A.V.) SEVGİSİ

Bu zâhid, nâzik ve çelebi padişah: Pey­gamberimiz (s.a.v.)'in ayağı izini başına sor­guç seçmek isteği ile:

Nola tacım gibi başımda götürsem dâim

Kadem-î resmini ol hazret-i Şâh-î Resûl'ün demiş ve yıldız kümesi gibi altın bir levha üstüne işlettiği elmasların ortasına «Şeb-Çerağ» adlı muhteşem mücevheri yerleştirerek Harem-i Şerife hediye etmiştir.

## HZ. HASAN VE HÜSEYİN (R.A.)

«Hazret-i Hasan ile Hüseyin'i seven tah­kıyken beni sevmiş ve onlara buğz eden muhakkak bana buğz etmiş olur.» (Hadîs-i Şerif; El-Câmius-Sağır)

## HİCRETİN VACİP OLMASI

«Bir beldede ehi-i İslâmın azlığından dola­yı dînini muhafaza edemeyen kimseye dînini ikâme edecek bir İslâm beldesine hicret etme­si vacip olur. Şu halde hicretin sebebi, hic­rete ihtiyaçtır. Hicrete ihtiyaç hâsıl olursa, hicret kıyamete kadar bâki'dir.»

(Ramazanoğlu M. Sami k.s. Musahabe-6)

---
22 Mayıs Pazar
## İNSANLARIN EN BİLGİLİSİ

Hâlid b. Velîd (r.a.) der ki: Resûlullah Aleyhisselâm'a bir adam gelip bazı sorular sormak istedi. Resûlullah Aleyhisselâm: «İste­diğini sor!» buyurdu.

Soru sahibi: «Yâ Resûluliah! Ben, insan­ların en bilgilisi olmak istiyorum», dedi.

Resûlullah Aleyhisselâm: «Allah'dan kork, buyruklarını yerine getir, yasaklarından sakın! İnsanların en bilgilisi olursun», buyurdu.

## ANA-BABANIN DUASI

Ebû Cafer'den rivayet edildiğine göre, Ebû Hureyre'nin şöyle dediğini işitmiştir:

Peygamber (s.a.v.) buyurdu ki:

«- Üç kimsenin duası makbul dualardır, bunların kabul edilişinde şüphe yoktur: Zulme uğrayanın duası, yolcunun (misafirin) duası, ana, babanın çocuklarına duası.» (Ebû Davud, Tirmizî, İbni Mâce)

Cebrail (a.s.), insanoğlu olsaydım da yedi iş yapsaydım, demiştir:

Beş vakit namazı cemaatle kılsaydım, Âlim­ler ile beraber bulunsaydım, Hastaları sorsaydım, Cenaze namazı kılsaydım. Su dağıtsaydım, İki kimseyi barıştırsaydım, Yetimlere şefkat et­seydim.

---
23 Mayıs Pazartesi
## ONLAR BÖYLEYDİ

Abdullah bin Abbas (r.a.) her gün bin ke­re secde eylerdi. Kendisine çok secde eyledi­ği için «Seccâd» denilirdi.

Ömer bin Abdulaziz de. Tevâzu'dan ku­ru yerde namaz kılar ve toprağa secde eylerdi.

Veys el-Karanî Hazretleri kendini bileli ömrü içinde bir gece yatıp uyumamıştır. Bir gece'ye bu gece leyle-i sücûd der sabaha ka­dar secde ile geceyi ihya eylerdi. Diğer bir ge­ceye bu gece leyle-i kıyam der, sabaha ka­dar ayakta ibâdetle geceyi ihya eylerdi.

Abdülkadir Geylânî (k.s.): Kırk yıl yatsı abdestiyle sabah namazını kıldı. Toprağa sec­de edip ağladığından göz yaşları toprağı ça­mur eder, çamur yüzüne sıvaşır idi.

Bâyezîd-i Bistâmî Hazretleri: Kırk yıl uyu­madı. Sabaha kadar geceyi ibâdetle ihya eder­di. Bozanda sabaha kadar namaz kılardı. Göz­lerinden kanlı yaşlar akardı. On iki sene zar­fında Ka'be'yi ziyarete gitti. Her adımda iki rekat namaz kılardı. Mekke'ye varınca «Ne yüz ile Ka'be'yi tavaf edeceğim» diye Beytullah huzuruna çıkmakdan haya eyledi de geri döndü. Bir sene daha ibâdet yaptıkdan sonra Kâ'be-i Muazzama'yı tavaf eyledi.

---
24 Mayıs Salı
## CENNET İÇİN YAPMADIM

Evliyâullah'tan bir zât, hâlet-i nezi'de iken kendisine bir celâl gelmiş, kendisini kıblenin aksi cihetine çevirmelerini söylemiş. Bu hâlin­den müteessir olmuşlar ve derhal yüzünü kıbleden aksi cihete çevirmişler. İki dakika sonra yine kıbleye çevirmelerini emir buyurmuş. Sebebini suâl etmişler, cevaben: - Azrâil-aleyhi's-selâm-geldiği zaman, ru­hunu ver cennete götüreyim, dedi. Ben de cen­net için ibâdet yapmadım. Artık bundan sonra ibâdet etmeyeceğim, dedim. Sonra Cenâb-ı Hak, cemâlini gösterdi. Azrâil-aleyhi's-selâm'a darılmıştım, bizi barıştırdı.

RUHU'L BEYÂN'DAN:

Hakîm Ali Tirmizî der ki: «Allah'ı zikir kal­bi yumuşatır; kalb zikirden hâli olursa nefsin harareti ve şehevâtı kalbe kasvet verir, a'zaları itaattan meneder. Nitekim bir ağaçtan kesilip kuruyan bir dal ancak yakmaya yarar.»

MEVLÂNÂ DİYOR Kİ:

İnsan gözdür, ötesi etle deri.

Neyi görse o kaderdir değeri.

---
25 Mayıs çarşamba
## NAMAZDA HUZUR VE HUŞU

Cüneyd-i Bağdâdî -kuddise sinuh-: Da­yısı ve Üstadı Sırr-i Carkatî'nin terbiyesinde küçükden beri büyüdüğü, ulûm-ı zâhiriyyeyi de küçükden beri tahsil ettiği ve hiç namazını da küçükden beri terk etmemiş olduğu halde huzuru bâtınîye muvaffak olup da kalbi uya­nınca evvelki kıldığı namazları noksan sayarak otuz senelik namazını kaza ettiğini söylemiş dir. Ve hatta eğer namaz içinde gönlüne dün­ya endişesi gelirse o namazı kaza eder, Âhiret ve cennet hatırına gelirse Huzur-ı Hakdan i'raz ettiğini sayarak sehv secdesi eylermiş.

Sa'd bin Muaz (r.a.) demişdir ki: «Namaz­dan fariğ oluncaya kadar dünya umurundan birini hatır ve hayalime getirerek namaz kıl­mak bende asla vak'i olmamıştır.»

İmam-ı A'zam Ebû Hanîfe (Rahmetullahi aleyh) her gece üçyüz rekîat namaz kılardı. Bir gün yoldan geçerken bir kadın «bu kişi her gece beşyüz rek'ât namaz kılıyor» dedi. Ebû Hanîfe de kadın yalan söylemiş olmasın diye her gece beş yüz rek'ât kılmaya başla­dı. Bir zaman sonra yolda giderken bir çocuk İmam-ı Azam'a; «bu kişi her gece bin rekîat namaz kılıyor» dedi. Ebû Hanife de her gece bin rek'ât namaz kılmağa başladı.

---
26 Mayıs Perşembe
## EVVABİN NAMAZI

Kulu, Allah (c.c.)'a yaklaştıran ameller şüphesiz farzlardan sonra sünnetlerle nafile olarak yapılan amellerdir. Peygamberimiz (s.a. v.) buyurdular ki:

«Allah katında en sevimli amel, az da olsa devam üzre yapılandır.» (Müslim, Buhârî)

Farz ibadetler zaten borcumuzdur. Nafile olanlar ise bizim arzumuza bağlıdır ve daha makbul, hayırlı bir kul olmamıza, Cenab-ı Hakk (c.c.)'a yaklaşmamıza sebeptir.

Akşam ile yatsı namazının arasını ihya et­mek müekked sünnettir. Efendimizin bu vakit­te devamlı altı rek'ât namaz kıldığı rivayet olun­maktadır. Akşam ile yatsı arasında kılınan na­maz «Evvabin» namazıdır. Peygamberimiz (s.a.v.) buyuruyor: «Kim ki akşam ile yatsı arasında namaz kılarsa, işte o Evvabin (Allah'a dönen­lerin) namazıdır.» (İbn'ül-Mübarek, İhya)

«Akşamın farzından sonra altı rekât namaz kılan kimse, tam bir sene nafile ibadet etmiş sevabını alır veya Kadir Gecesini ihya etmiş sa­yılır.» (Tirmizî, İbn i-Mâce)

Evvabin namazının fazileti büyüktür. Peygamber (s.a.v.) Efendimiz:

- «Akşam namazından sonra (dünya ke­lâmı konuşmaksızın) altı rekât sünnet kılmaya devam edenlerin elli senelik küçük günahları affedilir,» (Camiussagir) buyurmuşlardır.

---
27 Mayıs Curna
## CUMA'YI NASIL İHYA EDECEĞİZ?

1) Cuma sabahı erkenden boy abdesti almalıdır. Hz. Resûlullah (s.a.v.): «Sizden biri­niz Cuma'ya gelecek olduğunda boy abdest alsın.» buyurmuştur.

2) Cuma günü. temiz elbise giymeli, te­mizlik yapmalı ve güzel kokular sürünmelidir. Bu meyanda misvak kullanmak, bedendeki te­mizlenmesi gereken kılları temizlemek, tırnakları kesmek de lâzımdır,

3) Cuma günü camiye erken gitmelidir. Peygamberimiz (s.a.v.) ve (Ashâb-ı Kiram (r.a.) zamanında, bugün ancak bayram namazların­da olduğu gibi erkenden camiye gidiliyordu.

4) Camiye giriş âdabına uygun olarak, sağ ayağımızı atıp girmeli ve selâm verip, uy­gun bir yere oturmalıdır. Cemaatın omuzlarınabasarak ön tarafa geçmemelidir.

5) Cum'a'da imam hutbeye çıkınca onu dinlemeli, hiç konuşmamalıdır.

## NEDİR BU

Hz. Âişe der ki «Resûlullah, evime gelmiş­ti. Parmaklarımdaki, gümüşten yapılmış, kaş­sız iki yüzüğü görünce:«Âişe! Nedir bu?» diye sordu. «Yâ Resûlullah! Onu, sana karşı süsle­neyim diye yaptırdım!» dedim. «Onların zekâ­tını ödüyor musun?» diye sordu. «Hayır! Allah, dilerse öderim!» dedim. «Bu, sana, cehennem ateşi olarak yeter!» dedi.»

---
28 Mayıs Cumartesi
## İSTANBUL'UN FETHİNİN MÂNEVİ YÖNÜ

Bir yandan muhasaranın neticelenmemesi, diğer yandan Bizans'ın yardım alma ihtimali bı­çağı kemiğe dayamıştı. İşte bu nâzik anda, pâ­dişâh, Veliyyüddinoğlu Ahmed Paşa'yı Akşemseddin Hazretleri'nin çadırına niyaz ve soru için gönderip, şeyhinden fethin gününü, hattâ saati­ni ve şehre girilecek noktayı öğrenmiştir.

Şeyhin oğullarından biri, babasının haber verdiği an geldiği halde, fetih haberi gelmeyince, merakla babasının çadırına gelmiş; kapı­daki nöbetçi; «İçeri kimseyi almayasuz denil­di» şeklinde konuşunca, çadırın bir yanından eteğini kaldırıp içsri bakmış; babasının başı secdede, gözyaşları ile yalvarıp yakardığını görmüştü. Uzun mûnâcâttan sonra Şeyh'in başı secdeden kalktı. Bu esnada da ordu sel gibi şehre giriyordu.

## İSTANBUL'UN İSİMLERİ

Osmanlı Devlet Arşivi (Hazine-i Evrak) bel­gelerine göre İstanbul'un isimleri: Âsitâne, Âsitane-i Saadet, Âsitane-i Âliyye, Belde-i Tayyibe, Dâr-ı Saadet, Dar'us-Saltana, Dâr'us-Saltanat'il Âliye, Dâr'us Saltanat'us Seniyye, Dâr'ül Hilâfe, Derâliye, Der-i Devlet, Der-i Saadet, Dersaadet, Konstantiniyye, Konstantiniyye-i Mahrusi.

---
29 Mayıs Pazar
## İSTANBUL'UN FETHİ

Fatih S. Mehmed'in ilk işi, İstanbul'u, uzun bir hazırlık süresinden sora kuşatmak oldu. Evvelce de, icabında Boğaz'ı kapamak için Ru-melihisar'ı inşa edilmişti, 11 Nisan'da başlayan kuşatma, topların şehri 20 gün fasılasız dövme­siyle iyice hararetlenmişti. Bu şekilde neticeye ulaşamayacağını anlıyan Sultan Mehmed ge­milerini karadan yürüterek Haliç'e indirmiş (zi­ra Haliç'in ağzına Bizanslılar kaim bir zincir germişlerdi.) ve Bizans'ı dehşete düşürmüştü. Fetihden bir gece evvel bütün cepheyi baştan başa teftiş ederken, tepeden tırnağa kadar beyazlar giyinmiş ak sakallı nûranî yüzlü Veliyüllâh Ak-Şemseddin Hazretleri Hakk'ın Askerlerine şahadet lezzetini telkin etmekte idi. Fatih'in hocası, ilmi, ahlâkı ve faziletiyle devletin manevî istinatgahı Şeyhülislâm Molla Güranî Hazretleri de fethin askerlerine Peygam­berimiz (s.a.)'in (İstanbul'u fetheden ordu ne güzel ordudur.) müjdesini veriyordu. Fatih ge­ce yarısı hücum emrini verdi. Molla Güranî ve Ak-Şemseddin Hazretleri askerin önünde şahadet ve gaza önderi idi. Ulubatlı Hasan Sancağı surlara dikti. Üç koldan sanlı Türk Ordusu İstanbula girdi. Fatih Ayasofya'ya gi­derek Allah'a şükran secdesine kopandı ve bu kiliseyi camiye çevirdi.

---
30 Mayıs Pazartesi
## AYASOFYA CAMİİ

Fatih Sultan Mehmed Han'ın İstanbul'u fethinden sonra kılınan ilk Cuma namazından itibaren tam 481 sene Ayasofya, cami olarak kullanılmıştır.

Ayasofya'nın Osmanlı tarihindeki önemi, gerek çok eski bir maziye sahip olması ve gerekse İstanbul'un fethinden sonra ibadete açılan ilk cami olması hasebiyle çok büyüktü. Yeni bir pâdişâh tahta çıktığı zaman Fatih ve Ayasofya Camilerinin minarelerinde Sala vermek âdetti. An'aneye göre tahta yeni çıkan bir padişah, ilk Cum'a selâmlığına Ayasofya'da çıkardı. Sultan Ahmed Camii yapılmadan önce, her yıl mevlûd alayı Ayasofya'da yapılır ve Hükümdar da bunda hazır bulunurdu.

## OSMANLI HAYATINDAN

BEYTÜLMÂLCİ:Yeniçeri Ocağı efradın­dan ölenlerin mahallefatı işleriyle meşgul olanlar hakkında kullanılan bir tâbirdi.

Küçük evlât bırakan yeniçerinin terekesi satılıp, muhallefat defteri yeniçeri kâtibi dairesinde hıfz olunarak, parası mensup olduğu odanın sandığına konurdu. Bu para, sandığın diğer paralan gibi, mütevelli olan odabaşı ta­rafından işletilir ve bütün oda halkının neza­reti altında bulunurdu. Çocuk yetişince kendi­sine hesap verilip, parası teslim olunurdu.

---
31 Mayıs Salı
## RIZKI KAZANIRKEN

Unutmayalım ki:

* Allah (c.c.), Kur'ân-ı Kerîm'de bütün yaratıkların rızkını tekeffül ve taahhüt ettiğini bildirmiştir. Bu işte şüpheye düşen kimsenin imân zayıflığından korkulur. Allah (c.c.) «İmanlı iseniz bana tevekkül edin!» buyurmuştuı

* Rızık bölünmüştür, bellidir, değişmez. Levh-ı mahfuz'a yazılan bozulmaz. İhtirasla rızık ne eksilir ne de artar. Çünkü herkesin rızkı bellidir.

* Allah (c.c.) kulunun rızkına kefildir. O (c.c.) yaşattığı kulunun, belli rızkını mutlaka verir. Yemekten maksat Allah (c.c.)'a ibâdet için kuvvet bulmak olmalıdır. Yoksa yeme iç­me zevk için değildir. (Marifetname: İbrahim Hakkı Hz.)

## SAFAHATTAN

Müslümanlık nerde! Bizden geçmiş insan­lık bile...

Âlem aldatmaksa maksad, aldanan yok, nafile!

Kaç hakikî Müslüman gördümse, hep makberdedir

Müslümanlık, bilmem ama, galiba gökler­dedir.

(Mehmed Akif

---
1 Haziran Çarşamba
## KUR'AN ÖĞRENMEK VE ÖĞRETMEK

Resûl-i Ekrem (s.a.v.) buyurdu ki:

«Sizin en faziletliniz Kur'an-ı öğrenen ve öğretendir.»

«Kur'ân'ı muhafazaya ehemmiyet veriniz Hayatım yed'i kudretinde olan Cenâb-ı Allah'a yemin ederim ki; Kur'an'ın hafızadan çıkıp kaçması bağlı devenin ihtimamsızlık eseri bo­şanıp kaçmasından daha zorludur.»

«Şu bir halis mü'mln ki Kur'ân okur, onun muktezâzıyla amel eder, o tadı güzel kokusu güzel turunç meyvesi gibidir.. Şu bir mü'min de Kur'ân okumaz fakat mûcibeyle amel eder bu da tadı güzel fakat kokusu olmayan hur­ma gibidir. Kur'ân'ı okuyan fakat mûcibeyle amel etmeyen münafık benzeri de, kokusu gü­zel fakat acı reyhan otu gibidir. Kur'ân oku­mayan münafık benzeri, tadı da acı kokusu da kötü Ebû cehil karpuzu gibidir.»

Hâmil-i Kur'ân yani hâfız-ı Kur'ân öldüğü vakitte Allah-ü Teâlâ Hazretleri o arza vahiy buyurur ki o hafızın lahmini (etini) yeme! diye emir buyurur. Arz da der ki, «İlâhi nasıl olur da onun etini yerim? Senin kelâmın onun kalbinde, dimağında yazılmış, nakş olmuştur, yani ben onun etini çürütmem.»

«Kur'ân'ı ezberleyerek okuyan hafızın benzeri vahiy getiren melekler gibidir. (Fazilette ikisi beraberdir.)»

---
2 Haziran Perşembe
## YASİN-İ ŞERÎF OKUMANIN FAZİLETİ

«Yasin-i Şerifi her gece okumağa devam eden kimse vefat ederken şehid olarak vefat eder.» (Menâvî)

«Yâsin-i Şerif okuyunuz. Zira Yâsin-i Şerif okumağa devamda on hassa, bereket vardır.» buyurulmuştur (Râmuz):

1. İhlâs ile, bir aç kimse okursa tok olur.

2. Bir çıplak kimse okursa iibas ile örtü­lür.

3. Bekâr okursa evlenir.

4. Korkan kimse okursa korkudan emîn olur.

5. Mahzun okursa ferah bulur.

6. Seferde yolcu okursa seferinde yar­dım görür.

7. Bir recûlün gâib birşeyi olsa onu bu­lur.

8. Meyyit üzerine -ölüye- okursa aza­bı tahfif olunur.

9. Susuz okursa susuzluğu teskîn olur.

10. Hasta okursa şîfâyab olur.

Şu kadar ki teslimiyet, ihlâs şarttır.

## ESMÂ'ÜL-HÜSNÂ'DAN

Ed-Dârr: (Elem ve mazarrat verici şeyler yaratan.)

En-Nafiî: (Hayr ve menfaat verici şeyler yaratan.)

---
3 Haziran Cuma
## GÖZYAŞI

Gözyaşı: İçin teessür ifadesi ve gözün niyazıdır.

Gözyaşı: Nedamet mânâsını taşır, Allah'a bir nevi tevbedir.

Gözyaşı: Aşıkın derunî hislerini coştu­ran kelimesiz ve sedasız lisanıdır.

Gözyaşı: Arifin kalbinin tercümanıdır.

Gözyaşı: Mağfiret için Allah'ın kulların­dan istediği istirhamıdır.

Gözyaşı: Hakkın rahmetini tahrik ve mer­hametini celbeder.

Gözyaşı: Günahkârların sıdk u ihlâs ile Rablarma arz eyledikleri ubudiyet incisinin daneleridir.

Gözyaşı: Yokluğa erenlerin saadet ser­mayeleridir.

Gözyaşı: Allah için öyle bir sermaye-i sa­dettir ki, rahmet, merhamet ve mağfiret habbelerini içinde taşıyan seyyid-ül istiğfar ve tevbe-i nasuhdur.

Gözyaşı; Günahkârın çare-i gufranıdır.

Gözyaşı: Muhlisin habbe-i ihlâsıdır.

Gözyaşı: Asinin habl-i salâhıdır.

Gözyaşı: Hülâsa; vuslata erenlerin ye­gâne istinatgahıdır.

## ESMÂ'ÜL-HÜSNÂ'DAN

En Nur: (Münevvir manasına, alemleri nurlandıran, istediği simalara, zihinlere ve gönüllere nur yağdıran.)

---
4 Haziran Cumartesi
## ANA, BABAYA İYİLİK ETMEK

«Allah'a ibadet edin ve O'na hiçbir şeyi şerik (ortak) koşmayın. Anaya, babaya, yetimlere, yoksullara, yakın komşuya, yabancı komşuya, yanınızdaki arkadaşa, yolcuya ve maliki bulunduğunuz kimselere iyilik ediniz.» (Nisa: 36)

«Yalnız O Allah'a ibadet edeceksiniz, ana­larınıza, babalarınıza iyilik yapacaksınız. Şayed bunlardan biri veya her ikisi, senin yanın­da ihtiyarlarsa sakın onlara öf deme, yüzleri­ne bağırma, onlara saygı ile hitab et. Acıdığın­da onlara tevazu kanadını aç da, «Yârab! Kü­çüklüğümde bana şefkat gösterdikleri gibi Sen de onlara merhamet et» de.» (İsra: 23-24)

«Biz ana ve babasına iyilikte bulunmayı insana tavsiye ettik. Hususiyle anasını tavsiye ederiz ki; o, kat kat zaafa düşerek ona ge­be kalmış, emzirmesi de iki sene sürmüştür. Binaenaleyh ana ve babana şükret.» (Lokman: 14)

İbn-i Mesud şöyle demiştir:

«Peygamber (s.a.v.)'e sordum ki, amelle­rin hangisi, şanı aziz ve yüce olan Allah'a daha sevgilidir?» Buyurdular ki:

«Vaktinde namaz kılmak», «Sonra hangi­sidir?» dedim. «Sonra, ana-babaya iyilik etmek,», dedi. «Sonra hangisidir?» dedim. «Sonra, Allah yolunda cihad etmektir.» dedi.» (Müttefekun aleyh)

---
5 Haziran Pazar
## YETİM AĞLAYINCA

Allah ü Teâlâ Kur'an-ı Kerim'de mealen:

«Sakın yetime, kahretme, saili azarlama» (Duha: 9-10)

«Ceza ve hesab gününü yalan sayanı görüb bildin mi? Öyle bir kimsedir ki, öksüzü iter, hor görür, ihmal eder, yoksulu doyurmak için başkalarını da teşvik etmez.» (Maun: 1-3)

Hübeyre Âiz (r.a.) anlatıyor:

Bir gün, Ebu Süfyan, Selman, Süheyb-i Rumi, Bilal-i Habeşi (r.a.)'dan ibaret olan as­habın fakirlerinin üzerine çıka geldi. Oradaki müslümanlar: «Allah'ın kılıçları, Allah'ın düş­manı üzerine gereği gibi işlemedi.» dediler. Ebu Bekîr (r.a.):«Kureyş'in Şeyhine karşı böyle mi söylersiniz?» diye mukabele etti. Bu­nun üzerine gidip Resûlullah (s.a.v.)'e keyfiyeti haber yerdi. Resûl-i Ekrem (s.a.v.): «Yâ Ebâ Bekri İhtimal onları gücendirdin. Eğer onları gücendirmiş isen, Rabbını da gücendirmiş, O'nun gazabını celbetmiş oldun.» buyurması üzerine cemaatin yanına gelerek: «Ey kardeşler (Ebu Süfyan yüzünden) sizleri gücendir­miş oldum.» deyince Onlar da: «Hayır, müte­essir olmadık. Allah seni affetsin, kardeş.» dediler.

Hadis-i kudsi'de Cenab-ı Allah (c.c.)

«Ya Cebrail! Yetimi ağlatanın cehennem­de yerini bul ben de onu ağlatayım.» buyurdu.

---
6 Haziran Pazartesi
## TÜCCAR'DA ŞU ÜÇ ŞEY BULUNMALIDIR

Bazı hâkim zatlar şöyle dediler;

- Bir tüccarda şu üç huy olmayınca, dünyada da, âhirette de fakirdir:

1 - Yalandan, lüzumsuz sözden, yemin­den, temizlenmeyen dil, fakirdir.

2 - Aldatmadan, hıyanetten, hasetten, temizlenmeyen kalb, fakirdir.

3 - Cuma namazını, cemaatle namazı, günün bazı saatlerinde ilme çalışmayı, Al­lah'ın rızasını başkalarına tercih etmeyi, bı­rakmayan bir nefis fakirdir.

## FAKİH ANLATIYOR

- Bir kimse kazancının helâl olmasını dilerse, şu beş şeye dikkat etmesi icab eder:

1) Kazanmak sebebi ile, Allah'ın farz kıldığı ibadetlerin hiçbirini terk etmemeli, on­ları noksan yapmamalıdır. Kazanç için Allah'ın yaratıklarından hiç birine eziyet etmemelidir.

2) Çalışma ile, kendi iffetini, çoluk ço­cuğunun ifetini korumayı niyetine almalıdır.
Mal toplayıp çoğaltmayı niyetine almamalıdır.

3) Çalışmada kendini haddinden fazla yormamalıdır.

4) Rızkını çalışmaktan bilmemeli Allah'­tan görmelidir. Çalışmayı rızk için bir sebep
saymalıdır.

---
7 Haziran Salı
## SÜLEYMANİYE CAMİİ

Mimarimizin üstadı Koca Sinan tarafın­dan İstanbul'un yedi tepesinden biri üzerine kurulan Süleymaniye Camii'nin inşasına 12 Ha­ziran 1550'de başlanmış ve 7 Haziran 1557'de cami ibadete açılmıştır.

Devrin Padişahı Kanunî: «Bu bina eyledüğün Beytullah'ı sıdk-u safa ve dua ile yine senin açman evlâdır» deyip, caminin açılmasını Koca Sinan'a teklif etmiş, O da, «Yâ Fettâh!» diyerek Caminin kapısını bizzat açmıştır.

Süleymaniye Camii elliyedi metre uzunlu­ğunda ve aitmiş metre genişliğindedir. Kubbe­si, yirmialtı metre çapında olup, elli üç metre yüksekliktedir. 138 penceresinden giren ışık akisleriyle, caminin içindeki şada aksi, mü­kemmel hesaplanmıştır.

## YUNUS EMRE'DEN

Okumaktan ma'nî ne, kişi Hakkı' bilmektir,

Çün okudun bilmezsin, ha bir kuru emektir.

## ESMÂ'ÜL-HÜSNÂ'DAN

El-Hadî: (Hidayet yaratan, istediği kulunu hayırlı ve kârlı yollara muvaffak kılan, muradına erdiren.)

El-Bedi: (Örneksiz misalsiz acaib ve hay­ret verici âlemler icad eden.)

---
8 Haziran Çarşamba
## ÇÖREK OTU HAKKINDA

Resulullah (s.a.v.) Efendimiz:

«Çörek otu ölümden başka her hastalığa şifâdır.» buyurmuşlardır. Ölüm geldiği vakit onun devası yoktur. Soğuktan mütevellit has­talıklara bilhassa iyi gelir. Çünkü tabiatı hararetlidir.

Faydaları çoktur. Susuzluktan mütevellit yanmayı giderir. Karındaki ağrıları giderir, göze arız olan suyu izâle eder, kavrulup mayi bir beze konularak bir müddet koklanırsa nezleye iyi gelir, baş dönmesine iyi gelir. Boğazdaki pü­rüzleri giderir, sesi açar.

## ÂDAB

Müslümanlar aralarında bir dargınlık yüz gösterirse hemen barışırlar, birbirini üç günden ziyade terketmezler. Müslümanların gönüllerin­de düşmanlık, kin duyguları yaşayamaz.

## ESMÂ'ÜL-HÜSNÂ'DAN

El-Bakî: (Varlığının sonu olmayan)

El-Vâris: (Servetlerin geçici sahipleri, elleri boş olarak yokluğa döndükten sonra var­lığı devam eden, servetlerin sahibi.)

Er-Reşid: (Bütün işleri ezelî takdirine göre yürütüp, dosdoğru ve bir nizam ve hikmet üzere âkibetine ulaştıran.)

Es-Sabür: (Çok sabırlı.)

---
9 Haziran Perşembe
## HZ. EBÛ BEKİR (R.ANH.)

İsmi Abdullah, künyesi Ebû Bekir'dir. Laka­bı: Atik ve Sıddîk'tır. Babasının adı Osman, kün­yesi Ebû Kühâfe'dir. Annesinin ismi Ümmül Hayr Selmâ binti Sahr'dır. Hem ana, hem de baba itibariyle Allah Resulünün dedelerinden Murre de Peygamber Efendimiz (s.a.v.)'in temiz soyuna dayanır.

Yaratılış itibariyle temiz bir fıtrata sahip olan Hz. Ebû Bekir (r.a.), dürüst, doğru sözlü, seviyye ve temiz bir seciyyeye sahip, putlar­dan nefret eden ve ağzına içki koymıyan bir kimse idi. Risâleti erkekler arasında ilk tasdik eden, İslâmiyetin yücelmesi uğrunda hiç bir şe­yini esirgemeyen, kazandığını dîni uğrunda fe­da eden kimse idi

Hz. Ebû Bekir (r.a.) fıtraten halim, selim, son derece refik ve şefik idi. Bununla beraber vazife ve mes'uliyet işlerinde zerre kadar mü­samaha göstermezdi. Onun rıfk ve mülâyemeti, şahsî muamelâtına ait idi. Din ve millet işlerin­de en küçük bir tereddüdü, en basit müsa­maha ile göz yumduğu görülemezdi.

Allah ve Resulünün âşıkı, verâ ve tekvâ mertebesinin zirve taşı, derûnî aşkın volkan­lar gibi kaynadığı bir kalbin sahibi, Allah korkusundan gözünün yaşı kurumayan bir havf içinde yaşayan yüce insan...

Hicret'in 13 cü senesinde 63 yaşınday­ken ebedî hayata intikâl etmiştir.

---
10 Haziran Cuma
## DUHA (KUŞLUK) NAMAZI

Güneş doğup bir miktar yükseldikten sonra istiva vaktine kadar, iki veya dört ve­ya sekiz veya oniki rek'at namaz kılınır ki, menduptur. Bu, Resulullah (s.a.v.) Eferidimiz'in mübarek fiiliyle sabittir. Bunun sekiz rek'at kılınması efdaldir. Bunun muhtar olan vakti, gündüzün dörtte biri geçtikten sonra­dır. (B. İ. İlmihali: s. 204)

## OSMANLI'DA MEHTERHANE

Kalelerde, deniz savaşlarında, sefer men­zillerinde, konak yerlerinde, muhasaralarda ve bilhassa muharebelerin top tüfek sesleri, at kişnemeleri, kılıç şakırtıları, Tekbir sodaları arasında yedi kat, dokuz kat mehterhaneler, növbet vurarak gaza meydanlarının mahşeri içinde ayrı bir mahşer olurdu.

## HZ. HASAN (R.A.)'A DÜNYADA SEVDİRİLEN ÜÇ ŞEY

1. Geceleri namaz kılmak,

2. Sözün doğrusunu söylemek,

3. Hastaları ziyaret etmek.

## AŞERE-İ MÜBEŞŞERE

Cennetle müjdelenen On büyük sahabî: Hz. Ebû Bekir (r.a.). Hz. Ömer (r.a.), Hz. Os­man (r.a.). Hz. Ali (r.a.) Hz. Talha (r.a.) Hz. Zü-beyr b. Avvam (r.a.), Hz. Abdurrahman b. Avf (r.a.), Hz. Sa'd b. Ebî Vakkas (r.a.), Hz. Sa'd b. Zeyd (r.a.) Hz. Ubeyde b. Cerrah (r.a.)'dır.

---
11 Haziran Cumartesi
## TİLÂVET SECDESİ

Kur'an-ı Kerîm'in sûrelerinde ondört sec­de âyeti vardır ki, bunlardan birini okuyan ve­ya işiten her mükellef için bir secde lâzım ge­lir. Şöyle ki: Secde-i tilâvet niyetiyle eller kaldırılmaksızın (Allahü ekber) denilerek secde­ye varılır, secdede üç kerre (Sübhane rabbiyel a'lâ) denilir. Sonra (Allahü ekber) denilerek secdeden kalkılır.

Tilâvet secdesine ayaktan inilmesi ve bu secdeden kalkarken ayağa kadar kalkılması ve böyle ayağa kalkarken (ğufrâneke rabbenâ ve ileykelmesîyr) denilmesi müstehaptır.

## BİRR VE TAKVA

«(Namazda) yüzlerinizi doğu ve batı yönü­ne çevirmeniz birr değildir. Fakat birr, Allah'a ahiret gününe, meleklere, kitablara, ve Pey­gamberlere iman eden. malı (nı Allah) sevgi­siyle akrabaya, yetimlere, yoksullara, yolda kalmışlara, dilenenlere, kölelere, esirlere ve­ren, namazını dosdoğru kılan, zekatını veren­lerin, ahitleşdikleri zaman ahitlerini yerine getirenlerin, sıkıntıda, hastalıkta, muharebenin kızıştığı zamanlarda sabr-u metanet gösterenlerindir. Onlar sadık olanlardır. Ve onlar takvaya erenlerin tâ kendileridir.» (Kur'an-ı Kerim . Bakara:177)

---
12 Haziran Pazar
## DÜNYA HEP ALTIN OLSA

Sufyân bin Uyeyne'den: Mü'min güzel amel ve iyiliklerinden hem dünyâda, hem de âhirette sevaba nail olur. Fakat fâcirin hayrı hemen dünyâda verilir, ama âhirette ona nasîb yoktur. Hakikî ihsan ehli ve mü'minin ke­mâli odur ki:

Allah'dan gayri şeylerin hepsinden yüz çevirip teveccüh-i tam ile Allah Teâlâ Azze ve Celle Hazretlerine yönelerek kalbinde ve li­sânında Hakk'dan gayri bir şey bulunmaz.

Fâni dünyâ hep altın olsa, âhiret te top­raktan çanak çömlek olsa, âhiret dünyâdan daha hayırlı olur. Şu dünya fâni toprak, âhi­ret te baki altın olunca dünyanın hâli değeri ne halde kalır?

Allah Teâlâ kulunun ağlamasını, inleme­sini, Cenâb-ı izzetine yalvarmasını arzu ettiği vakit onu sevdiklerinden ayırmakla yahud aç­lıkla ve benzeri şeylerle mübtelâ kılar. Bunlar kalb ehline malumdur. Bunlarda acaib terak­kiler, garib tecelliler vardır. €hl-i kemâlin hal­lerinde bunlar açıkça görülür.

(Ramazanoğlu M. Sami (k.s.) Hz. Yusuf (a.s.)

## HZ. HÜSEYİN (R.A.)'A DÜNYÂDA SEVDİRİLEN ÜÇ ŞEY

1. Allah'a (c.c.) muhabbet,

2. Allah (c.c.) için fukaraya şefkat,

3. Allah (c.c.) yolunda şehâdet.

---
13 Haziran Pazartesi
## KAFİRİN HALİ

«Ey iman edenler, kendi (din kardeş)lerinizden başkasını (dost ve) sırdaş edinmeyin. (Çünkü) Onlar (kafirler) şer ve fesad yap-makda hiç kusur etmezler, size sıkıntı vere­cek şeyleri arzu ederler. Hakikat onların kin ve buğuzları ağızlarından (taşıb) meydana vurmuştur. Göğüslerinde gizlemekte oldukları (düşmanlık) ise daha büyüktür. Size Ayetleri­mizi açıkladık, eğer düşünürseniz.

İşte siz o kimselersiniz ki onları seversi­niz, halbuki onlar sizi sevmezler. Siz kitabın hepsine inanırsınız, onlarsa (yalnız) sizinlebuluştukları zaman «inandık» derler. Araların­da başbaşa kaldıkları vakit de (size karşı olan) kinlerinden dolayı parmaklarının uçlarını ısırır­lar. De ki: «Kininizle geberin.» Şübhesizki Al­lah onların sinelerincieki bütün özü hakkıyla bilicidir. (Al-i İmran: 118, 119)

## ÂDAB

Selâm vermenin bazı âdabı vardır. Bir meclise girilirken konuşulmadan evvel (Esselâmû aleykûm) diye selâm verilir. Gençler, ih­tiyarlara, süvariler piyadelere, yürüyenler otu­ranlara, arkadan gelenler önden gidenlere se­lâm verirler.

Bir meclisten ayrılırken de selâm ile ay­rılmak efdaldir. (Büyük İslâm İlmihali, s. 470)

---
14 Haziran Salı
## MELEKLER ZİKİR MECLİSLERİNDE

Yûsuf (a.s.) kuyuya atıldığında 12 yaşın­da idi.

Bu esnada Hz. Melik-i A'lâ'dan Cebrail a.s.)'a Sidre-i Müntehâ'dan bir hitap erişdi ki:«Kuluma yetiş». Ve Cebrail yetişti, Yûsuf'u kuyuda bir taş üzerine oturttu. Kuyuda yılan, böcek, haşarat 'da yardı. Böceklere dedi ki: «meskenlerinize çekilin, zira enbiyâdan bir nebi geldi, delikden çıkmayın». Fakat yılan Yûsuf'a kasdetti, fışladı. Derhal Cibril «sus» diye sayha eyledi, yılanın bir daha sesi çık­maz olduğu gibi, neslinden gelenlerin de ses­leri çıkmaz oldu.»

Yûsuf (a.s.) kuyuya atılınca Allah'ın esmâ-i hüsnasını (güzel isimlerini) zikre başladı. Bunu Melekler işitti ve dediler ki: «Yâ Rab, kuyuda güzel bir şada işitiyoruz, bize bir saat mühlet ver de ona katılalım.» Allah'ü azze ve celle buyurdu ki:

- «Siz dememişmiydiniz «Yâ Râbbi! Ora­da fesad çıkaracak ve kaniar dökecek bir kimse yaratacaksın?» (Bakara:âyet 30)

Melâike Yûsuf'un zikri ile me'nûs oldular ve dediler ki:

- Yâ Rabbi bize mühlet ver, O'na katı­lalım.

Melâike de zikrullahm şerefine binâen te­nezzül edip ehl-i zikirle me'nûs olurlar.

(M. Sami (k.s.) Hz. Yûsuf (a.s.)

---
15 Haziran Çarşamba
## DUA TALEBİ

Abdülhâlik Gûcdevani Hazretleri'ne biri geldi:

- Bizim için de dua et, Allah (c.c.) lüt­fetsin, dedi.

Hazret:

- Kişi farz borçlarını halisane eda ettik­ten sonra dua ederse ve kalkıp hayırlı teşebbüsüne de girerse dileği kabul olunur. Bun­ları edadan sonra bizi de dua ile an, biz de sana dua edelim. Ola ki Allah (c.c.) duaları­mızı kabul buyurur. Hem senin hem bizim için iyi olur.

## TEHECCÜT NAMAZI

Yatsı namazından sonra daha uyumadan veya bir miktar uyuduktan sonra kılınacak nafile bir namaza «Gece namazı» denir ki, se­vabı pek çoktur. Bir miktar uyuduktan sonra kalkılıp kılınırsa «Teheccüt» adını alır. Resulü Ekrem Efendimiz (s.a.v.), teheccüt namazına devam buyururlardı. Bu gece namazı iki rek'atten sekiz rekata kadar. Her iki reketta bir se­lâm verilmesi efdaldir.

Bir hadîs-i şerifte: «Herkim geceleyin uyanır, refikasını da uyandırır da iki rek'at na­maz kılarsa, Allah Teâlâ'yı çok zikreden er­kekler ile kadınlardan yazılırlar» buyurulmuştur.

---
16 Haziran Cuma
## MÜ'MİN KİMDİR?

«Mü'min nedir? «İman etmiş. İslâm dini­ne inanmış. İslâm. Müslüman.» demektir.

İslâmiyeti tebliğ eden ve nefsinde yaşa­yan «Levlâke» sırrına mazhar olmuş olan ve Allah (c.c.) Hazretleri'nin (Habîbim!» hitabı­na muhâtâb olan Sevgili Peygamberimiz (s. a.v.) Efendimiz mü'minlerin önderi ve en yü­cesidir.

• «Mü'mini tuzağa düşürmeğe çalışırlar, oysa Allah onların hile ve desiselerini da­ha mükemmel bir şekilde başlarına çarpar.»

• «Mü'min pek şerefli ve iyi insandır. Fâcir ise fesâdçı ve alçak bir insandır.»

• «Mü'min her hâl ü kârda selâmettedir. Ruhu, Azze ve Celle'ye hamd ederken çıkar.»

• «Mü'min iki korku arasında bir kuldur: Geçmiş günâhı sebebiyle Allah'ın ona nasıl muamele edeceği için korkar, geri kalan öm­ründe helak edici şeylerden başına ne gele­ceğini kestiremediği için korkar.»

• «Ehl-i îmâna göre mü'minin durumu, cesede karşı başın durumu gibidir: Baştaki sancıdan cesedin elemlenmesi gibi, mü'min ehl-i îmânın acısını (kendi acısı imiş gibi) ta içinde hisseder.»

• «Allah nezdinde, mü'min mukarreb meleklerden (Allah'a yakın, Allah'a yaklaşmış melekler) daha iyidir.»

---
17 Haziran Cuma
## HADİSLERLE MÜ'MİN

• «Mü'min, insanların kendisinden emin olduğu kişidir; müslim müslümanların dilin­den salim olduğu kişidir;mücâhit ise kötü­lüğe veda edendir. Nefsim yed-i kudretinde olana yemin olsun ki, komşusu kendi eza ve cefâsından emin olmayan kul cennete gire­mez!»

• Mü'min mü'minin aynasıdır, mü'min mü'minin kardeşidir, bulduğu yerde onu korur.»

• «Mü'min ülfet eder, sevmiyen ve se­vilmeyende hayır yoktur.»

• «Mü'min mü'min için birbirini perçin­leyen bir bina gibidir.»

• «Kavi mü'min Allah'a, zayıf mü'minden daha sevimli daha hayırlıdır. Buna rağmen hepsinde hayır vardır. Sana yararlı olan şeye karşı haris ol! Yardımı Allah'tan iste, ac­ze düşme. Başına bir şey kelirse (Ah keşke şöyle yapsaydım, böyle yapsaydım!) deme; şöyle de:(Bu Allah'ın kaderidir, dilediğini ya­par). Çünkü (Eğer şöyle yapsaydım!) sözü, şeytanın işini açar. (Ve ona kolaylık sağlar).»

• «Mü'min bir kabtan kafir ise yedi kabtan içer.

• «Mü'min cennet'te çocuk isterse, ham­li, vazi ve yaşı (hepsi) istediği şekilde, bir saat zarfında meydana gelir.»

---
18 Haziran Cumartesi
## HURAFELERE DİKKAT

İslâm dışı güçler tarih boyu, müslümanların iyi niyet ve saflığından istifade ederek di­ne bir takım hurefe bid'atlar sokmuşlardır. Yani dinden olmayan bir takım şeyleri, dinin emirleriymiş gibi gösterip müslümanları fay­dasız ve batıl şeylerle uğraştırma yolunu seçmişlerdir. Böylece de müslüman asıl vazife­lerini unutmuş, öyle durumlar olmuş ki şirke (Allah'a ortak koşma) ve küfre varabilecek şeyleri farkında olmadan yapmıştır. Bu tür batıl inançlar bilhassa hanımlar arasında çok rağbet bulmaktadır. Bunlardan bazıları:

Türbe ve yatırlara adakta bulunma, mum yakmak, bez bağlamak. Elden ele sabun, ma­kas, bıçak gibi şeyler verilirse sonunda fena­lık çıkacağını söylemek. Kapı eşiklerine veya üstüne, uğur getirir zannıyla at nalı çakmak. Rakamlardan uğur beklemek. Salı günü uğur­suzdur, falan gün çamaşır yıkanmaz, filan gün temizlik yapılmaz veya yola çıkılmaz demek. Hacca gidene «hacı», hafız olana «hafız» denmese günah olur demek. «Ben hacca gittim, artık elime ölçü ve tartı aleti alırsam günahkâr olurum» demek. (Bilhassa bu hurafe müslü­manları ticaretten uzaklaştırarak iktisadi sa­hayı eline geçirmek için yahudinin müslümanlar arasına soktuğu korkunç bir tuzaktır.)

(Devamı yarın)

---
19 Haziran Pazar

## HURAFELERE DİKKAT

Fala yıldızname'ye inanmak. İki bayram arasın­da yapılan nikâhı caiz görmemek. Kabre toprak atarken, kürek elden ele verilirse uğursuz ve günah olur demek. Yolda giderken önünden hayvan geçerse bundan mana çıkarmak. Kö­pek uluması veya kuş ötmesini uğursuz say­mak. Hıdır İlyas (Hıdrellez) günü bayram şen­liği şeklinde kutlamak, o günde sokaklarda ateş yakarak üzerinden atlamak. Evlenirken pazarlık yapmak, başlık parası almak (yalnız evlenirken kadına erkek tarafından verilmesi gereken mehir bundan istisnadır.)

## NEDEN UYURUZ?

Yiyeceğin rutubeti kalbin damarlarına gevşeklik verdiği ve buharı da kalple beyin arasında perde gerdiği, kalbin, dimağın dü­şünüşünden faydalanmasını engellediği, duyu organları, duyma ve hareket etme yetkisini kaybettiği zaman uyuruz. Demek ki, yiyecek ve onun nemi uykuyu getirir.

Eğer uyuyanın kalbi, nefsine bağlı ise, mânâ âleminde yükselemez. Berzah âleminde kalan ruh, mânâsız ve dünya ile ilgili şeyleri rüyada görür. Eğer uyuyanın ruhu saf ve te­mizse, ruhu, kendi eski alemiyle temasa gelir; rüyası, sadıktır. Avamın uykusu, dünyaya dö­nüş ve ona bağlanıştır. Kâmil insanların uy­kusu, Allah'a dönüştür.

---
20 Haziran Pazartesi
## SENİN VAZİFEN

«Ey Peygamber, Rabbinden sana indirile­ni tebliğ et. Eğer yapmazsan (Allah'ın) elçili­ğini tebliğ (ve ifa) etmiş olmazsın. Allah seni insanlardan koruyacaktır. Şüphesiz ki Allah kâfirler gurubunu muvaffak etmez (Maide 67)

«İşte kalblerinde bir (nifak) maraz(ı) bu­lunan kimselerin «felaketin size (dönüb) çarpmasından korkuyoruz» diyerek aralarında ko­nuştuklarını görüyorum. Belki Allah feth (ü za­fer) veya kendi katından bir emir getirecek de onlar yüreklerinde gizledikleri şey'e karşı pişman kimseler olacaklardır.» (Maide: 52)

## KADINLARIN HAKLARI

«Ey Nas! Kadınların haklarına riayet et­menizi ve bu hususta Allah'tan korkmanızı tavsiye ederim. Siz kadınları Allah emaneti olarak aldınız. Ve onların namuslarını ve is­metlerini Allah adına söz vererek helal edin­diniz! Sizin kadınlar üzerinde hakkınız, onla­rın da sizin üzerinizde hakları vardır. Sizin kadınlar üzerindeki hakkınız, onların aile ha-rimini sizin haşlanmadığınız hiç bir kimseye çiğnetmemeleridir. Eğer onlar razı olmadığınız herhangi bir kimseyi aile yuvanıza alırlarsa, onları hafif surette darb ve tahzir edebilirsin! Kadınların da sizin üzerinizdeki hakları, her türlü yiyim ve giyimlerini temin etmenizdir.» (Veda Hutbesi'nden)

---
21 Haziran Salı
## İNSANA MELEK NASIL VAZİFELENDİRİLİR?

Yüce Allah (c.c.)'ın, insana, daha döl ya­tağında nutfe halinde iken bir meleği nasıl vazifelendirdiğini de, Peygamberimiz (s.a.v: şöyle açıklar;

«Nutfe, döl yatağında kırk gün veya kırk gece eğleşince, yüce Allah, ona bir melek gönderir.

Melek; «Yâ Rab! Onun rızkı nedir?» diye sorar.

Meleğe Allah tarafından onun rızkı söy­lenir.

Melek «Yâ Rab! Onun eceli nedir?» diye sorar.

Meleğe; Allah tarafından onun eceli de söylenir.

Melek; «O erkek mi, yoksa dişi mi olacak?» diye sorar. Meleğe; bu da bildirilir.

Melek; «Yâ Rab! O, şakî midir, yoksa, saîd midir?» diye sorar.

Meleğe; onun ne olacağı da bildirilir.

«Arşı yüklenen, bir de onun etrafında bu­lunan (melekler) Rablerini hamd ile teşbih ederler. O'na iman ederler. Mü'minlerinde yarlığanmasım isterler: «Ey Rabbimiz, senin rahmetin ve ilmin her şeyi kuşatmıştır. O hal­de tevbe edenleri, senin yoluna uyub giden­leri yarlığa, onları cehennem azabından koru»

(Mü'min:7) (Sohbetler. Asım Köksal)

---
22 Haziran Çarşamba
## SİRKE HAKKINDA

Sahih-i Müslim Câbir (r.a.)'ın rivayet eliğine göre Nebî (s.a.v.):

«Sirke ne güzel katıktır» buyurmuşlardır. Câbir (r.a.) der ki: Bir defasında Resûlullah (s.a.v.) ehline; Evde bir katık bulunup bulun­madığını sual ettiğinde kendisine: «Evde an­cak sirke vardır» denildi. Resûlullah (s.a.v.) onu isteyip:

«Sirke ne güzel katıktır» diye yemeğe başladı.

Câbir (r.a.) «Resûlullah'tan bunu işitdiğimden beri sirkeyi severim» demiştir,

Tuleyha bin Nâfi de: «Câbir'den bunu işittiğim vakitten beri sirkeyi severim» demiş­tir.

Hattabî der ki: Resûiullah (s.a.v.)'in «Sir­ke ne güzel katıktır» buyurması, yeme husu­sunda iktisadı medh ve nefsi lezzetli yiyecek­lerden men içindir. Halbuki O, Allah'ın ni'metlerine lâyıkıyle şükreden ve rızıklarını lâyıkıyla medh edendir.

Bir kimse «Ben katık yemeyeceğim» diye yemin etse de ekmeği sirke ile yese yemininde yalancı olmuş olur.

Nebî (s.a.v.)'in ve ehlinin katıkları umu­miyetle sirke idi.

Resûlullah (s.a.v.)'in «İçinde sirke olan eve şeytan yaklaşmaz», buyurduğu mervidir.

---
23 Haziran Perşembe
## KİBİR

Kibirlenme sıfatı insanın kalbinde öyle gizlenmiş ki sahibi, ondan uzak olduğunu zanneder. Kibirlenme alâmetlerini söyleyelim tâki açığa çıksın ve gönülden sökülüp atılması ko­lay olsun. Kibrin ve kibirlenmenin alâmetleri:

1 - Nefsinin, benliğinin büyüklüğünü duy­mak için halkın, önünde kalkmasından, elpençe durup hürmet etmesinden hoşlanmak.

2 - Arkasından biri yürümedikçe bir ye­re gitmemektir.

3 - Kendi yakınlarından başkasının mec­lisinde bulunmamasını istemektir.

4 - Konuştuğu kimselerden doğruyu söy­leyeni kabul etmemek ve hatasını kabullenmeyip gösterene teşekkür etmemek.

5 - Hasta ve illetli kimselerle oturmak­tan kaçınmak.

6 - Zenginlerin davetine gidip, fakirlerinkine gitmemek.

7 - Gerektiğinde, kendi evinin işlerini yapmaktan utanmak. Evinin ihtiyaçlarını pa­zardan temin edip götürmemek.

8 - Kendi akraba ve dostlarının çarşıda­ki işlerini yapmaktan utanmak, bilhassa kaba
ve kirletici eşyayı alıp eliyle götürmemek.

9 - Yürürken, bir mecliste otururken baş­kalarının öne geçmesinin ağrına gitmesidir.

---
24 Haziran Cuma
## MELEKLER

Melekler, istedikleri şekillere girebilen nûranî ve şuurlu varlıklardır. Nurdan yaratıldık­ları için, tecessüm etmedikçe, gözle görülmez­ler. Fakat, peygamberler, melekleri, bazan hakikî sûretlerile, bazan da muhtelif şekillerde görmüşlerdir.

Melekler, yemezler, içmezler, yorulmak, usanmak bilmezler. Allah (c.c.)'ın emrinden bir an dışarı çıkmazlar. Meleklerde erkeklik, dişilik de yoktur. Sayıları sayılamayacak ka­dar çoktur. Meleklerin onda dokuzu, gece gün­düz Allah (c.c.)'i tesbîh ile, onda biri de, el­çilik ve çeşitli vazifelerle meşgul olurlar.

(Sohbetler, M. Asım Koksal)

## MUHYİDDİN İBNİ ARABİ (K.S.)'DAN ÖĞÜTLER

Allah'a yakın olmaya götüren ibâdet, fiil ve işlerden birine başlarken, onun son ibâdet, son fiil ve son işin olduğunu, bir yenisini tek­rarlamak için ömrün ve vaktin kalmadığını farz, tahayyül ve tasavvur et.

## CUMA GÜNÜ

Ebû Hureyre (r.a.)'den; Resûl-i Ekrem (s. a.v.):

«Üzerine güneş doğan günlerin hayırlısı, Cuma günüdür. O gün Hazret-l Âdem halkolunmuş, o gün Cennet'e konulmuş ve yine o gün çıkarılmıştır» buyurmuştur. (Müslim)

---
25 Haziran Cumartesi
## HARPTEN EVVEL İMAN ETTİ, NAMAZ KILMADAN ŞEHÎD OLDU

Arzın bütününe hakim olup, saltanatı son derece şümullü olan Süleyman (a.s.)'ın, «saltanattan, zikrin daha hayırlı olduğuna» dâir sözüne misal olarak, tefsirde, İbn-i Abbas (r.a.), Amr İbn-i Sabit (r.a.) ile ilgili kıssasın: zikrediyor. Uhud harbinin bozgunluğu sıra­sında Asram (keskin kılıç saldırıcı) lâkabı ile mülekkap, Amr İbn-i Sabit, Peygamber Efen­dimiz (s.a.v.)'e gelerek, «Yâ Rasülullah! İman edip de mi harp edeyim, yoksa harp edilip de öyle mi îmân edeyim?» diye soruyor (s.a.v.) Efendimiz; «Önce îmân et, sonra harbet. Yoksa mahrum olursun.» buyuruyor. Amr İbn-i Sa­bit, kuşluk vakti îmân ediyor, harbe girip bir­çok müşrikleri kırdıktan sonra öğle ezanı okunmadan şehît oluyor. Peygamber (s.a.v.) Efendimiz; «Az işledi, çok kazandı» buyurmuş­tur. Ebû Hureyre (r.a.) bu kıssayı, bilmece şek­linde, sahabilere; «Bana öyle birini söyleyiniz ki hiç namaz kılmadan cennete girmiş olsun?» sualini sorar. Ashâb; «Hiç namaz kılmadan Cennete giren olur mu?» dediklerinde;«İşte o Amr İbn-i Sâbit'tir. Kuşluk vakti îman etti, na­maz vakti girmeden öğleden evvel şehîd oldu ve Cennete gitti» diyor.

İşte bir defa Allah-ü Teâlâ'yı zikretmenin, ona bir defa hamdetmenin fazileti.

---
26 Haziran Pazar
## KIZ GEÇİNDİREN KİMSE

Aişe (r.a.)'dan şöyle dediği rivayet olun­muştur:

Bir gün beraberinde iki kız çocuğu oldu­ğu halde bir kadın gelmiş, bir şey istiyordu. Yanımda tek bir hurmadan başka bir şey bu­lunmamıştı. Onu kadına verdim. Kendisi hiç tatmadan çocukları arasında taksim ettikten sonra kalkıp gitmişti. O sırada bize Peygam­ber (s.a.v.) geldi. Durumu anlattım. Bunun üzerine:

«Herhangi bir kimseye Allah bu kızlardan birini verir de o da onlara iyi bakarsa, o kız çocukları o kimse için cehenneme karşı bir siper olurlar.» buyurdu. (Buhari Müslim)

«- Kim üç kızı olurda bunlara sabreder­se ve varlığından onlara giydirirse, ona, ateş­ten koruyucu bir perde olurlar.»

«- Herhangi bir müslüman ki, ona bulûğ çağı ile Ikl kız yetişirde onları korumayı güzel yaparsa, onu cennete koyarlar.» (İbni Mâce)

## MUHYİDDİN-İ ARABİ (K.S.)'DEN ÖĞÜTLER

Darlıkta, bollukta, sevinçli zamanında, üzüntülü vaktinde sana infakı (yoksullara kazancından vermeyi) tavsiye ederim. Yoksulun her an ve her zaman yardımına koşman, Allah indinde pay edilmiş rızkın değişmezliğine tâ yürekten inandığının bir işareti ve isbatı olur.

---
27 Haziran Pazartesi
## PEYGAMBER (S.A.V.) EFENDİMİZ'İN DUALARI

Şüphe yok ki, Peygamberimiz (a.s.)'ın sözleri, işleri ve sükûtu gibi duaları da bize en yüksek ve hayatta bizim için lâzım olan hakikatleri öğretmektedir.

O, duâlarıyla de bizi irşad ediyor ne yol­da hareket edeceğimizi bildiriyor. Gerçekte o duanın kendisi için değil, bizim için olduğunda hiç şüphe yoktur. İşte onlardan pek az bir kısmını aşağıya yazıyoruz:

«Allahım« Şekil ve suretimi nasıl güzel yaratmışsan, ahlâkımı da güzelleştir.»

«Faydasız ilimden, hâlis olmayan amel­den, kabul olunmayan duadan sana sığmıyorum. Allahım!»

«Fakirlikten, açlıktan, zillet ve hakaretten, zulüm yapmaktan ve zulüm görmekten Sana sığınırım.»

«Allahım! Dünya ve âhiretim için afiyet ver; dinim ve dünyam için, ehlim ve malım için Sen'den bağışlama ve afiyet isterim. Yâ Rabbi! Açığa çıkmasını istemediğim şeylerimi ört ve korktuğumdan emîn eyle.»

«Allahım! Gelecekte gam çekmekten, geç­mişe kederlenmekten, âciz ve kudretsizlikten, tenbellikten, cimrilikten, korkaklıktan, borç al­tında kalmaktan, haksız insanların tasallutun­dan Sana sığınırım.»

---
28 Haziran Salı
## YEMEK

Hadîs-i Şerifte: «Taamların Allah'a en se­vimli olanı kalabalıkla yenilendir» buyurulmuştur.

El-Mesâbih'de zikredildiğine göre, Ashâb-ı Kiram şöyle demiştir:

- Yâ Resûlullah! Yiyiyoruz, fakat doymu­yoruz. Efendimiz (s.a.v.):

«- Belki de tek tek yiyorsunuz.» Ashab:

- Evet, deyince Efendimiz:

«- Yemeğinizi topluca yiyin ve Besmele çekin,» buyurmuştur. (Bakara S. Tefsiri, s. 280)

Peygamber Efendimiz (s.a.v ) buyurdular:

«Dünyanın kıvamı dört şeyledir:

Ulemanın ilmi, Ümerânın adaleti, Zengin­lerin sahaveti, Fakirlerin duası.

Hz. HALİD B. VELÎD (r.a.) diyor ki:

«Şimdiye kadar yüzden ziyâde cenge gir­dim. Vücûdumda yarasız yer kalmadı. Hamd olsun işte şimdi de İlâyi Kelimetullah uğrunda dövüşe dövüşe fedâ-i can diyorum. Fakat döşeğimde öldüğüme teessüf ederim.» deyip teslim-i ruh eyledi.

## İLMİHAL

Cemaatten birinin -saf arasında, soku­lup namaza uyacak bir yer bulunmakta ise- saf arkasında yalnızca durup imama uyması mekruhtur.

---
29 Haziran Çarşamba
## ALLAH (C.C.) SAVMASI

Cenâb-ı Allah (c.c.) şöyle buyurmuştur:

«Ey îman edenler, sizden evvel kitap ve­rilenlerle, kâfirlerden dininizi bir eğlence ve bir oyun (yerine) tutanları dostlar (ve üzerini­ze hakimler) edinmeyin. Allah'dan korkun. Eğer (O'na) inanmış kimselerseniz.» (Maide: 57)

«Eğer Allah insanların bir kısmını diğer bir kısmı ile önleyip, savmasaydı yeryüzü mu­hakkak fesada uğrardı» (Bakara: 251)

Bu âyetin tefsirinde denildi ki: Allah Teâlâ mü'minler ve iyi kullarla, kâfir ve fâcirieri önleyip, savmasaydı, yeryüzü ve içindekiler helak olurdu. Fakat Allah mü'min kul sebebi ile kâ­firi, sâlih kul sebebiyle de fâciri önleyip, sa­var. Efendimiz (s.a.v.) şöyle buyurmuştur:

- «Şüphesiz ki Allah Teâlâ sâlih müs-lümanla komşu evler halkından 100 kişiden belâyı savar.»

## DEVŞİRME

Sekbanbaşı, solak başı, zağarcı başı, turnacıbaşı gibi ocağın en itimada değer erkâ­nından birinin eline bir ferman verilip, maiye­tine de heyet tahsis edilerek yola çıkarılırdı. 8-18 yaş arası, soyu-âilesi temiz, meslek sa­hibi olmamış, bekâr ve sıhhatli olanlar, 40 ha­nede bir çocuk olmak üzere seçilirdi Tek evlâdlı ailelerden çocuk alınmaz, ahâlisi ahlâkça zayıf olan vilâyetlere uğranmazdı.

---
30 Haziran Perşembe
## KENDİNİ BEĞENMEK

Yûsuf (a.s.) birgün aynaya bakıp, yüzüne bakarak, güzelliğine taaccüb ile demiş ki: «Eğer köle diye satılmış olsam, bana baha yetmez. Çok para ederim.» Lihikmetin de kıy­metsiz bir bedel ile satılmış. «Onu değersiz bir bahâya, birkaç dirheme sattılar».

«Muhakkak ücüb yani bir insanın kendini beğenip başkasını beğenmemesi, yetmiş se­nelik ibadeti giderir ve mahveder» (Câmiu's-Sagîr)

Cemâl ve kemâlin hepsi Allah Teâlâ Hazretleri'ne mahsustur. Herbir kul için Hak rıza ve muhabbetinden gayrı kayıt vesair sıfatlar­dan kurtulmağa cehd ve gayret etmek elzem­dir. Bilcümle «tasfiye yolları» pek meşakkatli olduğundan esbabına tevessül de; edep ile mihnet ve ezaya tahammül iledir. Bu hikmete binâen Nebi (s.a.v.) buyurulmuştur ki:

«Bana edilen eza hiçbir nebide olmadı.» (Câmiu's-Sagîr)

## HZ. OSMAN (R.A.) DİYOR Kİ

Kur'an-ı Kerîm, tastan daha nurludur.

Kur'an-ı okumak baldan daha tatlıdır.

Kur'an'ı tefsîr etmek, kıldan daha incedir.

## YUNUS EMRE'DEN

Biz dünyadan gider olduk, / Kalanlara selâm olsun, / Bizim için hayır dua, / Kılan­lara selâm olsun.

---
1 Temmuz Cuma
## FATİHA SURESİ (7 ayet)

Bismillahirrahmanirrahim

(Rahman, Rahim Allah'ın ismiyle)

Hamd olsun -Alemlerin Rabbi, Rahman Rahîm, Din günü'nün (tek) sahibi ve Musarrıfı- Allah'a. Yalnız sana ibadet (kulluk) ederiz, yalnız senden yardım isteriz. Bizi doğru yola, kendilerine ni'met verdiklerinin yoluna ilet, gazaba uğrayanlarınkine, sapıklarınkine de­ğil. (1-7)

## BAKARA SÛRESİ (286 ayet)

Bismillahirrahmanirrahim

(Rahman, Rahim Allah'ın ismiyle)

1. Elif, lam, mîm. 2. Bu, o kitabdır ki ken­disinde (Allah katından gönderilmiş olduğun­da) hiç şüphe yoktur. (O) takva sahihleri için doğru yolun ta kendisidir. 3. (O takva sahihleri ki) onlar gaybe inanırlar, namazı dosdoğru kılarlar, kendilerine rızık olarak ver­diğimizden de (Allah yolunda) harcarlar. 4. (O takva sahihleri ki Habibim) onlar sana indi­rilene de, senden evvel indirilenlere de inanır­lar. Âhirete ise onlar şüphesiz bir bilgi ve inan beslerler. 5. İşte onlar Rablerinden (gelen) Hidayetin tam üzerindedirler. Asıl muradlarına kavuşanlar da işte onlar. 6. Şu muhakkak ki küfr edenleri inzar etsen de onlarca bir, kendilerini inzâr etmesende. İnanmazlar.

---
2 Temmuz Cumartesi
## TEVHİDİ MUHAFAZA

Ebû Ali Ed-Dakkak, ömrünün sonunda:

- «Hastalık şiddetlendikçe tevhidi muha­faza lâzımdır» dedi ve ilâve etti:

- «Mufessir, tefsirinde bu hâli şöyle be­yan eyler: İnsan kudret makası ile parça parça doğranmış olsa bile, Allah'ın hükmüne karşı itirazsız, sakin olarak durması gerekir.» (Ramazanoğlu M. Sami Hz. Yûsuf (a.s.))

## HZ. EBÛ BEKİR (R.A.)'IN TENBİHNAMESİ

«Gideceğiniz memlekette zinhar zulüm ve zorbalık etmeyiniz, çok yaşlı olanı katletmeyi­niz. Hayvanatı da helak etmeyiniz. Düşman İle chid ve karar etdikte ahdinizi bozup da ikra­rınızdan dönmeyiniz ve manastırlarda bir ta­kım ruhbanlar vardır ki, onların kavl-i bâtılları iktizası nefislerini hapsetmişlerdir. Onları sa­kın katletmeyiniz. Ma'bedlerini yıkmayınız ve zaruret-i fevkalâde olmadıkça hayvanatı kesmeyiniz ve ağaçları da kesip yakmayınız.

## BİLİM VE TEKNİK

Elektrik ampulleri : Akkor lâmbası, birşeyi akkor haline gelinceye kadar ısıtmak suretiyle ışık veren bir lâmbadır. Evlerde kullanılan elektrik ampullerinde elektrik akımıyla ısıtlan bir tungsten teli vardır. Bu tel ince ve uzun olduğu için, akımlara yüksek direnç gösterir. Elektrik enerjisi, ısı ve ışık enerjisine çevrilir. Sıcaklık yükseldikçe tungstenin direnci de yükselir.

---
3 Temmuz Pazar
## HIRKA-İ SAADET DAİRESİNDE

«Yavuz Sultan Selim hilâfetin alâmeti olan Hırka-i Şerif, Sened-i Şerif ve diğer emânet-i Mübâreke'yi Mısır'dan İstanbul'a hatim­ler indirerek getirmiş. İstanbul'a vardığı gece, Saray'da yüksek bir yere yerleştirilmiş. Mimar­başı ve ustalar, asıl tevdî olunacak makamı harıl harıl inşa ederlerken, sefer yorgunluğu­na bakmaksızın sabaha kadar ayakta bekle­miş O gece, geceli gündüzlü Kur'an okuması için bir vazife tertip ederek kırkıncısı bizzat kendisi olmak üzere kırk hafız tayin eylemiş. İşte o günden bu ana kadar, bu dairede, bir saniye tevakkuf etmeksizin Kur'an okunuyor.» (Yahya Kemâl-Hırka-i Saadet Dairesi)

## İLMİHAL

Erkekler için ipek kumaşlar, ipek takkeler mekruhtur. Erkek çocuklara da ipekli, altın sırmalı kumaşlar giydirmek kerahetten hâli değildir. (B. İ. İlmihali-Ö. N. Bilmen)

## BABA DOSTU

İbn-i Ömer dedi ki, Peygamber (s.a.v.) şöyle buyurdu:

«- Babanın dostunu gözet (ona ikram et ve sevgi göster). Onunla ilgiyi kesme, yoksa Allah (iman) nurunu söndürür.» (Müslim)

---
4 Temmuz Pazartesi
## MÜSLÜMAN HALİNDEN MEMNUN GELECEĞİNDEN ÜMİDVAR OLMALI...

Allah (c.c,) belâ ve musibetleri ya imti­han indinde derecemizin yükselmesi için verir. Veyahutta günahlarımıza keffaret olması için verir. Her iki hal de bizim için rahmettir. Kurtuluşumuza sebeptir.

Peygamberimiz (s.a.v.):

«- Bir müslümana yorgunluk, ağrı, kaygı, keder, acı, tasadan diken batmasına varınca­ya kadar (herhangi) bir şey isabet etse Allah (c.c.) buna karşılık onun hatalarını örter.» buyuruyor. (Buharı, Müslim)

Bir diğer Hadîste ise «Allah kime hayır di­lerse onu musibete uğratır.» buyurmuştur. (Buhari)

Mü'mine sadakat yaraşır. Rabbına tesli­miyeti gerekir. Ümidsiz olmaması, ye'se düşmemesi icabeder. Her inişin bir çıkışı, her çı­kışın bir inişi vardır. Dünyalık endişesi bizi al­datmasın. Geleceğimizin korkusu bizi sapıt­masın.

Bakınız Kadir-i Mutlak Halikımız (c.c.) ne buyuruyor: «... Allah'ın rahmetinden ümidinizi kesmeyin. Zira hakikat şudur ki, kâfirler güru­hundan başkası Allah'ın rahmetinden ümidini kesmez.» (Yusuf su. âyet: 87)

Cenab-ı Hakk'ın rahmetinden ancak kâ­firler ye's ile ümidlerini keserler.

---
5 Temmuz Salı
## İMAM-I A'ZAM EBÛ HANİFE

Ebû Hanîfe'nin adı Numân, babası Sâbit'-dir. İmâm-ı Âzam Ebû Hanîfe diye şöhret bulmuştur. Hicretin seksen tarihinde Kûfe'de doğ­muş. 150 de Bağdat'da Allah'ın rahmetine ka­vuşmuştur. Aslen Türktür. Sahabe devrine ye­tiştiği için tabiindendir. İmâm-ı Âzam'ın ilmî silsilesi, İbn-i Mes'ud, Ali, İbn-i Abbas'a ve on­lar vasıtasıyla Peygamberimize vasıl olmuştur. Hocası Hammâd öldükten sonra talebesi Ebû Hanife'yi o'nun yerine geçirdiler. Çok geniş ve sağlam bir karihası, kuvvetli bir fikir ve müta­laası Kitap ve sünnete ve bunlardaki ince­liklere derin bir vukufu vardı. Zühdü takvası herkesçe mâ'ruf idi. Kırk sene yatsı abdesti ile sabah namazını kıldığı, bir rek'ât namazda Kur'an-ı Kerim'i baştan nihayete kadar okudu­ğu rivayet olunur. Ellibeş defa Hacc'a gitmiş­tir. Fıkıh ilminde pek yüksek ve mümtaz bir yeri vardı.

Kendisinden bir mes'elenin hükmü sorul­duğu vakit, Kitab ve Sünnet'le veyâhud Sahâbe'nin asarında sarih bir şey bulursa onunla cevap verir, bunlarda bulamazsa kendi ictihâdiyle Kitab ve Sünnet'den -emsaline kıyas eder- hüküm çıkarırdı. İmâm-ı Azâm'ın Kitab ve Sünnet'den beşyüz bin mesele ortaya çı­kardığı rivayet olunur.

---
6 Temmuz Çarşamba
## BAKARA SURESİNDEN

7. Allah onların kalblerine, kulaklarına mü­hür basmıştır. Gözlerinin üzerinde bir de per­de var. En büyük azâb onlarındır. 8. İnsanlar­dan öyle kimseler vardır ki kendileri iman et­miş olmadıkları halde «Allah'a ve âhiret günü­ne inandık» derler. Halbuki onlar inanıcı (insan)lar değildir. 9. Allah'ı da, îmân edenleri de (güya) aldatırlar. Halbuki onlar kendilerin­den başkasını aldatmazlar da yine farkına varmazlar. 10. Kalblerinde bir maraz vardır onların. Allah da marazlarını artırdı. Yaları söylemekte oldukları için de onlara acıklı bir azâb vardır. 11. Kendilerine «yer de fesâd yap­mayın» denildiği zaman «Biz ancak islâh edi­cileriz» derler. 12. Gözünü aç, onlar muhakkak ki fesadcıların ta kendileridir. Fakat şuurları­nı işletmezler? 13. Onlara «insanların (müslümanların) inandığı gibi inanın» denilince «Biz de o beyinsizlerin inandığı gibi mi inanacağız?» derler. Dikkat et ki (asıl) beyinsizler hiç şüp­hesiz kendileridir. Fakat bilmezler. 14. Onlar îmân edenlere kavuştukları zaman «inandık» derler. Şeytanlarıyla yalnızca (başbaşa) ka­lınca ise «Emin olun, biz sizinle beraberiz. Biz ancak istihza edicileriz» derler. 15. (Asıl) Allah onlarla istihza eder ve taşkınlıkları, azgınlık­ları içinde serseri dolaşmalarına mühlet verir.

---
7 Temmuz Perşembe
## ŞAFİİ MEZHEBİ

Bu mezhebin müessisi, İmam-ı Muhammed b. İdris eş-Şâfiî'dir. (150) tarihinde Gazze'de doğmuş, (204) de Mısır'da Rahmet-i Rahmân'a kavuşmuştur. İmam-ı Şafiî çok ah­lâklı, şiir ve lügatta gayet kuvvetli, büyük bir müctehid idi. İki yaşında iken Mekke'ye götü­rülmüş, oradaki büyük âlimlerden okumuş ve yirmi yaşında iken fetva vermiye izin veril­miştir.

Bağdâd'a gelerek İmam-ı A'zam'ın tale­besinden olan İmâm-ı Muhammed'in meclisle­rinde bulundu. Gerek imam-ı Muhammed'den gerek İmam-ı A'zam'ın kitaplarından pek çok istifâde etti. Er-Risâle, El-Üm adındaki kitap­ları meşhurdur. Diğer mezheblerden ayrıldığı bazı mes'eleler vardır. İmam-ı Şafiî'nin mez­hebi lik defa Irak'da intişâr edemedi. Çünkü, orada Hanefî ulemâsı çoktu. Sonra Irak'dan Mısır'a gitti ve orada Şafiî Mezhebi yayıldı. O vakitler Mısır'da Şafiî kadar büyük bir fâkih yoktu. Bunun için Şafiî Mezhebi evvelâ Mısır'­da başladı, sonradan Irak'a ve Bağdâd'a geç­ti. Mısır ve Arabistan ahâlisinin çoğu Şafiî'dir.

## MEHMET AKİF'TEN

Gök kubbenin altında yatar, al kan içinde;

Ey yolcu şu topraklar için can veren erler

Hakkın bu veli kulları taş türbeye girmez

Gufrana bürünmüş, yalnız fatiha bekler

---
8 Temmuz Cuma
## HZ. YUSUF (A.S.)

Rivayet olunur ki:

Yûsuf (a.s,) Zeliha'nın köşkünün bahçe­sinde Allah Teâlâ'ya ibâdete devam ederdi. İbâdetinde gününü üçe taksim etmişti. Üçte birinde namaz ile, üçte birinde ağlamakla, üç­te birinde de Allah Teâlâ'yı tesbîh ve zikir ile meşgul olurdu.

(Ramazanoğlu M. Sami Hz. Yûsuf a.s.)

## İLMİHÂL

Bir mescidi şerife girerken evvelâ sağ ayağı atarak girmeli ve derhal Resûl-ü Ekrem Efendimiz (s.a.v.)'e salâtı selâmda bulunmalı, «Allahümmef'tah aleyna ebvabe rahmetike» diye dua etmeli, çıkarken de evvelâ sol ayağı dışarıya atmalı, «Allahümmef'tah aleyna evvabe fadlike» diye duada bulunmalıdır.

## HACC'A DAVET

Peygamberimiz (s.a.v.) buyuruyor ki:

«Mebrur (kabul edilmiş) bir hac, dünya ve dünyadaki nesnelerin hepsinden daha hayırlı­dır. Mebrur haccın karşılığı ancak cennettir.»

(Müslim ve Buharî, Ebû Hüreyre'den)

«- Hac ve umre niyetiyle (Mekke'ye) gi­denler, Allah'ın heyet ve ziyaretçileridir. Eğer ontar, Allah'tan isterlerse, Allah kendilerine istediklerini verir. Eğer avf dilerlerse Allah on­ları afveder. Eğer dua ederlerse, dualarını ka­bul eder. Eğer şefaatte bulunurlarsa, şefaattan kabul olunur.»

(Buharî, Ebû Hüreyre'den)

---
9 Temmuz Cumartesi
## BAKARA S.'DEN AYET MEALLERİ

16. Onlar o kimselerdir ki doğru yolu bırakıp sapkınlığı (eğri yolu) satın almışlardır. Demek, alış verişleri onlara kazanç sağlamamış, onlar doğru yolu da bulamamışlardır. 17. Onarın hali bir ateş yakanın hali gibidir ki o ateş) çevresindekileri aydınlatınca Allah ışıklarını giderib (söndürüb) kendilerini karanlıklar içinde görmez (ve şaşkın kimseler halin­de bırakıvermiştir. 18. (Onlar) sağırlar, dilsiz­ler, körlerdir. Artık (Hakk'a) dönmezler. 19. Yahud (onların hali) gökten (buluttan bo­şanan) yağmur (a tutulmuşun hali) gibidir ki onda (o yağmurda) karanlıklar, gök gürültüsü ve şimşek çakışı vardır. Ölüm korkusuyla yıldırımlardan parmaklarını kulaklarına tıkarlar. Atlah kafirleri çepçevre kuşatandır. 20. O şim­şek hemen hemen gözlerini kapıp, alıverecek. Onları aydınlatınca (ışığın) içinde yürürler. Baş­larına karanlık çökünce ise dikilip kalırlar. Al­lah dileseydi onların işitmelerini, gözlerini de giderirdi. Şübhe yok ki Allah her şeye hakkıy­la kadirdir. 21. Ey insanlar, sizi de, sizden ön­cekileri de yaratan rabbinize ibadet edin. Tâki takva sahibi olasınız. 22. O (Rab) ki yer yüzünü sizin (istirahatiniz) için bir döşek, göğü (kubbe gibi) bir bina yaptı. O gökten su indirib onunla türlü türlü semerelerden sizin için rızk çıkardı. O halde, kendiniz bilib dururken Al­lah'a eşler koşmayın.

---
10 Temmuz Pazar
## OSMANLI HAYATINDAN

SURRE ALAYI

Osmanlı Padişahlarının hac mevsiminden önce, Recep ayında, Mekke ve Medine ahâli­sine dağıtılmak üzere muhteşem törenlerle gönderdikleri alaylara Surre alayı denir. Os­manlı Devleti, içine düştüğü bütün güçlük ve yokluklara rağmen, Surre Alayı'nı düzenli bir biçimde göndermeye özel bir hassasiyet gös­termiştir.

HAREMEYN İKRAMİYESİ

Haremeyn halkına (Mekke ile Medine fu­karasına) yardım olmak üzere yirmibeş liradan fazla maaşı olan memurların mart aylıkların­dan yüzde on olarak kesilen paranın adıydı. Her yıl Mekke ve Medine ahalisinden İstan­bul'a gelenlerin ileri gelenlerine saray ve hü­kümetçe muavenette bulunulduğu gibi, fakirle­rine de evkafça yardım edilir, avdetlerinde yol paraları da verilirdi.

AYET MEALİ

«Hakikat -bir sivri sinek olsun, daha üstündeki (büyüğü) olsun- her hangi bir şeyi Allah mesel (ve misal) getirmekten çekinmez. Artık iman edenler onun Rablerinden (gelen) bir gerçek olduğunu bilirler. Kafir­ler ise «Allah bu misal ile ne murad etmişdir» derler. Allah onunla bir çoğunu şaşırtır, yine onunla bir çoğunu yola getirir. Onunla fasıklardan başkasını şaşırtmaz.» (Bakara: 26)

---
11 Temmuz Pazartesi
## HALİLULLAH

Rivayet olunur ki, Allah-ü Teâlâ İbrrâhîm aleyhisselâm'a şöyle vahiy buyurdu:

«- Muhakkak ki sen benim dostumsun, bende senin dostunum. Sakın ki kalbine mut­tali olduğum zaman onu benden başkasıyla bulmayayım! Yoksa bana karşı olan sevgini keserim. Çünkü ben sevgim için öyle kimseyi seçiyorum ki, onu âteşle yaksam yine kalbi benden başkasına iltifat etmez ve benden baş­kasıyla meşgul olmaz. O benim için böyle olunca ben de onun kalbine muhabbetimi koy­dum. Ona lütuf ve ikramlarım devam etti. Hat­tâ onu kendime yakın kıldım. Ona muhabbe­timi hibe ettim. Hangi ni'met benim yanımda buna müsavidir? Hangi şeref benim yanımda bundan büyüktür? İzzet ve celâlime yemin ederim ki, bana bakmakla onun kalbini iyileş­tiririm. Zira beni kim severse ben de onu se­verim.»

## İHRAMLI İKEN ÖLENİN DERECESİ

İhramlı iken deve tekmesiyle ölen bir sahabiye ne yapılacağını sorduklarında. Resulü Ekrem (s.a.v.) buyurdu: «-Su ve sidir ile yıka­yınız sonra elbisesiyle kefenleyiniz. Koku sür­meyiniz. Ve başını da buhurlamayın, muhak­kak ki o kıyamet günü telbiye ederek ba's olu­nacaktır.»

---
12 Temmuz Salı
## HAC NEDİR?

Hac, sözlükte tazim edilecek makamları vesaireyi ziyaret kastında bulunmaktır. Şer'î şerifte; «Arafatta vakti mahsusunda bir mik­tar durmaktan, sonra Kâbe-i Muazzama'yı usulü dairesinde tavaf suretiyle ziyaret et­mekten ibarettir.»

* Haccı ifrat: Umıesiz olan hacdır, ihra­ma girerken yalnız hacca niyet edilmiş olur.

* Haccı temettü: Hac mevsiminde, ön­ce umre için ihrama girilip, umre yapıldıktan sonra, aynı mevsimde daha yurda, aile oca­ğına dönmeden tekrar ihrama girilerek usulü dairesinde yapılan hacdır. Haccı ifrattan efdaldir.

* Haccı kıran: (Hac aylarından önce ve­ya hac ayları içinde ve mikattan önce veya mikatta) umre ile arası -bir ihram ile, bir ni­yet ile- birleştirilip, umre yapıldıktan sonra, usulü dairesinde ifa edilen hacdır. Haccı temettû'den efdaldir.

## HİKMET

Hak tecelli eyleyince, her işi asan eder,

Halk eder esbabını bir lahzada ihsan eder.

## İLÂHÎ

Allah evi ziyâretdûr ben anda varmak isterim

Muhammed'in güzel nurun gözümle görmek isterim.

Hacılar deve katarlar kum denizine yatarlar

Taşı şeytana atarlar ben anı urmak isterim.

---
13 Temmuz Çarşamba
## BAKARA S.'DEN ÂYET MEALLERİ

27 - O (fasıklar) ki Allah'ın, (Kitablarında Muhammed'e iman etmeleri hakkındaki) ahid (ve emr)ini -onu te'kid de etdikten son­ra- bozanlar, Allah'ın birleştirilmesini emret­tiği şey'i (hısımlık rabıtalarını, cem'iyyet bir­liğini, peygambere imanda birleşmeyi) keserler, yer yüzünde bozgunculuk yaparlar, işte onlar hüsrana (maddi ve manevi en büyük zarara) uğrayanların ta kendileridir. 28 - Al­lah'a nasıl olub da küfrediyor (Onun varlığını ve birliğini inkar ediyorsunuz? Halbuki siz ölüler iken (henüz babalarınızın, sulbünde bir nutfe iken annelerinizin rahminde, sonrada dünyada sizi) O diriltdi. Sonra sizi yine O öl­dürecek, tekrar sizi (kabirde ve neşirde) O di­riltecek ve nihayet (haşirden sonra) yine yal­nız ona döndürüleceksiniz. 29 - Yerde ne varsa hepsini sizin (faideniz) için yaratan, sonra (iradesi) göğe yönelib de onları yedi gök halinde tesviye (ve tanzim) eden (sa­pasağlam yapan) Odur ve O her şey'i hakkıyle bilendir.

## FARZ HACC GECİKTİRİLMEMELİ

Peygamberimiz (s.a.v.) şöyle buyurdular:

«Kim uhdesine farz olan haccı eda etmek isterse acele etsin, geciktirmesin.»

(Ahmed b. Hambel)

---
14 Temmuz Perşembe
## ZİLHİCCE AYI MÜNASEBETİYLE

İçinde bulunduğumuz şu günlerde milyon­lara varan hüccâc (Hacılar) fevç fevç Kâbe-i Muazzama'ya doğru yol almaktadır. Hacca gi­debilmek, Allah (c.c.)'m lütfuna nail olabilmek en büyük şereftir. Zîra o kutsal beldelere va­rıp Hz. Resûlullah (s.a.v.)'ın bastığı yerlere basebilmek, Beytullah'a yüz sürebilmek, o mukad­des toprakları doyasıya öpebilmek, yeniden doğarcasına günahlardan yıkanabilmek herke­se nasip olan bir şey değildir. Kabe yolların­da kalanlar, kumlara batanlar, Hz. Peygamber (s.a.v.). Efendimiz'in izinin tozuna yüzünü sürenler, A'rafat'ta duanın faziletini bilerek ya­panlar, Medîne'de (s.a.v,) Efendimiz'i ziyaret edip şefaat dileyenler ve bütün bu ulvî mü­kâfatlarla şerefyâb olan mü'minler pek mak­bul kullardır. Bundan dolayı ne kadar Allah (c.c.)'a hamd ve sena etseler, şükürde bulun­salar azdır.

Bütün hüccâc o mübarek beldede İslâm'­ın felahı için, müslümanların uyanması için defalarca dualar etmelidirler. Tazarru ve ni­yazda bulunmalıdırlar. Bu mevzuda gaflet üze­re olmamalıdırlar. Arafat dağı bizim dağımızdır. Ve dualarımız onda kabul olur. Orada yi­ne Allah (c.c.)'tan bize nusretini göndermesi­ni, İslâm'ı hakkıyle yaşamayı nasip etmesini ve bunalan insanlığa nurunu indirmesini dile­melidir. Mü'minin silâhı duasıdır.

---
15 Temmuz Cuma
## ZİLHİCCE AYINDA YAPACAKLARIMIZ

Rabb'ımıza hamd olsun. Hicrî yılımızın son ayında bulunuyoruz. Bazı aylarda yapılan ibâdetlerin, sevabı daha çoktur. Mü'minler olarak Hz. Peygamberimiz (s.a.v.)'in yaptığı ve tav­siye ettiği gibi hareket edersek şüphesiz pek kârlı amel yapmış oluruz.

İnsanın Allah (c.c.)'a daha çok yaklaşabilmesi ve iyi bir kul olabilmesi için ibâdetin önemi büyüktür.

Peygember (s.a.v.) şöyle buyurmuşlardır: «Zilhicce'nin ilk on gününde yapılan ibâdetler, diğer aylarda yapılan iyi amellerden, Allah nezdinde, daha sevgilidir.»

Bunun üzerine:

«Yâ Resûlallah! Allah yolundaki cihad, Zilhicce'de yapılan ibâdetten daha sevgili değil midir? dediler.

O (s.a.v.):

«Evet o da sevgilidir. Yalnız malını, nefsi­ni tehlikeye koyarak cihada çıkıp da dönmeyen, (şehid olan) kimsenin cihadı bundan sev­gilidir.» (Buhârî)

«Hac ediniz, Zira zahirdeki kirleri su iza­le ettiği gibi, günahları da Hacc-ı Şerif imha eder." (Hadîs-i Şerîf)

---
16 Temmuz Cumartesi
## HACILARIN DİKKAT EDECEĞİ HUSUSLAR

Hac yolculuğu bir nevi âhiret yolculuğu­na benzer. Bunun için bu yolcuiukta çok dik­katli olmalı, hacdan birçok ibretler alınmalı­dır. Mukaddes yolculukta bir farz eda edil­mektedir. Farzı eda ederken katiyyen haram işlenmemelidir. Harama varacak fiillerden son derece sakınılmalıdır. Oraya Allah (c.c.) rszass için gidilir. Fakat buna rağmen orada nefis ve şeytan insanı hiç boş bırakmaz. Mütemadiyen bu niyetten sapıtmağa, kazanacağı sevabı mahvetmeğe, aklını ve zihnini yanıltmağa ça­lışır. Bu iki düşmanın düşmanlığı böyle hayır­lar işlerken daha da azmaniaşır.

Yine hacılar hacda halis niyetlerini mu­hafaza etmeli ve dünya malına kapılmamalı­dırlar. Orada, dünyalık, şuna veya buna kapıl­dığı zaman asıl niyet, ihlâs bozulur. Haccın sevabı azalır. Huşu ile hacc edilemez hale gelinir. Makbul bir ibâdet yapabilmek için bu büyük tehlikeden de korunmağa çalışmalıdır. Yalnız oradan gelirken hacca mahsus hediye­ler getirilebilir. Kazanç için getirilemez.

Hacca gidenler analarından doğmuş gibi bütün günâhlardan sıyrılırlar. Hacılar hacdan dönüşte de aynı minval üzre devam etmelidir­ler. Kötü söz konuşmamalı, doğruluktan, istikametten ayrılmamalıdırlar. Bütün olarak ya­şayışlarına daima dikkat etmelidirler.

---
17 Temmuz Pazar
## MEDİNE İÇİN DUA

Resûlullah (s.a.v.) Efendimiz:

«Ey Allahım! Muhakkak, İbrahim senin ku­lun, dostun ve peygamberindir. Ben de muhak­kak, senin kulun ve senin peygamberinim. İb­rahim sana Mekke için dua etti. Ben de sana Medine için dua ederim. İbrahim (a.s.)'ın Mek­ke için dua ettiğinin bir mislini de ihsan buyurmanı isterim.» buyurdu.

(Mevâhib-i Ledünniyye)

Resûlullah (s.a.v.) Efendimiz Medine hak­kında buyurduğu duanın semeresinin zuhuru kendi «zamân-ı saadetlerinde ve Hulefâ-yı Râşidîn'in zamanlarında şarktan ve garbtan Medîne-i Münevvereye celb olunan zahireler, Kayser ve Kisrâların mallarıyla hamden lillâh Medîne-i Münevvere günümüze kadar ma'mur ve muazzam olub feyz ü bereket ile devam edegelmektedir.

Nasır nedir, neden olur?

El veya ayaklardaki deri bir yere fazla sürtündüğü yahut tazyik gördüğü zaman, içerisindeki canlı hücreler, alttaki nazik doku­ları korumak için, birden fazla çoğalırlar. Ayak tabanlarındaki katı kısımlar bundan ileri ge­lir. Bazan da üreyen deri hücreleri yanlışlık­la dışarı yerine içeriye doğru çoğalırlar. O va­kit, alttaki nazik dokulan tazyik ederler ve bir nasır teşekkül etmiş olur.

---
18 Temmuz Pazartesi
## BAKARA S.'DEN ÂYET MEALLERİ

34. Hani meleklere: Âdem'e (yahud: Âdem için Allah'a) secde edin» demiştik de (şeytanların reisi olan) İblisten başkası he­men secde etmişlerdi. O ise dayatmış, kibir­lenmek istemişti. (Zâten de) o kâfirlerdendi. 34. Ve demişdik ki: «Ey Âdem, sen eşinle beraber Cennetde yerleş, ondan (cennetin yi­yeceklerinden), neresinden isterseniz, ikiniz de bol bol yeyin. (Fakat) şu ağaca yaklaşma­yın. Yoksa ikinizde (nefsine) zulmedenler­den olursunuz». 36. Bunun üzerine Şeytan onların ayağını) oradan kaydırıb içinde bu­lunduklarından (onun ni'metlerinden) onları çıkarıvermiş (mahrum edivermiş)di. Biz de: «Kiminiz kiminize düşman olarak inin. Yeryü­zünde sizin için bir vakta (ömrünüzün sonuna) kadar durak ve faidelenecek şey vardır» de­miştik. 37. Derken Âdem Rabbinden kelime­ler belleyip aldı (Ona yalvardı). O da tevbesini kabul etti. Çünkü tevbeyi en çok kabul eden, asıl esirgeyen odur. 38. (Evet, öyle) de­dik: Hepiniz oradan inin. Sonra size benden bir hidayet(ci rehber) gelir de kim benim hidâyetimin izince giderse artık onlara hiçbir korku (ve tehlike) yoktur. Onlar mahzun da olacak değillerdir. 39. O küfredenler, âyetleri­mizi yalan sayanlar (yok mu?), onlar ateşin (cehennemin) arkadaşlarıdır. Onlar orada bir .daha çıkmamak üzere kalıcıdırlar.

---
19 Temmuz Salı
## İBRAHİM ALEYHİSSELÂM'IN ÖĞÜTLERİ:

İbrahim aleyhisselâm'a denildi ki:

- Bize faydalı öğütler ver.

Bunun üzerine İbrahim aleyhisselâm şöy­le dedi.

- «İnsanlar dünya işleri ile meşgul olu­yor gördüğünüz zaman siz de âhiret işleriyle meşgul olun. Onlar zahirlerinin tezyini ile meş­gul olurlarsa siz de kalbinizin tezyini ile meş­gul olun. Onlar bağ, bahçe ve sarayların î'mârı ile meşgul olurlarsa, siz de kabirlerin ima­rı ile meşgul olun. İnsanlar birbirlerinin ayıplarıyla meşgul olurlarsa siz de kendi ayıpla­rınızla iştigâl edin. Onlar mahlûkatın hizmetiy­le meşgul olurlarsa siz de bütün mahlûkatın Rabb'i olan Hâlik'm hizmetiyle meşgul olun. Ey inşân! Azrail seni çağırmadan önce sen nefsine karşı uyanık bulun. Sabır kalkanı ile zırhlan, kötü düşmanlarla cihâda devam et. Kendini kurtarmak için ciddiyetini takın. Kö­tülüklerden alâkanı kes. Sana faydalt olanı al ki, herkesin imdâd aradığı günde necat bula­sın.»

HACER-İ ESVED:

İbn-i Ömer'den rivayet olunduğuna göre: Hacer-i Esved gökten indirilip Ebû Kubeys dağına konulduğu zaman, beyaz billur gibiy­di. Orada kırk sene bekledi. Sonra İbrahim aleyhisselâm Ka'be'yi yapınca yerine koydu.

---
20 Temmuz Çarşamba
## HÜCRE-İ SAADET

Peygamber Efendimiz (s.a.v.) şöyle bu­yurdular:

«Benim evimle minberimin arası cennet bahçelerinden bir bahçedir». (Buhari, Müslim)

Rasulullah-sallallahü aleyhi ve sellem-'in evi, içerisinde vefat ettiği hücren saadetidir ki, hâlen kabr-i şerifleri oradadır, O hücre mü'minlerin muhterem vâlidesi Hazret-i Aişe -radıyallahu anhâ-'ya tahsis edilmiş olan hane idi. O Hane ile minber'in arasının bir cennet bahçesi olarak belirtilmesi, ilâhi rahmet ve saadetin ve şefâat-i seniyyenin hu­sulüne vesile olması bakımındandır. Cenâb-ı Hakk, bütün din kardeşlerimizi o rahmete, o saadete, o şefaate, mazhar buyursun.

## HÜCCAC'A MÜJDE

Ebû Hüreyre radiyallahü anh'den: Pey­gamber (salla'llâhü aleyhi ve sellem) Efendi­miz:

«Bir kimse Hacceder ve Hac esnasında fena lâkırdı söylemez ve büyük günâhlardan çekinir, küçük günahları işlemekte ısrar et­mezse, o kimse, günahlarından arınarak an­nesinden doğduğu günkü gibi Hac'dan döner» buyurdu. (Buhari ve Müslim)

---
21 Temmuz Perşembe
## BAKARA S.'DEN ÂYET MEALLERİ

44. (Ey Yahudi bilginleri) siz, insanlara iyiliği (gerçeği ve peygambere iman etmeği) emredersiniz de kendinizi unutursunuz? hal­buki kitab (Tevrat) da okursunuz. Halâ aklı­nızı başınıza almayacak mısınız? 45. Hem sa­bır (ve sebat) ile, hem namazla (haktan) yar­dım isteyin. (Gerçi) bu, elbette büyük (ağır ve çetin birşeyjdir. Ancak (Allah'a karsı) yüksek saygı gösterenlere göre öyle değil 46. O (yük­sek saygı göstere)nler ki onlar hakikaten Rablerine kavuşunca ve hakkıykaten ancak ona dönücü olduklarını bilirler(de namazlarını o vech ile kılarlar). 47. Ey İsrail oğulları, size ihsan etdiğim bunca ni'metimi ve sizi (bir za­man) âlemlerin üstüne geçirdiğimi hatırlayın. 48. Ve öyle bir günden korkun ki (o günde) hiç bir kimse hiç bir kimse namına bir şey ödeyemez. Ondan her hangi bir şefaat kabul olunmaz. Ondan bir fidye (bedel) alınmaz, Onlara (Allah'ın azabından kurtulmak husu­sunda) yardım da edilmez. 49. Yine hatırlayın o zamanı ki (yeni doğan) oğullarınızı boğaz­layıp kızlarınızı sağ bırakmak (yâhud kadın­larınıza utanılacak türlü fenalıklar yapmak) suretiyle size (atalarınıza) işkencenin en kö­tüsünü yüklemekte devam eden Fir'avun ha­nedanından sizi kurtarmıştık Bunda (bu azabda ve kurtarmada) Rabbinizden (gelen) büyük bir imtihan vardı sizin için.

---
22 Temmuz Cuma
## TEŞRİK TEKBİRLERİ

Zilhicce ayının 9'uncu günü yani Kurban Bayramı'nın arefesi sabah namazından itiba­ren Zilhicce'nin 13'üncü günü (Bayramın 4'üncü günü) ikinci namazına kadar her farz na­mazdan sonra tekbir almak vaciptir.

Bu tekbir, farz namazını kılıp selâm ver­dikten hemen sonra getirilir. Namazı cemaat­le kılana, yalnız kılana, yolcu olana, olmaya­na, erkeğe ve kadına vaciptir.

Teşrik tekbiri şudur: «Allah ü Ekber, Al­lah ü Ekber, Lâilâhe İllallahü vallah'ü Ekber, Allah'ü Ekber ve Lillahi'l Hamd.» Buna teşrik tekbiri denir. Teşrik tekbiri vâcib olması sebe­bi ile terk edilmemelidir.

## MAKBUL HACCIN ALAMETİ:

Deniliyor ki; «... haccın kabul olunması­nın alâmetlerinden birisi de eski günahlarını terketmek, fuzulî arkadaşlar yerine sâlih ar­kadaşlar edinmek, gaflet meclisleri yerine zi­kir ve uyanıklık meclislerini elde etmektir.» (İhyâ-i Ulûmiddîn)

## MESCİTLERİ BİNA VE ÎMAR:

Mescitleri bina ve îmar eden ehli iman hakkında büyük müjdeler vardır. Bir hadis-i şerifte: «Herkim, Allah Teâlâ'nın (c.c,) rızası­nı dileyerek bir mescit bina ederse Hak Teâlâ (c.c.) da ona cennette bir ev bina eder» buyurulmuştur.

---
23 Temmuz Cumartesi
## KURBAN KESMEK

Kurban ibâdeti dînî olduğu gibi aynı za­manda pek insanîdir. İktisadî bir faaliyettir. Âmme menfaatine yöneliktir. Ahlâkî bir vazîfe ve fedakârlık örneğidir. Bu ibâdet müslümanlığa mahsustur. Yeryüzünde başka inanç­larda böyle bir şey yoktur. İnsanlığı eşitlik saf­sataları ile kandıranlar dahî kurbana benzer bir şey gösterememektedirler. İslâm'ın bu bü­yük ibâdeti karşısmda hayranlıklarını ve aciz­liklerini gizleyememektedirler. Hakîki eşitlik ve içtimaî adalet İslâm'dadır. Fakat bunu an­cak az da olsa tefekkür sahipleri anlar.

Kurban kesmek üzerimize düşüyorsa terk edilmemelidir. Sudan sebebierle de vazgeçilmemelidir. İmkânları kurban kesmek için zor­lamalıdır, İslâmî açıdan zengin sayılanlar kur­ban kesmeğe mecbur olmakla beraber diğer mü'minler de isterlerse kurban kesebilirler. Fitrenin serilişi gibi. Kurban kesmeğe gücü müsait olup da kesemeyenlerin borcu üzerle­rinde devam eder.

Ne yapalım? İmkânımız yok. Paramız yetmiyor, yapamayız denmemelidir. Nasıl ki dünyalık alırken imkânımız yok, paramız yok demiyor, bütün her şeyi seferber ediyorsak, kurban ve diğer dînî ibâdetlerimiz için de en azından bu gayretleri göstermeliyiz.

## BAYRAM NAMAZININ KILINIŞI

Bayram namazı iki rekattir. Cemaatle cehren (açıktan) kılınır, ikj rek'at bayram na­mazına, imama uymaya niyet edip (Allahü ekber) diye iftidah tekbiri alınır. Eller bağlanıp (sübhanekellanümme...) okunur, sonra imam açıktan cemaat gizlice (Allahü ekber) diye üç defa tekbir alınır, her tekbirde eller kulak hi­zasına kaldırılır sonra yanlara bırakılır. Üçün­cü tekbirden sonra eller tekrar bağlanır. İmam gizlice (Euzu-besmele)den sonra, açıktan Fa­tiha ile bir miktar Kur'an okur. (Allah-u ekber'i açıktan diyerek bilindiği gibi rükû ve secdeler yapılır. Sonra tekbir alınarak ikinci rek'ata kalkılır. İmam Fatiha ve bir miktar daha Kur'an okur, tekrar üç defa eller kaldı­rılarak birinci rek'atte olduğu gibi tekbir alı­nır. Sonra (Allahü ekber) diyerek rükû ve sec­delere varılır. Sonra da oturulup (Ettehıyya-tü..., Allahümme salli ve barik, Rabben atina!.., Rabbenâ'firli...) duaları gizlice okunup iki tarafa imamla beraber selam verilerek na­maz tamamlanır.

İmam, Bayram namazından sonra minbe­re çıkar, oturmaksızın hutbeye başlar. Ce­maatte hutbeyi dinler ve hutbeden sonra dua edilerek bayram namazı kılınmış olur.

---
24 Temmuz Pazar
## KURBAN KESMEK

İslâm, cemiyetin her meselesine çözüm ge­tiren, insanların problemlerini halleden, toplumu birbirine kaynaştıran yüce bir dindir. Mü'minler de dinimi:e göre diğer din kardeşlerinin durumuyla ilgilenmek, onların dertleri­ni kendine dert edinmek zorundadırlar. Buna inancı gereği mecburdur. İşte İslâm'ın «Kur­ban» emri de, müslümanlar arasındaki içtimaî tesânüdü temin etmeği gaye edinen ve bunu gerçekleştiren ulvî bir ibâdettir.

Kurban, yalnız Allah (c.c.) rızası için di­nimizce belirtilen hayvanların kesilmesiyle olur. Kurban kesmek Hanefî mezhebine göre vacip, Malikî ve Şafiî mezhebine göre ise sünnet-i müekkededir.

Nitekim Peygamber (s.a.v.ı Efendimiz şöy­le buyuruyorlar:

«Kim ki kurban kesmeğe mali kudreti müsaid olur da kurban kesmezse, o kimse bizim namazgahımıza sakın yaklaşmasın.» (Buhari)

Kurban bu kadar önemli bir ibâdettir.

Kurban kesmek, dînimize göre hür, mu­kim müslîm ve dînen zengin sayılan bir müslüman için borçtur. Yâni sadaka-i fıtır ver­mekle mükellef olanlara kurban kesmek bir vecîbedir. Pek makbul bir ibâdet olan kurba­nın faziletini iyi bilmeli ve ifa edilmesine ça­lışılmalıdır.

---
25 Temmuz Pazartesi
## İSLÂM'DA İLK KURBAN BAYRAMI

Zilhicce ayının onuncu günü girince. Pey­gamberimiz (s.a.v.) Müslümanlarla birlikte namazgaha çıktı.

Peygamberimiz, Ezansız ve Kâmetsiz ola­rak iki rekat Kurban Bayramı Namazı kıldırdı ve namazdan sonra Hutbe irâd etti. Hutbesin­de müslümanlara kurban kesmelerini emretti.

Peygamberimiz (s.a.v.) kendisinin satın aldığı semiz, boynuzlu, beyaz iki koçtan biri­sini keserken «Allah'ım! Bu, Senin birliğine ve Sen'den bana gelenlere şehâdet eden bütün ümmetim tarafındandır!» dedi.

Sonra, ikincisini keserken de «Bu da Muhammed ve Muhammed'in ev halkı tarafındandır!» dedi. Bundan kendisi, ev halkı ve yoksul­lar yediler.

Enes b. Malik de Peygamberimiz (s.a.v.)'in boynuzlu, beyaz iki koçu, ayağını onların boyunlarının yanlarına basıp «Bismillah Alla­hu Ekber» diyerek kestiğini söyledi.

## KURBAN ETLERİ NASIL DAĞITILMALI?

Kurban etleri dağıtımında İslâm'a hizmet için okuyan fakir talebelere Kur'ân-ı Kerîm kurslarına öncelik tanınmalıdır. Kurbanın de­risi de satılamaz. Tasadduk edilir, evde de saklanabilir. Bilhassa kurban derilerini İslâm'a hizmet için kurulmuş vakıf ve derneklere verelim. Ve bu hususta titiz davranarak çevremizdekileri de ikaz edelim

---
26 Temmuz Salı
## HZ. İBRAHİM (A.S.) VE HZ. İSMAİL (A.S.)

Hz. İbrahim (a.s.) oğlu Hz. İsmail (a.s.)'ı kurban etmek üzere yatırıp bıçağı boynuna çaldı, fakat bıçak kesmedi. O anda İsmail (a.s.) babasına şöyle dedi:

- Ey Babacığım! yüzümü yan tarafa çe­vir. Zira sen yüzüme bakarsan belki sende bir acımak duygusu belirir de Allah'ın emrini yerine getiremezsin. Ben de nahoş bir harekette bulunmamak için bıçağa bakmayaca­ğım. İbrahim (a.s.) bunu da yaptı. Sonra bıça­ğı boynuna koydu. Fakat bıçak tersine dö­nüyordu. İşte bu anda şöyle bir nida geldi:

- Ey İbrahim! Sen bu işi bırak! Muhak­kak ki rüyanı doğruladın!

İbrahim (a.s.) bakdı ki kendisiyle konu­şan Cebrail (a.s.) Hak Sübhanehu ve Teâlâ Hazretlerinin emriyle Cennet'ten kırk seneden beri terbiye olunan azıym'ül-cüsse koçu alıb makamından «Allahu Ekber, Allahu Ekber» diyerek gelmeğe başladı. İbrahim (a.s.) Cebrail'in tekbirini işittiğinde bildi ki müşkilinin halli geliyor. «La ilahe illallahu vallahu ekber» deyib Rabb'ül-âlemin'i tevhid ve tekbir eyledi. İsmail (a.s.) da yattığı yerde Cebrail (a.s.)'ın tekbirini ve babasının tevhid ve tekbirin işittiğinde bildi ki Rahman olan Allah Teâlâ ve Tekaddes Hazretlerinin rahmeti zuhur etti. O da «Allahu ekber ve lillahilhamd» diyerek tekbir ve tahmil eyledi.

---
27 Temmuz Çarşamba
## BAKARA S.'DEN ÂYET MEALLERİ

54. Ve hani Musa, kavmine: «Ey kavmim, siz buzağıya tutunmakla (onu tanrı edinmek­le), şübhesiz kendinize yazık etmişsiniz. He­men yaradanmrza tevbe edip nefislerinizi öl­dürün (islah edin), böyle yapmanız yaradanınız katında, sizin için çok hayırlıdır» demişti de (Allah da) tevbelerinizi kabul etmişti. Çünkü O, tevbeleri en çok kabul edenin, en çok esirgeyenin, ta kendisidir. 55. Bir de ha­tırlayın o zamanı ki siz (Musa ile birlikte Al­lah'a karşı özür dilemek, onun emirlerini din­lemek üzere çıktığınız vakit) «Ey Musa, biz Allah'ı apaşikar görünceye kadar sana katiyyen iman etmeyiz» demiştiniz de gözünüz bakıb dururken sizi o yıldırım (sayha) çarpmıştı. 56. Sonra ölümünüzün arkasından sizi yine diriltmişdik. Gerektiki şükredesiniz. 57. Ve (Tih'de güneşin sıcaklığından korunmanız için) üstünüze (ince bir) bulutu gölge yapmış, size (orada) kudret helvasıyle yelve kuşunu indirmiş, «Size rızk olarak verdiğimiz şeylerin iyilerinden, güzellerinden (en temiz ve helal olanlarından) yeyin» (onları gizlice saklayıb ve biriktirib de nankörlük ve tamakarlık etme­yin demiştik). Onlar (o nankörlükleriyle) bize zulmetmişler, fakat kendi kendilerine zulmet­mişlerdi.

---
28 Temmuz Perşembe
## DEVAMLI ABDESTLİ BULUNMAK

Bir müslüman, sabah kalktığında güzel bir abdest alarak, halis bir niyet ile namazını kılarsa, evinden Allah (c.c.)'ın adiyle ve Allah (c.c.)'ın rızâsına uygun olarak çalışmak, çoluk-çocuğuna helâl rızık temin etmek niyetiy­le çıkarsa; vakti geldiğinde farz ibâdetlerini ifa ederse, akşam güler yüzle Allah (c.c.)'ın kendisine bir emanet olarak verdiği aile-çoluk çocuğunun yanına dönerse ve gecesini de Al­lah (c.c.)'ın hoşnut olacağı şekilde geçirirse muhakkak ki bu meşguliyetleri bir ibâdet hük­münde olur.

İnsanlığın tek önderi buyuruyor ki: «Siz­den biriniz daima abdestli bulunmak niyetiyle abdest alırsa, abdesti bozulmadıkça namazda bulunmuş gibi ecîr alır, sevap kazanır.» (Menavî)

Bundan daha kazançlı bir ticaret bir alış-veriş düşünülebilir mi? Hadis-i şerifte: «Bir müslüman abdestli olduğu halde uyursa, gecesini de ibadetle geçirmiş sayılır.» buyuruluyor.

«- Bunlar bana Allah'ın bir emanetidir.» diyerek çoluk-cocuğuna nafaka temin eden bir müslümanın bu temin ettiği nafaka, en makbul sadaka hükmündedir.

Allah'ın rızâsına uygun olarak meşru yolda yapılan çalışmalar ibâdet hükmündedir.

---
29 Temmuz Cuma
## DARGINLAR!

Ebû Eyyûb el-Ensarî'den rivayet edildiği­ne göre, Resûlullah (s.a.v.) şöyle buyurdu:

«- Bir müslümana üç günden ziyâde kar­deşi ile dariıp konuşmaması helâl olmaz; kar­şılaşırlar da biri öteye döner biri beriye dö­ner. Bunların hayırlısı, selâm ile ilk söze baş­layandır.»

## İLK YARDIM:

Birden ölüm

Solunum ve dolaşımın birdenbire ve bek­lenmedik bir şekilde durmasına birden ölüm denir. Yapılabilecek çalışmalar iki döneme ay­rılabilir: İlki sun'i solunum ve kalb masajı'nı ihtiva eden acil önlemler dönemi, onu izleyen ikinci dönem ise daha çok bir hasta­nede yapılabilecek olan (ilâç, elektrik cihaz­ları) dönemdir, ilk yapılacak şey üst solunum yollarını açık tutmaya çalışmaktır. Bunun için sırtüstü yatan hastanın bası, gidebildiği ka­dar arkaya çekilir. Bir el ense altına sokula­rak boynu yukarı kaldırırken, öbür elle alın arkaya doğru itilir.

Solunum yine başlamazsa, hastanın başı yana döndürülerek ağız ve boğazındaki, hava yollarını kapayan şeyler parmakla temizlenir ve hastanın başı tekrar öne çevrilir ve ağız ağıza sun'i solunuma başlanır.

---
30 Temmuz Cumartesi
## BAKARA SURESİN'DEN

58. Hani:(Tih'den çıkdıktan sonra) şu kasabaya girib dilediğiniz yerde istediğini­zi bol bol yeyin, kapısından secde ederek (eğilerek saygı göstererek) girin ve (dileğimiz) hıttafdır, günahlarımızın dökülüb düşmesidir) deyin, (tevbe edin de o sayede) kusurlarını­zı örtelim, iyilik (ve itaat) edenler(in ecrinji ise daha artıracağız» demiştik. 50. (Evet, öyle demiştik de içlerinden nefislerine) zulmeden­ler sözü kendilerine söylenenden başkasına (Hınta=buğdaya) çevirmişlerdi, biz de o za­limlerin üstüne gökten -ettikleri fışkın kar­şılığı olmak üzere- murdar bir azab indir­miştik, 60. Bir de hani Musa, (Tih'de susayan) kavmi için su arayınca; «Asanı taşa vur» de­miştik de ondan (on iki sıbt ödetince) on iki pınar kaynamış ve her sınıf, su alacağı yeri öğ­renmişti. (Demiştik ki) «Allah'ın rızkından ye­yin, için. (Fakat) yer yüzünde fesatçılar olarak taşkınlık yapmayın.»

## MÜJDECİ BAŞI

Hüccac (Hacılar) kafilesinin dönüşünü Padişah'a bildirmekle vazifelendirilen memur hakkında kullanılan bir tabirdir. Bu müjde ha­beri bir zaman divanda ve sonraları Paşakapısı'nda, Sadrazam'a bildirilirdi.

---
31 Temmuz Pazar
## PEYGAMBER (S.A.V.) EFENDİMİZ NASIL YEMEK YERLERDİ?

Acıkmadan yemezler, yediklerinde mide­lerini tam olarak doldurmazlardı. Yemekten önce ellerini yıkarlardı. Yerde dizlerinin üstü­ne oturarak yemek yerler, bir yere dayanarak yemezlerdi. Besmele ile başlarlar, sonra tuz alırlar ve yemeği yine tuz ile bitirirlerdi. Ye­meği daima sağ elleri ile yerlerdi. Yemeği sı­cak yemezler ve sıcak yemekte bereket ol­mayacağını söylerlerdi. Yemeğin sonunda ni­meti veren Allah (c.c.)'a şükrederlerdi.

## BİLİM VE TEKNİK:

Periskop: Görüş açısının dışındaki cisim­leri görmeye yarayan bir alettir. Birbiri üzeri­ne 45 derecelik bir açıyla yerleştirilmiş iki ay­nadan oluşur. Gözlemci, periskopun aşağıda­ki aynasına baktığı zaman, yukarıdaki cisim­lerin yansıdığı üstteki aynanın içini görebilir.

## BAŞKALARINDAN KAT KAT FAZLA

Nakledilir ki, Hazret-i Ömer (r.a.) halka, meşru olmayan bir işi yasak ettiği zaman kendi ev halkını ve akrabalarını toplardı. On­lara:

- Halka, Allahü Teâlâ'nın emri üzere, falan şeyi yapmağı yasak ettim. Yasak ettiğim işi yapmamağa, sizler, başkalarından çok, dik­kat ediniz. Eğer sizden biriniz bu işi yaparsa, başkalarına verdiğim cezadan kat kat fazlasını veririm, buyururdu

---
1 Ağustos Pazartesi
## GAZİ MÜŞİR OSMAN PAŞA

Çeşitli savaşlara katıldı, birçok isyanı bas­tırdı, ve bu başarılarından sonra rütbesi mü­şirliğe (mareşalliğe) yükseltildi. Bu sıralarda 44 yaşlarında idi (1876) ve daha sonra 93 har­bine katılmış (24 Nisan 1877) Ruslarla yapı­lan bu savaşta üstürı başarılar elde etmiştir. Büyük Plevne müdafaası ile altın harflerle İs­lâm ve dünya tarihine geçmiştir.

Plevne savaşında Gazi Osman Paşa, birgün bütün parlak apoletlerini, nişanlarını, madalyalarını, göğsüne takarak toprak tabyanın üzerinden Rus sürülerini tetkik ediyordu. Dür­büne bile lüzum kalmadan Rus kumandanları Osman Paşa'yı apaçık görebiliyorlar ve bunun için de bütün top ve tüfek ateşini onun üzerine çevirmiş bulunuyorlardı. Bu hali gö­ren Paşanın maiyetindeki zabitler ona yakla­şarak: «- Paşa hazretleri,» dediler. «Düşman apoletlerinizden, parlak nişanlarınızdan sizi tanıdı. Bütün mermilerini size atıyor, hain bir kurşun size isabet edebilir. Ya buradan çeki­liniz, yahut hiç olmazsa nişanlarınızı çıkarı­nız!» Osman Paşa şöyle cevap verdi: «- Ben bu nişanları ancak böyle bir gün için kazan­dım. Ölüm pahasına dahi olsa onları çıkar­mam! Asker evlâtlarım! Hiçbir şeyden korkmayınız! Düşman kurşunundan da korkmayınız! Sizi öldürecek kurşunda sizin adınız ya­zılıdır. O kurşun gelmedikçe ölmezsiniz!»

---
2 Ağustos Salı
## KALENİN FETHİNİ ENGELLEYEN NE

Hazret-i Ömer (r.a.) zamânında Şam şehri civarında bir kal'a muhasara edildik Öğleye kadar kal'a feth edilmedi. Hazret-i Ömer gadaba geldi. İslâm askerine hitaben:

- Kafa henüz feth edilemedi. Kâfirler İs­lâm askeri karşısında bu kadar dayanamazdı. Aramızda birisi bir hata yapmış olmasın, buyurdu.

İslâm askeri hayret edip, tövbe ve istiğfar etmeğe başladılar. O sırada bir kişi ağlayarak, Hazret-i Ömer'in huzuruna geldi.

- Yâ Emîre'l-Mü'minîn! Bu gece teheccüde kalktığım zaman karanlık olduğu için misvâkimi arayıp bulamadım. Misvâksîz na­maz kıldım. Sizin aradığınız hatâ benim bu hatâmdır, dedi. Hazret-i Ömer:

- Tövbe ve istiğfar etmeğe devam et, buyurdu. Bir saat sonra kal'a feth olundu.

## ASKERLİKTE İTAAT:

Peygamberimiz (s.a.v.) şöyle buyurdu:

«Dinleyin, itaat edin, velev başı kuru üzüm gibi küçük Habeşli bir köle size kumandan olsa da.» (Buhari, Müslim).

## BORÇLUYA İMKAN TANIMALI:

Peygamberimiz (s.a.v.) şöyle buyurdular:

«Kim borçlusuna soluk aldırır, onun öde­yebilmesine vakit ve imkân bırakırsa yahut (alacağını) ondan büsbütün silerse o, kıyamet günü Arş'ın gölgesinde bulunur.» (Müslim)

---
3 Ağustos Çarşamba
## ŞEHİT

Allah indinde şehidin yedi hasleti vardır:

1- Kanının ilk aktığı an mağfiret olunur ve cennetteki yerini görür.

2- Ona îmân elbisesi giydirilir.

3- Cennette yetmiş iki huri ile tezvîc edilir.

4- Kabir azabından kurtulur.

5- Kıyamet günü feze-i ekber'den (büyük korku) emin olur.

6- Başına vekar tacı konulur ki, onun bir yakut'u dünyâ ve içindekilerden kıymetlidir.

7- Zürriyetinden yetmiş erkeğe ve yetmiş kadına şefaat eder. (Râmûz'dan).

## YEMEK DUASI

Elhamdülillâhillezi Et'amenâ vesekânâ ve-ceâlenâ min-elmüslimin.

Allahümmeğfir verham vehfâz sahibette'-âmi velâkilîrt. Velimen se'â fîhi velicemiîl mü­minine velmü'minâti. Allahümme nevvir kulûbenâ bienvâri mahabbetike vezikrike yâzel-celâli vel ikram. Allahümme ahyinâ hayâten tayyibeten bissihhati vesselâmeti vel afiyeti fiddini veddünyâ vel âhireti. İnneke Â'lâ külli şey'in kadir.

Allahümme innâ nes'elüke temâmen ni'ğmete vedevâmel afiyete verzuknâ husnel hâtimete. Allahümme zid velâ tenkus bihurmetinnebiyyi sallallahü teâlâ aleyhi veselleme ve bihurmeti sirri sûretil fatiha.

---
4 Ağustos Perşembe
## HANBELİ MEZHEBİ

Hanbeli Mezhebinin imâmı (164) de Bağdâd'da doğup (241) de yine orada Rahmet-i Rahmân'a kavuşan Ahmed b. Hanbel'dir. Bu da büyük müçtehidlerdendir. İmam-ı Ahmed'in Hadisde ve fıkıhda hocası, Ebû Hanife'nin ta­lebesinden olan İmam-ı Ebû Yûsuf'dur.

Daha başkalarından da okumuştur. İmâm-ı Şafiî (190) tarihinde Bağdad'a geldiğinde Ahmed b. Hanbel ile görüşmüş ve «Bağdâd'da bundan efdâl, bundan daha fakih ve âlim bir kimse görmedim.» demiştir.

Ahmed b. Hanbel'in en büyük eseri, meş­hur Müsned'idir. Şafiî Mezhebin'den sonra Hanbeli mezhebi teessüs ederek bazı yerler­de intişâr etti. Bugün, Şam ve Irak'da da var­dır. Necid'de daha çoktur. Ahmed b. Hanbel içtihadının hilâfına teklif edilen bir meseleyi kabul etmediğinden hapse atılmış ve yirmi se­kiz ay kadar en şiddetli bir surette hapsedile­rek döğülmüştür. En sonra yediği dayaklardan husule gelen zaiflik te'siriyle, dayanamıyarak Rahmet-i Rahmân'a kavuşmuştur. Ahmed b. Hanbel, kendi sözlerinin yazılmasını hoş görmezdi. Böyle olmakla beraber sözlerinden ve verdiği fetvalardan otuz cild kitab yazılmıştır.

---
5 Ağustos Cuma
## BAKARA SURESİNDEN

61. Hani siz: «Ey Musa, bir çeşit yemeğe (kudret helvasıyla bıldırcın etine), mümkin değil, dayanamayız. O halde bizim için Rabbine dua et de yerin bitirdiği şeylerden, sebze, acur, sarımsak, mercimek ve soğan çıkarsın» demiştiniz. (Musa da): «O hayırlı olanı şu da­ha aşağı olanla değiştirmek mi istiyorsunuz? (Öyle ise) bir şehre inin, çünkü (orada) size istediğiniz (sebzeler) var» demişti. Onların üzerine horluk ve yoksulluk vuruldu. Allah'dan bir gazaba da uğradılar. Bu, Onların Allah'ın ayetlerini inkar etdiklerinden, Peygamberlerini haksız yere öldürdüklerindendi. Bu, isyan ey­lediklerinden ve (meaaside) aşırı gittiklerindendi. 62. Şübhe yok ki (senden evvel peygam­berlere) iman edenler (olsun, Musa dinini kabul eden) yahudiler (olsun), Nasrani (hristiyan) ve Sabiler (olsun) kim (peygamber­lerin şeriatına göre) Allah'a ve ahiret gününe inanır, bununla beraber (o şeriatin emri vech ile) salih (iyi) amel (ve hareket) de bulunursa elbette onların Rableri katında ecirleri (mü­kafatları) vardır. Hem onlara bir korku da yokdur, onlar mahzun da olacak değillerdir. 63. Hani sizden sapasağlam söz almıştık, Tur'u da üstünüze kaldırmıştık, (demiştik ki:) «size verdiğimiz; kuvvetle tutun, onda, onlar(la amel etmey)i hatırlayın. Ta ki sakınmış olası­nız».

---
6 Ağustos Cumartesi
## BUNLARI BİLİYOR MUSUNUZ?

· 350-400 gram ağırlığındaki insan kalbi gün­de yaklaşık olarak, 9 ton kanı vücuda pompalamaktadır. Yani yılda 3285 ton kanı pom­palama işi görmektedir.

· Meme kanserine, emzirmeyen kadınlarda, emziren kadınlara oranla daha sık rastlanır.

· Rahim kanseri doğurmayan kadınlarda da­ha sıktır.

## HZ. YÛSUF (A.S.)'IN HAPSİ:

Malîk bin Dinar'dan:

Yûsuf (a.s.), Şarapdâr'a (Beni Efendinin yanında an) dediğinde, Allah Teâlâ buyurdu ki:

- Ey Yûsuf benden gayrı vekil edindin, elbette senin hapsini uzatacağım. Bunun üze­rine Yûsuf ağladı ve dedi ki:

- Yâ Rabbi, hüzün ve belâların çoklu­ğundan, kalbim kasvetlendiydi. Bir daha ben­den böyle bir kelime sudur etmez.»

Muhyiddin-i Arabi (k.s.)'den öğütler:

«Bu ibretler evi dünyada zühde sarıl ve aza kanaat, hattâ rağbet et».

Hz. Hamza (r.o.)'e dünyada sevdirilen üç şey:

1. Ahd'e vefa,

2. Emâneti eda,

3. Cemâate devam.

---
7 Ağustos Pazar
## ULUFE MERASİMİ

Ulufe çıkacağı zamanlar Dîvân-ı Hümâ­yûn, «Galebe Divânı» denen fevkalâde toplantısını yapıp da devlet erkânı kubbealtı'nda yer­lerini aldıkları ve yeniçeriler de ağalarıyla be­raber Topkapı Sardyı'nm orta kapısına sıra­landıkları zaman, pâdişâhı yeniçeri ağası ünüformasıyla aralarında ve kendilerinden olarak görmek, cenkde yalın kılıç ordunun önünde gittiği zamanlarda olduğu gibi, askere şevk ve gurur veren ince bir devletçilik politikası idi. Bir taraftan her bölük muayyen teşrifat ve merasimle ulufesini alıp yerine çekildikten sonra, padişah da maiyeti ve yeniçeri ağasıy-le beraber birinci bölüğün kışlasına gelerek, ordusuyla bir hizada, 40 akçe üstünden yev­miyesini kul kethüdasından alır ve onun üze­rine birkaç altun ilâve ederek çuhadır ağa eliyle askere gönderirdi.

## İLMİHAL:

Yemeklere cüz'i bir tuz ile başlamak, tuz ile son vermek faydalıdır, sünnettir. Ekmek parçalarına hürmet etmeli, bunlara parmak­ları, ağzı, bıçakları silip atmamalıdır.

KASİDE-İ BÜRDE (Banet Suad): Şair Kâb b. Zuheyr'in Peygamberimiz (s.a.v.)'i medheden kasidesine verilen simidir. Peygamberimiz (s.a.v.) kasideyi dinledikten sonra, hırkasını (Bürde) çıkararak ona hediye olarak verdiği , için, kasideye bu ad verilmiştir.

---
8 Ağustos Pazartesi
## KALB-İ SELİM:

Eb'ul Kasım el-Hakim'e «Kalb-i Selîmden sorulduğundan dedi ki:

Onun üç alâmeti vardır: Hiç kimseye ezi­yet etmemek, hiçbir kimseden incinmemek, bir kimseye iyilik yaptığında ondan mükâfat beklememek.

## İMAM'I AZÂMIN TİCARET ANLAYIŞI:

Ebû Hanife kumaş ticareti yapardı. Onun ticaret anlayışı şöyledir: Ona göre ticaret hal­ka bir nevi hizmettir. Halkın muhtaç olduğu eşyayı bulup onların ayağına getirmektir. Mak­sat sadece para kazanmak değil, halkın hiz­metine koşmaktır. Ticarette emniyet, dürüst­lük, güven, esastır. Tacir emin olmalı, ihtikâr, karaborsacılık yapmamalı. Böyle olunca tica­ret bir nevi ibadet gibi sevap olur.

## HZ. ÂİŞE (R A.)'YE DÜNYÂDA SEVDİRİLEN ÜÇ ŞEY:

Ana babaya ikram, helâl kazanç, haram­dan ict'nâb (sakınmak).

Süt niçin ekşir?: Sütün ekşimesi, lakto basili adı verilen, çubuk şeklindeki bazı bakterilerin işidir. Bunlar büyümek için gerekli enerjiyi sütteki şekerden elde eder ve bu şekeri laktik asîde çevirirler.

---
9 Ağustos Salı
## BAKARA SURESİNDEN

64. Sonra onun (Tevrâtı kabul edişinizin) arkasından yine yüz çevirmiştiniz. İşte eğer üzerinizde Allah'ın fazl-u rahmeti olmasaydı elbette maddi ve manevi en büyük zarara uğrayanlardan olacaktınız (mahvolacaktınız). 65. Andolsun, içinizden Cumartesi günü(ne saygı göstermek) hakkında (ki dînî hududu balık avlamak suretiyle) çiğneyip geçen (Eyle'li)ler(in hallerini, başlarına gelenler)i de her halde bil(ip öğren)mişsinizdir. İşte biz onlara (Davud lisanıyla): «Hor ve zelil maymunlar olun» dedik. 66. Binaenaleyh onu hem önündekilere, hem ardındakilere ibret verici cezâ ve (Mü'minlerden) takvaya erenlere de bir öğüt yaptık. 67. Bir zaman Musa kavmine: «Allah, size her halde bir inek boğazlamanızı emrediyor» demişti. Onlar: «Bizi eğlence mi ediyorsun?» demişti. Musa da, «Ben cahîllerden olmaktan Allaha sığınırım» demişti. 68. (Yine) demişlerdi ki: «Bizim için Rabbine dua et de onun (o ineğin) ne olduğunu (kaç yaşında olacağını) bize iyice açıklasın». (Mu­sa da); «Allah diyor ki o, ne çok yaşlı, ne de pek genç değil, ikisi ortası bir dinç (inek)dir. Artık emrolunduğunuz şeyi yapın» demişti. 69. Şöyle dediler: «Bizim için Rabbine dua et de onun rengi nedir, bize tam açıklasın». O da («Rabbim) diyor ki: «o, bakanlara ferahlık verecek sapsarı bir inekdir» demişti.

---
10 Ağustos Çarşamba
## BAKARA SURESİNDEN

70. (Yine) demişlerdi: «Bizim için Rabbine dua et de o nedir? Apaçık anlatsın bize. Çünkü bizce bir çok inekler birbirine benziyor. Allah dilerse (istenilen, ineği bulmıya) muvaffak oluruz (yahut hidayete erdirilmiş bulunu­ruz). 71. (Musa şöyle dedi):«Rabbim buyu­ruyor ki: O, ne boyunduruğa vurulub arazi sürecek, ne ekin sulayacak bir inek değildir. Salmadır (yahud ayıptan salimdir). Hiç bir ala­cası da yoktur». Onlar: «işte şimdi hakikati getirdin (vasfını tamamen bildirdin)» dediler. Bunun üzerine o ineği (bulub) boğazladılar ki az kaldı (bunu yapmayacaklardı. 72. Hani siz bir kimse öldürmüştünüz, de onun (katili) hakkında birbirinizle alışmıştınız (her biriniz suçu üstünüzden atmıştınız). Halbuki Allah sizin gizleyecek olduğunuz şey'i açığa vurandı. 73. Onun için biz «Ona (öldürülen o adama, kesilen o ineğin) bir parcasıyle vurun» demiş­tik. İşte Allah böylece ölüleri diriltir, size ayet­lerini (kudretini açıklayan delilleri, alametleri, mucizeleri) gösterir. Gerek ki aklınızı başınıza alasınız. 74. Sonra, bunun arkasından yine kalbleriniz katılaştı. Şimdi o, taş gibi, yahud daha katı. Çünkü taşın öylesi vardır ki ondan ırmaklar kaynar, öylesi vardır ki yarılıb ondan su fışkırır, öyleside vardır ki Allah korkusuyla yukardan aşağı düşer. Allah, ne yaparsanız (hiç birinden) gafil değildir

---
11 Ağustos Perşembe
## PEYGAMBER EFENDİMİZ (S.A.V.)'İN AHDE VEFAKÂRLIKLARI

Resûlullah hiçbir zaman sözünden caymamıştır. Hudeybiye sulhunun hükümlerinden biri: «Mekke'den Medine'ye gidecek her Mekkeliyi Kureyş'e iade etmekti.» Tam bu şartın kabulü anında Mekke'de müşrikler tarafından «müslümân oldu» diye zincirlere vurulan Ebû Cendel (r.a.) bir yolunu bulup kaçmış ve müslümânlarm yanına gelmişti. Bütün müslümânlar bu manzaradan müteessir olmuşlar ve Ebû Cendel (r.a.)'i iade etmek istememişlerdi. Fa­kat Allah'ın Resulü Ebû Cendel (r.a.)'e:

- «Sabret, biz verdiğimiz sözden dönme­yiz. Cenâb-ı Hakk sana bir çıkış yolu te'mîn edecektir.» buyurmuşlardı. (Buhari)

Peygamberimiz (s.a.v.) peygamberliğinden önce Abdullah b. Ebû Amsâ ile ba'zı ticarî işler görmüştü. Bir gün Resûl-i Ekrem (s.a.v.), bazı hesabları tesvîye etmek için bu adamla bir yerde buluşmağa söz vermişlerdi. Abdul­lah bu sözü unutmuş ancak üç gün sonra verdiği sözü hatırlayarak geldiğinde ResûluHah (s.a.v.)'ı, hâlâ kendini bekler bir halde bulmuş­tu. Allah (c.c.)'ın Resulü (s.a.v.), Abdullah'ı görünce:

- «Abdullah! Üç gündür seni burada bek­liyorum.» demekle yetinmiş, başka bir şey söy­lememişlerdi. (Ebû Dâvud)

---
12 Ağustos Cuma
## KALBİ BOZAN ŞEYLER

Hasan-ı Basrî (r.a.) diyor ki: Kalbi şu altı şey bozmaktadır 1 - Tevbe ederim ümidi ile günah işlemek, 2 - Bildiği ile amel etmemek, 3 - Gösteriş ve «desinler» düşüncesi ile amel etmek, 4 - Allah'ın nimetlerini yiyip şükür bor­cunu ödememek, 5 - Allah'ın kendilerine ayır­mış olduğu paya razı olmamak, 6 - Ölülerini toprağa verip de ibret dersi almamak.

## YÂSÎN VE DUHÂN SURELERİNİN FAZİLETİ

Sevgili Peygamberimiz (s.a.v.) buyuruyor­lar ki: «Her şeyin bir kalbi vardır. Kur'ân'ın kalbi de Yâsîn'dir. Kim bu sûreyi okursa, Allah ona, Kur'an-ı on kere okumuş gibi sevap yazar.»

«Yasin sûresini ölüleriniz üzerine okuyu­nuz!» (Ruha sükûnet verir.)

Resûlullah (s.a.v.) buyuruyorlar ki:

«- Kim bir gecede Duhân sûresini okur­sa kendisine yetmiş bin melek istiğfar ederek sabahlar.»

Niçin Göz kırparız?:

Gözün ön kısmı çok nazik ve dış etkenlere karşı son derece du­yarlıdır. Gözkapakları göz kırpma sırasında ka­pandığı zaman, gözün üstünden göz yüzeyine gözyaşı sıvısı taşırlar ve hem onu ıslak tut­maya, hem de yabancı maddeleri atmasına yardım ederler.

---
13 Ağustos Cumartesi
## HİKMETLİ SÖZLER:

Bayezid Bistamî - kuddise sirruh- der ki:

Otuz yıl ibâdetlerimde nefsime tâbi ol­dum. Bir gün bir adamın şöyle söylediğini işit­tim:

- Yâ Bâyezîd! Allah'ın hazîneleri ibadet-doludur. Eğer Cenâb-ı Hakk'a kavuşmayı dilersen sana gereken nefsini zelil, hor, hakîr görmen, amellerinde ihlâs üzere olmandır.

Mevlânâ C. Rûmî diyor ki:

«Bir lokmadan sen, hased, tuzak, ceha­let ve gaflet husule geldiğini görürsen, onun haram olduğunu anla.»

GÜLİSTAN'dan:

Vaaz: İki şey akla aykırıdır:kısmetine dü­şenden fazla rızk yemek, eceli gelmeden öl­mek.

Hikmet: Nasipsiz avcı, Dicle'de dahi balık tutamaz. Eceli gelmeyen balık karada ölmez.

DİNÎ TABİRLER:

«Vâcib: Yapılması şer'an kafi derecede bir delil ile sabit olmamakla beraber, herhal­de pek kuvvetli bir delil ile sabit bulunan şey­dir.

---
14 Ağustos Pazar
## MUHARREM AYI

Bugün Muharrem Ayı'nın 1. Günü. Bu fa­ziletli günde ve devamındaki günlerde yapıla­cak ibâdet ve taatler de çok ehemmiyetlidir. Bu ayda da yapılabilecek en makbul ibâdet muhakkak ki ORUÇ'tur.

Peygamberimiz (s.a.v.) buyuruyor:

«Ramazan orucundan sonra tutulan oruç­ların en faziletlisi Allah'a izafet ile şereflendi­rilen Muharrem ayındaki oruç'tur. Farz namaz­larından sonra kılınan en faziletli namaz da gece namazıdır.» (Müslim)

İlk on günde okunacak dua

Bismillâhirrâhmânirrahîm.

Elhamdülillah! Rabbilâlemîn, Vesselâtü vesselâmü âlâ seyyidinâ Muhammedin ve âlâ âlihi ve sahbihi ecmaîn. (Allahümme entel ebediyyülkadim, Elhayyül kerîm. Elhannanülmennân ve hazihî senetün cedîdetün es'elüke fihel'-ismete mineşşeytanîrracim. Vel'avne âlâ hazihinnefsil'emmareti bissuî vel'iştigale bimâ yukarribüni ileyke yazelcelâli vel'ikram). Birahmetike ya erhammerrahimin. Ve sallallahü ve selleme âlâ seyyidinâ ve nebiyyinâ Muhamme­din ve ala âlihi ve sahbihî ve ehlibeytihî ecmâîn. Peygamberimiz (s.a.v.) buyurdular:

«Her kim Muharremin ilk günü bu duayı üç kere okursa, (ilk 10 gün arası) Allah Celle Celâlühü o kimseyi gelecek Muharreme kadar bütün belâlardan emin kılar.»

---
15 Ağustos Pazartesi
## HİCRET

Vacip Teâlâ Hazretleri buyuruyor:

«O kimseler ki onlar Allah'a ve Resulüne ve ki­taplarına iman ettiler ve o kimseler ki onlarda iman ile beraber hicret ve fisebîlillah mücâhede ettiler. İşte bu kimseler Allah'ın ihsa­nını ümîd ederler. Zira Allah Teâlâ mücahede edenlerin günahlarını mağfiret eder ve cihadları mukabili sevap vermekle merhamet bu­yurur.» (Bakara: 218)

Yine Allah Teâlâ buyuruyor: «O kimseler ki onlar îman ettiler ve îmanlarını ef'alleriyle sbât ederek vatanlarını terk ve civar-ı Resûlullah'a iltica etmek suretiyle hicret ettiler ve fîsebilillah malları ve canları ile mücahede ettiler. Onlar için indellah büyük dereceler vardır. Ve ancak onlar korktuklarından kur­tulup umduklarına nail olmak suretiyle feyz-ü necat buluculardır. Zira bunlar âhireti dünya üzerine tercih ettiler ve dîn-i ilâhîyi ifâ için mallarını ve canlarını fedaya müheyya oldu­lar Elbette bunların derecceleri büyüktür.» (Tevbe: 20)

Hicret: Din uğrunda beldesini, hanesini akraba ve teallukatmı, emvalini ye kâfirlerin komşuluğunu terk ederek diyâr-ı İslâm'a nak­letmektir. Mekke'nin fethinden sonra farziyeti nesh olunup sünnet olarak baki kalmıştır.

---
16 Ağustos Salı
## HATIR GÖNÜL YÖK

Meşhur Hanefî imamlarından Ebû Yûsuf hüküm vermek için makamına oturmuştu. Bir kişi, Abbasî Halifesi Hadi ile bir bahçe davası sebebiyle huzuruna geldiler, Ebû Yûsuf, Abbasî hükümdarı Hadi'nin haksız olduğunu gör­dü. Bununla beraber, sultanın şahitleri bulunduğunu görünce, dedi ki:

- Davacı, Hükümdarın şahitlerinin doğ­ru olduklarına dair yemin etmesini ister.

Halife Hâdi yeminden kaçındı. Çünkü bu yemini edince küçüleceğini biliyordu.

Böylelikle Ebû Yûsuf, bahçeyi sahibine iade etti.

## İLMİHAL

«Filân kimseye şu kadar para nezrettim» veya «filân türbeye şu kadar mum nezrettim» veya «filân zatın gelmesi içirt kurban kesece­ğim» gibi sözler caiz değildir. Hele bir ölü hak­kında:«Ey mübarek zat! Sen benim;şu işim! yoluna koyarsan, meselâ şu hastama şifa ve­rirsen» tarzındaki adaklar batıldır, haramdır. Belki: «Allah rızası için şu fakire şu kadar para vermek nezrim olsun» veya «Allah Teâlâ hastama şifa verirse» gibi bir tarzda nezredilebilir.

---
17 Ağustos Çarşamba
## BAKARA SURESİNDEN

75. Artık (ey mü'minler) onların (yahudilerin) size inanacaklarını umar mısınız? Hal­buki onlardan (hahamlık eden) bir zümre var­dır ki Allah'ın kelâmını (Tevrat'ı) dinlerdi de akılları aldıktan sonra orlar bunu bile bile tah­rif (ve tağyir) ederlerdi. 76. (Yahudi münafık­lar) iman edenlere kavuşdukları zaman «İnan­dık» derler. Birbirine (dönüb) halvet oldukları vakit ise (aralarındaki ileri gelenler, münafık­lık eden arkadaşlarına): «Allah'ın size açacağı şeyi (Resulüllah'ın sıfatlarına vesaireye dair tevratda öğrettiklerini) mü'minler onunla Rabbiniz katında (aleyhinizde) kuvvetli delil getir­sinler diye mi onlara söyleyib duruyorsunuz? Buna aklınız ermiyor mu?» derler. 77. Onlar bilmiyorlar mı ki Allah ne gizlerlerse, ne açık­larlarsa (hepsini) bilir. 78. Onların içinde ümmiler de vardır ki Kitabı (tevratı) bilmezler. (Bütün bildikleri yalnız reislerinin telkin ettikleri) bir sürü kuruntu ve yalandan başkası değil. Onlar başka değil, yalnız zanda (ve cehaletde) kalmış bulunuyorlardı. 79. Artık, elle­riyle kitabı (Tevratı yalan yalnış) yazıb da son­ra onu az bir baha ile satabilmek için» Bu, Allah katındandır» diyegelenlerin vay haline!.. Vay ellerinin yazdıklarından başlarına gelecek­lere! Vay şu kazanmakta oldukları (rüşvet ve günah) yüzünden onlara!

---
18 Ağustos Perşembe
## RESÛLULLAH (S.A.V.)'IN VE İDARECİLERİNİN KANAATKÂRLIKLARI...

İbn-i Hişâm (r.aleyh)'in, Zeyd b. Eslem (r.a.)'den rivayetine göre; Resûlullah (s.a.v.) Üseyd oğlu Hottâb (r.a.)'ı Mekke'ye vali tayin etmiş ve maaş olarak da günde bir dirhem takdir buyurmuşlardı. Yeni vali halka bir hut­be îrâd ederek:

- «Ey insanlar! Allah (c.c.) bir kimsenin bir ihtiyacını giderdi. Resûlullah bana günde bir dirhem veriyor. Benim, kimsenin âtiyyesine ihtiyacım yoktur.» dedi.

Bu hitabe bize, asgarî geçimini bir dir­hemle te'mîn eden ve hayatını daha ulvî bir da'vaya bağlayan yüksek insanı, bir idareciyi gösteriyor.

Resûl-i Ekrem (s.a.v.), bir gün mescidden çıkmış, Hz. Ebûbekir ve Hz. Ömer (r.a.)'e rastlamış ve kendilerine niçin dışarı çıktıklarını sormuşlardı. Onlar da «açlıktan» dediler. Resûlullah ((s.a.v.): «Ben de öyle» buyurdular.

Üçü birden Ebû Heysem (r.a.)'in evine git­tiler. Ebû Heysem (r.a.) derhal bir bıçak istedi ve bir koyun boğazladı. Hurma ağacında asılı olarak muhafaza ettiği tatlı sudan da getirdi. Sofraya oturdular, yediler ve o sudan içtiler. Resûlullah (s.a.v.):

- «Bu günün de taamından sorguya çe­kileceksiniz.» buyurdular.

---
19 Ağustos Cuma
## ARTIŞ GÜNÜ

Allah Resulü (s.a.v.):

«- Üzerinde güneşin doğduğu en hayırlı gün, Cuma'dır. Âdem (Aleyhisselâm) o günde yaratıldı. Cennete o günde gönderildi. O günde Cennetten yeryüzüne indi. Tövbesi o günde ka­bul olundu. O günde vefat etti. Ve (nihayet) kıyamet o günde kopacaktır. O gün Allah'ın nezdinde mezîd (artırma) günüdür. Göklerdeki melekler de böylece o güne (artış günü) is­mini vermektedirler. Ve aynı zamanda o gün Cennette Hak Cemâli'nin temaşa günüdür.» buyurdu. (Müslim, Ebû Hüreyre'den rivayet etmiştir).

Seleften bazıları «Cuma günü nasibi en fazla olan kimse Cum'a saatini bekleyen ve tâ dünden beri onu gözetendir. En az nasibli olan kimse ise, sabahladığı zaman «Bu hangi gündür?» diye sorandır» buyurmaktadırlar. (İhyâ-i Ulûmiddin).

## ÇOCUK GELİŞİMİ:

Çocukların büyüme biçimleri arasında farklar olduğu gibi, aynı çocuğun büyüme temposunda da, hamleler, sıçramalar ve du­raklamalar mevcuttur.

Bir çocuğun hastalığının uzun sürmesi ve ciddî bir durum arzetmesi halinde, büyümesi daimî olarak yavaşlayabilir.

---
20 Ağustos Cumartesi
## BAKARA SURESİNDEN

80. (Peygamber onları Cehennemle kor­kuttuğu zaman da ; «Atalarımızın buzağıya taptıkları) sayılı (ve mahdut) günlerden (kırk günden) başka (fazla) bize kat'iyyen Cehen­nem (azabı) dokunmayacak» dediler. Söyle (Habibim) ki: «Allah katından (bu hususta) bir ahdi mi elde etdiniz (Ondan böyle bir söz mü aldınız?) -ki Allah ahdinden asla cay­maz- yoksa Allah'a karşı bilmeyeceğiniz? bir şey'i mi söylüyorsunuz?». 81. Hayır (iş öy­le değil). Kim bir kötülük (günah) kazanır da suçu kendisini cepçevre kuşatırsa onlar ce­hennemin sahipleridirler. Onlar orada, bir da­ha çıkmamak üzere, kalıcıdırlar. 82. İman edip güzel amellerde bulunanlar, onlarda cennetin arkadaşlarıdırlar. Onlar orada ebedi kalıcıdırlar. 83. Hani İsrailoğullarından: «Allah'dan baş­kasına ibadet etmeyin, Anaya, babaya, hısım­lara, yetimlere, yoksullara iyilik yapın, insan­lara güzellikle söyleyin, dostdoğru namaz, kı­lın, zekât verin» diye (emretmiş), teminatlı söz almışdık. Sonra -içinizden birazınız hariç olmak üzere- arka döndünüz ve siz hâlâ yüz çevirmekte berdevamsınız. 84. Hani sizden; (Birbirinizin) kanlarını (haksız yere) akıtmayın, kendinizi kendi yurtlarınızdan çıkarmayın» diye kati söz almıştık. Sonra siz de (buna karşı) ikrar vermişdiniz ve hala şahidlik edip duruyorsunuz da.

---
21 Ağustos Pazar
## HİKMETLİ SÖZLER:

Üç şey kalbin, kötülüğünün alâmetidir:

1. Allah'a itaattan tad almamak,

2. Günâha düşmekten korkmamak,

3. Başkasının ölümünden ibret almayıp, ak­sine hergün dünyaya daha çok bağlanmak.

Dört şey şakavet alâmetidir:

1. Ağlamayan göz,

2. Kasvetli (ürpermeyen) kalp,

3. Tûl-i emel,

4. Dünyaya aşırı düşkün­lük, yani hırs. (Musahabe-6'dan).

## BİLİM VE TEKNİK:

Meteor nedir?: Güneş sisteminde bulu­nan ve birçoğu belirli yörüngeler üzerinde ha­reket eden gökcisimleridir. Bunların kendi ışık­ları olmadığı gibi, güneşin ışınlarını da yan­sıtmazlar. Hızları saniyede, 20-40 km.'dir. Me­teor yeryüzüne 150 km yaklaşınca görülmeye başlar.

Atmosfere girebilen meteorların bir kıs­mı, yerçekimi etkisiyle yeryüzüne düşerler. Bunlara meteor taşları denir. (Bilimler Ansiklopedisi)

İmam Ebû Yusuf: Hanefî fukahasındandır. Asıl adı Yakub ibni İbrahim El-ensarî'dir. Dedesi Ca'd, ashabı kiramdandır. Kendisi (113) tarihinde Kûfe'de doğmuş, (182) veya (192) tarihinde Bağdat'ta vefat etmiştir. Rahmetullahialeyh.

---
22 Ağustos Pazartesi
## AŞURE GÜNÜ OKUNACAK DUA

Bismillâhirrahmânirrahîm

Elhamdülillahi Rabbil âlemin. Vesselâtü vesselâmü âlâ seyyidinâ Muhammedin ve âlâ âlihi ve sahbihi ecmâin. Allahümme entel ebediyyül kadîm. Elhayyül kerîm. Elhannanülmennân ve hâzihî senetün cedidetün es'elüke fîhel ismete mineşşeytânirracîm. Vel'avne âlâ hazihin nefsil' emmâreti bissûi vel' iştigâle bimâ yukarribünî ileyke yâzelcelâli vel'ikram. Birahmetike yâ erhamerrâhimîn. Ve Sallallâhü ve selleme âlâ seyyidinâ ve nebiyyinâ Mu­hammedin ve âlâ âlihî ve sahbihî ve ehlibeytihî ecmaîn. (Üç Defa)

Aşure günü yapılacak işler

1 - 70 defa: Hasbinallahü ve niğmel ve­kil ve niğmel mevlâ ve niğmel naşir. Gufrâneke rabbenâ ve ileykel masîr.

2 - Bol bol istiğfar edilecek, 313 defa: Lâilâhe illâ ente sübhâneke innî kuntu minezzâlimîn.

3 - Muharrem ayının 9-10, 10-11 veya 9-10-11. günleri oruç tutulacak.

4 - Gusl (boy abdesti) alınacak.

5 - En az bir mü'mine iftar ettirilecek, (böylece bütün mü'minler iftar ettirilmiş olur.)

6 - Bir hasta ziyaret edilecek.

7 - On mü'mine selâm verilecek.

(Devamı Yarın)

---
23 Ağustos Salı
## AŞURE GÜNÜ

İslâmî sene başı olan Muharrem ayının onuncu günü Aşure günü olup, o günde şu mühîm hâdiseler husule gelmiştir:

1 - Arş-ı âlâ, Kürsî. Levh-i Mahfuz, 7 kat semâ ve Dünya'nın yaratılması, 2 - Hz. Âdem (a.s.)'a hayat verilmesi, 3 - Hz. Nuh (a.s.)'ın Tufan'dan kurtarılması, 4 - Hz. İbrahim (a.s.) ve Hz. İsmail (a.s.)'e Cennetten koç indiril­mesi, 5 - Hz. İbrahim (a.s.)'ın Nemrut'un ate­şinden selâmete erdirilmesi, 6 - Hz. İdris (a.s.)'ın semâya kaldırılması, 7 - Hz. Eyüp (a.s.)'ın belâlardan kurtarılması, 8 - Hz. Mu­sa (a.s.)'ın Firavun'un denizde boğulması ile ondan kurtarılması, 9 - Hz. Yunus (a.s.)'m balığın karnından çıkarılması, 10 - Hz. İsa'­nın doğumu, Muharrem ayının 10. günü vuku bulmuştur. Ve, Mahşer Günü Muharrem ayının 10. günü (AŞURE GÜNÜ) kurulacaktır.

Aşure günü yapılacak işler:

8 - Eve getirilen normal günlerdeki rızık ne ise bugüne hürmeten o rızık arttırılacak. Cenâb-ı Hak, o kulun Aşure Günü hürmetine evin rızkını artırmasından, bütün sene o ku­lun rızkını bollaştırır. (Efdali on çeşit olmalı). Işrak vaktinden sonra 4 rekât namaz kılına­cak. Her rekâtta Fatihâ'dan sonra 51 adet ihlâs-ı Şerif okunacak, (İşrak vakti; Güneş doğduktan takriben bir saat sonradır.)

---
24 Ağustos Çarşamba
## OSMANLI HAYATINDAN:

AŞÛRA TESTİSİ

Aşûre'nin dağıtılmasında kullanılan kabın adı idi. Sarayda, helvacıbaşılarm nezareti altında aşçılar ve kiler ağalan marifetiyle hazır­lanan aşure hususî kablar içinde dağıtılırdı. Bu dağıtım için, porselenden ağzının bir kena­rı yalaklı ve kapalı, tek kulplu testiler vardı.

Muharrem'in başında saray vekilharçları aşure levazımatım hazırladıkları gibi. mutfaklarda da hazırlıklar görülürdü. Dokuzuncu gün hazırlanmış olan aşureler o gece testilere doldurulur ve tablakârlar vasıtasıyla gi­decekleri yere gönderilirdi. Aynı gece ahali­ye dağılacak aşureler iki ve dört kulplu bü­yük kazanlar içinde olduğu halde sırıklara ta­kılarak, talimhane meydanına getirilip sırala­nırdı. Aşure tevziini bilen halk, kâseden itiba­ren su kovalarına varıncaya kadar her nevi şeyleriyle parmaklık dışında toplanırlardı. Sa­bah ezanından sonra, seccadebaşı'nın tevzia­tın başlaması emrini tebliğiyle, mutfaklar imamı bir dua okur; «âmin» denildikten son­ra kapılar açılır; eli kepçeli bir ahçı uzatılan kabı doldururdu. İzdiham o kadar çok olurdu ki, herbiri yüzlerce kiloyu ihtiva eden elli, alt­mış kazan yetişmezdi.

ŞEYH SADİ (k.s.) diyor ki:

İki şey akıl hafifliğini gösterir: Söyleye­cek yerde susmak, susacak yerde söylemek.

---
25 Ağustos Perşembe
## BAKARA SURESİNDEN

85 (Öyle olduktan) sonra sizler, yine on­larsınız ki (işte) kendilerinizi öldürüyor, içiniz­den bir fırkayı yurdlarından çıkarıyor, aleyhle­rinde günah ile, düşmanlıkla birleşib yardımlaşıyorsunuz. Eğer size esir olub gelirlerse kendileriyle fidyeleşir (esir mübadelesi yapar, yine onların, yurdlarmda kalmasına müsade etmezisiniz. Halbuki onların çıkarılması size haram kılınmıştı. Yoksa siz kitabın (fidyeye ait) bir kısmına inanıyorsunuz da (katl-i nefsi, nefyi, kötülükte yardımlaşmayı men eden) bir kısmını inkar mı ediyorsunuz? Şu halde içi­nizden böyle yapan(lar)ın cezası dünya haya­tında bir rüsvaylıkdan (esir ve mahkur yaşamaktan) başka (bir şey) değildir. Kıyamet gü­nünde de onlar azabın en çet'nine itileceklerdir. Allah, ne yaparsanız (hiç birinden) gafil değildir. 86. Onlar ahirete bedel dünya haya­tını satın almış kimselerdir. Bundan dolayı kendilerinden azab kaldırılıb hafifletilmeyecek, onlara yardım da edilmeyecekdir. 87. Andolsun Musa'ya o kitabı verdik, ondan sonra da birbiri ardınca peygamberler gönderdik. Mer­yem'in oğlu İsa'ya da beyyineler (mucizeler) verdik, ve onu Ruh-ül Kuds ile destekledik. Demek size ne vakit bir peygamber gönüllerinizin hoşlanmadığı bir şeyi getirirse kibirlenmek isteyeceksiniz de kiminiz yalanlayacak, kiminiz de öldüreceksiniz öyle mi?

---
26 Ağustos Cuma
## MALAZGİRT MUHAREBESİ'Nİ NASIL KAZANDIK?

Hanefî imamlarından Muhammed ibni Abdül Melik el Buharı Sultan'a hitaben: «Sen bir din için savaş ediyorsun ki Cenâb-ı Hak onu muzaffer ve diğer dinlere galib kıla­cağını va'd buyurmuştur. Umulur ki Cenâb-ı Hak bu zaferi senin nâmına yazmıştır. Cuma günü öğleyin düşmanla buluş ki, o zaman mü­cahitler türbede dua ederler. O saatte dualar icabete yakındır» dedi. O saat geldiğinde Sul­tan Alp Aslan askeriyle namazını kıldı. Dua etti. Onlar da âmin dediler.

Askere hitaben: «İsteyen geri dönsün, Bu­rada Sultan yoktur. Ben de sizin gibi neferim» dedi. Yayını attı. Yalnız kılıç ve topuzunu al­dı. Kendi eliyle atının kuyruğunu bağladı. As­kerler de bu harekete uydu. Beyazlar giyindi «Maktul olursam kefenim budur» diyerek güzel koku süründü. Bir nefer gibi ileri hareket etti. Askerler de ona tâbi oldular. Rumların dağ­lar, sahralar almaz ordusuna yaklaştıklarında Alp Aslan kükremiş, aslan gibi düşmanlar üzerine hücum edince, askerler de düşman or­dusunun içine daldılar. O sırada şiddetli bir rüzgâr çıktı ve tozu toprağı birbirine kattı. Göz gözü görmez oldu. Rumlar bozuldu. Dereler düşman lâşeleriyle doldu.

---
27 Ağustos Cumartesi
## KUR'ÂN ÖĞRENMEK VE ÖĞRETMEK

Peygamberimiz (s.a.v.):

«Sizin en faziletliniz, Kur'ân'ı öğrenen, ve öğretendir.»

«Ey Kur'ân sahibi kimseler! Kur'ân'ı dai­ma okuyup müzâkere ediniz. Çünkü Kur'ân'ın hafız kişilerin gönüllerinden ayrılıp kaçması, devenin boşanıp kaçmasından daha zorludur!» «Bir halis mü'min ki, Kur'ân okur, O'nun muktezasıyla amel eder, o tadı güzel, kokusu güzel turunç meyvesi gibidir. Bir mü'min de Kur'ân okumaz, fakat mûcibiyle amel eder, bu da tadı güzel fakat kokusu olmayan hurma gi­bidir. Kur'ân'ı okuyan fakat mûcibiyle amel et­meyen münafık benzeri de, kokusu güzel fakat acı reyhan otu gibidir. Kur'ân'ı okumayan mü­nafık benzeri, tadı da acı, kokusu da kötü Ebû Cehil karpuzu gibidir.» buyurmuştur.

Kur'ân-ı Kerîm'i hıfzeden, ezberleyen yâni hamil-i Kur'ân, öldüğü vakit, Allah-ü Teâlâ Hazretleri o arza vahiy buyurur ve o hafızın etini yeme! diye emir buyurur. Arz da der ki, ilâhî nasıl olur da onun etini yerim? Senin ke­lâmın onun cefinde, dimağında yazılmış, nakış olmuştur, yâni ben onun etini asla çürütmem. Resûlullah (s.a.v.): «Kur'ân'ı ezberleyerek okuyan hafızın benzeri, vahiy getiren melekler gibidir. (Yâni fazilette ikisi beraberdir).» bu­yurdular.

---
28 Ağustos Pazar
## CEPLERİNİZDE OLMASI GEREKENLER:

Hz. Âişe (r.a.):

«Seferde ve hazerde, Resûlullah Aleyhisselâm'ın, yedi şeyi:

1. Gülyağı -şişesi,

2. Tarağı,

3. Ayna'yı,

4. Sürmedanlığı,

5. Misvâk'i,

6. İki makası (Tırnak ve saç-sakal ma­kası)

7. Saç ayırma kemiğini, bıraktığı olmaz­dı», demiştir.

Peygamberimiz (s.a.v.), her gün sakalını iki kere tarardı. Peygamberimiz (s.a.v): «Ki­min saçı varsa, ona iyi baksın!» buyururdu. (İslâm Tarihi)

«Bir kimse her namazın arkasında, otuzüç defa SÜBHANALLAH, ELHAMDÜLİLLAH, ALLÂHÜ EKBER «Lâilâhe illâllahü vahdehû laşerike leh, lehü'l-mülkü ve lehü'l-hamdü ve hü-ve âlâ külli şey'i'n kadîr» diyerek yüze tamamlarsa, onun günahlarını Allah afv ve mağfiret eder.» (Hadîs-i Şerif)

İLÂHÎ:

Mü'min olanların çoktur cefâsı

Âhirette olur zevk-ü sefası

Onsekizbin âlemin Mustafâ'sı

Adı güzel kendi güzel Muhammed.

---
29 Ağustos Pazartesi
## ANA-BABA HAKKI

Mâlik b. Rabia (r.a.) diyor ki: Peygamber (s.a.v.) Efendimiz'in meclisin­de bulunduğumuz bir sırada Beni Seleme ka­bilesinden bir adam içeri girerek:

«- Ey Allah'ın Resulü! Ana-babama ar­kalarından yapacağım başka bir iyilik var mı­dır?» diye sordu. Peygamber (s.a.v.) şöyle ce­vap verdiler:

«- Evet, onlara dua ve istiğfar eder, on­ların vermiş oldukları söz ve ahidleri yerine getirirsin. Zaten sıla-i rahm de ancak ana-ba-baya ve onların akraba ve dostlarıyla gerçek­leşir.»

Eshab-ı Kiram'dan biri: «- Ey Allah'ın Peygamberi! Ana-babanın kendi evlâdı üzerindeki hakkı nelerdir? diye sordu. Yüce Peygamberimiz (s.a.v.):

«- Onlar senin Cennet ve Cehennem'indir! (Yani onlara iyilik edersen Cennet'e kötü­lük edersen Cehennem'e girersin.» buyurdular.

Muâviye İbn-i Hayde (r.a.)'den:

«Dedim ki, yâ Resûlallah kime iyilik ede­yim?» «Annene!» buyurdular, «Kime iyilik edeyim dedim» «Annene!» buyurdular, «Tekrar kime iyilik edeyim?» dedim. Üçüncüsünde «Babana» buyurdular. «Sonra en yakınına, ondan sonra en yakınına.» buyurdular.

---
30 Ağustos Salı
## ALP ASLAN'IN ÖLÜMÜ

Sultan Alp Aslan'ın Mâverâünnehir emir'i Bems'ül-Mülk Tekin ile araları bozulduğundan, Sultan Alp Aslan 465 senesinde Ceyhun nehri üzerine köprü kurarak ikiyüz bin askerle geç­ti. Adamları Rebiul'evvel içinde Yûsuf isimli kale muhafızını tutup tahtının yanına getirdiklerinde dört kazık çakarak el ve ayaklarının ona bağlanmasını emretmesi üzerine Yûsuf ona «Be korkak benim gibi yiğit böyle mi?» deyince, Sultan, gazaba gelip yayını eline aldı ve «bırakın şunu» dedi. Bıraktılar. Sultan, ona bir ok attı. Vuramadı. Halbuki o ana kadar at­tığı okta vuramadığı olmamıştı.

Yûsuf hemen Sultan'ın üzerine sıçradı. Sultan tahtından inerken sürçüp yüz üstü düş­tü. Yûsuf onun üzerine atladı. Elindeki bıçakla vurdu, boş böğrünü yardı. Emirerlerinden birini de yaraladı. Mehterler Yûsuf'u katlettiler.

Sultan Alp Aslan yaralı olarak çadırına git­tikte, «Her ne zaman düşman üzerine gitsem Allah Teâlâ Hazretlerinden istiğâse ederdim (yardım isterdim). Dün, bir tepe üzerine çıktığımda askerimin çokluğundan, ordunun ağırlı­ğından bana ayağımın altındaki dağ çalkalanı­yor gibi geldi. Kuvvete mağrur oldum. Kendi kendime «Ben dünyanın padişahıyım. Bana kim galebe edebilir, dedim. Bugün Cenâb-ı Hak, en âciz bir kulu ile beni âciz kıldı» deyip tevbe etti ve vefat etti. (Kısâs-ı Enbiyâ s. 243)

---
31 Ağustos Çarşamba
## BAKARA SURESİNDEN

88. (Yahudiler) dediler: «Kalblerimiz per­delidir. (Bize ne söylersen kâr etmez». Öyle değil. Allah onları küfürleri yüzünden rahme­tinden koğmuştur. Onun için ancak birazı iman edeceklerdir. 89. Vaktaki onlara Allah katın­dan -nezdlerinde bulunanı tasdıyk edici- bir kitab geldi, ki daha evvel küfr edenle­rin aleyhine (Allah'dan böyle bir) feth is­tiyorlardı. İşte (Tevrat'ın şehadet ve sarahatıyle) tanıdıkları o şey (Kur'an) kendilerine ge­lince ona (hasedlerinden ve mevki hırsından dolayı) küfr ettiler. Artık Allah'ın laneti o ka­firlerin tepesine. 90. Onlar Allah'ın kulların­dan kimi dilerse ona fazl(u kerem)inden (vah­yi, peygamberliği) indirmesini (ötedenberi) gönülledikleri (hased etdikleri) için Allah'ın (bu kere) indirdiği şeyi (Kur'an)'ı da inkar etmek (suretiy)le nefslerini ne kötü şeye değişib sat­tılar da gazab üstüne gazaba döndüler. O ka­firler için (kendilerini) hor ve hakir edici bir azab vardır. 91. Bir de onlara (Yahudilere):«Allah'ın indirdiği şeye (Kur'ana) iman edin» denildiği zaman: «Biz, bize indirilen (Tevrat)'a inanırız» derler de ondan başkasına küf­rederler. Halbuki o (gönderilen kitab) nezdlerindeki (Tevrat)ı doğrultan (bir) gerçekdir? De ki (Habibim): «Öyle ise mü'minler idiniz de (Tevrat'a inanıyordunuz da) daha evvel Al­lah'ın peygamberlerini niye öldürüyordunuz?

---
1 Eylül Perşembe
## ÇOCUK YETİŞTİRMESİNİN ÂDABI

Baba çocuğun doğumu ile sevinmelidir. Nitekim Hz. Peygamber (s.a.v.); «Çocuk, dünyada sevinç, âhirette nurdur.» buyurmuştur. Kız çocuğu ile sevinmeli ve onlara saygılı ol­malıdır. Hz. Peygamber (s,a.v.): «Kadının be­reketlisi ilk çocuğunu kız doğurandır. Çünkü ben Cenâb-ı Hak'tan zahmetsiz, gamsız iste­dim, bana kız çocuklarını ihsan etti.» buyur­muştur.

Çocuğun doğduğu müjdesini alınca ona göbek adı koymalıdır. Doğumunun yedinci gününde veya sonra erkek için iki, kız için bir koyun kurban etmek ve hiç kemiklerini kırmadan parça parça dağıtmak, yahut pişirip ye­dirmelidir. Ya yedinci günü yahut on yıl içinde erkek çocuğunu sünnet ettirmelidir.

Erkek veya kız olsun altı yaşına geldikle­rinde onlara Kur'an-ı Kerîm'i farzları ve dini­nin adabını öğretmelidir. Erkek çocuğuna yazı yazmayı, ata binmeyi, yüzmeyi ve uygun bir sanatı öğretmeli, çünkü sanat, fakirliği ön­ler. Eğer heves ve arzusu ilimde ise onun o yolda yürümesini sağlamalıdır. Kızına ev işle­rini, dikişi öğretip iyi bir ev kadını olarak yetiştirmelidir. Evlâtlarını giyim ve kuşam da, hediye vermekte eşit tutmalıdır.

---
2 Eylül Cuma
## NEFSİNİ BİLEN RABBINI BİLİR

Mü'min aslını inkâr etmez.

«(Mü'min olan) arkadaşı ona hitab ederek şöyle dedi: - Seni (aslen) topraktan, sonra bir damla sudan yaratan, sonra da seni düz­gün bir adam kılığına getiren Allah'ı inkâr mı ettin?» (El-Kehf sûresi, âyet: 37)

Cenâb-ı Allah (c.c.) bu Âyet-i Celîlesi'nde mü'minleri bu imân içerisinde tavsif etmekle onların bu iman çerçevesinde muhakeme edi­leceklerini beyân etmek istemiştir. Elbetteki aslını bilen mü'min kişi, «Nefsini bilen Rabbını bilir» kavline muvafık düşecektir.

Âyet-i Celîllede beyan buyuruluyorki:

«O (inkarcı) insan görmedi mi: Biz onu bir nutfeden yarattık. Şimdi de aşikâr bir mücadeleci kesiliverdi. (Nutfeden) yaratılışını unu­tarak bize bir de misâl getirdi: «Bu kemikleri kim diriltir, onlar çürüyüp dağılmışken?» dedi.

(Yasin sûresi, âyet: 77-78).

Rivayet olunur ki Übeyy ibn Halef, Haz-ret-i Resûlullah (s.a.v.)'in huzuruna elinde bir çürük kemikle gelir ve onu eliyle ufalayarak: «Allah bunu böyle çürüdükten sonra diriltir der misin?» demiş ve Efendimiz (s.a.v.). de: «Evet! seni de ba'seder ve ateşe kor!» buyurmuşlar ve bu Âyet-i Celîle de bu sebeple nazil olmuştur.

---
3 Eylül Cumartesi
## İSLÂM'IN USÛLÜ "TEBLİĞ"DİR

Başka sistemlerin usulleriyle İslâm tebliğ edilemez, İslâm'ın yeniden intişârının, yine İslâm'ın kendi metoduyla olacağını bilmeliyiz. Başka yolların tıkalı olduğunu unutmamalıyız.

Müslüman, İslâm'ı önce öğrenmeli, öğren­diğini öz nefsinde yaşamalı, bundan sonra da en yakınlarından başlayarak İslâm'ı teblîğ et­meli ve tebliğ ettiklerini teblîğe muhatap olan­lara yaşatmağa gayret sarfetmelidir. Müslüman kişi, kendi da'vasını, yaratılış gayesini öğren­mekle mükelleftir. Kendini bilmek, Rabb'ını ta­nımak mecburiyetindedir. Peygamber (s.a.v.)'i ve Güzide Ashâb (r.a.)'ü de öğrenmek ve yo­lundan gitmek mecburiyetindedir.

Kurtuluş yolu tektir. «Fırka-i Naciye» bir tanedir. O da «Ehl-i Sünnet Vel cemâat» yoludur. Bunun dışındakiler bâtıldırlar. Hatta isim­leri ne kadar İslâm olursa olsun. Çünkü o isimler yakıştırmadır, iğretidir. Bütün dünyâ İslâmım dese de «Ehl-i Sünnet» olmadığı müddet­çe hakîkî İslâm olamaz, İslâm hiçbir sapık kim­senin veya zümrenin ta'rif ve tefsîrine muh­taç değildir. İslâm bizatihi olarak nasılsa, ve «Ehl-i Sünnet»ce nasıl ta'rif ve tefsîr buyrulmuşsa odur. Bunun dışındakiler sapıklıktır, bid'âttır, art niyetliliktir, noksanlıktır ve hatta küfürdür.

---
4 Eylül Pazar
## BAKARA SURESİNDEN

100. Onlar ne zaman bir ahid ile bağlandılarsa içlerinden bir güruh onu bozub atıvermedi mi? Hayır, (bir güruh değil), onların çoğu (ahid tanımazlar), îman etmezler. 101. Onlara ne zaman Allah katından, yanlarındaki (kitabı) tasdik edici (ve doğrultucu) geldiyse kendile­rine kitab verilen (o kimse) lerden bir güruh sanki onlar (hakikati) bilmiyorlarmış gibi Al­lah'ın kitabını sırtlarının arkasına atmış (on­dan yüz çevirmiş)dir. 102. Şeytanların; Süley­man'ın mülk (-ü saltanat ve nübüvvet)i aley­hine uydurub takib ettikleri şeylere uydular. Halbuki Süleyman asla kafir olmadı. Fakat o şeytanlar kafirdiler ki insanlara sihri (büyü­cülüğü) ve Babildeki iki meleğe, Hârut ve Mârufa indirilen şeyleri öğretiyorlardı. Halbu­ki onlar: «Biz ancak fitneyiz. Sakın kafir ol­ma.» demedikçe hiçbir kimseye öğretmezlerdi. İşte onlardan koca ile karısının arasını ayı­racak şeyler öğrendiler. Halbuki, Allah'ın izni olmadıkça onunla hiç bir kimseye zarar veri­ci değillerdir. Onlar ise kendilerini zarara so­kacak, onlara faide vermeyecek şeyleri öğ­reniyorlardı. Andolsun, onlar muhakkak bili­yorlardı ki onu satın alan kimsenin ahirett hiç bir nasibi yoktur. Onların kendilerini cid­den ne kötü şey mukabilinde sattıklarını bil­miş olsalardı.

---
5 Eylül Pazartesi
## RESÛLULLAH'A SALÂT-U SELÂM GETİRMEK

Cabir İbnü Abdullah'tan rivayet edildiği­ne göre Peygamber (s.a.v.) minbere çıktı. Bi­rinci basamağa çıktığı zaman «amîn» dedi. Sonra ikinci basamağa çıkıp «amîn» dedi. Sonra üçüncü basamağa çıkıp «âmîn» dedi. Ashab (r.a.) sordular.

- Ey Allah'ın Resulü üç kerre «âmîn» de­diğini işittik, bunun hikmeti nedir? Peygamber (s.a.v.) şöyle buyurdu:

- «Birinci basamağa çıktığım zaman, Cib­ril (a.s.) bana gelip dediki; «Ramazana yetişipte günahları bağışlanmamış olduğu halde ondan sıyrılıp çıkan bir kul bedbaht olsun. Ben «Âmîn» dedim. Sonra dediki: Ana ve ba­basına yahut bunlardan birine kavuşan bir ku­lu, bunlar cennete koymamışsa, o kul bed­baht olsun. Ben, «Âmîn» dedim Sonra dediki. Yanında sen anılıpta sana salât getirmeyen bir kul bedbaht olsun. Buna da ben «Âmîn» dedim,» (Fadlullah)

Şimdi günümüzde bu hadis-î şerifin mu­hatabı olarak sık sık rastladığımız odur ki, değil salat ve selâm getirmek, Muhammed (s.a.v.) isimli çocukları, küfürle ve beddua ile çağırmak alabildiğine yayılmıştır. Veyl olsun.

---
6 Eylül Salı
## İSTİNCA NEDİR?

Kan, meni, sidik, kazurat gibi şeylerin çıktıkları mahalleri temizlemek lâzımdır ki, bu­na «İstinca» denir.

İstincada, şu hususlara dikkat edilmelidir:

Helaya girerken sol ayakla girmeli ve şu duayı okumalı: «Bismillah, eûzübillahi mine'r - ricsi'n necsi'l - habîsi'l - mahbesi, mine'ş- şeytanirracîm.» (Her türlü pislik ve şeytânın şerrinden Allah'a sığınırım!) Otu­rurken sol tarafa meyletmek gerekir. Ayakta su katiyetle dökülmemeli, «Umum vesveseler bundandır» Def-i hacet için gidilen yere, Allah ve Peygamber ismi yazılı bir şey yanın­da bulundurmamalı, Hacet için, oturmadan evvel taharet maddesini (suyu) hazırlamalı, Helada, lâkırdı yapılmamalı, dînî ve uhrevî şeyler düşünülmemeli ve avret mahalline, def edilen mevad'a bakılmamalı ve helaya tükürülmemelidir.

Mesaneyi tamamen boşaltmak için iyice beklemek ve sonra öksürmek, ayakları kımıldatmak, oylukları sıkıştırmak, tenasül uzvunu sıvamak, gibi mutadı olan hareketler yaparak necîs şeylerin giderilmesi gerekir ki buna İSTİBRA denir. Sidiğin tamâmiyle kesildiği­ne kanaat geldikten sonra istinca yapılmalıdır. Zîrâ, sidik yaşlığının damlaması abdestin sıh­hatine mânidir. Bu hususta fazla ifrata var­mak ve vesveseye düşmek de zararlıdır.

---
7 Eylül Çarşamba
## KA'BE-İ MUAZZAMA

Hac farizasının sebebi ve her türlü na­mazda kıblegâhımız olan Kâbe'-i Muazzama Mekke şehrindedir ve bu şehrin kuruluşundan çok zaman evvel yapılmış kutsal bir yapıdır. Yeryüzünde ilk inşa edilen ma'bet Kâ'bedir. Kudüsdeki Beyt-i Makdis daha sonraki asır­larda inşa edilmiştir. Kâ'be-i Muazzama'nın ilk defa Hz. İbrahim ve İsmail Aleyhisselâm tarafından inşa edildiği Kur'ân-ı Kerîm'in âyetleriyle sabit olduğundan daha önceki banile­rine ait rivayetler kavillerdir. İlk defa melek­ler tarafından yapıldığına dair rivayetler de vardır esasen Beytin mübarek yeri, melekle­rin ve daha önce gelip gecen peygamberlerin tavaf yeri idi.

Âdem Aleyhisselâm zamanında, insanların taştan ve çamurdan bina yapacak kadar ilerlemedikleri dağlarda mağaralarda barındıkları rivayet edilmekte ise de, Allah'ın vahyi ve il­hamı ile Kâ'be-i inşa etmiş olduğu ihtimal da­hilindedir.

## ECDÂD

Ölçerdi baban, en geniş ölçüyle hayatı..

Yalcın kayalardan daha sağlamdı sebatı...

(Allah) diyerek geçti o tarihi aşanlar,

İmanlı gönüllerde muazzez yaşayanlar...

(Allah) diyerek can ve cihandan gecen erler,

Didârını Hak'kın o gün elbet görecekler.

---
8 Eylül Perşembe
## İSTİNKA NEDİR?

İstincada temizliğe fazla dikkat edip bevl vesâire eseri bırakmamağa İstinka denilir. İstincadan sonra ayağa kalkmadan, temiz bir bez parçası ile kurulanıp bedendeki kullanıl­mış suyu mümkün mertebe azaltmalıdır. Bir Hadîs-i Şerifte «Sidikten pek korununuz, çün­kü kabirin bütün azabı ondandır» buyurulmuştur. Helâ'da ne kıbleye doğru ne de kıbleye arka çevirerek durmamalıdır Karınca ve haşerat deliklerine, sert yerlere, mescît kena­rına, yol üzerine, kabristana, durgun suya, ağaç altlarına abdest bozmak kerihtir. Def-i hacet esnasında mutlaka mahremiyete riâyet edilmelidir. Taharet alırken, bulaşmamak için hacet yerinden uzaklaşmak gerekir.

Heladan çıkarken de «Elhamdülillahillezi ezhebe annî yu'zini ve ebka aleyye mâ yenfeûni» (Yarayışlı maddeleri alıkoyup, yaramayanları için, ifraz imkânlarını bana bahşeden Allah'a hamdederim) duası okunur.

## UHUD'DA BİR MÜŞRİK:

Semhûdî'nin Bezzar'dan nakline göre: Uhud günü, bir müşrik:

«Allah'ım! Eğer, Muhammed, hak üzerin­de ise, yere batır beni!» demiş ve hemen yere batmıştır.

---
9 Eylül Cuma
## İZMİR'E İLK GİRENLER

15 Mayıs 1919 Perşembe günü türlü vah­şetle İzmir'e çıkan Yunan barbarı, 9 Eylül 1922 Cumartesi sabahı, Anadolu'muzdan sürü­lüp çıkarılmıştır. İzmir'e ilk giren zat, ikinci Süvari Fırkası Komutanı Zeki Bey'dir. Zeki Bey şöyle anlatıyor: «...Basmane'ye geldik. Dindaşlarımızın büyük tezahüratı ortasında, bin müşkilâtla Kadifekale'ye çıktım ve kaleye, emir çavuşum Celil'e Türk bayrağını çektir­dim.»

İzmir Hükümet Konağı'na Şanlı Sancağı­mızı çeken Yüzbaşı Şerafeddin Bey anlatıyor: «...Binlerce kadın, erkek, ihtiyar, çocuk se­vinç içinde ağlaşarak sel halinde üstümüze akıyordu. Bunlardan birinin öpe öpe verdiği, göz yaşlarına bulanmış Türk Bayrağı'nı çek­mek üzere, binanın direğindeki Yunan bayra­ğını indirdik...»

35. Alay Komutanı Müfid Bey anlatıyor:

«İzmir tarif edilmez bir sevinç içinde yü­züyordu... Bütün minarelerden yayılan Tekbîr ve Tehlîl nidaları ortasında, o gün Mehmetçi­ğin de, nihayet kendini tutamayarak ağladığını gördüm.» (Mustafa Müftüoğlu)

## DİNÎ TERİMLER:

Müstehap: Sözlükte «sevilmiş şey» de­mektir. İstılahta «Peygamber Efendimizin ba­zen yapıp, bazen terk buyurmuş oldukları şey­dir».

---
10 Eylül Cumartesi
## BAKARA S.'DEN AYET MEALLERİ

103. Eğer onlar (Peygambere) îman edip de (günah ve sihirden) sakınmış olsalardı Al­lah katından (kazanacakları) sevab, (hakla­rında) elbet daha hayırlı olurdu. Eğer bunu bilselerdi. 104. Ey îman edenler, «Râinâ» (ço­banımız) demeyin, «Unzurnâ» (bizi gözet, bize bak) deyin. (Söze iyi kulak verin. Kafirler için acıklı bir azab vardır. 105. Ehl-i kitabdan olan kafirler de. müşrikler de size Rabbinizden hiç bir hayır indirilmesini istemezler. Allah ise rahmetiyle kimi dilerse onu mümtaz (seçkin) kılar. Allah çok büyük lûtf-ü inayet sahibidir.

## EYYÜB SULTAN-HALİD BİN ZEYD EL ENSARİ

Sahabenin büyüklerinden olup, «Mihmandar-ı Resûlullah» (Hz. Peygamber'in ev sahibi) diye ün kazanmıştır.

Peygamberimiz Medine'ye ilk gelişinde onun evinde bir ay kadar misafir olmuşlardır. Hz. Peygamber'in yanında bütün savaşlarına katılmış ve Hz. Peygamber'in sancaktarlığını yapmıştır. 671 yılında Fezâle b. el-Ubeyd ko­mutasında İstanbul üzerine yürüyen orduya katılmış, Bizans ordusunun İznik önlerinde bo­zulmasından sonra İstanbul kuşatmasında bulunmuştu. Bu ordu Kağıthane'de konaklamıştı. Bir rivayete göre bir çarpışma esnasında şehid düşmüş ve aynı yerde defnedilmiştir (671 yılında). Peygamberimizden 150 hadis rivayet etmiştir.

---
11 Eylül Pazar
## BİR AN ALLAH'I UNUTTURUNCA

Hz. Talha (r.a.) kendi hurma bahçesinde namaz kılarken, ağaçlar arasında uçan bir kuşa gözü takılıp, kalbi de oraya meyledince, namazı kaç rekât kıldığını unutmuş. Selâm verdikten sonra hemen istiğfar edip kendisini Allah-ü Teâlâ'dan bir an için bile olsa ayırmış olduğundan hurma bahçesini sadaka olarak infak etmiştir.

## BAKARA SURESİNDEN

106. Biz nesbettiğimiz (değiştirdiğimiz) veya geri bıraktığımız bir âyetin (yerine) ya ondan daha hayırlısını, yahud onun benzerini geti­ririz. Allah'ın her şeye hakkıyla kadir olduğu­nu bilmedin mi? 107. Göklerin ve yerin mülk(-ü tasarrufu) gerçekten Allah'ın olduğunu ve size Allah'dan başka ne bir yar, ne de gerçek bir yardımcı bulunmadığını bilmedin mi? 108. Yoksa siz de evvelce Musa'ya so­rulduğu gibi Peygamberinizi sorguya mı çek­mek istiyorsunuz? Kim îmanı küfr ile değişir­se dümdüzyolu sapıtmış olur. 109. Ehl-i kitabtan bir çoğu, Hak kendilerine besbelli olduk­tan sonra, ruhlarında ki hasedden ötürü sizi imanınızdan sonra küfre döndürmek hevesi­ne düştü. Allah'ın emri gelinceye kadar şim­dilik onları bırakın, serzeniş de etmeyin. Şübhesiz ki Allah her şeye hakkıyla Kadir'dir.

---
12 Eylül Pazartesi
## SAFER AYINDA YAPACAKLARIMIZ

Bu ayda oruç ve namaz gibi nafile ibâdet­lerin yanı sıra sefer ayına has dua ve ibâ­detler yapılmalıdır. Biz günahkâr kulların en büyük silâhı duâsıdır. Peygamber (s.a.v.): «Dua ibâdetin iliği ve özüdür.» (Tirmizî). «Al­lah'ın fazlı Kereminden isteyiniz. Çünkü istenilmesinden hoşlanır.» (Tirmizî). «Muhakkak ki Allah, ısrar ile dua eden kulunu sever.» (Taberânî) buyurmuştur.

## (BUGÜNDEN 11 EKİM'E KADAR) HER GÜN OKUNACAK DUA:

«Bismillâhirrahmânirrahim. Eûzübillâhi minşerri hâzezzamâni vesteîzubihi minşürûri Sairi'z-zamani ve eûzu bicelâli vechike ve ce­mâli kudsike entüciranî minelbelaî fi hâzihisseneti ve kına minşerrimâkazayte fihâ ve ekrimnâ fissaferi yâ ekreme'l-ekremîn. Ezhir vahtim hâzihi'ş-şühura aleyye bisselâmeti vesseâdeti veliehlibeytî veli akrabâi velicemîi ümmet-i Muhammedin aleyhissalâtü vesselâmü birahmetike yâ erhamer'r-Rahimîn.

Allahümme ferricnâ biduhulissaferi vahtimlenâ bilhayri vezzafer.»

## AYET-İ KERİME MEALİ

98. Kim Allah'a, Meleklerine, peygamber­lerine, Cebraile, Mikaile düşman olursa şüp­hesiz Allah'da o (gibi) kafirlerin düşmanıdır. 99. Andolsun, biz sana apaçık âyetler indirdik. Onları fasıklardan başkası inkar etmez.

---
13 Eylül Salı
## SAFER AYINDA KILINACAK NAMAZ

Safer ayını' ilk ve son Çarşamba gecesi nisfulleylden sonra yer yüzüne nazil olacak belâlardan Biiznillâhi Teâlâ muhafaza olmak için imsaktan evvel dört rek'at nafile namaz kılıp;

Fâtihâ'dan sonra zamm-ı sûre olarak; Bi­rinci rek'atte 17 «İnnâ A'taynâ»;

Üçüncü rek'atte 1 «Kul eûzu Birabbilfelâk»;

Dördüncü rek'atte 1 «Kul eûzu Birabbinnâs» okuyup selâmdan sonra dua edilecektir.

Keza, Safer ayının son Çarşambasının ya gecesi veya gündüzü iki rek'at namaz kılıp birinci ve ikinci rek'atte Fâtihâ'dan sonra 11 «İhlâs» okunacak.

Namazdan sonra 7 defa istiğfar edilecek ve el kaldırıp 11 defa «Salât-ı Münciye» ve sonlarında (İnneke Âlâ Külli Şey'in Kadir) oku­nacaktır.

Bu dualarda, «beni ve aile efradımı ve bil­cümle mü'minleri âfât-ı semaviye, âfât-ı arziyyelerden ve cem'i belâlardan muhafaza buyurulması» için niyaz edilecektir.

## YUNUS'DAN

«Gaflet ile Hakk'ı buldum diyenler

Er yarın Hak divânında bellolur.

Âhiret tedarikin gördüm diyenler,

Er yarın Hak divanında bellolur.»

---
15 Eylül Perşembe
## RESÛLULLAH (S.A.V)'IN ÂDET VE MEŞGALELERİ

İmâm-ı Tirmizî, «Şemâil»'inde Hz. Alî (r.a.) den naklen Peygamberimiz (s.a.v.)'in vaktini üç işe tahsis ettiklerini kaydeder. Bu vakitle­rin bir kısmı ibâdetlere, bir kısmı âmme (hal­kın) işlerine, bir kısmı da şahsî meşgalelere tahsis edilmişti.

Hz. Resûlullah (s.a.v.) gecenin yarısı, ya­hut üçte ikisi geçtikten sonra kalkarlar, yastıklarına yakın bulundurdukları misvakla diş­lerini ovarlar, sonra abdest alıp Teheccüd namazı kılar ve bir müddet böyle ibâdetle meş­gul olurlardı. Daha sonra da sabah namazı için mescide çıkarlardı. Peygamberimiz (s.a.v.) sa­bah namazından sonra seccadelerinin üzerine uzanarak güneş doğuncaya kadar istirahat ederlerdi (Müslîm). Sonra gelenleri kabule başlarlardı. Her taraftan gelenler mescidde O (s.a.v.)'nun etrafında toplanır, O (s.a.v.) da on­ lara vaaz ve nasihatte bulunurlardı (Tirmizî). Resûl-i Ekrem (s.a.v.) ziyaretçilerini, anlattık­ ları rüyalarına kadar dinlerler, böylece onların her türlü dîn ve dünya işleriyle meşgul olur­ lardı. Bazı rivayetlere göre Resûlullah (s.a.v.), kuşluk vaktinde dört veya sekiz rekât namaz kılarlar, bunu müteakip evlerine giderler, ev­lerinin işiyle meşgul olurlardı. Elbiselerini yamarlar, ayakkabılarını ta'mir ederler, hayvan­ları sağarlardı. (Buhari)

---
16 Eylül Cuma
## ÂMÂ OLARAK HAŞR OLMAK DA VAR

Allah-ü Azîmüş'şân insanı topraktan halk buyurmuştur, insanın bedeni çamurdan yaratılmış olup ateş, su hava, topraktan meydana gelmiştir. Türâbîdir, zulmânîdir ve hükmen hayvanidir. Cesedimiz kafes, kısır mesabesin­dedir. Cismânî sıfatımız et, kan, yağ, kesafet­ten ibarettir. Koyun gibi yer, içer, uyur ve; «Her nefis ölümü tadıcıdır» (Ankebut S. Â: 57) sırrına mazhar olur. Nasıl ki bir meyvanın kabuğu cesedi'dir. Özü ise esas sıfatımız, mükerrem sıfatımız, melek gibi nurdan yaratıl­mış, kafeste kuş mesabesinde olan ruhumuzdur.

Cenâb-ı Hakk İsrâ Sûresi Â: 70'de «Biz azîmüş-şan Âdem oğlunu mükerrem sıfatla halkettik» buyuruyor. Nûrânî sıfatımız olan ruhu­muzun gıda-yı manevî ile gıdalanması lâzım­dır. Gıday-ı manevî ise Zikrullah'tır. Her uzvu­muzun hamdi ayrı ayrıdır. Yarın fezâil-i ekber günü, kıyamette Allah'ı hamdden kendi nefis­leri alıkoyanlar; «Her kim de benim zikrimden yüz çevirirse ona dar bir geçim vardır ve onu, kıyamet günü kör olarak hasrederiz» (Tâhâ S Â: 124) fermanınca âmâ olarak haşrolunacaklardır.

«Ahirete ait işlerde zarar etmektense dünyaya ait işlerde zarar ediniz, böylesi sizin için daha hayırlıdır» (Hz. Ömer r.a.)

---
17 Eylül Cumartesi
## BAKARA S.'DEN AYET MEALLERİ

110. Namazı dost doğru kılın, zekâtı verin, Bendiniz için önden ne hayır yollarsanız Allah katında onu bulacaksınız. Şüphesiz Allah ne yaparsanız kemaliyle görücüdür. 111. Dediler ki: «Yahudî ve Nasranî olanlardan başkası asla cennete giremeyecek.» Bu onların kurun­tularıdır. (Habibim, onlara) söyle: «Eğer doğ­rucu kimseler iseniz Davanızı isbat edin!» 112. Hayır, kim (itaat ve ibadetlerii.de) «ih­san» mertebesine yükselerek, kendini tama­men Allah'a teslim ederse işte ona Rabbi katında (amelinin) mükafatı vardır. Onlara hiç bir korku yokdur. Onlar mahzun da olmazlar. 113. Yahudiler: «Hıristiyan bir şeye sahib de­ğil.» dediler. Halbuki hepsi de kitabı okuyor­lar. (Okumak) bilmeyenler de tıpkı onların de­diklerini söylediler. Artık Allah ihtilafa düş­müş oldukları bu (davada) kıyamet günüaralarında hükmünü verecektir. 114. Allah'ın mescidlerinde onun adını anılmasını menedenlerden, onların harab olmasına koşandan daha zalim kimdir? Onların (hakkı) oralara korkak korkak girmekten başkası değildir. Dünyâda rüsvaylı onlarındır. Ahiret de en bü­yük azab da yine onların. 115. Doğu da Al­lah'ındır, batı da. Onun için nereye döner, yö­nelirseniz, orası Allah"a durulacak yerdir. Şüphe yok ki Allah Vasi'dir hakkıyla bilicidir.

---
18 Eylül Pazar
## BAKARA S.'DEN AYET MEALLERİ

116. Onlar Allah kendine çocuk edindi de­diler. O, (bu gibi şeylerden) Pak ve Münez­zehtir (uzaktır.). Bilakis göklerde ve yerde ne varsa hepsi onun. Hepsi de onun emrine ram­dırlar. 117. Göklerin ve yerin Yaratanı'dır O, O bir şeye hükmetti mi ona ancak «o!» der, o da oluverir. 118. Bilmeyenler «Ne olur, Al­lah bizimle söyieşse, konuşsa yahud bize bir mucize gelse» dediler. Onlardan evvelkiler de tıpkı onların söyledikleri gibi söylemişdi. Kalbleri bir birine ne kadarda benzemiş!.. Biz ger­çekleri iyice bilmek isteyenlere ayetlerimizi apaçık göstermişizdir. 119. (Habibim) Şüphe yoktur ki biz seni tam bir müjdeci ve gerçek bir korkutucu olarak o Hak ile gönderdik. Sen cehennemin arkadaşlarından mesul olacak değilsin. 120. Ne yahudiler, ne de hıristiyanlar, sen onların dinine uyuncaya kadar, asla senden hoşnut olmazlar. De ki: «Allah'ın hi­dayet (yolu), doğru yolun ta kendisi odur.» Eğer sana gelen ilimden sonra onların neva­larına uyacak olursan, and olsun, senin için Allah'dan (başka) ne gerçek bir dost ne de gerçek bir yardımcı yoktur. 121. Kendilerine Kitab verdiğimiz kimseler onu -tilavet hak­kını tam gözeterek- okurlar. İşte ona iman edenler bunlardır. Kim ona küfrederse onlar da, en büyük zarara uğrayanların ta kendileri­dir.

---
19 Eylül Pazartesi
## EN BÜYÜK GÜNAH

Gönlü dünya muhabbeti ile dolu olanla­rın kalplerinin parlaklığı yoktur, sönüktür. Tefsîrde «Ekber-i kebâir hubb'ü'd dünya, küllî hatiyye» buyuruluyor. «Dünya muhabbeti büyük günahların en büyüğü, bütün hataların başıdır.» Cenâb-ı Hakk (c.c.): «Allah, bir adamın göğsünde iki kalp yaratmadı» (Ahzâb S. Â: 4) buyuruyor. Bir kalpte ancak birşey bulunabilir yâ Mevlâ ya da dünyâ. Biri girerse diğeri çıkar.

Diğer bir âyet-i Kerîme'de Cenâb-ı Mevlâ:

«Ey imân edenler, mal ve evlâtlarınız sizi Allah'ın zikrinden alıkoymasın, eğer böyle ya­parsanız hüsrana uğrayanlardan olursunuz" buyuruyor.

Kalb Allah'ı zikre başlar ve devam se zâkir kalp daha sonra ma'nen diri haline inkılap eder.

Hadis-i şerifte: «Cenâb-ı Hakk'ı k zikredenle edemeyenin farkı, cesed dirisi ölüsünün farkı gibidir» buyuruiuyor.

Mekke'de bir cenazenin defni sıra imam efendi telkin verirken cemaatle bert orada bulunan Ehlulluh'tan Necmûddin-î İsfahânî tebessüm etmişler. Bu duruma taacc eden cemaat ahvalden sual ettiklerinde cevaben «Defnedilen zât lisan-ı hal ile dediki, telkini diri, ölüye yapar. Halbuki ben ma'nen diriyim, telkin eden imamın kalbi ise ölüdür." demiştir.

---
20 Eylül Salı
## KABİR AZABI

Kabir azabının aslı, dünya sevgisidir. Bu azâb da farklıdır. Dünyayı isteme derecesine göre, bâzılarına çok, bazılarına az olur: Me­selâ kalbi bu dünyaya yalnız bir cihetten bağlı olan bir kimsenin azabı; mal, mülk, hizmetçi, hayvan, mevkî, azamet ve bütün dünya nimet­lerine sahip ve kalbi bunların hepsine bağlı olan kişininki gibi değildir.

O halde, herkesin cezası ve rahatı dün­yaya bağlılığı ve ondan kesilmesi miktarıncadır. Dünyâ nimetleri yüzüne gülen ve kendini bu nimetlere verenler hakkında Allah-ü Teâlâ'nın «Bu şiddetli azâb onlara, dünya haya­tını âhiret nimetleri üzerine tercih ettikleri içindir.» (Nahl sûresi, âyet:107) buyurduğu kimselerin azâbları çok şiddetli olur. Bununla alâkalı olarak şöyle bildirildi: Resûlullah (s. a.v.) buyuruyor ki, «Muhakkak ki, dar maişet onun içindir.» âyeti kerîmesinin ne manâya geldiğini bilir misiniz? Ashab-ı Kiram (aleyhimürrıdvân):- Allah ve Resulü daha iyi bilir, dediler. Buyurdu ki: «Kâfirin azabı, kabirdedir, doksan dokuz ejderhayı ona musallat ederler. Ejderhanın ne olduğunu bilir misiniz? Onlar doksan dokuz yılandır. Her yılanın dokuz başı vardır! Onu sokarlar, yalarlar ve üzerine üflerler. Bu, kıyamete kadar devam eder.»

---
21 Eylül Çarşamba
## KOMŞU HAKKI

Resûlullah (s.a.v.) şöyle buyurdu: «- Bir komşunun diğer komşuya saygısı, anasına olan saygısı kadar olmalıdır.» Resûlullah (s.a.v.)'e soruldu: - Ya Resûlallah, komşunun komşu­daki hakkı nedir? Cevaben:

- «Borç istediği zaman, borç vermek; Da­vet ederse icabet etmek. Hasta olursa ziyaret etmek; Yardım taleb ederse, yardım etmek; Başına bir felâket gelirse, taziyesine gitmek; Bir hayır işi olursa, tebrik etmek; Ölürse ce­nazesinde bulunmak; Kendisi olmayınca, eh­lini ve malını korumak; Ona bir toz bile ta­şıtmamak; Meğer ki, ona hediye etmiş olasında, alıp götüreceği bir şey olsun,» buyurdu.

Bazıları şunu da ekledi:

- «Evini, komşunun evinden yüksek yap­mamak; Meğer ki, gönül hoşluğu ile olsun.»

Peygamberimiz (s.a.v.): «Cebrail, komşuyu bana o kadar anlatırdı ki; komşu komşuya mirasçı olacak sanırdım.» buyuruyor.

Hasan-i Basri anlattı: «- Komşunun kom­şuya eziyet etmemesi iyidir, ama daha iyisi komşudan gelen eziyete komşunun sabrıdır.»

Şu dört şey komşuluğun güzelliğini ta­mamlar: 1 - Kendisinde bir şeyler varsa, on­dan komşusuna da vermesi; 2 - Komşusun­da olana gözünü dikmemesi; 3 - Komşusu­na eziyet etmemesi; 4 - Komşusunun eziye­tine sabretmesidir.

---
22 Eylül Perşembe
## YAVUZ SULTAN SELİM HAN

Hz. Ömer (r.a.)'ı andıran şahsiyetli idare­si zamanında, kızılbaş ve râfizîlerle yaptığı harpler sonunda, İslâm âlemini delâlet erbabı ve sapık dahilî düşmanlarından temizlemiş, hilâfeti ve dolayısıyla Mukaddes emânetleri Mısır'dan alıp Ehl-i Hakka tevdi etmiştir.

Kâhire'de adına okunan hutbede söylenen ve «Mekke ve Medine'nin sahibi ma'nasındaki:

«Hakim-i Haremeyn» ifadesine,

«Hadim-i Haremeyn'dir, oraya hâkim olun­maz, hizmet edilir.» şeklindeki tashihi, cemaat, galip ve mağlup kumandanlarla ilim erbabı önünde çok şanlı ve meşhurdur.

Mısır Seferi dönüşünde, âlimlerin paşası, hocası olan İbn-i Kemâl hazretlerinin atının ayaklarından kazaen sıçrayan çamur kaftanı­na dokununca Selim Han:

«- Âlimlerin atının ayaklarından sıçra­yan çamur iftihar vesilemizdir. Bu elbisemi vefatımda sandukama (kabir bapı) koysunlar,» diye vasiyet ederek ilmi ve âlimlere olan hür­met ve riayetini göstermiştir.

Bir sefer hazırlığı içindeyken Üsküdar'da Şirpençe hastalığı sebebiyle vefat etmiştir. Son nefesinde; «Bu ne haldir Hasan Can?» diye sorunca Hasan Can! «Padişahım Allah ile olma zamanıdır.» diye hatırlatması üzeri­ne: «Sen bizi ne ile zannediyorsun?» diyerek teslim-i ruh etmiştir.

---
23 Eylül Cuma
## HZ. HÜSEYİN (R.A.):

Peygamberimiz (s.a.v.) bir gün, Eshabıyle birlikte davet edildiği yemeğe gidiyordu. O sırada Hz. Hüseyin de, sokakta çocuklarla oy­nuyordu. Peygamberimiz (s.a.v.). Eshabını geride bırakarak ilerledi. Ellerini açtı. Hz. Hüse­yin'i tutmak istedi. Hz. Hüseyin bir oraya, bir buraya kaçıyor, Peygamberimiz (s.a.v.) de, gü­lüyor ve onu tutmağa çalışıyordu. En sonun­da, tuttu. Bir elini, onun kafasının arkasına, diğer elini de, çenesinin altına koyup onu öp­tü. Sonra da:

«Hüseyin bendendir! Ben de, Hüseyindenim! Allah'ı (c.c.) seven, Hüseyin'i sever! Hü­seyin, Torunlardan bir Torundur!» buyurdu.

## HANIMLARIN MESCİDLERİ EVLERİNİN İÇERİSİDİR

Müslümanlar bilmeliler ki, dinimize göre kadınların cemâate devam etmeleri kerahaten hâli görülmemektedir. Peygamberimiz (s.a.v,) şöyle buyuruyorlar: «Kadınların namazlarının en faziletlisi, evlerinin içinde kıldıkları namaz­lardır.» (B. İslâm İlmihali, s. 152). Bu Hadîsi Şeriften anlaşılıyor ki hanımların mescitleri evlerinin içerisidir. Onlar taatlarını, namazlarını evlerinde ifâ ederlerse daha makbuldür. Daha güzel hareket edilmiş olur. Evlerde na­mazların kılınması oraların nurlanmasma se­bep teşkil eder. Mü'min için hanesinin nurlanması büyük bir kazançtır.

---
24 Eylül Cumartesi
## KIYAMET OLDU ZANNI İLE

Musa (a.s.)'a kavmi; «Sana imân etmemiz için bir ölüyü dirilt» dediler. O da Allah'a dua etti ve biiznillah ölen birisini diriltti. Kavmi; «Olmadı, sen bayılmış adamı dirilttin. Bize Nuh ve Âdem (a.s.) oğullarından birini dirilt de görelim» dediler. O da Allah'tan niyaz etti ve Nuh (a.s.)'ın evlâtlarından birini diriltti. Musa (a.s.) baktıki saçları ağarmış; sordu, «Si­zin zamanınızda saçlar ağarmazdı, seninki ne­den beyaz?» dedi. «Evet bizim saçlarımız ağar­mazdı ama, şimdi yeniden dirilip kıyamet ol­du zannı ile kalkınca Hakk'ın huzurunda he­sap vereceğim korkusu ile saçlarım ağardı» dedi.

İşte kıyamet günü böyle korkulu bir gün­dür. İnsanoğlu o günü düşünerek şimdiden hazırlanmalıdır. Nefsini terbiyeye çalışmalıdır.

Hz. Ebû Bekir (r.a.) buyuruyor:

- «Takva, akıllıca yapılan işlerin en gü­zelidir. Hakk'a asî olmak ahmakça yapılan iş­lerin en çirkinidir. Verilen emâneti yerine ge­tirmek en üstün doğruluk sayılır. Hiyânet ola­raktan da en önde yalan gelir.»

- «Kulun kalbine, dünya süsünden biri girince; Allah ona darılır. Bu dargınlık, süs­ten ayrılıncaya kadar devam eder.»

---
25 Eylül Pazar
## RÜ'YA

Rüyalar Hadîs-i Şerife nazaran üç kısım­dır:

1 - İnsanları mahzun etmek için şeytan tarafından îkâ' edilen bazı korkunç rü'yalar.
Böyle rüya görülünce Cenâb-ı Hakk'a sığınmalı ve bunu başkalarına hikâye etmemelidir.

2 - İnsan'ın uyanık iken ehemmiyetle meşgul olduğu şeylere âid gördüğü rü'yalardır. Bunlar da birer kuruntu veya inhirâf-ı mizaç neticesi olduğundan esassız şeylerdir.

3 - Nübüvvetin kırkaltı cüz'ünden bir cüzü addolunan rü'yalardır. Bunlar taraf-ı ilâhîden birer beşaret veya inzar mâhiyetinde olup bursları bir kısım melekler ümmü'l-kitabdan telâkki ederek uyuyanların ruhlarına il­ham ederler.

Birinci ve ikinci kısım rüyalar birer rü'yay-ı bâtıladır. Üçüncü kısım rü'yalara ise rü'yay-ı sâdıka denir. Bu sâdık rü'yalar doğru sözlü, temiz yürekli, nezih itikadlı zâtlara alâ'l-ekser nasib olur ve bu haide bunlara rü'yây-ı saliha da denilir.

İnsan gördüğü böyle bir rü'yayı iktidar ve istidadı varsa kendisi ta'bir edebilir. Eğer başka bir zâta ta'bir ettirecek ise o zât sâlih, âkil, adavetten hâlî, nâsın ve zamanın ahvâ­line vâkıf, güzel niyet sâhibi olmalıdır. Çünkü rü'yalar zamana ve eşhasa göre tebeddül eder.

---
26 Eylül Pazartesi
## KALBİN DEVASI

1 - Kur'an'ı ma'nasını düşünerek oku­mak, 2 - Açlığa riâyet etmek, 3 - Gece ibâ­det etmek, 4 - Seher vaktinde Allah'a ta­zarru' ve niyazda bulunmak, 5 - Salihlerle oturmak'tır.

Bunlara riâyet eden kalb hastalığına du­çar olmaz. Mü'min, kalb hastalarına bunları tavsiye etmeli ve mezmum sıfatlardan kurtul­maya sa'y etmelidir. (Ruhu'l-Beyân)

Bilesinki ni'met, kadrini bilmeyenin ve şükrünü eda etmeyenin elinden alınır.

Akıllı olan; her haline dikkat edip içinde bulunduğu zamanı değerlendirmeye sa'y eden ve tûl-i emeli terkedendir.

Resûlullah (s.a.v.):

«Zeki insan nefsine hâkim olan ve ölüm­den sonrası için çalışandır. Fâcir ise nefsini hevasına tabi' kılandır,» buyurmuşlardır.

Hasta olan kimsenin şu beş şeyi iyice dü­şünerek kendisine istikamet vermesi lâzımdır:

1 - Nefsini masiyetlerden men' etmelidir. Cenâb-ı Hak «Nefsini nevasından nehyedenin gideceği yer cennetin tâ kendisidir.» (Nâziat sûresi/40-41) buyurmuştur. 2 - Dünyâda aza kanâat edip razı olmalıdır. 3 - İbâdetlere harîs olmalıdır. 4- Sâlihlere muhabbet etmelidir. 5- Duayı çok yapmalı ve her muradını Allah'dan istemelidir. (Ruhu'l-Beyân)

---
27 Eylül Salı
## RIZIK

Her canlının yaşayabilmesi için lâzım ge­len rızkını takdir buyuran Allâh-ü Teâlâ Hazretleridir. «Rezzâk-ı Âlem» yalnız O'dur. Rızıklarımız da O'nun ilmi, takdir ve irâdesiyledir. Ancak rızkını arayıp bulmak insana aittir. Bir insan helâl ile beslendiği gibi, haram ile de beslenebilir. İnsan öz iradesiyle nasıl ister­se, Allâh-ü Teâlâ o suretle yaratır ve verir. Bununla beraber haram ile beslenmeye razı değildir. Helâl yolunu bırakıp da haram suretlerle kazanmalarına rızâsı yoktur. İşte bu­nun içindir ki, Allah'ın rızâsına uygun iş yapanlar mükâfatlandırılır. Razı olmadığını işle­yenler de cezalandırılır. Allah onlara işlerine göre ceza verir. Binâenaleyh haram yiyen bir insan da mutlaka cezasını görür. Rızık için çalışmak da bir ibadettir.

Müslüman rızık endişesi duymaz. O ça­lışır. Neticeyi Allah (c.c.)'a bırakır. Allah (c.c.) bu dünyada bütün canlıların rızkını verir, inan­sın veya inanmasın insanların da rızkını ayırt etmeksizin verir. Mü'minlere ise âhirette baş­ka muamele yapacaktır. Âhirette bu dünya gi­bi aynı muamele yapılmayacaktır. Bu dünya­da çalışıp helâl rızık kazanmaya gayret etme­miz lâzımdır.

---
28 Eylül Çarşamba
## SU-İ ZAN

Ebû Hüreyre (r.a.)'den: Resûl-i Ekrem (s.a.v.) şöyle buyurmuştur:

«Sû-i zandan (yersiz töhmetten) sakınınız, zira sû-i zan, sözlerin en yalanıdır, (aranızda) casusluk yapmayın, gizli haller ve kusurları araştırmayın, birbirinize rekabet etmeyin, bir­birinize arka çevirmeyin, birbirinize hased et­meyin, biribirinize hiddetlenmeyin, biribinize arka çevirmeyin. Ey Allah'ın kulları, Allah'ın size emrettiği gibi kardeş olun. Müslüman, müslümanın kardeşidir; ona zulmetmez, ona yardımı kesmez, onu hakir görmez. -Göğsüne işaret ederek:- Takva işte buradadır, takva işte buradadır, takva işte buradadır. Müslüman kardeşini hakîr görmek, şer bakımından kişiye yeter. Her Müslümanın, yek diğerine kanı, ırzı ve malı haramdır. (Buhari, Müslim)

Abdullah İbn-i Mes'ûd (r.a.)'den: Resûl-i Ekrem (s.a.v.) şöyle buyurmuştur:

«Ancak iki kişiye hased edilebilir: Biri, Allah-ü Teâlâ kendisine mal vermiş ve onu, bu malı hak yoluna sarfa sevketmiş, diğeri Al­lah-ü Teâlâ kendisine ilim vermiş, o da bunun­la amel ediyor ve (başkalarına da) öğretiyor.»

(Hadîs'i:İbn-i Mâce rivayet etmiştir)

«Zulümden murad, Allah-ü Teâlâ'ya itaati terk etmek, O'nun yasak ettiği şeyi yapmaktır.» (Hz. Ebu Zeyd, rahimehullah)

---
29 Eylül Perşembe
## TÖVBE VE İSTİĞFAR İLE AFFA MAZHARİYETE BİR NUMUNE...

Tebük seferi'ne dünya telaşesi yüzünden katılmadıkları için Ashab-ı kirama selam verilmemesi ve selamlarının da alınmaması em­redilen Ka'b, Hilâl ve Mirâre (r. anhüm) emr-i Nebevî'den sonra bütün zamanlarını tevbe ve istiğfarla geçirmişler, tâ ki aff-ı İlâhî yetişe­ne kadar. Nitekim Kâ'b (r.a.): «Her gece sa­baha kadar gözlerimden kan ve yaş gelerek ağlar, tövbe ve istiğfar eder, Allah'a yalvarır­dım. Sabahleyin «Acaba affedildik mi, Resûlullah (s.a.v.) selâmımı alır mı?» ümidiyle mescid-i Nebevî'ye giderdim. Beni görünce müba­rek başlarını diğer tarafa çevirir, selâmımı al­mazlardı. Perişan, bitkin bir vaziyette tekrar is­tiğfar etmek üzere evime kapanırdım» diyor.

Bu ızdırap ve zindan hayatı Tevbe Sûresi 117, 118 ve 119'cu âyetleri nâzîl olup aff-ı ilâhî'ye mazhar olana kadar sürmüştür. Resûlullah (s.a.v.)'m münâdisi bu âyetlerle aff-ı İlâhî'nin yetiştiğini ilân edince, Kâ'b (r.a.) sevin­cinden, tamamı iki adet olan elbiseleri kendisine hediye etmiş, Mescid'e amcazadesinden ödünç aldığı elbise ile gidebilmiştir. Resûlullah (s.a.v.) kendisini tebessüm ederek karşıla­yınca, sevincinden ne yapacağını şaşırmış, «memnuniyetimi tarif edemem, sanki dünyalar benim oldu» demiştir.

---
30 Eylül Cuma
## BAKARA S.'DEN AYET MEALLERİ

122. Ey İsrail oğulları, size ihsan ettiğim (bunca) nimetimi ve sizi (bir zaman) âlemler üzerine gerçekten seçtiğimi hatırlayın. 123. O günden sakının ki hiç bir kimse, kimseden ya­na birşey ödeyemez. Kimseden bedel kabul olunmaz. Kimseyede şefeat faide vermez. Ve onlara yardımda edilmez. 124. Ve hatırlayın o zaman ki Rabbi, İbrahim'i bir takım kelimelerle imtihan etti de o; bunları tamamen yerine getirince: «Seni insanlara imam yapacağım.» buyrulmuş, (İbrahim) «zürriyetimden de.» de­miş, Allah ise: «Zalimler ahdime eremez.» demişti. 125. Hani Beyt-i insanlar için bir top­lantı yeri, emin bir mahal yapmışdık. «Siz de İbrahim'in makamından bir namazgah edinin», İbrahim ile İsmail'e de: «Evimi, Tavaf eden­ler, kalanlar, rüku ve secde edenler için. titiz­likle temizleyin.» diye kuvvetli emir vermiştik. 126. Hani İbrahim: «Yâ Rab, burasını emni­yetli bir şehir yap ve ahalisinden Allah'a ve ahiret gününe inananları mahsullerle rızıklandır.» demişdi. (Allah da) «kafir olanı dahi kısa bir zaman için faidelendireceğim, sonra onu cehennem azabına atacağım. Varacağı yer ne kötüdür.» buyurmuşdu. 127. Hani İbrahim o Beytin temellerini, İsmail ile birlikte, yükseltiyordu(da ikiside şöyle dua etmişlerdi:) «Ey Rabbimiz, bizden (şu hizmeti) kabul buyur. Rabbimiz, bizden kabul buyur. Şüphesiz hakkıyla işiten, kemaliyle bilen sensin Sen.»

---
1 Ekim Cumartesi
## BESMELENİN FAZİLETİ

Vaktiyle münafık bir adamın karısı her işi­nin başında Besmele çekermiş. Kocası da bu­nu duydukça kızar, karısına darılırmış. Bir gün gene karısının Besmele ile işe başladığını gö­rünce dayanamamış, karısına:

- Sen bu sözleri hiç ağzından düşürmez misin?...

- Hayır, her işimin başında Besmele çe­kersem o işim hem kolay, hem yaptığımda bereket olur. Bunu ölünceye kadar söyleyeceğim.

Adam düşünmüş, taşınmış, bu sözlerin kıymetsiz olduğunu ispat ederek karısını mah­cup etmek istemiş ve koynundan bir kese çı­kararak karısına uzatmış:

- Şunu al da sakla, zamanı gelince sen­den isterim, demiş.

Mü'min kadın gene besmele çekerek ke­seyi almış, besmele çekerek sandığını açmış ve besmele çekerek sandığı kapatmış. Aradan bir kaç gün geçmiş. Münafık adam bir gün karısı evde yokken sandığı açıp keseyi almış ve kuyuya atmış. Akşam eve gelince de karı­sından keseyi istemiş. Kadın gene besmele ile kalkmış, besmele ile sandığını açmış, besmele ile elini uzatmış ve birden bağırmış:

- Allah hayır etsin. Bu sandığa su gir­miş, kesen ıslak!..

(Devamı yarın)

---
2 Ekim Pazar
## BESMELENİN FAZİLETİ

Koca merak ve heyecanla hanımına «ver bakayım» demiş. Kadın tekrar besmele çeke­rek keseyi kocasına uzatmış Adam «Keseyi ben kuyuya attım. Cenâb-ı Hak seni utandır­madı. Keseyi sandığa iletti. Allah senden razı olsun. Ben de şimdi îmânı ettim.» diyerek mü­nafıklığa tövbe etmiş.

## UYURKEN VE UYANIRKEN

Hüzeyfe İbni'l Yeman (r.a.)'den şöyle de­diği rivayet olunmuştur: Nebi (s.a.v.) gece yatağına girince sağ elini yanağının altmakurdu ve: «Bismike Allah'ümme emütü ve ahya (Allah'ım senin adını anarak ölürüm (uyurum) ve dirilirim).» der idi. Uykudan, kalkınca da «Elhamdü lillahillezi ahyana ba'de ma emâtehu ve ileyhinnuşur (O Allah'a hamd ederim ki, beni öldükten sonra dirilten O'dur. Öldük­ten sonra (ba's için) dirilmemiz de O'na ait­tir.)»

## KUREYŞ SURESİ (4 ayet)

Bismillahirrahmanirrahim

(Rahman Rahim Allah'ın ismiyle)

Kureyş emn-ü selamete, kış ve yaz ken­dilerini seyr-ü seferde esenliğe kavuşturdu­ğundan dolayı, onlar şu beytin (Kabenin) Rabbine ibadet etsinler. (O Rab ki) onları açlık­tan doyuran, kendilerine korkudan emînük ve­rendir O.

---
3 Ekim Pazartesi
## SELAMLAŞMAK

Es-selam ism-i şerifi Allah (c.c.)'ın esmâü hüsnâsındandır. Âfetlerden, ayıbiardan salim ve beri olmak mâ'nasınadır.

(Es-selâmü aleyküm) demek müslümanlar üzerine: Her kaza ve belâdan selâmet üzerinize olsun diye selâmetle dua ve temennî'dir. Bu ise bir mü'min kardeşi için ne güzel bir duadır. Âdâb-ı selamiyye dindendir.

Resûlullah (s.a.v.): «Selâm Allah'ın isim­lerinden bir isimdir. Aranızda yayınız,» buyur­muştur.

Kavl-i esahha göre selâm vermek sünnet ve reddetmek yani (ve aleykümü's-selam) demek vâcibtir.

«Mü'minlere selâm vermek ve umûr-ı hayriyyede dâim güzel söz söylemek Cenâb-ı Hakkın afv-ü mağfiretini mûcib olur.»

«Üç hasleti nefsinde cem'eden imanını da toplamış olur: 1 - Nefsine karşı bir menfaat hakkında da olsa insaf ve adaleti bırakmamak. 2 - Bezl-i selâm (selâmı yaymak). 3 - Kendi muhtaç, olduğu halde infak.»

«Tanıdığın ve tanımadığına selâm vermekliğin ahlâk-ı İslâmiyyedendir.»

Resûl-i Ekıem (s.a.v.) Efendimiz: «Mü'­min mü'mine mülâki olup ona selâm vererek elini sıktığı zaman her ikisinin günahları ağaç yapraklarının döküldüğü gibi dökülür.» buyur­du.

---
4 Ekim Salı
## EZANI SAAT

Eskiden güneşin batmasından yani akşam ezanından başlayan saat hakkında kullanılır bir tabirdir. Yahud başka bir tarifle gurubun yani güneşin batışının oniki olarak kabulü su­retiyle hesaplanan saat demektir. Buna frenkçeden geçmek suretiyle halk arasında «ala turka saat» denilirdi. Vaktiyle garp memleklerinde de kullanılmış olan gurubî saat bun­dan başka bir şeydi. Çünkü gurub heyet ilminde hakikî olduğuna göre güneş merkezinin hakikî ufuktan ve zahiri olduğuna göre de şems kursunu âlâ hâcibinin mer'i ufuktan kayboluşu demektir.

Bir mahalde şer'i gurub ise o mahallin en yüksek mevkiine nisbetle müşahade olunan zahiri gurubdan başka bir şey değildir. Mese­lâ İstanbul'da deniz sathına göre güneş za­hiren gurubettiği halde 250m. yüksekliğindeki Çamlıca'da bulunan bir kimse güneşi henüz batmamış göreceğinden gurub da İstanbul için oraya itibar olunmak lâzım gelir.

Şu izahata göre şer'i gurub zahirî gurub­dan sonra vukua gelir ki her ikisi arasında ge­çen müddet muvakkitler beyninde "temkin" namıyla yadedilerek zahirî gurub üzerine zan ile ilave olunur.

---
5 Ekim Çarşamba
## TEFEKKÜR

Resûlullah (s.a.v.) buyurdu ki:

«- Bir saat tefekkür, bir sene ibâdetten iyidir.»

İbn-i Abbas (r.a.) diyor ki: Bir grup in­sanlar Allah-ü Teâlâ hakkında tefekkür edi­yorlardı. Resûlullah (s.a.v.) buyurdu ki:

«- Onun yaratıklarında tefekkür ediniz. Zâtını düşünmeyiniz. Çünkü buna dayanamaz­sınız, ve onun azametini ve zâtının ne olduğu­nu anlayamazsınız.»

Âişe (r.a.) buyuruyor ki: Rasûlullah (s.a.v) namaz kılıyor ve ağlıyordu. Namazdan sonra: Niçin ağlıyorsun? Allahü Teâlâ senin her şe­yini afvetmiştir, diye sordum.

Buyurdu ki;

«Göklerin ve yerin yaratılmasında, gece ve gündüzün biribiri arkasından gelmesinde akıllı kimseler için, âyetler, işaretler vardır. (Âl-i İmran su. âyet: 190) Âyet-i Kerîmesi, bana indirilmiş iken nasıl ağlamam.» dedi ve «Bu âyeti okuyup tefekkür etmeyene yazıklar olsun» buyurdu.

Resûlullah (s.a v.) buyurdu ki:

- Gözlerinize, ibâdetten pay veriniz.

Bu nasıl yapılır dediklerinde:

- Kur'an-ı Kerîm'i mushaftan okumakla, onu tefekkür eylemekle ve ondaki akıllara dur­gunluk veren hallerden ibret almakla, buyurdu.

---
6 Ekim Perşembe
## RESÛLULLAH (S.A.V.)'DAN ALLAH SEVGİSİ

Peygamberler iki yol ile insanları Allah (c.c.)'a davet etmişlerdir. Bunların biri Allah (c.c.)'ın celâl ve kibriyâsını görerek insanları Cenâb-ı Hakk (c.c.)'ın azab ve gazabından inzar etmişlerdir ki, bunlara «Münzirin» denir. Hz. Nuh (a.s.), Hz. Musa (a.s.) gibi. Diğer bir kısmı ise Allah (c.c.)'ın cemâl tecellilerini gö­rerek insanları sevgi, aşk ve muhabbete çağı­ran peygamberlerdir. Hz. Yahya (a.s.), Hz. İsa (a.s.) gibi. Peygamberimiz (s.a.v.) bu iki husu­sa eşit seviyede değer veren bir peygamber olarak gönderilmiştir. Bu i'tibarla Kur'ân'da:

«Şüphesiz biz seni rahmetimizin müjdecisi ve azabımızın habercisi olarak hak Kur'ân. ile gönderdik.» (Bakara/119) buyurulmaktadır.

Peygamberimiz (s.a.v.), Kur'ân lisaniyle (Fetih 2) gelmiş ve gelecek bütün günâhları afvolunduğu haber verilmiş olmasına rağmen ayakları şişinceye kadar kıyamda dururlar, ge­ce namazı kılarlar ve bunu görenler O (s.a.v.). na: «Yâ Resûlallah sen Allah'ın mağfiretine uğramış bir peygambersin. Bu kadar neden kendini yoruyorsun?» dediklerinde; Resûl-i Ekrem (s.a.v.) cevaben: «Bu büyük nimetin şük­rünü eda etmiş olmak gerekmez mi?» buyur­muşlardır.

---
7 Ekim Cuma
## RIZKIN KEFİLİ ALLAH (C.C.)'DIR

Kişinin maişet hususunda tevekkül etme­mesi tehlikedir. Allah-ü Teâlâ:

«Allahü Teâlâ sizi yarattı, sonra rızıklandırdı» buyurdu. Bu âyet rızkın yalnız Allah-ü Teâlâ'dan olduğuna delâlet eder. Fakat yara­tan bununla yetinmiyor:

«Şüphesiz rızkı veren, o çok çetin kuvvet sahibi Allah'ın kendisidir.» (Zariyat s. â: 59) âyeti ile rızkı va'dediyor. Ve O'nun:

«Yerde hiç bir canlı yoktur ki, rızkı Al­lah'ın üzerine olmasın.» (Hûd su. 6) âyeti ile yaratıklarının maişetini tekeffül ettiğini;

«Göğün ve yerin Rabbine yemin olsun ki va'dolunduğunuz o şeyler, tıpkı sizin konuş­manız gibi kafi ve gerçektir.» (Zariyat su. 23) âyeti ile de rızıkları sahipleri arasında bölüş­türdüğünü görüyoruz. Nitekim Rabbimiz: «Öl­mek sânından olmayan Allah'a dayan.» (Furkan su. â: 58) buyurmakla bize tevekkül et­memizi ve maişet hususunda yalnız kendisine güvenmemizi emrediyor.

Bir hadîs-i şerifte Peygamberimiz (s.a.v.):

- Rızıklar ezelde taksim edilmiştir. Ne takva sahibinin takvasından dolayı rızkı artar, ne de kötü kişinin kötülüğü yüzünden eksil­tilir, buyurmuştur.

---
8 Ekim Cumartesi
## KALBİNİZİ TANIYOR MUSUNUZ?

Her insan dünyada bulunduğu hal üzere kabre yatacak, mahşer günü ise herkes nef­sinin sıfatına göre kalkacak ve kalkışa göre de muameleye tâbi tutulacaktır. Bunun için dünyada iken Allah'ın zikrini, hamdini dilimiz­den eksik etmemekliğimiz lâzımdır. Dil ile baş­layan hamd sonra kalbe intikal eder. Kalbin hamdi zikrullahtır. Kalp zikredemiyorsa hasta demektir, katılık vardır, yumuşatmak lâzımdır.

Tefsire göre kalp beş sınıftır:

1- Ölü kalp: Münafık ve kâfirlerin kal­bidir. «Şüphesiz sen kalpleri ölü olanlara işittiremezsin» (Neml S. Â: 80) âyetinde ölü kalbe işaret vardır.

2- Mariz (hasta) kalp;fasık ve facirierin kalbidir. «Onların kalpleri, (haset ve nifak marazi ile hastadır...» (Bakara S. Â: 10) âyetinde hasta kalbe işaret vardır.

3- Gafil Kalp; İmanı ve ibadeti olmak­la beraber Allah'tan gafil olarak yaşayan,
dünya alâkası ile dolu kimselerin kalbidir.

4- Zakir, (uyanık) kalp;Kalp tasfiyesi ve nefis tezkiyesi yolunda bir hayli merhale katetmiş seyr-ü sülük erbabının kalbidir.

5- Hay (ma'nen diri) kalp; Başta Pey­gamber Efendimiz (s.a.v.)'in olmak üzere, bütün nebilerin, Ashâb-ı Güzîn ve büyük velîlerin kalpleridir.

---
9 Ekim Pazar
## DİL VE KORUNMASI

Dil, en azgın, en bozguncu bir uzuvdur.

Süfyan İbn-i Abdullah (r.a.) rivayet eder:

Resûlullah (s.a.v.)'a dedim ki:

- Yâ Resûlallah, benim için en çok kork­tuğun şey nedir? Resûlullah (s.a.v.) parmağıyla dilini tutarak: «İşte bu» buyurdular. Mâlik İbn-i Dinar der ki:

- Eğer kalbinde kasvet, vücudunda zafi­yet, rızkında mahrumiyet görüyorsan bil ki lüzumsuz şeyler konuşmuşsun.

Bir gün Hâtem Esam (k.s.) hastalanır. Teheccüd namazı kılamaz. Bu yüzden karısı onu ayıplar. Hâtem Esam (k.s.):

- Merak etme. Bir kısım kişiler gece na­maz kılarlar. Sabah olunca beni çekiştirirler. Kıyamet gününde onların bu günkü namazı benim mizanımda olacak.» der.

Allah-ü Teâlâ Kur'an-ı Kerîm'de gıybet et­meği ölü kardeşinin etini yemeye benzetiyor.

Resûlullah (s.a.v.) buyuruyor ki:

- Gıybetten uzak olunuz. Çünkü gıybet zinadan fenadır. Çünkü zinanın tevbesi kabul edilir ama, gıybet edilen helâl etmeyince gıy­betin tevbesi kabul edilmez.

Allah-ü Teâlâ Musa (a.s.)'a vahiy gönder­di: Gıybet edip tevbe etmeyen cehenneme girenlerin birincisi olur. Tevbe edip de ölen ise cennete girenlerin sonuncusu olur.

---
10 Ekim Pazartesi
## MUTLULUĞUN ANAHTARI

Gerçekten:«Allah'a inanarak, emirlerine uyabilecek kadar imana, hayatın güçlüklerine katlanabilecek kadar inanca, geleceğin daha iyi olacağına inanacak kadar ümite, doğru bildiklerin için mücadele edebilecek kadar cesa­rete, topluma, ailene faydalı olabilecek kadar sağlığa, ihtiyaçlarına yetebilecek, zekâtını ve­recek kadar paraya, başkalarının daima iyi yönlerini görebilecek göze, çevrenizdeki in­sanlara yardım eli uzatabilecek kadar cömert­liğe, insanlarda karşılık beklemeden yapılabi­len iyiliğe, yaşam zorluklarına karşı hayatı, in­sanları sevmeğe, yastık kadar yumuşak, rahat bir vicdana, dilini, gözünü, kalbini, keseni ha­ramdan saklayabilecek iradeye, gördüklerinin, duyduklarının düzelmesini bekleyecek kadar sabıra, günâhlarını, noksanlarını itiraf edebi­lecek kadar fazilete, bu, nimetleri bizlere ve­ren Allah'a şüküre» sahipsek mutlu oluruz.

## BÜYÜK MEVLÜT:

Eskiden kadınlar tara­fından Rebiül-Evvel ayı yerine kullanılan bir tabirdi. Kadınlar Arabî ayları şöyle sayarlardı:

Aşure, Safer, Büyük mevlüt, Küçük mevlüt, Büyük tövbe, Küçük tövbe, Recep, Şaban, Ramazan, Ramazan Bayramı, Aralık, Kurban Bayramı.

---
11 Ekim Salı
## PEYGAMBERİMİZ'E MAHABBET VE İTAAT

«Kim bana itaat ederse hakikatte Allah'a itaat etmiş olur. Kim de bana isyan ederse şüphesiz Allah'a âsî olmuş olur.» (Hadîs-i Şerif; Buhari, Müslim)

«Hiçbir kimse ben kendisine babasından, evlâdından ve bütün insanlardan daha sevimli oluncaya kadar gerçek îman etmiş olamaz.»

(Hadîs-i Şerîf; Buharî. Müslim)

## GEDİK

Bir kimse çırak veya kalfalıktan yetişip boş olan veya gerçek ve doğru bir lüzum üze­rine açılan bir ustalık makamına geçmedikçe (yani gedik sahibi olmadıkça), dükkân açarak sanat ve ticaretle uğraşamazdı.

Sanatı bırakan bir esnaf, malik olduğu «us­talık hakkı»nı esnaf içinden yetişmiş bir kal­faya verdiği zaman, alet ve edevatlarını da sat­mış olurdu; esnaftan vefat edenlerin yerine getirilen ustadan, müteveffanın veresesine bir miktar akça alınarak aletlerinin devir teslimi yapılırdı.

## ALLAH YOLUNDA AYAKLARI TOZLANAN:

«Ayakları Allah yolunda tozlanan kimseye Allah, ateşi, yâni cehennemi haram kılar.» (Buhari)

İBRAHİM EDHEM (K.S.) diyor ki:

Ne iyi o insan ki, gelir kapını döverler de «âhirete gönderecek bir şeyiniz var mı?» derler.

---
12 Ekim Çarşamba
## GUSL ETMEDEN

Gusl etmeleri farz olanlara gusletmeden evvel haram olan şeyler şunlardır:

Namaz kılmak, Kur'an kasdiyle velev ki bir âyet miktarı olsun Kur'an okumak, fakat dua ve senaya dair âyetleri dua ve sena kas diyle okumak caizdir. Meselâ, cünüp olan veya adet gören bir kadın, dua maksadiyle Fa­tiha sûre-i celîlesini okuyabilir. Kezalik: halde Kur'an âyetlerini çocuklara kelime keli­me öğretmek caizdir. Kelime-i Şehadeti oku­mak teşbih ve tekbirde bulunmakta caizdir Kur'an-i Kerîm'e velev bir âyet veya yarım ayet olsun el sürmek, Mushâf-ı Şerifi el ile tutmak haramdır. Fakat bitişik olmayan bir gılaf, bir mahfaza, bir torba veya sandık içinde bulunan bir Mushâf-ı Şerifi tutmak ise caizdir. Kabe-i Muazzama'yı tavaf etmek ve bir zaruret olma­dığı halde bir mescide, bir camii şerife girmek ve içinden geçmek. Üzerinde Âyet-i kerime ya­zılı bir levhayı, bir akçeyi (parayı) el ile tut­mak.

Gusl etmeleri farz olanlara gusl etmeden evvel MEKRUH olan şeyler şunlardır:

Dînî kitaplardan herhangi birini el ile tu­tup okumak. Elini ağzını yıkamadan yiyip iç­mek. Elde tutulmayıp yer üzerinde bulunan bir sahifeye, bir levhaya Kur'an-ı Kerim'i yazmak Bu da İmam Muhammed'e göre mekruhtur. (İslâm ilmihâli)

---
13 Ekim Perşembe
## İMAM-I BUHARİ

İmam-ı Buhâri Büyük Muhaddis Hicretin 194 üncü senesinde 13 Şevval Cuma günü Buhara'da doğmuştur. Hicrî 256 da Ramazan bay­ramı akşamı Semerkand'ın Hartek köyünde Allah'ın rahmetine kavuşmuştur. Künyesi Muhammed bin İsmail Buhâri'dir. İmamı Buhâri sahih hadisleri tesbit için Horasan, Irak, Bu­hara, Mısır gibi İslâm ilim merkezlerini gez­miş. Hadis bilginlerinden istifade etmiştir. (El Câmiüs-Sahih) isimli kitabı telif olunan hadis kitaplarının en büyüğü ve en faydalısıdır. Cum­hurun kanaatine göre, Kur'ânı Kerimden sonra İslâm ahkâmının en sahih kaynaklarındandır. Ezberlediği altı yüz bin hadis arasından seçe­rek 16 senede bu eseri meydana getirmiştir. (Sahih-i Buhâri) de mükerrerleriyle beraber 7265 Hadis-i Şerif vardır.

## KEŞKE HENNÂD OLAYDIM

Hadîs-i Şerifte buyurulduğu üzere cehen­nemden en sonra çıkacak «Hennâd» isminde biriymiş. Hasan-ı Basrî -rahmetullahi aleyh- ağlayarak «Keşke ben de onun gibi olaydım» demiş. Bunun sebebini sormuşlar, cevaben de­miş ki:

- Ona cehennemden çıkacağı tebşîr olunmuş, sened almış, demektir. Bizim elimiz­de böyle bir hüccet yok, demiştir. (Musahabe 6 s. 150)

---
14 Ekim Cuma
## ALLAH (C.C.)'I ZİKİR:

Peygamberimiz (s.a.v.) buyururlar ki: «Rabb'ını zikredenle, zikretmeyenin meseli, diri ile ölüye benzer!»

«İçerisinde Allah (c.c.) zikredilen evle içinde Allah (ç.c.) zikredilmeyen evin misâli ölü ile diri gibidir!» (Buhari, Müslim)

## GIYBET ETMEK

Allahu Teâlâ Hücûrât sûresinin 12. âye­tinde şöyle buyuruyor:

«Biriniz diğerini gıybet etmesin, sizden biri ölü kardeşinin etini yemek ister mi? Elbet te bundan ikrah edersiniz. O halde Allah'dan korkunuz. Allah tevbeleri kabul eder, çok esir geyicidir.»

Bir kimse birisini çekiştirdiği zaman ona «Gıybet etme,» dense ve o da «Bu gıybet değildir. Ben bu hususta doğru söylüyorum,» de­se bu küfre sebeb olur. Zira bu sözüyle o, şanı yüce olan Allah'ın haram ettiği bir fiili yani gıybeti helâl saymak istemektedir. Al­lah'ın haram kıldığı bir şeyi helâl saymak is­teyen ise kâfir olur. Allah korusun...

ASR SURESİ (3 ayet)

Bismillahirrahmenirrahim

Andolsun asra ki, muhakkak insan kat-i bir ziyandadır. Ancak îman edenlerle, güzel güzel amellerde bulunanlar, birde birbirine hakkı tavsiye sabrı tavsiye edenler böyle değil. (1-3)

---
15 Ekim Cumartesi
## HUDEYBİYE'NİN HİKMETİ:

Peygamberimiz (s.a.v.)'in, dokuz yıl sonra hicretin altıncı yılında, ancak 1400-1500 mücahitle gidebildiği Hudeybiye'de -Hz. Ömer (r.a.) gibi bazı ateşli Sahabîlerin itirazlarına rağmen- Kureyş müşrikleriyle yaptığı Mua­hede; iki yılda İslâm mücâhitlerinin sayısını onbine yükseltecek ve Kureyşîler'in Muahede hükmünü bozucu davranışları üzerine onbin kişilik bir ordu ile gidip Mekke'yi fethedecek kadar İslâm'a ve Müslümanlara güç kazandırmıştı. (İslâm Tarihi)

## CİN VE ŞEYTAN:

Cin, yüce Allah (c.c.)'ın, Hz. Âdem (a.s.)'den önce ateşten yarattığı can'ın soyundandır. Cinler de, insanlar gibi, yer, içer, doğar ve ölürler. Cinler yer üzerinde bulunurlar. Tecessüm etmedikçe gözle görülmezler. Cinlerin de, insanlar gibi, Allah (c.c.)'a inananları ve inanmayanları, puta tapanları vardır.

Şeytanlar da, ateşten yaratılan Cin kav­minden İblîs'in soyundan olup, hepsi kafirdir­ler. İşleri güçleri insanları azdırmaktır. Şey­tanlar, insanların en sinsi ve en azılı düşman­larıdır.

Hz. FÂTIMA (R.A.)'ya dünyada sevdirilen üç şey:

1. Yetimlere şefkat,

2. Komşuya ihsan,

3. Fakir ve zayıflara merhamet.

---
16 Ekim Pazar
## KARİ A SURESİ (11 ayet)

Bismillahirrahmenirrahim

(Rahman, Rahim Allah'ın ismiyle)

1 - Felaket kapısını çalacak olan (kıya­met) 2 - Nedir o felaket kapısını çalacak (kıyamet)? 3 - O felaket kapısını çalacak (kıya­met)i sana bildiren nedir? 4 - O gün insanlar yaygın pervaneler gibi olacak, 5 - Dağlar atılmış renkli yünler gibi olacak, 6 - İşte ki­min tartıları ağır gelirse, 7 - Artık o hoşnut bir yaşayıştadır. 8 - Amma kimin de tartıları hafif gelirse. 9 - artık onun anası «Haviye» (uçurum)dur. 10 - Onun mahiyyetini sana bil­diren nedir? 11 - (O) hararetli çetin bir ateş­tir.

## TEKASÜR SURESİ (8 ayet)

Bismillahirrahmanirrahim

(Rahman Rahim Allah'ın ismiyle)

1 - Sizi çoklukla böbürleniş oyaladı, 2 - Ta kabirler ziyaret ettiniz. 3 - (Bundan) sakının. İlerde (bu öğünmenizin kötü akıbetini) bileceksiniz 4 - Yine sakının. İlerde bileceksiniz. 5 - Sakının. Eğer kati bir bilgi ile bil­seydiniz (böyle yapmazdınız). 6 - Andolsun, siz o alevlenmiş ateşi mutlaka göreceksiniz. 7 - Yine andolsun, onu aynel yakın ile mut­lak göreceksiniz. 8 - Sonra, andolsun, o gün elbet ve elbet size nimet sorulacaktır.

---
17 Ekim Pazartesi
## PEYGAMBER (S.A.V.)'İN EVİNDEKİ HALİ:

Urve b. Zübeyr: «Âişe'den (Peygamber Aleyhisselâm, evinde ne iş yapardı?) diye sordum.

(Elbisesinin yırtıklarını yamar, ayakkabısı­nın söküklerini dikerdi. Erkeklerin, evlerinde yaptıklarını yapardı) dedi» demiştir. (İbn-i Sa'd-Tabakat, Ahmet b. Hanbel-Müsned).

Amre binti Abdurrahman der ki: «Âişe'­den (Resûlullah Aleyhisselâm'ın evinde tenhalaştığı zaman, hali nasıldı?) diye soruldu. (İnsanların en nâziki, en iyi huylusu ve en güleci idi) dedi». (İbni Sa'd-Tabakat)

## İLAHİ

N'oldu bu gönlüm n'oldu bu gönlüm

Derdu gamınla doldu bu gönlüm

Yandı bu gönlüm yandı bu gönlüm

Yanmada derman buldu bu gönlüm

Gerçi ki yandı gerçeğe yandı

Rengine aşkın aşkın cümle boyandı

Kendüde buldu kendüde buldu

Matlûbunu hoş buldu bu gönlüm

El-fakrü fahrî el-fakrü fahri

Demedi mi ol alemler fahr'i

Fahrim zikret fahrim zikret

Fahri fenada buldu bu gönlüm

Sevad-ı âzam sevâd-ı âzam

Belki oluptur arşı muazzam

Mesken-i cânân mesken-i cânân

Olsa acep mi şimdi bu gönlüm

Hacı Bayram-ı Veli

---
18 Ekim Salı
## BAKARA S.'DEN AYET MEALLERİ

128. «Ey Rabbimiz, ikimizide sana teslimi­yette sabit kıl. Soyumuzdan da (yalnız Sana boyun eğen) müslüman bir ümmet (yetiştir), bize ibadet edeceğimiz yerleri göster, tevbemizi kabul buyur. Çünkü tevbeleri ençok ka­bul eden ve (mü'minleri) hakkıyla esirgeyen Sensin Sen». 129. «Ey Rabbimiz, onların için­den onlara Senin ayetlerini okuyacak, onlara kitabı, hikmeti öğretecek onları (şirkten iyice temizleyecek bir peygamber gönder. Şüphesiz yegâne gaalib, tam hikmet sahibi Sensin Sen.» 130. Kendini bilmeyenden başka kim İbrahim'in dininden yüz çevirir? Andolsun ki biz onu dünyâda beğenip seçmişizdir. O, şüphe yok ahirette de muhakkak salihlerdendir. 131. Rabbi ona: «(Kendini Hakka) teslimet» dediği zaman o, «Alemlerin Rabbına teslim oldum» de­mişti. 132. İbrahim bunu oğullarına da tavsiye etti. (Torunu) Yâkub'da «Ey oğullarım, Allah sizin için (İslam) dinini beğenip seçti. O halde sizde ancak müslümanlar olarak can verir» (dedi). 133. Yoksa (Ey Yahudiler), ölüm (Yâ kub'un önüne geldiği vakit siz de orada hazır mı idiniz? (Hayır) o, oğullarına «Benden sonra ibadet edeceksiniz?» dediği zaman «Senin ila­hına ve babaların İbrahim'in, İsmail'in. İshak'ın bir tek ilah olan Allah'ına ibadet edeceğiz. Biz, ona teslim olmuşuzdur.» demişlerdi.

---
19 Ekim Çarşamba
## İLMİHAL

• Cemaata kavuşmak için koşa koşa yü­rümek mekruhtur, ta'zime münafidir. Bu gibi hareketlerden daima sakınmalıdır.

• Namazda imama uyan, bir kişi ise ima­mın sağında durur, iki veya daha ziyade ise imamın arkasında dururlar. Kerahatten hali olan budur. Cemaatin imamdan ileri durması ise caiz değildir. Bu hususta, secde mevziine değil, ayakların mevziine i'tibar olunur. İma­mın ayak topuklarından cemaatın topuklarının ileri olmaması kâfidir.

• Cemaatten birinin saf arkasında yal­nızca durup imama uyması mekruhtur. Meğer ki saf arasında, sokulup namaza uyacak bir yer bulunmasın.

## KENDİNİZ İÇİN AĞLAYIN

İbrâhîm Aleyhisselâm, ölülerine ağlayan birtakım insanları gördü. Onlara şöyle dedi:

«Ölüler için değil kendiniz için ağlasanız daha hayırlı olur. Zira ölen üç korkudan kurtulmuştur:1- Azrail'in yüzünü görmekten Çünkü o, O'nu bir defa görüp geçti. 2 - Ölümün acısından. Çünkü o, onu da tattı. 3 - Ha­yâtın ne veçhile sona ereceğinden. Ondanda emîn oldu.»

Akıllıya gereken kendi nefsi için ağlamak -zîrâ ağlanacak odur- ve ölümün ensesinde onu beklemekte olduğunu bilmektir.

«Ramazanoğlu M. Sami, Hz. İbrahim a.s.»

---
20 Ekim Perşembe
## FİL SÛRESİ (5 ayet)

Bismillahirrahmanirrahim

(Rahman, Rahim Allah'ın ismiyle)

(Habibim) Rabbinin fil sahiplerine nasıl (muamele) ettiğini görmedinmi? O, bunların kötü planlarını boşa çıkarmadı mı? O, bun­ların üzerine sürü sürü kuşlar gönderdi, ki bun­lar (kuşlar) onlara pişkin tuğladan taş atıyor­lardı. Derken (Allah) onları yanık ekin yaprağı gibi yapıverdi.

## İHLAS

İhlas, sırf Allah'ın rızasını düşünmek, sa­dece Allah'ı düşünerek konuşmak, hareket et­mek ve ibadet etmektir, Hz. Peygamber (s.a.v): «Şu üç hususta bir müslümanın kalbi hıya­nette bulunmaz. Allah için ihlas ile amel yap­mak, devlet adamlarına samimi surette (tav­siye ve) nasihatte bulunmak ve her hal-ü kâr­da İslâm cemaati ile olmak» şeklinde tavsiye­lerde bulunmuştur.

İhlasın zıddı, riya, gösteriş ve şirktir. Hz. Peygamber (s.a.v.) buyurdu -. «Şüphesiz ki Al­lah Teâlâ sade kendisi için ve kendisinin rıza-I sim isteyerek yapılan amelden başkasını kabul l etmez», ihlas. Allah'la insan arasında bir sırdır. Ebû Hüreyre (r.a.), Resûlullah (s.a.v.)'in: «Allah'ım! Her hangi bir mü'min ağır bir söz söylemiş olursam sen o sözümü kıyamet gününde o mü'min için sana yakınlığa vesile kıl» buyurduğunu rivayet etmiştir. (Buhar

---
21 Ekim Cuma
## BİR GECE

On dört asır evvel, yine bir böyle geceydi,

Kumdan, ayın on dördü, bir Öksüz çıkıverdi!

Lâkin, o ne hüsrandı ki: hissetmedi gözler;

Kaç bin senedir, halbuki; bekleşmedelerdi!

Nerden görecekler? Göremezlerdi tabiî:

Bir kerre, zuhur ettiği çöl en sapa yerdi;

Bir kerre de, mâmûre-i dünyâ, o zamanlar,

Buhranlar içindeydi, bugünden de beterdi.

Sırtlanları geçmişti beşer yırtıcılıkta;

Dişsiz mi bir insan, onu kardeşleri yerdi!

Fevzâ bütün âfâkına sarmıştı zeminin,

Salgındı, bugün Şark'ı yıkan, tefrika derdi.

*

Derken, büyümüş, kırkına gelmişti ki Öksüz,

Başlarda gezen kanlı ayaklar suya erdi!

Bir nefhada insanlığı kurtardı o Masum,

Bir hamlede kayserleri, kisrâları serdi!

Aczin ki ezilmekti bütün hakkı, dirildi;

Zulmün ki, zeval aklına gelmezdi, geberdi!

Âlemlere, rahmetti, evet, şer'-i mübîni,

Şehbâlini adi isteyenin yurduna gerdi.

Dünya neye sahipse, onun vergisidir hep;

Medyun ona cemiyyeti, medyun ona ferdi.

Medyundur o Masuma bütün bir beşeriyyet...

Yârab, bizi mahşerde bu ikrar ile haşret.

Mehmed Akif Ersoy

---
22 Ekim Cumartesi
## MEVLİD-İ NEBEVİ

Doğdu ol saatte ol Sultân-ı Dîn

Nura gark oldu Semâvât-ı zemin.»

Peygamberimiz (s.a.v.) Milâdî 571 senesin­de Rebîülevvel ayının 11. gününü 12. gününe bağlayan Pazartesi gecesi sabaha karşı İN­SANLARA MÜREBBÎ ve BÜTÜN KÂİNATA YE­GÂNE ÖNDER olarak dünyaya teşrif etmiş­lerdi. Bu mübarek güne MEVLİD denir. Bu olay dünyanın en büyük olaylarından birisi ve birincisidir.

Hz. Peygamber (s.a.v.) Efendimiz son pey­gamberdir ve âlemlere rahmet olarak gönderilmiştir. Allah (c.c.) O'ndan daha şerefli ve değerli bir varlık yaratmamıştır. Zira bir Hadîs-i Kudsî'de şöyle buyurur: «Habîbim sen olmasaydın kâinatı yaratmazdım.»

Ümmeti olmak şeref ve saadetine nail ol­duğumuz Peygamberimiz (s.a.v.)'in doğdukları bu geceyi Allah (c.c.)'a hamd edip ibadette bulunarak, istiğfar ederek, Kur'an-ı Kerîm okuyarak, Efendimiz (s.a.v.)'e salât ve selâm ge­tirmek suretiyle ihyâ etmeliyiz. Kısa ömrümüz­de sayılı olarak geçirdiğimiz bu gecede gaflet üzere olmamalıyız. Bolca tazarru ve niyazda bulunmalıyız. Bugün oruçlu olmayı da ihmal etmemeliyiz.

---
23 Ekim Pazar
## MEVLİD ALAYI

Peygamber Efendimiz (s.a.v.)'in doğum gününe rastlayan Rebiülevvel ayının 12. günü yapılan merasim münasebetiyle kullanılan bir tabirdi. Bu merasim Sultanahmet Camii'nde yapılırdı.

Kapıcıbaşılar başlarına Selimi ve mevsi­me göre erkânı kürk ve ferace giymiş ve divan takımları atlara binmiş oldukları halde saraya gelirler, padişahı alayla camiye götürürlerdi. Bir hürmet eseri olmak üzere Nakib-ül eşraf Efendi'ye camiin sağ taarfmdaki köşede hu­susi bir yer ayrılır ve orada yalnızca otururdu.

Müezzin mahfelinde okunmağa başlanan Fetih Sûresi bitince önce Ayasofya Kürsü şeyhi, sonra Sultanahmet Camii vaizi kısa bir vaızda bulunurlar, bu sırada şerbet dağıtılır ve bunlara kürk giydirilirdi. Ondan sonra ön­ce Mevlidhan-ı Evvel, arkasından Mevlidhan-ı Sânî Kürsüye çıkarak Mevlid okumağa başlar:

Geldi bir ak kuş kanadiyle revan

Arkamı sığadı kuvvetle heman

beyti okununca cemaat ayağa kalktığı sırada. Perde dışında duran müjdecibaşı, Mekke Emiri'nin nâmesini sadrazama teslim eder; onun işaretiyle gelip nâmeyi olan reis-ül küttap efendi nâmeyi huzur-u Şahanede okurdu. Darüs Saade ağası Haremeyn hizmetini haiz ol­duğu için ona kürk, reis-ül küttab ile müjdecibaşıya da kaftan giydirilirdi.

---
24 Ekim Pazartesi
## MÜ'MİNLER ANCAK KARDEŞTİRLER

İnsanı, topraktan, mahlûkatın en şereflisi mükerremi olarak yaratan, ceset çamurunu Yed-i Kudretiyle yoğuran Allah-ü Teâlâ (c.c.) şöyle buyuruyor:

«Mü'minler ancak kardeştirler. O halde iki kardeşinizin arasını (bulup) barıştırın. Allah'­tan korkun. Tâ ki esirgenesiniz.» (Hucurat Su­resi/10)

Bu Âyet-i Celîle'den, bütün inananların İslâm'a göre kardeş olduğunu anlıyoruz. Bu kardeşlik, din kardeşliğidir ve kan kardeşli­ğinden daha önemlidir. Bu kardeşlik, mü'minlerin aynı îmân esasında birleştiklerinden, bir Allah'(c.c.)a, aynı Resûlullah (s.a.v.)'a, aynı Kitabullah'a inandıklarından ve aynı Kıble'ye (Kabe'ye) döndüklerinden dolayıdır. Müslüman­lar bir mabuda ibâdet etmekte, Hz. Muhammed Mustafa (s.a.v.)'i ahir zaman nebisi ve Hak Peygamber tanımakta ve bilcümlesi Livay-ı Tevhîd (LÂ İLÂHE İLLALLAH MUHAMMEDÜN RESÛLULLAH) altında içtimâ etmekte olduk­larından aynı ana ve babadan doğmuş gib kardeştirler. Bu kardeşlik ancak mü'minlerin arasındadır. Kâfirlerle mü'minler arasında yok­tur. Zira öz kan kardeşlerin biri mü'min bir kâfir olursa bunların arasında İslâm kardeşliği teessüs etmez. Bunların birbirine İslâm'a göre veraset bile cari olmaz. Bu durumda bir mü'min kâfire vatandaş dese bile kardeş diyemez

---
25 Ekim Salı
## MELEKLERİN YIKADIĞI ŞEHİD

Uhud günü, Hanzala şehid olunca, Pey­gamberimiz (s.a.v.): «Ben, Hanzala'yı Meleklerin, gökle yer arasında, gümüş bir tepsi içinde yağmur suyu ile yıkadıklarını gördüm!» buyurdu.

Ebû Üseyd-İssâidî der ki:«Gidip ona bak­tık. Başından yağmur suyu akıyordu. Döndüm, bunu Resûlullâh'a haber verdim. Resûlullâh (s.a.v.), adam gönderip Hanzala'nın hanımın­dan bunun sebebini sordu. O da, Uhud'a çık­tığı zaman, Hanzala'nın cünûp olduğunu bil­dirdi.»

Hanzala, Uhud'a yetişmek için acele etti­ğinden, gusl etmeyi unutmuştu (İslâm Tarihi)

## İSRAF ETMEYİNİZ

Servet, bir hikmet ve maksad uğrunda ya­ratılmıştır. Bu da halkın ihtiyâcına faydalı olmasıdır. Serveti yaratıldığı gaye uğrunda gü­zelce sarfetmek mümkün olduğu gibi, onu yaratıldığı gaye uğrunda harcamayıp tutmak ve­ya fazla harcamak da mümkündür. Buna gö­re sarfı gereken yerde sarfetmemek cimrilik, sarfedilmemesi gereken yerde sarfetmek de israftır. Bunların ortasını bulmak ise makbul­dür. Nitekim Allah-ü Teâlâ şöyle buyurmuştur:

«Elini alabildiğine açıp, elinde ve avu­cunda ne varsa harcama, sonra melun ve mahsur kalırsın.» (İsrâ: 29)

---
26 Ekim Çarşamba
## BAKARA S.'DEN AYET MEALLERİ

134. Onlar birer ümmetti (gelib) geçti. (On­ların) kazandığı kendilerinin sizin kazandığınız da sizin ve siz, onların işlemiş oldukların­dan mesul olacak değilsiniz. 135. (Yahudi ve Hıristiyanlar, Müslümanlara): «Yahudi veya Nasranî olun ki doğru yolu bulasınız» dediler. De ki (Habibim): «Hayır, (biz) muhavvid ola­rak İbrahim'inin dini(n deyiz). O. Allah'a eş tutanlardan değildi.» 136. (Ey mü'minler) deyin ki: «Biz Allah'a bize indirilen (Kur'an-ı Kerim)e, İbrahim'e İsmail'e, İshak'a, Yâkub'a ve torunlarına indirilenlere, Musa'ya, İsa'ya ve­rilenlere ve peygamberlere Rableri katından verilene iman ettik. Onlardan hiç birini diğerinden ayırd etmeyiz. Biz (Allah'a) teslim ol­muş (Müslümanlar)ız». 137. Artık, eğer onlar­da sizin bu îman ettiğiniz gibi îman ederler­se muhakkak doğru yolu bulmuşlardır. Şayed yüz çevirirlerse onlar ancak muhalefetdedirler. (Habibim) o surette onlara karşı Allah (sana) yeter. O hakkıyla işiten hakkıyla bilendir. 138. (Biz) Allah'ın boyasıyla (boyanmışızdır). Allah'dan daha güze boyası olan kim? Biz ona kulluk edenleriz. 139. De ki (Habibim): «Siz bizimle Allah hakkında çekişiyor musunuz? Halbuki o bizimde Rabbimizdir, sizinde Rabbinizdir. Bizim yaptıklarımız bize, sizin yaptıkla­rınız size aid. Biz ona bütün samimiyetimizle bağlanmışızdır.

---
27 Ekim Perşembe
## MÜ'MİN SUÇ ARAŞTIRMAZ!

Cenâb-ı Hak (c.c.) buyuruyor: «Müslü­manların ayıplarını ve gizli hallerini araştırmayınız.» (Hucurat Sûresi, Âyet: 12)

Bir Hadîs-i Şerifte şöye buyurulmuştur:

«Ey dili ile inanıp, îmânı kalbine girdirmeyenler!.. Müslümanlara eziyet etmeyiniz ve onların gizli taraflarını araştırmayınız!.. Allah, müslüman kardeşinin gizli tarafını araştıranın gizli tarafını araştırır. Ve Allah, kimin gizli ta­rafını araştırırsa;evinin içinde bile olsa onu herkese karşı mahcup eder.»

(Tirmizî)

## AYET-İ KERİME MEALİ

140. Yoksa siz: «Gerçek, İbrahim, İsmail, İshak, Ya'kub ve oğulları Yahudi, yahut Hıristiyanlar mı idi» diyorsunuz? De ki:» (Bunu) siz mi daha iyi bilensiniz, yoksa Allah'mı? Nezdinde Allah'dan (gelen) bir şahidliği sak­layandan daha zalim kimdir ki? Allah, sizin yapmakda olduklarınızdan gafil değil». 141. Onlar birer ümmetti, (gelib) geçti. Kazan­dıkları kendilerinin, sizin kazandıklarınız da si­zindir. Siz onların işlemiş olduklarından me­sul de olacak değilsiniz. 142. İnsanlardan bir takım beyinsizler «(Müslümanları) üzerinde durdukları (eski) kıblesinden çeviren nedir?» diyecekler. De ki «Doğu da Allah'ın batı'da. O, kimi dilerse onu doğru yola iletir.»

---
28 Ekim Cuma
## RİYA KÜÇÜK ŞİRKTİR (1)

«Vay o namaz kılanların hâline ki, onlar kıldıkları namazdan gaafildirler. Onlar göste­riş yaparlar.» (Maun: 4-6) «Kötülük yapmakla düzen kuranlara, onlara, çetin azâb vardır. İşte bunların kurdukları düzenler boşa çıkar.» (Fâtır/10). Mücâhid bunların riyakârlar olduğu­nu söylemiştir.

Resûl-i Ekrem (s.a.v.): «Riya edene Allah-ü Teâlâ riyanın cezasını, süm'a edene de süm'asının cezasını verir.» «Sizin için en çok korktuğum, küçük şirktir.» buyurdu.. «Küçük şirk nedir?» suâline cevaben de «Riyâ'dır. Allah-ü Teâlâ herkesi ameline göre mükâfat­landıracağı Kıyamet günü: «Dünyâda kime gösteriş yapmış idiyseniz gidin bakın, onların yanında sizin için bir mükâfat var mı?» buyu­racaktır.» buyurdu.

Yine Resûl-i Ekrem (s.a.v.)

«Hüzün kuyusundan Allah'a sığının. Hü­zün kuyusu Cehennem'de riyakâr okuyucular için hazırlanmış bir vadidir.» «Kendisinde zerre kadar riya bulunan ameli Allah-ü Teâlâ kabul etmez.» buyurmuştur.

Hz. Ömer (r.a.) Muâz b. Cebel'i (r.a.) ağ­lar gördüğünde: «Niçin ağlıyorsun?» diye sor­du. Muâz (r.a.) «Bu kabrin sahibi Hz. Muhammed aleyhisselâm'ın şöyle dediğini duydum: «Riyanın en azı da şirktir.» işte bunun için ağlıyorum» dedi.

---
29 Ekim Cumartesi
## RİYÂ... (2)

Küçük şirk olan riyânın bazısı bazısından da ağırdır, şiddetlidir. Kul riyâkar olmamak için son derece dikkatli olmalı ve itinalı dav­ranmalıdır. Bazen hiç farkında bile olmadan ri­yâkâr olabilir. En küçük bir hareketiyle riya yapmış ve hüsrana uğrayanlardan olabilir.

Riyâ, iyi görünmekle insanların kalbinde yer almak istemektedir.

Kendisi ile riyâ ve gösteriş yapılabilen şeyler pek çoktur. Bunlar beş kısımda hülâsa edilebilir. Bu beş şey, kulun, insanlara karşı süslenebileceği şeylerdir. Bunlar: beden, elbi­se, söz, iş ve amel'dir.

Müslüman olarak riyâdan kurtulabilmek için: Riyâyı köküyle kalpten söküp atmalıyız.

İnsan riyanın zararlarını bilmekle kolayca bundan vazgeçebilir. Riyânın insanı zarara sokarak cehenneme sürüklediğini her an hatırla­malıyız. Ve riyadan nefret etmeliyiz.

Nafile amellerimizi, ibâdeterimizi mümkün mertebe gizli yerlerde yapalım. Halka duyurmayalım. Allah-ü Teâlâ:

«Münafıklar halka gösteriş yaparlar, Al­lah'ı da çok az anarlar.» buyuruyor. (Nisa/142)

Resûl-i Ekrem (s.a.v.) Efendimiz buyurdu:

«Bir kimse insanlara göstermek maksadıy­la amel ve ibadette bulunursa Allah'ın rahme­tinden mahrum olur.» (Cami'üs-Sağir)

---
30 Ekim Pazar
## EBU LEHEB SURESİ (5 ayet)

Bismillahirrahmanirrahim
(Rahman, Rahim Allah'ın adıyla.)

Ebu Lehebin iki eli kurusun. Kurudu (ya). Ona ne malı, ne kazandığı fayda vermedi. Alevli bir ateşe girecek o. Karısı da. Odun ha­malı olarak! Boynunda bükülmüş bir ip de ol­duğu halde. (1.5)

## İHLAS SURESİ (4 ayet)

Bismillahirrahmanirrahim
(Rahman, Rahim Allah'ın adıyla)

De ki: O Allah'dır, bir tekdir. Allah'dır Samed'dir. Doğurmamıştır, doğrulmamıştır O. Hiçbir şey O'nun dengi değildir. (1-4)

## FELAK SURESİ (5 ayet)

Bismillahirrahmanirrahim

(Rahman, Rahim Allah'ın adıyla)

De ki:Yarattığın şeylerin şerrinden, ka­ranlığı çöktüğü zaman gecenin şerrinden, düğümlere üfürüp büyü yapan üfürükçülerin şer­rinden ve kıskandığı vakit kıskanç kişinin şerrinden sabahın Rabbine sığınırım.» (1-5)

## NAS SURESİ (6 ayet)

Bismillahirrahmanirrahim

(Rahman, Rahim Allah'ın adıyla)

De ki:Sığınırım insanların Rabbine, İn­sanların malikine, İnsanların ma'buduna, o sinsi şeytanın şerrinden ki o, insanların gö­ğüslerine daima vesvese verendir. (O şeytan) gerek cinden, gerek insandan (olsun) (1 -6)

---
31 Ekim Pazartesi
## DİĞER CİNSE ŞEHVETLE BAKMAK

Cinsî yaratılış bakımından İslâmın haram kıldığı şeylerden biri de erkeğin kadına ve kadının erkeğe fazlaca bakmasıdır. Göz kalbin anahtarıdır. Bakış fitnenin elçisi ve zinanın habercisidir. Bunun için Allah avret yerlerini örtme emri ile beraber bütün mü'min kadın ve erkeklere gözlerini sakınmalarını da emret­miştir.

«Ey Muhammed! Mü'min erkeklere söyle: Gözlerini bakılması yasak olandan çevirsinler, mahrem yerlerini korusunlar. Bu onlar için da­ha temizdir. Allah yaptıklarından şüphesiz ha­berdardır. Mü'min kadınlara da söyle: Gözle­rini bakılması yasak olandan çevirsinler, iffet­lerini korusunlar. Süslerini kendiliğinden görü­nen kısmı müstesna açmasınlar. Baş örtüleri­ni yakalarının üstüne salsınlar. Süslerini ko­caları veya babaları veya kayınpederleri veya oğulları veya kocalarının oğulları veya kar­deşleri veya erkek kardeşlerinin oğulları veya kızkardeşlerlnîn oğulları veya kadınları veya cariyeleri veya erkekliği kalmamış hizmetçileri ya da kadınların mahrem yerlerini henüz an­lamayan çocuklardan başkasına göstermesinler. Gizledikleri süslerin bilinmesi için ayak­larını yere vurmasınlar. Ey mü'minler!... Saa­dete ermeniz için hepiniz tevbe ederek Allah'ın hükmüne dönünüz.» (Nur: 30-31)

---
1 Kasım Salı
## «İMAMETE EN LÂYIK KİMDİR?»

Cemaat arasında imamete en lâyık olan, Sünneti bilen, yani fakih olandır. Bunda müsavi olsalar kıraati daha güzel olandır. Bun­da da müsavi olsalar ziyade mütteki olan, ya­ni haramdan kaçınandır. Bu üç vasıfta müsavi olsalar yaşta büyük olandır. Bunda da misavi olsalar hilm, rıfk, haya gibi ahlâk i'tibar ile daha mükemmel olandır. Bu hususta da müsavi olsalar yüzce, sonra nesefçe, sonra sesçe, daha sonra libas bakımından nezâfetçe güzel olandır. Bunların hepsinde de bilfarz müsavi olsalar, aralarında kur'a çekilir.

Bununla birlikte, cemaat arasında hâne sahibi veya o mahallin muvazzaf imamı bulunursa bunlar tercih olunurlar, velev ki, matlûp olan sıfatları tamamen cami' olmasınlar. Başkasının hanesinde imam olacak kimse, onun izni ile imamette bulunur. (Büyük İslâm İlmihali)

## ŞEHİTLER ARASINDA

Peygamberimiz (s.a.v.), Uhud şehidlerinin arasında durarak: «Ben, Kıyamet gününde şu şehidlerin Allah (c.c.) yolunda canlarını fedâ ettiklerine şahitlik edeceğim! Bunları kanlarıyla sarıp gömünüz! Allah (c.c.) yolunda yara­lanan yaralıları, vallahi, Kıyamet günü Mahşer'e yaraları kanayarak gelecekler; kanlarınınl rengi kan rengi, kokuları da misk kokusu olacaktır!" buyurdu.

(İslâm Tarihi)

---
2 Kasım Çarşamba
## O, CEHENNEMLİKTİR!

Uhud'da Müslümanlar arasından, müşrik­lere ok yağdıranların ilki Kuzman'dı. Sonra kılıcına el atarak onunla da çok işler gördü. Müşriklerden yedi, sekiz kişi öldürdü. Kendisi de yaralandı ve Zafer oğullarının, evine geti­rildi. .

Uhud Savaşı'ndan önce Kuzman'ın adı anıldıkça Peygamberimiz (s.a.v.): «O. Cehennemliktir!» buyururdu.

Kuzman, yaralanıp yatağa düştüğü zaman, Müslümanlardan birisi ona: «Ey Kuzman! Se­ni tebrik ve Cennetle tebşir ederim,...» demiş­ti. Kuzman: «Ne diye tebrik ve tebşir edili­yorum?! Vallahi ben kavmimin gayretinden başka bir maksatla çarpışmadım. Böyle olmayaydı, çarpışmazdım!» dedi. Yaralarının acı­sı şiddetlenince de, ok çantasından bir ok alıp, kolunun damarını keserek intihar etti. Kuz­man'ın böyle kendi kendini öldürdüğü haber verilince, Peygamberimiz (s.a.v.): «Allahü ekber! Ben, gerçekten Allah'ın kulu ve Resulü olduğuma şehadet ederim! Şüphe yok ki, Al­lah, bu dini, fâcir bir adamla da teyid eder!» buyurdu. (İslâm Tarihi)

(Rahman Rahim Allah'ın İsmiyle)

«(Habibim) hakikat, biz sana, Kevseri ver­dik. O halde Rabbin için namaz kıl. Kurban kes. Sana buğzeden (yok mu? İşte asıl) zürriyetsiz olan şüphesiz O'dur.» (Kevser s. l 3)

---
3 Kasım Perşembe
## EN BÜYÜK GÜN

Cenâb-ı Hakk'ın Cemal-i Bakemâlinin (Cemalullâh'ın) dünya gözüyle görülmesinin dereceleri vardır. Ve bu mü'minlerin en büyük bay­ramıdır. Mü'minler altı sınıf olarak Allah (c.c.)ın Cemâlini temaşa edeceklerdir:

Haftada bir defa görecek olanlar; bun­lar buluğa erdikten itibaren son nefesine ka­dar Hakk'a kulluğunu tam olarak yapanlar.

Ayda bir defa görecek olanlar; ibâdete buluğa erdikten bir müddet sonra başlayanlar ve son nefesine kadar sırat-ı müstakim üzere olanlar,

Yılda bir görenler; ömrünün âhir yarısın­da ibâdete başlayanlar.

Üç senede bir görenler; bunlar ömrünün sonunda ibâdete başlayanlar.

Cennet müddetince bir defa görenler; ömürlerini gafletle geçirip son nefeste îmân edenlerdir.

Cennete giribte hiç görmeyecekler; bu sınıftakiler Cennete dahil oldukları halde Cenâb-ı Hakk'ı hiç göremeyecek olanlar­dır. Bunlar Ehl-i Sünnet ve'l-cemaat anla­yışında oldukları halde «Cenâb-ı Hakk görül­mez» inancında olan mu'tezile mezhebi mensuplarıdır. (Bunların; sonradan Ehl-i Sünnet'ten ayrılan, bugün aynı ismi taşıyan Mu'tezile mensuplarıyla bir ilgisi yoktur.)

---
4 Kasım Cuma
## YALANIN CAİZ OLDUĞU HALLER

Söz, maksadı anlatmaya vesiledir. Yalan bildiğinin aksini, yani hakikatin tersini söylemektir. Dinimiz yalan söylemeyi kesinlikle ya­saklamıştır. İslâm dini bazı zaruretler ve mec­buriyetler karşısında yalan söylemeye cevaz vermiştir. Onlar da şunlardır:

1 - Zulme ve haksızlığa uğramış olan bir insan, canını malını, ırzını telef olmaktan kurtarmak için. 2 - Harpde düşmanı alt ederek yenmek için. 3 - Dargın karı-kocanın veya birbirine küsmüş iki adamın arasını bulmak için.

Ve yahut da iki kavmi barıştırıp aradaki fitneyi kaldırmak için.

İşte bu gibi hallerde doğru söylemekle maksat sağlanamayacak olduğuna kanaat getirilince bildiğinin aksini söylemek caizdir. Çünkü bu durumda bir can ve ırzın ve meşru malın kurtulması, vatanın düşman istilâsına uğramaması, bir yuvanın saadetinin yıkılma­ması gibi yüksek bir gaye vardır. Peygamberi­miz (s.a.v.): «İki adam arasını islah eden üçün­cü bir adam yalancı değildir.» buyurmuştur.

Doğru bir maksadı kast edip ona nisbetle yalancı olmayacak tarzda konuşmak ihtiyata daha uygundur.

---
5 Kasım Cumartesi
## YALANCI ŞAHİT CEHENNEMLİKTİR

Hz. Allâh (c.c.) buyuruyor:

«Yalan sözden, yalan yere şahitlik etmek­ten katiyyen sakınınız.» (Hac Sûresi Âyet:30)

«Ebu Bekir (r.a.) anlatıyor:

Resul-i Ekrem (s.a.v.):

- «En büyük günahları size haber vereyim mi?» dedi. «- Evet Yâ Resûlullah» dedik.

«Allah'a şirk koşmak, anaya, babaya âsî olmaktır.» dedi. Yatmış olduğu yerden doğrulup oturdu. Ve:

«Haberiniz olsun! Aman! Yalan sözde ve yalan yere şahitlik etmekten sakınınız», bu­yurdu ve bu cümleyi durmadan tekrar etti. Hattâ biz, keşke sükût etse idi de üzülmese idi, diye temennide bulunduk» (Buhârî)

«Yalancı şahit eday-ı şehadet için daha yerinden hareket etmezden evvel kendisini Cenab-ı Allah Cehennem azabına müstehak eder.» (Cami-ûs-Sağir).

## MÂUN SURESİ (7. ayet)

Bismillahirrahmanirrahim

(Rahman Rahim Allah'ın ismiyle)

Dini yalan sayanı gördün mü? İşte yeti­mi unf-ü şiddetle iten, yoksulu doyurmayı teş­vik etmeyen odur. İşte (bu vasıflarla beraber) namaz kılan (münafık)ların vay haline ki, on­lar namazlarından gafillerdir, onlar riyakarla­rın ta kendileridir. Zekatı da men'ederler onlar. (1-7)

---
6 Kasım Pazar
## YOLLAR DA AYRILIR

Rabbimiz Kur'an-ı Kerîm'de; «Eğer şükre­derseniz ziyadeleştiririm» (İbrahim: 7) buyuru­yor. Cenab-ı Hakk'a bir defa tazarru ve niyaz­da bulunmak ve hamdetmek bütün dünya ni­metlerinden efdâldır. Çünkü dünya nîmetleri geçici, Cenâb-ı Hakk'ı zikir bakidir. Burada Cenâb-ı Hakk'ı zikirle ve ona hamd ile meş­gul olanlar yarın yevm-i kıyamette de altı yer­de Cenâb-ı Hakk'a hamdedeceklerdir; «Ey gü­nahkârlar! Bugün müminlerden ayrılın.» (Yâsîn: 59) fermanı ile mahşer günü mücrimler sâlihlerden ayrıldıkları zaman, Mizanda sevabları günahlarından ağır gelip beraat ettikleri zaman. Sırat köprüsünü geçtikleri zaman, Ebe­dî hayat suyu ile yıkandıkları zaman. Cenne­te dahil oldukları zaman, Cenâb-ı Hakk'ın Cemâl-i Bâkemâlini müşahade ettikleri zaman.

Cenab-ı Mevlâmız insanı mükerrem sıfat­la yaratmış ve onu en büyük şerefle tezyîn etmiştir. İnsan «AHSEN-İ TAKVİM» üzere yara­tılmıştır. Bu eşref-i mahlûk sayısız nimetlere garkedilmiştir: Rab'b-ûl âlemin, âyet-i kerîme', de; «Nimetlerimi tek tek saymak isteseniz, say­makta bitiremezsiniz» (İbrahim: 34) buyuruyor; Elhamdülillah, Allah-û Teâlâ'nın maddî ve ma­nevî birçok nîmetleri içinde yüzüyoruz. Bu yüzden bol bol Allah'a hamdetmeliyiz.

---
7 Kasım Pazartesi
## BAKARA SURESİNDEN

92. Andolsun, Musa size en açık delilleri getirdi. Sonra siz onun ardından (gıyabında) o buzağıya tutundunu (onu tanrı edindiniz). Siz (öyle) zalimlersiniz. 93. Bir vakit «Size verdiğimiz (Tevrat)'ı kuvvetle tutun (ona sımsıkı sarılın, söz) dinleyin» (diye) Tur'u tepenizin üstüne kaldırıp sizden teminatlı vad almışdık. «(Kulağımızla) dinledik, (kalbimizle) isyan ettik», demişlerdi. (Çünkü) küfürleri yüzünden özlerine buzağı (bir su gibi) içirilmiş (iyice işlemiş)di. De ki: «Eğer mü'min (kimse)ler ise­niz inancınız size ne kötü şey emrediyor.» 94. (Habibim) söyle: «Allah yanında ahiret yurdu (cennet, diğer) insanların değilde yalnız sizinse (ve bu davanızda) doğruculardan ise­niz haydi ölümü temenni edin. (Bunu canınıza minnet bilin)» 95. (Fakat) onlar önceden elle­riyle işlediklerinden (kötü amellerinden Tevratı tahrif etdiklerinden) ötürü onu (ölümü) hiç bir zaman arzu edemezler. Allah o zalimleri hakkıyla bilendir. 96. Andolsun, sen onları (yahudileri) insanlardan, (hatta) müşriklerden zi­yade hayata düşkün bulacaksın. Onlardan her biri arzu eder ki (kendisine) bin yıl ömür ve­rilsin. Halbuki onun çok yaşatılması kendisini azabdan uzaklaşdırıcı değildir. Allah, onlar ne işlerlerse, hakkıyla görücüdür.

---
8 Kasım Salı
## YATAĞA GİRİNCE

Berâ'İbn-i Âzib (r.a.)'den şöyle dediği ri­vayet olunmuştur:

«Nebî (s.a.v.) yatağına girdiğinde sağ tarafına yatardı. Sonra şöyle Dua ederdi: «Al­lah'ım! Kendimi sana teslim ettim. Yüzümü sana çevirdim. İşimi sana ısmarladım. Sana i'timat ettim. Sen'i diler ve Sen'den korkarım. Senden başka sığınacak, Sen'den başka kur­taracak yoktur. Halas ve himaye ancak sana aittir. Allah'ım indirdiğin Kitab'ına inandım ve gönderdiğin Peygamberine İmâm ettim». (Buhari)

## MÜBÂREKÜ-L YEMÂME

Bazı Sahabe Mekke'de bir eve girince Resûlullah (s.a.v.)'i gördüler. O sırada bir adam geldi, bir günlük çocuğu bir hırkaya sarmış idi.

Nebî (s.a.v.) Ona:

- Ey çocuk, ben kimim? buyurdu. Çocuk ta fasih lisân ile:

- Sen Resûlullah'sın, Allah'ın elçisisin. dedi: Resûlullah (s.a.v.) de: «Doğru söyledin, Hakkında Allah (c.c.) mübarek kılsın» buyurdu ve o çocuk bir daha konuşmadı. Onun için kendisine Mübârekü-l Yemâme ismi verildi. Bu vak'a Veda Haccında olmuştur.

---
9 Kasım Çarşamba
## EVLAD HAKKI

Resûlâllah (s.a.v.) şöyle buyurdu:

«Çocuğun babada hakkı üçtür:Doğunca, ona güzel bir isim koymak, Aklı ermeğe baş­ladığı zaman, Kur'an okumayı öğretmek, Ken­dini bilince evlendirmek.»

Dediler ki: - Salih zatlardan biri, oğlun­dan hiç bir şey istemedi. Bir şeye ihtiyaç duy­duğu zaman, başkasına söylerdi. Bunun sebe­bini sordular, şöyle anlattı:Bir şey istediğim zaman; oğlumun bana karşı gelmesinden korkuyorum. Bana karşı gelince de ateşe hak kazanır. Ben çocuğumun ateşte yanmasını istemem.»

Kendisinin bağışlanmasını isteyip dua eden bir çocuk bırakan kimse için bu amel öldükten sonra da ecir getirir. Sonra, baba çocuğuna Kur'an okumayı öğretmez; kötülük yollarını öğretirse, günahı babasına yazılır. Çocuğun günahı da eksilmez.

«Şu dört şey insanın saadetindendir: Hanımı iyi bir hanım olmak, İyiliği seven çocukları olmak, Tanışıp biliştiği kimseler, yararlı kimselerden olmak, Rızkını kendi ülkesinde kendi memleketinde kazanmak.» (Hadîs-i Şerîf)

---
10 Kasım Perşembe
## GIYBET

Gıybet;kişinin duyduğu zaman hoşlan­mayacağı bir kusurunu, bir ayıbını, arkasın­dan gıyabında söylemektir. Gıybet mevzuun­da Allah (c.c.) «Biriniz diğerini gıybet etme­sin, sizden biri ölü kardeşinin etini yemek is­ter mi? Elbette bundan ikrah ederdiniz. O halde Allah'tan korkunuz. Allah tevbeleri ka­bul eder, çok esirger.» (Hucûrat, 12) buyu­ruyor.

Peygamberimiz (s.a.v.): «Ben Mi'râc'a çı­karıldığımda bir kavmin yanından geçtim. Bunlar bakırdan tırnaklarıyla yüzlerini ve gö­ğüslerini tırmalıyorlardı. Bunun üzerine: «Yâ Cibril, bunlar kimserdir.» dedim. «Bunlar, in­sanların etini yiyen (gıybet eden)ler, onların şeref ve namusuna dokunanlardır, cevâbını verdi.» (Ebû Dâvud)

## SIBYAN MEKTEBİ

İlk tahsili vermek üzere kurulan mektep­lere verilen isimdir. Bu mekteplerde sabi de­nilen beş-altı yaşındaki çocuklar okur; hemen her mahallede bir tane bulunduğundan ma­halle mektebi de denilir, genellikle camilere bitişik büyük bir odadan ibaret olurlaıdı.

Okutulan dersler elifbadan başlamak üze­re Kur'an, yazı, ilmihal, hesaptan ibaretti. Sonraları bir parça tarih ve coğrafya da ilâve edilmişti. Kur'an'ı düzgün okumak için tecvid de okutulurdu.

---
11 Kasım Cuma
## HAKİKİ KUL VAZİFESİNİ ALLAH EMRİDİR DİYE YAPAR

Bir vacibi, Allah'ın emri olduğu için icra etmek gerektir. İşte İslâm'ın büyük müessillerinden Bağdat'lı Mâruf Kerhi'ye yâranından biri:

- «Ey Mâruf! demiş, seni bu derece iba­dete sevkeden nedir?»

Mâruf sükût etmiş. Arkadaşı ısrar ederek sormuş!!

Ölümü anmak mı? Cevap vermiş:

- Ölüm dediğin ne ki? Arkadaşı yine ıs­rar etmiş:

- Kabir ve berzahı anmak mı? Mâruf ce­vap vermiş:

- Kabir dediğin ne ki? Arkadaşı ısrar etmiş:

- Cehennem korkusu veya cennet ümidi mi? Mâruf cevap vermiş:

- Bunlar da ne ki? Bu saydığın şeylerin hepsini elinde tutan Zât-i Kibriya öyle bir yücelerden yüce varlıktır ki, eğer onu seversen, bu dediklerinin hepsi sana unutturur. Kendi­si ile aranda bir marifet, bir bilgi, bir danışma olur ve onun sayesinde bunların hepsinden se­ni kurtarır.

---
12 Kasım Cumartesi
## KAZA VE KADERE ÎMAN

İman esaslarından altıncısı Kadere yani hayır ve şer her şeyin Allah'dan olduğuna inanmaktır.

Kader deyince: Allah'ımızın ezelden ebede kadar olacak şeylerin olmadan önce ne zaman olacağını, nerede ve nasıl olacağını bütün te­ferruatına kadar (ilâhî ilmi ile) bilip, (İlâhî ira­desi ile) tâyin ve takdir buyurmuş olduğunu anlarız ve bu hakikata inanırız.

Kaza deyince: Allah'ımızın ezelden irade ve takdir buyurduğu şeylerin vakti gelince ezeldeki ilim, irade ve takdirine uygun bir su­rette halk ve icad etmesini anlarız ve bu ha­kikata inanırız. Çünkü Allah'dan başka yaratı­cı yoktur.

Allah insana akıl, irade seçim hakkı ver­miştir, insan dilediğini yapmakta serbesttir. Bunun için insan işlediği her şeyden sorum­ludur. İnsan iyilik veya kötülük neyi yapmak isterse Allah onu halk eder. Hayır ve şer Allah'dandır, demenin manâsı budur.

Kaderin ne ise o olur diye tembel tembel oturmanın İslâm dininde yeri yoktur.

Çünkü İslâm, çalışmak, hayat ve fazilet dinidir.

---
13 Kasım Pazar
## PEYGAMBERİMİZİN MÜBAREK ZEVCELERİNDEN . HAZRET-İ ÜMMÜ SELEME (R. Anhâ)

Kocası Ebû Seleme ile İslâmiyeti ilk kabul edenlerdendir. Kafirlerin zulmünden Habeşistan'a hicret etti. Sonra Mekke'ye geldi. Peygamberliğin onbirinci senesinde Medine'ye icret ettiler. Medine yolunda çok eziyetlerle arşılaştılar. Fakat o zulme boyun eğmedi. Hicretini tamamlayıp Medine'ye ulaştı.

Ebû Seleme'nin şehâdetiyle dul kalan Ümmü Seleme, Peygamberimiz (s.a.v.) ile niahlandı. Hz. Ümmü Seleme annemiz Veda Haccı dahil Peygamberimizin vefatına kadar yanından ayrılmadı.

Hayatını zühd, takva ve ibâdetle geçirdi. Her ayın ilk Pazartesi günleri oruç tutar, namazına ve vaktine çok dikkat ederdi.

## AHMED BİN HANBEL'DEN BİR İNCİ:

Bişr b. Hâris'in kızkardeşi, İmam Ahmed b. Hanbel'e gelip «Ey İmam! Arka ve üst taraftaki çıraların ışıkları, bizim üzerimize dü­şerde, biz, evimizin damında iplik eğiririz. O çıraların ışıklarında iplik eğirmemiz, bize caiz ve helâl olur mu?» diye sordu. Ahmed b. Hanbel «Allah (c.c.) Seni bağışlasın! Sen, kimsin?!» dedi. Kadın «Ben Bişr b. Hâris'in kızkardeşiyim!» dedi. Ahmed b. Hanbel ağladı ve «Sonra evinizden şerâ çıkar gider. Sakın, o çıraların ışıklarında iplik eğirme!» dedi._____________

---
14 Kasım Pazartesi
## ÂHİR ZAMAN FİTNESİ

İbn-i Ömer (r.a.)'den rivayet edildiğine gö­re, şöyle demiştir:

Peygamber (s.a.v.) aramızda olduğu halde Haccetü'l-Vedâ'dan bahsediyor, fakat onun mahiyetini bilmiyorduk. Nihayet Peygamber (s.a.v.), Allah'a hamd ü sena etti;Deccal'ı an­dı ve onun hakkında uzun uzadıya söz söyle­di ve şöyle dedi:

Allah Teâlâ hangi peygamberini gönderdi ise o peygamberlerin hepsi, yani Nuh (a.s.) ve ondan sonra gelenler ümmetlerini Deccal'dan tahzir ettiler. Eğer Deccal, sizin aranızda çıkarsa, onun hali size gizli kalmaz, Rabbinizin a'ver olmadığı size hafi değildir; Deccal'in sağ gözü kör olup su üzerinde yüzen yaş üzüm gibidir, dikkat ediniz Allah Teâlâ kan­larınızı ve mallarınızı, bu belde ve bu ayda, şu günün hürmeti gibi (bir birinizin üzerine) haram kıldı. Tebliğine memur olduğu şeyleri tebliğ ettim mi? buyurdu. Ashab:

Evet! dediler. Peygamber (s.a.v.): «Allah'ım! Şahit ol» sözünü üç defa tek­rarladı. «Size yazık olur, dikkat ediniz, ben­den sonra kafirliğe dönüp birbirinizin boynu­nu vurmayınız!» (Buhari)

---
15 Kasım Salı
## ZALİMLERLE DÜŞÜP KALKMAK

Peygamber (s.a.v.) şöyle demiştir:

Benî İsrail arasında bozgunluk şöyle baş­ladı: Bunlardan birisi, günah işleyen diğer bi­rine rastlar, «Be adam, Allah'dan kork, yap­makta olduğun işi bırak; zira o iş sana helâl değildir.» der. Ertesi gün yine o adama aynı halde rastlar. Böyle olduğu halde, o adamla yiyip içmekten ve onunla düşüp kalkmaktan çekinmezdi. Onlar böyle yapınca Allahu Teâlâ bunların kalplerini birbirine benzetti. Son­ra, «İsrailoğulları içinde kafir olanlar, isyanları ve hududu aşmaları yüzünden. Davud (a.s.) ve Meryem oğlu İsa (a.s.) diliyle lanetlendiler. Onlar yaptıkları günahlardan birbirini menet­meye uğraşmazlardı. Bu ne çirkin bir şeydi. Bunlardan bir çoğunun, kafirleri dost tuttuklarını görürsün. Onların nefisleri kendilerini ne fena şeye, Allah'ın gazabına götürdü. On­lar azabta daima kalacaklardır. Bunlar Allah (c.c.)'a, Peygamber (s.a.v.)'e ve ona gönderil­miş kitaba inanmış olsaydılar, kafirleri dost edinmezlerdi; fakat onların çoğu fasıkdırlar», (Maide: 78-81), sonra şöyle buyurdu:

Hayır, ya mârufu emir ve münkerden nehyeder, zâlimi zulmetmekten meneder, onu hakka çevirir ve hak üzerine bulundurursunuz, yahud Allah Teâlâ kalplerinizi birbirine benze­tir; sonra sizide Benî İsrail'i lanetlediği gibi la'netler. (Ebu Davud-Tirmizi)

---
16 Kasım Çarşamba
## NEMRUD NASIL HELAK EDİLDİ?

Cenâb-ı Hak, Nemrud isimli hükümdara Allah'a iman etmesi için bir melek gönderdi. Fakat o îmân etmedi, kabul etmedi. Melek onu ikinci olarak, îmâna davet eyledi, o yine kabul etmedi. Nemrud üçüncü olarak îmâna davet edildi, yine kabul etmedi ve meleğe şöy­le dedi: «Sen tarafdarlarını topla, ben de adamlarımı toplayayım da savaşalım».

Nemrud güneş doğarken ordusunu ve askerini yığdı. Cenâb-ı Hak da ona sivrisinek sürüleri gönderdi ki, gökyüzü sinekden görül­müyordu. Böylece Cenâb-ı Hak onlara sinekleri musallat kıdı. Öyle ki, sinekler onların etlerini yediler, kanlarını emdiler ve onları kupkuru kemik bırakdılar. Sineklerden biri de Nemrud'un burnundan beynine girdi. Onun dimağın­da tam dörtyüz sene kaldı. Bu suretle de Ce­nâb-ı Hak onu ta'zib etti. Nemrud bu müddet içinde başını tokmakla daima dövdürmüştür. Ve nihayet Cenâb-ı Hak onu böylece helak etti.

## AYET-İ KERİME MEALİ

97. (Habibim) de ki: «Kim Cebraile düş­man olursa» (kahrından gebersin)!. Çünkü kendinden evvelki (kitab)ları tasdik edici (ve doğrultucu) ve mü'minler için ayn-ı hidayet ve müjde olan (Kur'an)ı Allah'ın izni ile senin kalbinin üstüne o indirmiştir. (Bakare Sûresi)

---
17 Kasım Perşembe
## ÎMÂNI MUHAFAZA

Ebû Hüreyre'nin rivayetine göre: Pey­gamberimiz (s.a.v.): «İmanınızı yenileyiniz!» buyurdu. «Yâ Resûlallâh! imanımızı nasıl ye­nileyelim?» diye soruldu. Peygamberimiz (s.a.v.):«(La ilahe illallah) sözünü çok çok söyleyerek!» buyurdu.

Ebû Abdullah Habbâb b. el-Eret (r.a.)'den rivayet edildiğine göre, şöyle diyor:

Peygamber (s.a.v.)'e halimizden şikayet ettik. Kabe'nin gölgesinde bürdesine yaslanıp yatıyordu.

- Bizim için Allah (c.c.)'dan yardım dilemez misin? Bizim için Allah (c.c.)'a dua etmez misin? dedik. Bunun üzerine Resûlullah (s.a.v.):

- Eskiden, bir mü'min adam yakalanır, onun için kazılan bir çukura konur, sonra testere ile baştan ikiye ayrılır ve demir tarak­larla etleri ve kemikleri taranırdı da bu iş onu dininden çeviremezdi. Allah (c.c.)'a kasemederim ki, Allahu Teâlâ (c.c.) bu işi (dini) ke­male erdirecektir. Hatta atlı bir kimse San'a'dan Hadramevt'e kadar gidecek, Allah'tan ve koyunlarına kurdun saldırmasından başka hiç­bir şeyden korkmayacaktır. Lâkin siz sabırsızlanıyorsunuz, buyurdular. (Buhari)

Necip Fazıl'dan

Yarın elbet bizim, elbet bizimdir!

Gün doğmuş gün batmış ebed bizimdir.

---
18 Kasım Cuma
## SA'D BİN MUAZ (R.A.)

Sa'd b. Muâz (r.a.) geceleyin ruhunu tes­lim ettiği zaman, Cebrail (a.s.), başına ak at­lastan bir sarık sarmış olduğu halde. Peygam­berimiz (s.a.v.)'in yanına gelerek: «Yâ Muhammed (s.a.v.)! Kimdir bu ölü ki, kendisi için gök kapıları açıldı ve Allah (c.c.)'ın arşı titre­di» dedi.

Peygamberimiz (s.a.v.): «Geceleyin Sa'd'den daha ağır bir hasta bulunduğunu bilmiyorum. Acaba Sa'd ne yapıyor? Nasıldır?» dedi.

Eshab «Yâ Resûlallâh! Her halde ruhu kabz olunmuştur. Kavmi gelip onu evlerine götürmüşlerdi.» dediler. (İslâm Tarihi)

## PEYGAMBERİMİZ (S.A.V.) VE MİSVAK:

Peygamberimiz (s.a.v.)'in evine girdiği za­man ilk işi, dişini Misvâklamak olurdu. Peygamberimiz (s.a.v.), yanında misvak bulundurmadıkça uyumaz, uyandığı zaman da işe dişini Misvâklamakla başlardı. Geceleyin Teheccüd namazına kalktığı zaman da ağzını Misvâkla oğuştururdu. Hz. Âişe (r.a.): «Peygam­ber Aleyhisselâm, hiçbir gece veya gündüz uyumazdı ki, uyanınca, abdestten önce, Misvâk tutmuş olmasın!» demişti..

Necip Fazıl'dan

İşte bütün meselem, her meselenin başı

Ben bir genç arıyorum, gençlik köprübaşı

---
19 Kasım Cumartesi
## ÂHİRET GÜNÜNE İMAN

Âhiret bu dünyadan sonraki sonsuz âlem­dir. Ölümle, bedenin çürüyüp toprak olmasıyle insan hayatı sona ermez. Ölüm insanlara daha ulvî ve sonsuz bir âlemin kapısını açar. Ölümden sonra sonsuz bir hayatın varlığına inanmak her müslüman için farzdır, insan ölünce bir başka hayata girdiğini anlar. Alla­h'ından, dininden, peygamberinden sorguya çe­kilir. Dünyada Allah'ın emirlerini tutmuşsa kab­ri Cennet bahçelerinden bir bahçe olur. Bü­tün canlılar bir araya toplanacak, herkesin dünyadaki iyilik vs kötülüğünün hesabı görü­lecek. Gerçek müminler cennetle mükâfatlan­dırılacak, kâfirler ve kötüler cehennemde ce­zalarını çekeceklerdir. Kıyamet ve öldükten sonra dirilmek (Basu badelmevt) hak ve ger­çektir. Buna inanmayan İslâmdan çıkar kâfir olur.

## ABDULKADİR GEYLÂNÎ DİYOR Kİ:

• Bir günah işlediğin zaman Allah'ın rahmetinden ümidini kesme. Üzerine sürül­müş olan günah kirini tevbe suyu ile yıka...

• İnanmayan bir gönül, içinde kuş bu­lunmayan bir kafese benzer.

• Dilinde olanı kalbin desteklemedikçe Hakk'a doğru bir adım atamazsın.

• Helâl yemek bir nur ise, haram yemek boğucu bir karanlıktır. Haram yemek kalbi öl­dürür. Helâl lokma ise gönlü diriltir.

---
20 Kasım Pazar
## YEMEKTE BESMELE VE HAMDELE

Resûlullah (s.a.v.) buyurdular ki: «Bismillah de, sağ elinle ve önünden ye.»(Buharî-Müslim). «Yemek yediğiniz zaman Al­lah'ın adını yâd ediniz. Eğer yemeğin evvelin­de besmeleyi unutursanız, Bismillani evvelihi ve ahirihi deyin.» (Ebu Davud-Tirmizi) «Bir adam evine giderken, evine girdiğinde ve ye­mek yerken Allah'ı anarsa, şeytan avanelerine: «Burda sizin için barınacak yer, yiyecek yemek yoktur.» der. Eğer o kimse evine gir­diğinde Allah'ı zikretmeyecek olursa, şeytan avenesine: «barınacak yer buldunuz», eğer yemek yerken Allah'ı zikretmezse, .«yiyecek yemek buldunuz.» der. (Müslim)

Resul-i Ekrem (s.a.v.) Efendimiz sofrasını kaldırdığı zaman: «Ey Rabbimiz! Hoş, mübarek, kabule karin olan ve arkaya atılmayan hamd ile Sana çok hamd ederiz.» derdi. (Buhari) Yine Rasûlullah (s.a.v) «Bir kimse ye­mek yer de, «Beni doyuran, kuvvet ve kudretim olmadığı halde, bana rızık veren Allah'a hamd olsun.» derse geçmiş günahları bağış­lanır.» buyurmuştur. (Ebû Davud-Tirmizi)

BU YAĞMUR

Bu yağmur kanımı boğan bir iplik,

Tenimde acısız yatan bir bıçak.

Bu yağmur;yerde taş bende kemik

Dayandıkça çisil çisil yağacak. (N.F.)

---
21 Kasım Pazartesi
## AYET-EL KÜRSİ - 1

«Allah O'dur ki (O'ndan) başka ilah yok. Ancak O vardır. El-Hayy ve El-Kayyum'dur. (Yani: Zatı ezzeli ve ebedi bir hayat ile diridir. Ve de başka bir varlığa muhtaç olmaksızın, zatıyla kaimdir. Ve her şey kendiliğinden değil, ancak O'nunla kaimdir.) O'nu ne bir dalgınlık ne uyuklama tutabilir, ne de uyku. (Yani esne­mek gibi şeylerden münezzehtir.) Göklerde ne var, yerde ne varsa hepsi O'nun'dur. O'nun huzurunda kim şefaat edebilir? Ancak O'nun zin verdiği kimse (şefaat edebilir.) O, kullarının o gün yaptıklarını da, (yani daha önce yaptıklarını da), daha sonradan yapacakları­nda bilir. Onlar O'nun ilminden hiç bir şeyi ihata edemezler. (Yani elde edip kavrayamazlar.) Ancak O'nun dilediği müstesna. O'nun kürsisi gökleri ve yeri ihata etmiştir. Bunları muhafaza, O'na hiç ağır gelmez. Çünkü O, çok yüce ve çok büyüktür.» (Bakara S. A: 255)

(Allah) lafza-i celali Hadis-i Nebevi'de be­yan olunan doksan dokuz Esma-i Hüsna'nın en büyüğüdür. Sıfat-ı İlahiye'nin hepsini kap­samış bulunan ZAT ismidir. Bu İsm-i Celil-i İlahi, hiç bir ilahi sıfat dışta kalmamak üzere hepsini ifade eder. Esma-ül Hüsna'daki diğer ilahî isimler, tek tek her biri, bir sıfata delalet eder. Allah lafza-i Celâl'i en güzel isimdir.

(Devamı yarın)

---
22 Kasım Salı

## AYET-EL KÜRSİ - 2

(Ehass-ı Esma'dır.) Her cihetten özeldir. Allah -celle celâluh-'dan başka kimseye itlak olunmaz. Yani isimlendirilmez. Kulun (Allah) İsm-i celâl-i ilahi'den nasibi büyük ol­malıdır. Kalbi ve himmeti bu ism-i celil'le do­lup taşmalıdır. O ismin sahibinden başkaları­nın sevgi ve muhabbetini kalbden, sürüp çı­kararak, O'nu zikir ile, O ismin sahibine ulaş­malıdır. O hale gelmelidir ki O'ndan başka­sını arzulamasın. O'dan gayriden korkmasın. Çünkü O'ndan başka her şey boştur. Ve muhakkkak yok olacaktır. Resûlullah -Sallallahu Aleyhi Vesellem- Efendimiz «Arabın söy­lediği sözlerin en doğrusu lebid'in sözüdür ki söyle demiştir. «- Bilinizki Allah- celle celâ­luh-dan başka her şey batıldır.» Bu yüce İsm-i İlahi'de, başka isimlerde olmayan özel­likler pek çoktur. Bunlar saymakla bitirilmez. (Lailahelllahu) Allah Teâlâ, öyle büyük bir Zat'tır ki, O'ndan başka ibadete layık hiçbir şey yoktur. Ancak Zat'ı uluhiyeti vardır. Çünkü (El hayyul kayyum) fena vs zevalden münez­zeh ancak O'dur. Ezelden ebede bir tek onun hayatı kalıcıdır. Lizatihi ve lizatiki (yani, ken­di kendine) var olan vacib-ül vucüddur. Her an bütün tedbirleri olan ve her an bütün mu­hafaza ediciliği elinde olan ancak O'dur.

(Devamı yarın)

---
23 Kasım Çarşamba

## AYET-EL KÜRSİ - 2I

O olmasaydı ne hayattan eser olurdu, ne mevcut olanlardan. İlahi hayatın iradesi ile il­min başlangıcı olan, ezeli bir sıfattır.

«Hayy» diri demektir. Bunun zıddına ölü denir. Yaratıklar içinde hayat sahibi olanların ötekilerden, yâni taş ve toprak gibi hayatı bulunmayanlardan daha kıymetli olduğunu görüyoruz. Çünkü hayat sahibi olan her mah­luk, bir bilgi ve faaliyet kaynağıdır. Bilgi ve faaliyet hayatın izleridir. Fakat bu izler her hayat sahibinde eşit değildir. Her hayatın kıy­meti bu izlerle ölçülür.

Hakiki hayat, Allah Teâlâ'ya mahsustur. Allah'ın hayatı ilim ve iradeye başlangıç olan ezelî bir sıfattır. Kayıtsız şartsız her şeyi bi­len ve her şeye gücü yeten mükemmel bir ha­yattır. Onun için her şeyi görür, işitir, bilir, is­tediği gibi yapar. Yoksa şuursuz, kör sağır bir kuvvet değildir. Dinsizler O'na öyle iftira edi­yorlar. Böyle ise bu herifler, kendilerindeki şuurlu ve iradeli hayatı nereden ve hangi menbadan almışlardır? Bir eser, müessirinden daha üstün olabilir mi? Yaratılmış olan bir şeyde, kamil bir hayat görüp dururken onu ya­ratandan noksan, bilgisiz bir hayat kabul et­mek bir uydurmadan başka birşey değildir.

(Devamı yarın)

---
24 Kasım Perşembe

Dünden devam

## AYET-EL KÜRSİ - 4

Allah Teâlâ ölmez, daima hazır ve gö­rücüdür. Yaşayan yarattıklarının hayatını ve­ren de O'dur, O olmasaydı hayattan zerre ka­dar eser görülmezdi. Hem O'nu ne gaflet ba­sar, ne uyku. O daima fenadan, yok olmak­tan, hatadan beridir.

«Kayyum» KIVAM'dan (fey'al) vezninde bir mubalaya sığasıdır, ki kendi kaim, gökle­ri, yeri ve içindeki her şeyi tutan demektir. Ve bunda, eşyanın var olması, ilahi varlıkta kayıp olduğuna, lafzan da bir işaret vardır.

"Kayyum" Her şey üzerine kaim demektir. Bunun manası, herşeyin kıyamı, yani bir varlık sahibi olarak durabilmesi neye uygunsa onu veren demektir. Allah-ü Teâlâ, her şeye takdir edilmiş olan vaktine kadar durmak için sebeplerini ihsan etmiştir. Onun için her şey Hak ile kaimdir. İnsan kendi ruhunun, kendi bedenini nasıl tuttuğunu ve idare etti­ğini güzelce düşünürse, yüksek hakikati biraz­cık sezebilir. Görülüyor ki, insan yaşayıp durur­ken ölüyor vs o zaman beden yine eskisi gi­bi görünse de atıldır. Görmez, işitmez, suyu çekilmiş değirmen gibi olur. Bir zaman son­rada dağılır. Çünkü onu tutan, idare eden ruh idi. Ruhun alakası kesilince bu hale geldi. İn­san ruhunda ve ruhun cesette olan alakasında çok esrar vardır.

(Devamı yarın)

---
25 Kasım Cuma

## AYET-EL KÜRSİ - 5

(El-Hayy-ul Kayyûm)un Allah (c.c.) en bü­yük isimlerinden olduğu söylenmiştir. İsa (a.s.) ölüleri diriltmek istediğinde «Ya Hayy-u Ya Kayyum» diyerek dua ederdi. Denizcilerin boğulma tehlikesi ile karşı karşı kaldıklarında «Ya Hayy-u Ya Kayyum.» ile dua ettikleri söy­lenir. Hazret-i Ali (r.a.)'dan rivayet edildiğine göre, şöyle söylemiştir. «Bedir günü olduğun­da, geldim. Resûlullah -Sallallahu aleyhi vesellem-'in ne yapacağına bakıyordum. Birden secdeye giderek «Ya Hayyu Ya Kayyum». de­meye başladı. Ben bir kaç defa gittim geldim. O (s.a.v.) aynı şekilde, ilave yapmadan bu duayı okuyordu. Zafer müyesser oluncaya ka­dar böyle devam etti. İşte bu gösteriyor ki «El-Hayy-ül Kayyum» ismi çok büyüktür. Et-Te'vilât en-Necmiyye'de, İsm-i azam'dan bah­sedilirken bu iki isme işaret olunmaktadır. O -celle celâluh- öyle bir hayy-u kayyumdur ki: (La te'huzühü sinet-üv vela nevm) «O'nu ne gaflet basar de uyku.» Çünkü uyku evve­linde olan esnemek, uykunun kendisi ve gaf­let gibi şeyler asla kendisine musallat olmaz. O (c.c.) Alim her an Habir, her an Kadir'dir.

(Devamı yarın)

Necip Fazıl'dan

Üç katlı ahşab evin her katı ayrı alem,

Üst kat:Elinde tesbih ağlıyor babaannem,

Orta kat:(Mavs) oynayan annem ve aşıkları

Alt kat:Kız kardeşimin tam tamda çığlıkları

---
26 Kasım Cumartesi

## AYET-EL KÜRSİ - 5I

(Lehumafissemavati vel ardı) «Gökyüzün­de ve yeryüzünde (yani dünyamızda ve bizim bilmediğimiz dünyalarda) yukarı da aşağıda, ne varsa canlı olsun, cansız olsun bütün mahlukat Allah'ındır.» Hepsinin muhafazası O (c.c.) aittir. Görünür görünmez bütün mahlukat O (c.c.)nun tasarrufundadır. Bütün hedefler O. bütün gayeler O, bütün alemlerin sahibi O. Allah-celle celâluh-un yarattığı bu mahlukattan: (Menzellezi yeş fe'u indehu illa biznih) «kimin haddine düşmüş Allah (c.c.)'ın izni ol­maksızın, huzuru kibriya (s.a.v.) de kim şefaat edebilsin.» Allah-ü Teâlâ indinde, asilere en­biya ve evliyaya kim şefaat edebilir? Hiç kim­se. Ancak Allah-ü Teâlâ'nın izn-i celili ile şe­faat eder. Bu halde hangi budaladır ki Allah (c.c.)'ın emri olmadan bunların birisinden şe­faat dilenebilsin. Çünkü: (Ya'lemu ma beyne eydihim vema halfehum) «Allah-ü Teâlâ kullarının, yukarılarındakini, aşağılarındakini, geçmişlerini ve geleceklerini bilir.» O (c.c.) kul­larının, bildiklerini, bilmediklerini yaptıklarını ve yapacaklarını da bilir. Hiç bir zerresi ilminin dışında kalmaz. Yani kullarının bilerek, bilmiyerek dünya ve ahiret ile ilgili, yaptıkları amellerin hepsini bilir. O'nun ilminden hiç gizli birşey yoktur.

(Devamı yarın)

---
27 Kasım Pazar

## AYET-EL KÜRSİ - 5II

(Vela yuhıtune bişey in min ilmihi) «Hal­buki insanlar Cenab-ı Allah'ın ilminden azıcık bir şeyi de bilmezler» (İlla bimaşae) «Ancak Cenab-ı Allah'ın, yaratıklarının içinde bilmelerine musade ettiği, şeref verdiği kulları idrak ederek kavrayabilirler.» Bunun için insanlar ne kadar, alim, akıllı ve irade sahibi de olsa, bildikleri ilim, ilahi ilme oranla bir damla ol­madığı gibi bir zerre bile değildir.

Bizzat O -celle celaluh-un izin ve emri olmadıkça herkes başından korkmadan nasıl şefaata kalkabilir. Meğer ki Allah-ü Teâlâ'nın izin ve emrini almış sevgililerinden olsun, Allah-ü Teâlâ'nın tasarrufunda olan şu mahlukattan her hangi birine Allah -celle celaluh-dan daha fazla sahip olup görüp gözetmeğe ve ona bilgiçlik satmaya, ilerisini, gerisini, tamamen idrak etmeden ve önünü ardını say­madan, Allah-ü Teâlâ'nın huzurunda kendini bir makam sahibi sanıp, şefeata kalkışmak, gerek şefeat etmeye kalkan, gerek şefeat olunan için ne kadar tehlikelidir. Eğer O Rah­man -celle ve ala- bildirmemişse. Şefeat edecek olanın hali, şefeat edilecek olandan daha ziyada endişeye şayan olmadığı nere­den malum olur. Allah-ü Teâlâ öyle saltanatlı bir ilim sahibidir ki:

(Devamı yarın)

---
28 Kasım Pazartesi

## AYET-EL KÜRSİ - 5III

(Vesiakursiyyühüs semavati vel ardı.) Ce­nab-ı Hakk'ın tecelli ettiği kürsisî gök yüzü ve yeryüzünü, geniş tutmuştur.» Bu mana, kürsînin, gökyüzünün, üstünde, arş-ı alanın altında, yedi kat semayı tutan, saran olduğunu kabul ettiğimizdedir.

Resûlullah (s.a.v.) bir Hadis-i Şeriflerinde «Yedi kat semavat ve altı kat yer tabakası, (buradaki) kürsiye oranla, geniş bir ova üzeri­ne atılmış ufacık bir halka gibidir.» buyurmuşlardır. Yerlerde ve göklerdeki, canlı ve can­sız olan cisimler, içinden, dışından hep bu kürsî ile kuşatılmıştır. Her birinin hareketi onun içindedir. Arzın en alt tabakası ile semavatın en üst tabakası arasında, hiç bir nokta, bu ilahi kürsi'nin dışında kalmaz. Fakat bu ilahi kürsi bütün gökleri ve yeri tutmuş olmakla bera­ber (velâ yeuduhu hıfzuhuma) «Gökleri ve yeri bir tek olan kürsiyi ilahi kuvvetle tutup, tasar­rufta bulunmak, muhafaza etmek O'na ağırda gelmez.» O -celle celaluh- için bu hiçbir şey değildir. Çünkü kamil bir kudret sahibidir. Bunun için, her şeyin muhafaza edilmesi, Allah -cellecelaluh-un kudreti yanında pek basittir. (Vehu ve) «O» Allah (c.c.) (elaliyyül azım) «Pek yüksek ve pek büyüktür.»

(Devamı yarın)

---
29 Kasım Salı

## AYET-EL KÜRSİ - 9

Halbuki Allah-ü Teâlâ ortaklık ve benzer­likten beridir. O her şeyden büyüktür. Bunun için, mukaddes zatına oranla kendiliğinden olan ilahi zat-ı celil'inden, başka herşey kü­çüktür. Sadece ve sadece (El-Aliyy) sadece ve sadece (El-Azım) ancak O. (c.c.)'dur. Bu zat-ı ezeli ve ebedi'den başka, tam manasıy­la, bir ma'bud mümkün olmaz. Ve buna karşı başkalarına kibir taslayıpta, şefaat nasıl umu­lur. Rab olarak başkalarını tanıyıb, Allah -celcelelâluh-dan başkasına tapandan nasıl şe­feat umulur. Böyle yapan, kafir, fasık, müna­fıklar pek bedbahttırlar.

Bu âyet-i celile ilahi meselelerin temeli­ni taammen kapsamaktadır. Çünkü Vacib Te­âlâ ve Tekaddes Hazret'lerinin, mevcut, va­hit (yani birtek) zatı, vacib-ül vücut olduğuna delildir. Herhangi bir şeyin içinde değildir. De­ğişme ve gevşeklikten temizlenmiş olduğuna delildir.

Huzurunda şefeata izin verilmeyen asla şefeat edemeyip, ancak ilahi bir izin olursa şefeat edebileceğine delildir. Her şeyin sahibi olup, bütün usul ve fûruu icad edici, mükem­mel bir kudret sahibidir. Her şeyi ilmi ihata et­miş. Hiçbir şey ağır gelmez. Zat-ı Pakini meş­gul de etmez. İnsan hayalinin idrak etmesi mümkün olmayıp, düşünmekten bile acizdir.

(Devamı yarın)

---
30 Kasım Çarşamba

## AYET-EL KÜRSİ - 10

Bu ayet-i celile insan aklının ihtisasının dışında ki olaylara delalet ettiğinden, Kur'an-ı Azim-üş Şan'ın en büyük ayetlerindendir. İş­te bu Ayet-el Kursî, Cenab-ı Hak'kın, zat ve ilahi sıfatlarına delalet eden bütün meselele­rin en büyüklerini ifade etmesi bakımindan Ayet-el Kürsî diye isimlendirilmiştir.

El-Aliyy: Allah-u Teâlâ bütün kainatın üs­tündedir. Fakat bu yüksek cisimlerin yüksek­liği gibi, yukardakilerine daha yakın, aşağıdakilerine daha uzak manasına değildir. Allah-u Teâlâ kainatın her noktasında her zerreye ay­nı oranda yakındır. Bu yakınlık hiç değişmez. Her insana şah damarından daha yakındır.

El-Azîm: Allah (c.c.) pek azametlidir. Aza­met, büyük manasınadır. Hakiki büyüklük, Allah'a mahsustur. Yerde, gökte büyük varlık içinde, mutlak ve en mükemmel büyüklük ancak O'nundur. Her şey O'nun büyüklüğüne şa hittir. Bu sıfatta da Allah (c.c.)'a her hangi bir denk bulunmaz. Çünkü her şeyi her an her hususta Allah (c.c.)'a ihtiyacını gösterip dururken büyüklük bahis mevzuu olur mu? ihtiyaç ile büyüklük bir birine zıt şeylerdir Varlığımızı O'na borçlu olduğumuz gibi, kafamızda ve kasamızda ne varsa, onları da O'na borçluyuz. İhtiyaçlarımızın ve maksatlarımızın meydana gelmesi, O'nun lütuf, kerem ve iradesine uygundur.

---
1 Aralık Perşembe
## CESSASE HADÎSİ

Fatma binti Kays (Radıyallahu Anha) den, Resûlullah (s.a.v.) buyurdu ki:

- Ben vallahi sizi bir istek veya korkudan dolayı toplamadım. Lakin şunun için top­ladım ki, Temimi Darî hıristiyan bir adamdı. Sonra gelerek beyat etti. Müslüman oldu. Ba­na bir söz rivayet etti ki, Mesîh-i Deccal için size anlattıklarıma uygun düştü. Bana anlat­tığına göre kendisi «Lahm» ve «Cüzzam» ka­bilelerinden otuz kişi ile birlikte bir deniz ge­misine binmiş de dalga onlarla denizde bir ay oynamış. Sonra tâ güneşin battığı yerde denizde bir adaya yanaşmışlar. Geminin ka­yıklarına binerek bir adaya girmişler. Derken karşılarına çok saçlı kıllı bir hayvan çıkmış. Kılın çokluğundan önünü ardından ayıramamışlar. Ve:

«- Vah sana, sen kimsin?» demişler. Hayvan: «- Ben cessâseyim!» cevabını ver­miş. Oradakiler «Cessase nedir?» diye sor­muşlar. O: «- Ey cemaat! Manastırdaki şu adama gidin, çünkü o sizin haberinize müş­taktır.» demiş. Temim dedi ki: - Cessase bi­ze bir adam ismi verince, biz onun bir şey­tan olmasından korktuk. Hemen süratle git­tik, manastıra girdik. Birde ne görelim, orada hilkat itibariyle gördüklerimizin en büyüğü ve en şiddetli şekilde bağlanmış bir insan.

(Devamı yarın)

---
2 Aralık Cuma

## CESSASE HADÎSİ

Elleri boynuna, iki dizinin arası topukla­rına demirle bağlanmış! «- Vah sana sen kimsin?» dedik. «- Siz benim haberimi almışsınızdır. İmdi bana haber verin siz kim­siniz?» dedi. Oradakiler: «- Biz arablardan bir takım insanlarız. Bir deniz gemisine bin­dik de denize coştuğu anda rastladık. Dalga bizimle bir ay oynadı. Sonra senin şu adana yanaştık ve geminin kayıklarına binerek ada­ya girdik. Derken karşımıza kıllı çok saçlı bir hayvan çıktı. Saçın çokluğundan önü arka­sından fark edilmiyordu. «- Vah sen kimsin?» dedik. «- Ben cessâseyim.» cevabını verdi. «- Cessase nedir?» diye sorduk.. «Manastır­daki şu adama gidin, çünkü o sizin haberinize müştaktır.» dedi. Bizde koşarak geldik. Ondan korktuk. Bir şeytan olmayacağından emin de­ğildik. Bunun üzerine (o adam!)

- Bana Beysan hurmalığından haber ve­rin! dedi.

- Onun nesinden haber almak istiyor­sun? dedik.

- Size onun hurmasını soruyorum. Ye­miş veriyor mu? dedi. Kendisine:

- Evet! cevabını verdik.

- Dikkat edin ki onun yemiş vermemesi yakındır. Bana Taberiye gölünden haber verin! dedi.

(Devamı yarın)

---
3 Aralık Cumartesi

## CESSASE HADÎSİ

- Onun nesinden haber almak istiyor­sun? dedik.

- İçinde su var mı? dedi. Oradakiler:

- Onun suyu çoktur! dediler.

- Dikkat edin onun suyu çekilmek üze­redir. Bana Zügarpınarından haber verin dedi.

Oradakiler:

- Onun nesinden haber almak istiyor­sun? dediler.

- Pınarda su var mı? Sahipleri pınarın suyundan ekin yetiştiriyorlar mı? dedi. Kendi­sine

- Evet onun suyu çoktur. Sahipleri de suyundan ekin yetiştirirler! cevabını verdik.

- Bana Ümmilerin Peygamberinden ha­ber verin, ne yaptı? dedi. Oradakiler:

- Mekke'den çıktı, Yesrib'e yerleşti, de­diler.

- Arablar onunla harb ettiler mi? diye sordu. Biz:

- Evet! cevabını verdik

- Onlarla ne yaptı? diye sordu. Kendi­sine onun peşinden gelen arablara galib geldiğini ve Arabların ona itaat ettiğini haber verdik.

- Bu oldu mu? dedi.

- Evet! cevabını verdik.

(Devamı yarın)

---
4 Aralık Pazar

## CESSASE HADÎSİ

- Dikkat edin ki, bu halleri ona itaat et­miş olmalarından daha hayırlıdır. Ben size kendimi haber vereyim. Ben gerçekten Mesi­h'im. Ve bana çıkış için izin verilmesi yakın­dır. Çıkıp yeryüzünde sefer edeceğim. Mekke ve Taybe'den başka kırk gecede inmediğim belde bırakmıyacağım. Bunların ise ikiside ba­na haram kılınmıştır. Her ne zaman bunlar­dan birine girmek istersem, elinden çekilmiş bir kılıç olduğu halde bir melek karşıma çı­kacak, beni ondan men edecektir. O yerin her yolunun üzerinde orasını koruyacak me­lekler vardır, dedi.»

Fatime demiş ki: Resulullah sallallahu aleyhi vesellem asasıyla mimbere dokunarak:

«- İşte Taybe budur! İşte Taybe budur! İşte Taybe budur!» buyurdu. Medine'yi kasdediyordu. (Ve sözüne devamla): «Dikkat edin, bunu size söyle mişmiydim?» Cemaat: «- Evet!» cevabını verdiler.

«Gerçekten Temîm'in sözü, bu sözün Deccal ve Medine ile mekke hakkında söylediklerime uyması hoşuma gitti. Dikkat edin ki, o Şam denizinde yahut Yemen denizindedir. Ha­yır! Doğu tarafından. Evet! O, doğu tarafın­dan! Evet! O doğu tarafından zuhur edecek­tir», buyurdu. Ve eliyle doğu tarafına işaret etti.

---
5 Aralık Pazartesi
## ZİLZAL SURESİ (8. ayet)

Bismillahirrahmannîrrahim

(Rahman Rahim Allah'ın ismiyle)

Yer, kendisine ait şiddetli bir sarsıntı ile zelzeleye uğratıldığı zaman, yer (bütün) ağırlıklarını (dışarıya fırlatıp) çıkardığı, insan «Buna oluyor?» dediği (zaman), o gün (yer) bütün haberlerini anlatacaktır. Çünkü Rabbi kendisine vahyetmiştir. O gün insanlar amelleri(nin karşılığı) kendilerine gösterilmek için dağınık dönecek(ler)dir. İşte kim zerre ağır­lığınca bir hayır yapıyor (idiy)se onu(n sevâbını) görecek, kim de zerre ağırlığınca şer yapıyor (idiy)se onu(n cezasını) görecek (1-8)

## ADİYAT SURESİ (11 ayet)

(Rahman Rahim Allah'ın ismiyle)

Andolsun o harıl harıl koşanlara, o (tır­naklarıyla) çakarak ateş çıkaranlara, sabah­leyin baskın yapanlara, derken orada (ayaklarıyla) toz koparanlara. Bununla bir toplu­luğun tâ ortasına girenler (yani atlara) ki, mu­hakkak insan Rabbine karşı çok nankördür. Hiç şüphesiz O (kafir), buna hakkıyla şahiddir. Gerçek o (insan), mal sevgisinden dola­yı pek katıdır. Hâlâ o, (hakikati görüb) bil­meyecek mi, kabirlerin içindekiler (eşilib) çı­karıldığı zaman, göğüslerde ne varsa onlar da derlenip toparlandığı (zaman) Hakikat, o gün Rableri onlar(ın her halin)den elbette tamamıyla haberdardır, (1-11)

---
6 Aralık Salı
## EHL-İ KUR'AN'A MÜJDE

«Ehl-i Kur'ân'a (oku ve yüksel!) buyurulacak. Okuyacağı her âyet karşılığında bir hasene artırılacak. (Oku ve yüksel! Dünyada Kur'ân'ı Tertîl ettiğin gibi, Tertîl et! Çünkü, se­nin merteben, okuyacağın en son Ayetin ya­nındadır» (Tirmizi).

«Oku! Cennet derecelerine, Cennet'in yüksek katlarına yüksel!) buyurulacak. O da okumağa devam ettikçe yükseldiği yer, kendisinin yeri olacaktır.» (A. b. Hanbel)

«Ehl-i Kur'ân'ın baba ve annesine de, bi­rer elbise giydirilecek. Onlar (Bu, bize ne için giydirildi?) diye soracaklar. (Çocuğunuzun Kur'ân öğrenmesinin karşılığıdır!) denilecek­tir.» (Müsned-Ahmed b. Hanbel)

## BAKARA S.'DEN AYET MEALLERİ

40. Ey İsrâil oğulları, size ihsan ettiğim bunca ni'meterimi hatırlayın (Peygambe­re iman hususundaki) tavsiyemi yerine ge­tirin, ben de size karşı olan ahdimi yapayım. Bir de (vefayı terk hususunda) benden kor­kun. 41. Nezdinizdekini (Tevratı) tasdik edici (ve doğrultucu) olarak indirdiğim (Kur'an)'a îman edin, onu inkâr edenlerin ilki siz olma­yın, âyetlerimi az bir baha ile (bayağı bir men­faat mukabilinde) değişmeyin. Ancak benden korkun. 42. Kendiniz bilib dururken Hakkı batıla karıştırıb da gerçeği gizlemeyin. 43. Dosdoğru namaz kılın, zekât verin, rükû edin (mü'min)lerle birlikte rükû' edin.

---
7 Aralık Çarşamba
## PEYGAMBERİMİZ (S.A.V.)'İ YARALAYANLAR

Uhud'da Peygamberimiz (s.a.v.)'ın hayatına son vermek için anlaşan müşriklerde Utbe b. Ebî Vakkas'ın attığı taşlarla Peygambe­rimiz (sa.v.)'ın alt dudağı yaralandı. Rebâiye (kesici) dişi kırıldı. Ebû Saîd-i Hudri der ki: «Resûlullâh'ın şakaklarına kim vurdu? diye sormuştum. (İbn-i Kamia!) denildi. (Alnını kim yardı?) diye sordum. (İbn-i Şihap!) denildi. (Dudağına kim vurdu?) diye sordum. (Utbe!) denildi. (Vakıdî)

Sa'd b. Ebî Vakkas (r.a.): Resûlullâh (s a v.): (Allah'ım! Onlardan hiçbirisi, yılına erişmesin!) diyerek dua etmişti. Vallahi, Resûlullâh'ı vuran veya yaralayanlardan hiçbirinin üzerinden bir yıl geçmedi.

İbn-i Şihabi, Mekke yolunda ak benekli, dişi bir yılan ısırıp öldürdü. Utbe b. Ebî Vakkas'ı Hâtıb b. Ebî Beltea öldürdü. İbn-i Ka­mia Uhud'dan ev halkının yanına döndüğü gün davarına gitti. Dağın en yüksek tepesin­de davarını buldu. Önünü kesip tutmak isteyince bir koç, üzerine yürüyerek onu boynuzlarıyla toslaya toslaya didik etti, parçaladı. (İslâm Tarihi)

## BİR HADİS-İ ŞERİF:

İbn-i Mesûd'dan rivayet edilen Hadıs-ı şe­rife göre: «Vakıa Sûresini her gece okuyan kimse, hiç bir zaman yoksulluğa uğramaz».

---
8 Aralık Perşembe
## KARIN DOYURMAK

Hz. Âişe (r.a.): «Resûlullâh Aleyhisselâm vefat edinceye kadar ne kendisi, ne de ev hal­kı ardarda iki gün arpa ekmeğinden karınları­nı doyurmamıştır!»

«İki ay gelir geçerdi de, Muhammed Aleyhisselâm'ın ev halkı için ne bir ekmek yapılır, ne de bir çömlekte, tencerede yemek pi­şerdi!» Peygamber (s.a.v.)'ın bir günde, karnında iki çeşit yemek biraraya gelmemiş (İbn-i Sa'd-Tabakat), Kendisi, karnını hurma­dan doyurduğu zaman, ekmekten doyurma­mış; ekmekten doyurduğu zaman da, hurma­dan doyurmamıştı! İşte beni ağlatan da bu­dur!» demiştir. (İbn-i Sa'd-Tabakat).

## CAHCAH'IN SONU!

Peygamberimiz (s.a.v.)'in dağ ağaçların­dan kesilmiş, Memşuk adıyla anılan bir Kadîb'i (Değneği) vardı. Rivayete göre: Hz. Os­man, Peygamberimiz(s.a.v.)'in Kadîb'i elinde bulunduğu ve Minberde hutbe îrad ettiği sıra­da, Cahcah b. Saîd veya Cahcah b. Kays, va­rıp Hz. Osman'ın elinden Kadîb'i alır ve dizine dayayarak büker, kırar. Halk, Cahcah'a bağı­rırlar. Hz. Osman Minberden iner ve evine gi­rer. Bunun üzerine yüce Allâh (c.c.), Cahcah'ın eline veya dizine kaşıntı hastalığı verir. Cah­cah, Hz. Osman'ın şehâdetinden sonra bir yıla varmadan, kaşına kaşına ölür. (İslam Tarihi)

---
9 Aralık Cuma
## SÖZÜNE SADAKAT:

Müşrikler Huzeyfetül-yeman'ı babası Huseyl (veya Hısl) ile birlikte Bedir'e giderler­ken yakaladılar. Onlara «Siz, herhalde, Mu­hammed (s.a.v.)'ın yanına gitmek istiyorsu­nuz?» dediler. Onlar «Bizim, Medine'ye git­mekten başka maksadımız yok!» dediler. Bu­nun üzerine, Medine'ye dönmek, Peygamberimiz'le birlikte bulunmamak ve çarpışmaya ka­tılmamak üzre kendilerinden söz aldılar. Fa­kat, Huzeyfe ile babası. Peygamberimiz (s.a. v.)'ın yanına geldiler. Başlarından geçeni Pey­gamberimiz (s.a.v.)'e anlattılar. Peygamberi­miz (s.a.v.) onlara: «Medine'ye dönünüz) On­lara verdiğiniz sözü yerine getiriniz! Biz de müşriklere karşı Allah (c.c.)'ın yardımını di­leriz!» buyurdu. (Ahmed b. Hanbel-Müslim)

## HZ. HASAN (R.A.):

Peygamberimiz (s.a.v.) Hz. Hasan'a isim olarak Hasan ismini koyduğu gün, künye ola­rak da (Ebû Muhammed) künyesini koydu.

Peygamberimiz (s.a.v.): «Muhakkak ki siz. kıyamet günü, kendi isimleriniz ve babalarınızın isimleriyle çağırılacaksınız. Öyle olunca, isimlerinizi güzel koyunuz.» buyur­muştur. Hz. Hasan için doğumunun yedinci günü iki koç kesildi. Kesilen saçının ağırlığın­ca da gümüş, sadaka olarak dağıtıldı. Dağıtı­lan gümüş, bir dirhem veya bir dirhemin bir kısmı kadardır. (İslâm Tarihi)

---
10 Aralık Cumartesi
## OSMANLI HAYATINDAN:

«Cemaziyelevvelini Bilirim» Hükümet Dai­relerinde, hükmü kalmayan evrakın konuldu­ğu torbalara «Battal torbası» denirdi. Torba­lar ay ve yıl üzerine düzenlenir, üzerine de işaret olunurdu. Kağıtlar bu surette torbalar­da saklanmaktaydı. Küçük bir memur iken cemaziyelevvel ayına ait torbadan gömlek ya­pan, zamanla mevkiinin yükselmesi üzerine azamet satmaya başlayan biri hakkında, bu halini bilenlerden birinin «cemaziyelevvelini bilirim» sözünü demesi, bu sözün sonradan el­de ettikleri mevkiler münasebetiyle çalım satmağa başlayanlar hakkında, atasözü şeklinde kullanılmasına yol açmıştır.

## AYET-İ KERİME MEALİ

50. Hatırlayın o demleri ki sizin için de­nizi yarıb da hepinizi kurtarmış, Fir'avun hanedanını ise, kendiniz de gözlerinizle bakar­ken boğmuştuk. 51. Hani Musa ile kırk gece (Tur'da kalmak ve ondan sonra kendisine tevrat verilmek üzere) vaidleşmiştik. Yine siz onun arkasından (nefsinizin) zalimler(i) ola­rak (Samirînin tanrı diye gösterdiği) buzağıya tutunmuş (onu tanrı edinmiş)diniz. 52. Bilahere sizi bundan sonra da afvetmişdik. Gerektiki şükredesiniz. 53. Hani Musa'ya (sapıklık­tan ayrılıb) doğru yola gelesiniz diye (Tur'da) o kitabı (Tevratı) ve Furkan'ı (Hak ile batılı ayırd eden hükümleri) vermiştik.

---
11 Aralık Pazar
## HZ. HAMZA (R.A.) İÇİN KEFEN:

Hz. Hamza'nın sarıldığı büyük hırka, Hz. Hamza'ya kısa geldiğinden, baş tarafına çekilince, ayaklan açıldı. Ayaklarına çekilince de, baş tarafı açıldı. Peygamberimiz (s.a.v.) hırkanın baş tarafına çekilmesini, ayaklarının ızhır otu ile kapatılmasını emretti. Peygamberimiz (s.a.v.) başını kaldırıp Eshabına bakın­ca, onların ağladıklarını gördü. Onlara : «Ni­çin ağlıyorsunuz?» diye sordu. «Yâ Resûlallâh! Amucana geniş bir kefen bulamadık da, onun için ağlıyoruz!» denildi.

Peygamberimiz (s.a.v.) : «Halkın kasaba, köy ve çiftliklere gidecekleri; oralarda yiye­cek, içerek, giyinip kuşanarak, binitlere kuru­larak refah içinde yaşayıp ölecekleri, ev halk­larına: (Siz de bizim yanımıza geliniz. Siz, çekirgelik ağaçsız yerdesiniz!) diye yazacakları bir zaman da gelecektir!» buyurdu.

Kefen kıt, şehitler çok olduğu için, yeri­ne göre bir kefene iki, üç kişi sarıldı. (İslâm Tarihi)

Hz. Ümmü Seleme'nin mihr ve cihazı:

2 adet el değirmeni, 1 adet su testisi, 1 adet çanak, 1 adet yüz yastığı (ki, yüzü de­riden, içi ds hurma lifi dolu idi) 1 adet döşek (ki, içi hurma lifi dolu idi) (İslâm Tarihi)

---
12 Aralık Pazartesi
## AYET-EL KÜRSİ'NİN FAZİLETİ - 1

(Allah) lafza-i celil'i bütün mükemmellikleriyle ilahi sıfatları kapsar Vacib Teâlâ ve Tekaddes Hazret'lerinin ism-i ilahi'sidir. (Lâ ilâhe illâllâh) Kelime-i Tevhiddir. (Lâma'bûde illâllâh)dır. (Lâmaksûde illâllâh) dır. Ehl-i hakikata göre de (Lâmevcude illâllâh)dır. (Elhayyul-kayyum) Esmâ-ül Hüsnâ'nın en büyükleridir. El-Hayy, Vacib Teâlâ'nın Kadir ve Alîm oldu­ğuna ve "El-Kayyum, kendiliğinden var olup, mahlukatı tutan ve gözeten olduğuna delâlet ettiğinden ism-i azam olduğu rivayet edildi.

Resûlullah (s.a.v.) hadis-i şeriflerinde: «Bu ayetin okunduğu evden, şeytanın kaçacağını ve sihir yapan erkek ve kadın sihirbazların sihiri o ev halkına tesir etmiyeceğini ve bu âye­ti okumaya devam etmek abid ve sıddıkların vazifesi olduğunu, Kur'an'ın seyyidî Bakara Su­resi olup, Bakara'nin seyyidi de Ayet-el Kürsi olduğunu» beyan buyurmuştur.

Abdullah b. Mesud der ki: Bir adam «Yâ Resûlallâh! Bana bir şey öğret ki; Allah, beni, onunla yararlandırsın!» dedi. Resûlullah Aleyhisselâm «Ayetelkürsî'yi oku! O, seni de, senin zürriyetini de korur! Evini, hattâ evinin çevre­sindeki evcikleri de korur!» buyurdu. Ebû Katade'den rivayet edilen hadîse göre «Bir kim­se, üzüntü sırasında Âyetül-Kürsî'yi okusa, Allah (c.c.) onu, üzüntüsünden kurtarır».

(Süyûtî)

(Devamı yarın)

---
13 Aralık Salı

## AYET-EL KÜRSİ'NİN FAZİLETİ - 2

İnsana musallat olan şeytanı bu ayeti okumakla kaçırmak, hırsızı silahla kaçırmak kabilindendir. Eğer bir kul şeytandan gelecek, şirk ve başka belaların, giderilmesinden aciz olduğunu, itiraf ederek, büyük kudret sahibi olan Allâh (c.c.)'a tam bir ihlas ile sığınır, bü­tün kudret ve azametini beyan eden bu ayeti celilesini okuyup, Yaratıcı'sına karşı: «İlahi! Sen Bir'sin Sen gerçek ibadet edilensin Sen Hayy-ü Kayyum'sun. Kullarını kötülüklerden muhafaza edersin. Senin uykun yoktur. Her va­kit uyanıksın. Yerler, gökler ve içindeki bü­tün mahlukat senindir. Sana hiç bir şey ağır ve güç gelmez. Zira bütün noksanlıklardan uzaksın. Hepsinden üstünsün. Şu halde beni ve evlad-ü iyalimi muhafaza et.» diye Yaratı­cısına yalvarmış ve sığınmış olur. Halbuki Yaratıcı'sına sığınan bir kulun, hakiki muhafaza edici olan, Hak Teâlâ Hazret'lerinin muhafaza edeceğinden şüphe yoktur. Şu kadar ki, itikat etmek ihlas ve teslimiyet şarttır. Yoksa iman ve itikadı zayıf olanlar, bu ayetin maneviya­tından istifade edemezler.

«Yâ Rabb'el Alemin! Büyüksün, büyük­sün. Büyüklük ancak senin şânındır. Bizi, an­cak sana kulluk edip, rızana eren kullarına kat! Cahillerin, Sen'in şanına yakışmayan, sözlerinden Sen'i tenzih ve takdis ederiz. Bizi onlarla beraber tutma» Amin.

---
14 Aralık Çarşamba
## ALAY ETMEK YASAKTIR

Bütün mevcudatı yaratan Cenâb-ı Hakk (c.c.) herşeyi en güzel kıvamda yaratır, inanan kişi, Yaratandan ötürü, yaratılanı sever. Mah­lûku sevmekle Allah (c.c.)'ı sevmiş olur. Yaratılan hakir görmek, onu sevmemek ise Al­lah (c.c.)'a karşı büyük günah olur: İnsan se­fil ve fakir olabilir. Böyle olması onunla istih­za edilmesine cevaz vermez.

Rabbimiz buyuruyor:

«Ey îman edenler, bir kavm diğer bir kavm ile alay etmesin. Olur ki (alay edilenler
Allah (c.c.) indinde) kendilerinden (yan'ni alay edenlerden) daha hayırlıdır. Kadınlar da ka­dınları (eğlenceye almasın). Olur ki onlar (eğ­lenceye alınanlar) kendilerinden daha hayırlı­dır.» (El-Hucârat S. Â: 11)

Peygamberimiz (s.a.v.): «Kim din karde­şini, tevbe ettiği bir günahından dolayı ayıplarsa, o günahı ile müptelâ olmadan ölmez» buyuruyor. (Tirmizî)

## NASR SURESİ (3 ayet)

Bismillahirrahmannirrahim

(Rahman Rahim Allah'ın ismiyle)

Allah'ın nusratı (yardımı) ve fethi gelin­ce, sen de 'insanların fevc fevc Allah'ın dini­ne gireceklerini görünce, hem Rabbini, hamd ile, tesbih (ve tenzih) et. Onun yarlıgamasını (af etmesini) iste. Şüphesiz ki O, tevbeleri çok kabul edendir (1-3)

---
15 Aralık Perşembe
## ÖMER İBN-İ ABDÜLAZİZ:

Ömer b. Abdülaziz, Medine'li Tabiîn âlim­lerinden olup İmam, Fakîh, Müctehid ve Sünnetleri çok iyi bilen bir zat idi. Adalet ve zühd-ü takvada örnek gösterilirdi. Günlük geçimliği iki dirhemden ibaretti. Yatsı namazını kılınca Mescid'de oturur, ellerini kaldırır, ken­disini, uyku basıncaya kadar ağlar, dururdu. Halîfe olduğu zaman Şâirler ve Hatîpler, onun başından dağıldılar. Zâhidler ve Fakîhler «İş­leri, sözlerine aykırı hale gelmedikçe, ondan uzaklaşmak doğru olmaz!» diyerek yanında kaldılar.

Ömer b. Abdülaziz, Medine Valiliği za­manında da, Peygamberimiz (s.a.v.)'in namaz kılmış olduğu makamlarda, Abdullah b. Ömer gibi namaz kılar, Peygamberimiz (s.a.v.)'in gezdiği, dolaştığı yerleri devesine binip teberrüken dolaşır, ziyaret ederdi.

## SABAH OLUNCA

«Her kim sabah olduğu zaman, üç kere (Eûzü billâhissemîil'Alîmi mineşşeytânirracim) der ve Haşr Sûresinin sonundan üç Âyet okur­sa, Allah (c.c.), ona yetmişbin Melek'i vazife­lendirir, onlar akşam oluncaya kadar, onun için dua ve istiğfar ederler. Eğer, o gün ölür­se, o, şehîd olarak ölür! Akşam olduğu za­man, böyle yapan da, aynı derecededir.» (Ahmed b. Hanbel, Tirmizî, Daremî)

---
16 Aralık Cuma
## FIRKA-İ NACİYE İTİKADI - 1

Bir insanın ehl-i sünnet vel cemaatten olabilmesi için şu altmış iki esası kabullenme­si gerekir.

1 - İmanında şüphesi olmayacak: «İnşaallah mü'minim» gibi şüpheye sebeb olan
ifadelerden kaçınacak.

2 - İslâm cemaatine karşı gelmeyecek.

3 - Salih ve günahkâr ayrımı yapmaksı­zın, her müslümanın arkasında namaz kılma­nın caiz olduğunu doğru bulacak.

4 - Günahkâr mü'mine (günahı helâl ka­bul etmedikçe) kafir demeyecek.

5 - Kıble mensubu, kücük-büyük her müslümanın cenaze namazının kılınmasını
hak bilecek.

6 - Hayır ve şerrin Allah'ın takdiriyle meydana geldiğine inanacak.

7 - Haksız yere hiç bir müslümana si­lahla saldırmayacak.

8 - Hazerde ve seferde mestler üzerine meshetmeyi meşru sayacak.

9 - Eimme-i müslim tarafından tâyin edilen her idarecinin arkasında bayram ve cuma namazlarını kılmanın hak olduğu gö­rüşünü benimseyecek.

10 - «İmân Allah'ın bir bağışıdır.» diye­cek.

(Devamı yarın)

---
17 Aralık Cumartesi

## FIRKA-İ NACİYE İTİKADI - 2

10 -Kulların yaptıkları işlerin Allah'ın yaratmasıyla meydana geldiğini bilecek.

11- Kabir azabını hak görecek.

12 - «Allah'ın yaratılmış (mahluk) değildir». diyecek.

13 - Kabre konanın, Münker ve Nekir melekleri tarafından sorguya çekileceğine inanacak.

14- Dirilerin dua ve sadakalarının ölü­lere fayda verdiğini kabullenecek.

15- «Peygamberlerin şefaati haktır» di­yecek

16- Mi'rac hadisesinde Aleyhissalatu ves Selâmın gökler ötesi âleme hem ruh, hem de cesetle çıktığını teslim edecek, inanacak.

17- Kıyamet günü amel defterinin oku­nacağını ikrar edecek.

18- «Hesap haktır» diyecek.

19- «Mizan haktır» diyecek.

20- «Sırat köprüsü haktır» diyecek.

21- Bilecek ki Cennet ve Cehennem şu anda yaratılmışlardır, asla yok olmayacaklar.

22- Bilecek ki kıyamet günü Allah, kul­larını vasıtasız sorguya çekecek.

23- Ashab-ı Kiram'dan on zatın dünya­da iken cennetle müjdelendiklerini kabullene­cek.

(Devamı yarın)

---
18 Aralık Pazar

## FIRKA-İ NACİYE İTİKADI - 2I

25- «Peygamberlerden (a.s.) sonra en üstün insan Hz. Ebû Bekir (r.a.)'dır» deyip halifeliğini meşru sayacak.

26- Ebu Bekir (r.a.)'den sonra insanların en üstünü sırasıyle Hz. Ömer (r.a.), Hz. Osman (r.a.) ve Hz. Ali (r.a.) olduğunu ikrar ey­leyecek.

27- Ashab-ı kiram (r.a.) aleyhinde bulunmayacak, gıybetlerini yapmayacak.

28- İnsanlarınkine benzememekle bir­likte Allah (c.c.)'ın kötü işlerden hoşlanmadı­ğı, iyi davranışlardan hoşnut kaldığına inana­cak.

29- Mahiyeti kavranmaksızın Allah'ın (Cennet'te) görüleceği gerçeğini kabullenecek.

30- Peygamberlerin mertebelerinin ve­lilerin derecelerinden daha üstün ve yüksek olduğunu benimseyecek.

31- Evliya kerametlerini inkar etmiyecek.

32- Allah (c.c.)'ın adaleti neticesi iyikimseleri bedbaht, fazl-û keremi sonucu da
kötü kişileri bahtiyar yapacağına i'tikad ede­cek (inanacak).

33- Bilecek ki kafirlerin akılları peygamber ve mü'minlerin akıllarından geridir.

(Devamı yarın)

---
19 Aralık Pazartesi

## FIRKA-İ NACİYE İTİKADI - 4

34 -Allah (c.c.)'ın ezelden ebede kadar her an birşeyler yarattığını, bu durumda bir değişiklik olmadığını bilecek.

35- Allah (c.c.)'ın ilim ve kudret sahi­bi olduğuna inanacak.

36- Günahkâr mü'minlerin, günahları nisbetinde cehennemde azab göreceklerini bile­cek.

37- Halk, hikmetini kavrasın-kavramasın, hayır olsun şer olsun, Allah (c.c.)'ın dilediğini yaptığını, dileyeceğini de işleyeceğine inanacak.

38- İnanacak ki Kur'an-ı Kerim Allah (c.c.)'ın kelâmıdır ve yaratılmamıştır.

39- imanın mecazi bir manada değil, hakîki bir manada kullanıldığını bilecek.

40- Bilecek ki başkalarının hukukuna te­cavüz eden biri helallik almadan ölürse, Allah (C.C.). kıyamet günü onun iyi amellerindenalarak hak sahibine verir.

41- Şu inancı taşımalıdır: Kul bir tâate teşebbüs edip onu başarmaya çalıştığında
sarf eylediği güç, o işi yapmaya giriştiği an kendine verilmelidir. Yine kişi, bir günahı irtikaba kalkıştığında harcayacağı kuvvet o anda kendine verilir.

42 - imanın iki uzuv, yani kalb ve dil ilegerçekleştiğini bilecek.

(Devamı yarın)

---
20 Aralık Salı
## FIRKA-İ NACİYE İTİKADI - 5

43- Allah (c.c.)'u kalben tanıdığı halde bu inancını açığa vurmayanın kâfir, lisaniyle ikrar ederken bunu kalbiyle doğrulamayanın da münafık olduğunu bilecek,

44- Allah (c.c.)'a yer, zaman, gidip-gelme gibi sıfatlar izafe etmeyecek.

45- Allah (c.c.)'ı hiç bir şeye benzetme­yecek, «O'nun benzeri gibisi dahi yoktur» diyecek.

46- Bazı anlarda çalışmanın farz oldu­ğunu bilecek.

47- İmanı, amelden ayrı tutacak.

48- «Salih kişiyle, günahkârın imanı eşittir.» diyecek.

49- Ölüm sonrası dirilmeyi hak görecek.

50- Kıyamete muhakkak gözüyle baka­cak.

51- Vitir namazının bir selâmla üç rek'at olduğunu bilecek.

52- İmamın abdesti bozulduğunda cematin namazınında bozulduğuna inanacak. (Ben kendi namazımı kılıyorum, imamda ken­di namazını kılıyor, demeyecek.)

53- Akmayan (ve az olan) durgun su­dan abdest almanın caiz olmadığını bilecek.

54- Mestleri çıkardıktan sonra (şayet ilk abdesti bozulmuşsa) ayakları yıkamanın farz olduğunu kabul edecek

(Devamı yarın)

---
21 Aralık Çarşamba
## FIRKA-İ NACİYE İ'TİKADI - 5I

55- Vücuttan kan irin gibi maddeler ak­tığında (Hanifilere göre) abdestin bozulduğu­nu bilecek.

56- «İman ne artar ne de eksilir» di­yecek.

57,58 - İblis'in (Aleyhila'ne), Allah (c.c.)'a ibadet ettiği dönemlerde, Cenab-ı Hakk ve me­lekler nezdinde mü'min sayıldığını, Ebû Bekir (r.a.) ve Ömer (r.a.) da İslama girmeden ön­ce Allah (c.c.) ve melekler katında kafir ol­duklarını bilecek.

59- Mahabbetullah'ın (aşıklardan) ilâhî teklifleri kaldırmadığını bilecek.

60- «Allah (c.c.)'ın rahmetinden ümid kesmek küfürdür.» diyecek.

61- Sû-i hatime ile (imansız olarak) gi­debileceği endişesini hissedecek.

Peygamber (s.a.v.) şöyle buyurdu: «Be­nim ümmetim de pek yakında yetmiş üç fır­kaya bölünecek. Yetmiş ikisi helak olacak, bir cemaat kurtulacak.» Sordular ki: «Kurtulacak olan kimlerdir Ya Resûlullah?» buyurdu: «Fırka-i naciye benim ve ashabımın yolunda olanlardır.» (İbn-i Mace)

Yine Resûlullah (s.a.v.) buyurdular ki: «İslâm cemaatinden bir karış ayrılan, İslâm halkasını boynundan çıkarmıştır.» (Ebu Davud)

---
22 Aralık Perşembe
## PEYGAMBERİMİZ (S.A.V.)'İN METAI

Amr b. Muhacir der ki: «Resûlullâh Aleyhisselâm'ın metaı, Ömer b. Abdülaziz'in ya­nında bir odada bulunur, kendisi her gün, ona bakardı. Kureyşîlerden gelip yanında toplananları da, bu odaya koyar; sonra, bu metâa yö­nelerek: (işte, Allah'ın (c.c,), sizi, Kendisile şereflendirdiği Zât'ın mirası!) derdi:

1. Bir adet hurma yapraklarıile örülmüş Şerir,

2. Bir adet yüzü deri, içi hurma lifi dol­durulmuş yüz yastığı,

3. Bir adet büyükçe çanak,

4. Bir adet su bardağı,

5. Bir adet elbise,

6. Bir adet el değirmeni,

7. Bir adet ok çantası,

8. Bir adet kadife (yorgan).

Bu yorganda Resûlullâh'ın (s.a.v.) başının sinmiş bulunan teri, misk kokusundan daha güzel kokar, dururdu. Ömer b. Abdülaziz, has­talandığı zaman, onun suyu ile yıkanır, iyileşirdi. (İslâm Tarihî c. 11)

Erbain Fırtınası:

Rumi 9 Kanuni Evvel'den 17 Kanuni Sâni'ye kadar süren ve kışın en soğuk zamanı olup, «Erbain» adı verilen mevsimde esen şid­detli rüzgâr hakkında kullanılan bir tabirdir. Buna «Zemheri» de denilirdi.

---
23 Aralık Cuma
## UHUD GÜNÜ

Uhud kayalığında Müslümanlar, tatlı bir uyku sardı. Zübeyr b. Avvam der k,: «Uhud'da korkunun üzerimize en çok çöktüğü bir sırada, ben Resûlulâh'ın yanında idim.Derken Allah (c c.) bize bir uyku verdi. Müminlerden bir kimse yoktu ki, çenesi, uyumaktan göğsüne eğilmiş, düşmüş olmasın!»

Ebû Talha şöyle anlatır: «Uhud günü kendilerini uyku saranlar arasında ben de vardım. Kılıcım, elimden yere düştü, aldım. Yere düştü, aldım. Bu düşüş ve alış iki veya üç kere vuku' buldu. Başım, kaldırıp baktığım zaman, Müslümanlardan bir kişi görmedim ki, kalkanının altında uzanıp uykuya dalmış olmasın! »

Bu uyku gerçek îman sahiplerini sarmış, münafıklar ve şüphecilerin gözlerine uyku girmemişti. (İslâm Tarihi)

## İSTEDİĞİN ŞEKİLDE GEZ

Ebû Türâb en-Nahşebî anlatıyor: Çölde azıksız sefer eden bir delikanlı gördüm. Kendi kendime dedimki: «Eğer bunun yanında "yakîn" azığı yoksa muhakkak helak olur. Kendisine:Ey delikanlı! Böyle yerlerde azıksız mı gezersin?" dediğimde cevaben: «Ya Şeyh! Kaldır başını! Allah'dan gayri bir şey görmüyor musun?" dedi. Ben de: "Sen bu mertebeye erdikten sonra istediğin yerde istediğin şekilde gez!" dedim. (Bakara S. Tefsiri. S. 34)

---
24 Aralık Cumartesi
## UHUD GÜNÜ

Zeyd b. Sabit der ki: «Resûlullâh (s.a.), Uhud günü beni de, Sa'd b. Rebî'i aramağa gönderdi: «Git, gör! Ona, benden selâm söy­le: Resûlullâh, nasılsın?» diye soruyor, de! buyurdu, ölüler arasında dolaştım. Ona, son nefesinde rastlayıp ulaştım. Vücudunun yet­miş yerinde kılıç, mızrak ve ok yarası vardı. «Ey Sa'd! Resûlullâh (a.s.) sana selâm söylü­yor. Nasıl olduğunu bana bildir!» diyor, dedim. «Resûlullah'a (s.a.v.) selâm olsun! Sana da selâm olsun! Ona, tarafımdan: Yâ Resûlal­lâh! Ben, artık, Cennetin kokusunu almağa, başladım de!» dedi.»

Peygamberimiz (s.a.v.), Uhud günü, şehidlerin üzerlerinde bulunan silâhları, zırhları, kan bulaşmamış kürkleri soyulduktan sonra, kanları ve kalan elbiseleriyle gömülmelerini emretti. Ensar: «Yâ Resûlallâh! Şehidlerimiz pek çok! Ne yapalım, bize ne buyurursunuz?» diye sordular. Peygamberimiz (s.a.v.) «Derin ve geniş kabirler kazınız. Her kabre ikişer, üçer koyunuz!» buyurdu. «Önce hangilerini ko­yalım?» dediler. Peygamber (s.a.v.) «En çok Kur'ân bileni, önce koyunuz!» buyurdu.

ÂDAB:

İsimleri yalnızca zikredilen ashabı güzîn hakkında «Radiyallâhü anhüm» deriz. Bir olun­ca «Radiyallahü anh» iki olunca da «Radiyal­lâhü anhüma» denilir.

---
25 Aralık Pazar
## «SEN SAĞ OLDUKTAN SONRA»

Enes b. Mâlik der ki: «Uhud günü «Muhammed Aleyhisselâm şehid oldu!» dedikleri zaman, Medinenin her tarafında çığlıklar kop­tu. Ensar kadınlarından birisi kardeşini, oğlu­nu, kocasını ve babasını karşılamağa çıkmış­tı. Onlardan hangisinin ölüsüne önce rastla­dığını bilmiyorum. Sonuncusuna rastladığı za­man: «Kim bunlar?» diye sordu. «Kardeşin, baban, kocan ve oğlundur!» dediler. Sümeyrâ: «Peygamber Aleyhisselâm, ne yapıyor, nasıl­dır?» diye sordu «Allah'a (c.c.) hamdolsun; O, istediğin gibi iyidir ey filânın annesi!» dediler. Sümeyrâ: «Onu, bana gösterseniz de bir gör­sem?» dedi. Ona işaret ettiler, «Önündedir!» dediler. Sümeyrâ Resûlullâh'ın yanına kadar gitti. Elbisesinin eteğinden tuttu: «Babam, anam Sana feda olsun! Ya Resûlallâh! Sen, sağ olduktan sonra her felâket hiç gelir bana!» dedi.» (İslâm Tarihi)

## İLMİHAL:

Namazda tekâsülden, tehâvünden dolayı başı açık bulundurmak mekruhtur.

Tekâsûl: Baş örtmeyi bir ağırlık saymak­tır.

Tehâvûn: Namazda baş örtmeyi önemli bir şey saymamaktır. Halbuki bu, bir sünnettir. Böyle olmayıp da, bir özürden dolayı olur­sa başın açık bulunmasında bir kerahet yoktur.

---
26 Aralık Pazartesi
## ŞÜKÜR

Cenâb-ı Allah'a ibadet etmek ancak şü­kürle tamam olacağı için «Eğer ibadet eden kimselerseniz Cenâb-ı Allah'a şükür ediniz.» (Bakara : 172) buyurulmuştur.

Şükrün üç kıs­mı vardır.

1. Kalble şükürdür ki nimeti ihsan eden hakiki mün'im-i bilmektir. 2. Lisan ile şükür­dür ki kalbinde olan Mün'im-i Hakiki'yi bilmek­tir. Mün'im-i Hakikiye olan marifetini lisâniyle izhar edip Rezzâk-ı Hakiki olan velî-nimetini hamdü sena etmekdir. 3. A'zâ-yı cevârihle şükürdür.

Akıl sahibi olanlar Kainattaki Cenab-ı Allah'ın verdiği türlü nimetleri müşahade edip her daim şükürden beri olmamışlardır. Şükür şu şekillerde yapılır.

Şükr-i akval: Kendi kendisiyle gizlice ko­nuşurken tahdîs-i ni'met edip her an Rabbine muhtaç olduğunu itiraf eder. Kur'an-ı Kerim­de şöyle buyuruluyor: «Rabbinin nimetine gelince, onu şükür için söyle.» (Duha : 11).

Şükr-i amal: Bir nimete karşılık hayırlı amel işlemek­le yapılır. Bu konuda «Ey Davud zürriyeti! Şü­kür ameli işleyiniz» (Sebe : 13) buyurulmuştur.

Şükr-i ahval: Ni'met veren Rabb Teâlâ Haz­retlerinin şekûriyyet sıfatıyla kulun sırrında te­celi etmesidir ki kul nimette ancak nimet ve­reni görür başka bir şey göremez.

---
27 Aralık Salı
## SAFVAN BİN ÜMEYYE (R.A.)

Kureyş müşriklerinin eşrafından Safvan b. Ümeyye Mekke'nin fethinden sonra, Müslüman olmadığı halde, Huneyn ve Taif savaşlarında Peygamber Efendimiz (s.a.v.)'in yanından ay­rılmamıştı. Peygamberimiz (s.a.v.), Ci'râne'de toplanan ganimet malları arasında dolaştığı ve onlara göz gezdirdiği sırada, Safvan b. Ümeyye, Peygamberimiz (s.a.v.)'ın yanında bu­lunuyor; develer, davarlar ve güdücülerle do­lu vadiye doğru bakıyordu. Bakışını uzattı, durdu. Peygamberimiz (s.a.v.) ise, onun bu halini göz ucuyla süzüyordu : «Ebû Vehb! O vadi pek mi hoşuna gitti?» diye sordu. Safvan b. Umeyye: «Evet!» dedi. Peygamberimiz (s.a.v.) : «O vadi de, içindekilerde senin ol­sun!» buyurdu. Bunun üzerine Safvan kendini tutamadı: «Peygamber kalbinden başka, hiç­bir kimsenin kalbi, bu derece cömert ve üstün olamaz!» dedi: Şehadet getirdi ve hemen ora­da müslüman oldu. (Vakıdî)

İMAN

Ermek, ne saadettir o imandaki nura,

Vicdana safâlar veren asûde huzûra...

İmanla geçen her gece : gündüz gibi aydın,

Bir taze bahar âlemi:her ânı hayâtın.

Ali Ulvi KURUCU

---
28 Aralık Çarşamba
## O '(S.A.V.)'NUN SON ANLARI

Peygamberimiz (s.a.v.)'in vefat ettiği gün Hz. Âişe'nin yanında altı veya yedi dinar bulunuyordu. Peygamberimiz (s.a.v.) onları fakir­lere dağıtmasını, Hz. Âişe'ye emr etmişti. Bu­nun üzerine dinarların hepsi dağıtıldı. Peygam­berimiz (s.a.v.), «işte şimdi rahatlaştım!» bu­yurdu ve uyudu.

Hz. Âişe der ki: «Resûlullah (s.a.v)'ı, göğ­süme yasladığım sırada, kardeşim Abdurrahman, elinde bir misvakla eve girmişti. Resû­lullah (s.a.v.) ona ve elindekine baktı. Misvakı istediğini anladım «Yâ Resûlallah! Bu misvak senin için alıp sana vermemi arzu eder mi­sin?» diye sordum. Başıyla evet! diye işaret etti. Hemen alıp kendisine verdim.

Fakat, katı geldi. «Onu, senin için biraz yumuşatayım mı?» diye sordum. Başıyla evet! diye işaret buyurdu. Ben de, misvakı yumuşa­tıp kendisine verdim. Resûlullah'ın hiç bir zaman misvak ile dişlerini, bu derece şiddetli, bu kadar güzel oğuşturduğunu görmemiş gibiydim. Sonra, misvakı bıraktı, misvak elin­den düştü. Bu Peygamber Efendimiz'in son misvak kullanışı idi.

## HAKK'I SÖYLEMEK:

Peygamberimiz (s.a.v.) şöyle buyurdular:

«Allah (c.c.)'a göre, Hakk'ı söylemek kadar sevimli hiçbir sadaka yoktur.» (Beyhakî)

---
29 Aralık Perşembe
## BAKARA SURESİNDEN

23. Eğer kulumuz (Muhammed)in üzerine par­ça parça (sûre, sûre; ayet, ayet) indirdiği­miz (Kur'an'ın Allah katından geldiğinjden şüp­he ediyorsanız haydi onun benzerinden siz de (meydana) bir sûre getirin. Allah'dan başka şâhidlerinizi (taptığınız putları ve bilginlerinizi) de (yardıma) çağırın, eğer (iddianızda) doğru (insan)lar iseniz. 24. Fakat bunu yapamazsı­nız -ki hiç bir zaman yapamayacaksınız- ar­tık sakının o ateşten ki onun tutacağı (odunu, çırası, ocaktaşı) insanla o taştır. O (ateş) kâ­firler için hazırlanmıştır. 25. (Habibim) îmân eden, bir de güzel güzel amel (ve hareket)lerde bulunan kimselere muştuia ki altlarından ırmaklar akan cennetler onların, kendilerine ne zaman onlardan bir meyva rızk olarak yedirilirse her defasında «ha, bu ewelcede (dün­yada) rızıklandığımız (yediğimiz) şeydi» diye­cekler ve o rızk (renkte, şekilde) birbirinin ben­zeri, (fakat tatda, keyfiyette başka başka ve çok yüksek ve müstesna kıymetlerde) olmak üzere kendilerine sunulacak. Orada çok temiz zevceler de onların. Hem orada onlar dâim de kalıcıdırlar.

İLÂHİ

Arafat dağıdır bizim dağımız

Anda kabul olur dualarımız

Medine'de yatar Peygamberimiz

Yâ Muhammed canım arzular seni.

---
30 Aralık Cuma
## BAKARA SURESİNDEN

30 - Hani Rabbin meleklere: «Mu­hakkak ben yer yüzünde (benim emirlerimi tebliğ ve infaza me'mur) bir halife (Bir insan, Âdem) yaratacağım» demişdi. (Melekler) de: «Biz seni hamdinle tesbih ve seni takdis (ayıblardan, eş koşmaktan, eksikliklerden tenzih) edib dururken (yerde) -orada bozgunculuk edecek, kanlar dökecek- kimse mi yaratacak­sın?» demişlerdi. Allah (da): «Sizin bilmeye­ceğinizi her halde ben bilirim» demişti. 31 - Âdem'e bütün isimleri öğretmişti. Sonra onları (onların delâlet ettikleri âlemleri, eşyayı) me­leklere gösterib: «Doğrucular iseniz (her şeyin iç yüzünü biliyorsanız) bunları adlarıyla bana haber verin» demişdi. 32 - (Melekler) de: «Seni tenzîh ederiz. Biz Senin bize öğret­tiğinden başka bizim hiç bir bilgimiz yok. Çün­kü (her şey'i) hakkıyle bilen, hüküm ve hik­met sahibi olan şüphesiz ki sensin Sen» de­mişlerdi. 33 - (Allah): «Ey Âdem, onları ad­larıyla kendilerine haber ver» deyib de o da onları isimleriyle söyleyi verince (şöyle) dedi: «Size demedim mi ki göklerin ve yerin gaybını şüphesiz ben bilirim. Neyi açıklarsanız, neyi de gizlemişseniz ben biliyorum."

ATASÖZÜ

"Az lâf hoşa gider, çok lâf boşa gider."

---
31 Aralık Cumartesi
## KERVANSARAYLAR

İşlek caddelerde, konak yerlerinde, ticaretgâh şehirlerde yolcuları barındırmak, kervanları dinlendirmek, malları sahiplerine ve tüccara teslim edinceye kadar muhafaza ey­lemek için som kârgir olarak yapılan binala­ra verilen isimdir. Prof. H Z.Ülken:«Kervan­saraylar batıda olduğu gibi derebeylerinin ka­fa tutması için olmayıp, halkın korunması için yapılmış âdeta birer şato idi» diyor. Vakıflı kervansaraylar padişahın anası, kızkardeşleri vezirler ve bazan «ulema» tarafından yaptı­rılır ve bu tip kervansaraylarda yolculara eş­yalı odalar ve bedava yemek verilir, işlerine bakılırdı.

Kervan gelince zengin veya fakir, herkes kendi odasını seçerdi. Çünkü bu binalarda insanların mertebe farkı asla gözönüne alın mazdı.

(Osmanlı Tar. Dey. ve Ter. Söz).

## BİR HATIRLATMA

Bu sayfa ile 1988 senesini tamamlamış oluyoruz.

Bu takvimin geliri, İstanbul'da tahsil yapan imanlı gençliğin yetişmesi ve yetiştirilmesi için harcanmakta ve halen 150 öğrenciye burs verilmektedir. Yine, aynı takvimden alınması ve aldırılması için yardımınızı bekler, yeni sene de bütün müslümanlara Allah (c.c)tan sıhhat, afiyet diler, Allah (c.c.)'a emânet ederiz. (Mevlânâ Takvimi)

## HADİS-İ ŞERİF'İN MEALİ

Sizden sonra öyle insanlar gelecek ki; türlü, zevkli yemekler yiyecekler, renkli ve rahat bineklere binecek, rengârenk ve güzel kadınlar ile evlenecek, güzel ve kıymetli kumaşlardan elbi­seler giyecekler; onların mideleri az ile doymaz, onlar çoğa da kanâat etmez, dünyâya bağlan­mışlardır; akşam-sabah, düşündükleri ve tap­tıkları dünyalıktır; ya'nî Allah (c.c.)'dan başka ilâh ve rabb kabul ederler bütün gayretleri dün­yâ içindir. Yalnız hevâ ü heveslerinin peşinde koşarlar. Abdullah'ın oğlu Muhammed (s.a.v.)'in kat'i sözü şudur ki: Sizden sonra gelenler, o güne yetişenler, onlara selâm vermesin, has­talarını ziyaret etmesin, cenazelerine gitmesin ve büyüklerine hürmet etmesinler: Zira bunla­rı yapanlar İslâmiyyetin yıkılmasına yardım et­miş olurlar.

## HADİS-İ ŞERİF'İN MEALİ

Bir gün Resûl-i Ekrem (s.a.v.), Ashabının bulunduğu yere giderek: ma'nevî körlükten kurtulup basiret sahibi olmak isteyen var mıdır? İyi biliniz ki, dünyâya heves edip uzun emeller peşinde koşanların emelleri nisbetinde Allah-ü Teâlâ kalblerini kör eder. Ve basiretlerini bağ­lar... Uzun emeller peşinde koşmayıp dünyadan yüz çevirenlere ise, Allah-ü Teâlâ, öğrenmeden ilim verir ve doğru yolu hidâyet eder. Agâh olu­nuz! Sizden sonra öyle insanlar gelecek ki on­lar dünyalığı ancak cebr ü şiddet kullanarak, adam öldürmek suretiyle tutacak, zenginliğe cimrilik ile sahih olacak ve serveti iftihar vesi­lesi yapacak, sevgiyi hevâ-yı nefsine uymakla sağlayacaklar, sizden bu günlere erişip de servet sahibi olmağa muktedir olduğu halde fakirliğe sabredenler, hevâ-yı nefs yolu ile sevgi te'minine muktedir iken, bunu yapmayıp husûmete ta­hammül edenler; yine böyle gayrî meşru yol­lardan ululuğa kudreti var iken, zillete taham­mül edenler ve bunları yaparken yalnız Allah (c.c.) rızâsını düşünenlere Allah-ü Teâlâ sıddıklardan elli kişinin ecrini vazar.


