# 1992 MEVLÂNÂ TAKVİMİ

---
1 Ocak Çarşamba
## BESMELE





Peygamber Efendimiz (s.a.v.)'in bir Hadis-i Şeriflerinde haber verdiklerine göre;Dünyada, rahmetinin yüzde biri ile bütün mahlûkatını ni­metler içinde yüzdüren Allah (c.c.), Âhirette, rahmetinin yüzde doksan dokuzu ile mü'minlere rahmet buyuracaktır.

İşte Kur'ân-ı Kerîm'in Besmelesi, bütün bun­ları ifade etmektedir.

Bunun içindir ki: Yüce Allah (c.c.) her meş­ru işe Besmele ile başlamak edebini aziz Peygamberine (s.a.v.) tâlim buyurmuş, Peygambe­rimiz (s.a.v.) de, bunu ümmetine gereği gibi du­yurmuş; **«Allah (c.c.)'ın ismiyle başlamayan her önemli iş, güdüktür, devamsızdır!»** buyurmuştur.

## MEKKE'NİN FETHİ

**«Hakîkaten Allah, ağacın altında sana bey'at ederlerken o mü'minlerden razı oldu. Allah o mü'minlerin gönüllerindeki teessür ve heyeca­nı bildi de üzerlerine o sekineti indirdi. Onları sulha yöneltti ve kendilerine (Hayber'in, Mek­ke'nin) fethini yakın zamanda mükâfat olarak verdi. Birçok ganimetlerde de va'd buyurdu. On­ları da gelecekte alacaksınız. Şimdilik Allah size şu Hayber'i peşin verdi ve nâsın taarruzlarını sizden men'etti, tâki mü'minler için müstakbel fethin tahakkukuna bir alamet olsun ve sizi doğ­ru bir yola hidâyet buyursun. Bu peşin zafer ve ganimetten başka daha va'd buyurdu ki, onu henüz elinize geçirmeğe muktedir değilsiniz. Allan onu muhakkak surette ihâta buyurdu (ki Hevâzin ve Fâris'de göreceksiniz), Allah her şeye kadirdir.»**
(Fetih, 18, 19, 20, 21)



---
2 Ocak Perşembe
## YARATILIŞ GAYEMİZ





Eski kavimlerden bir adam 70 sene Allah (c.c.)'a ibadet etmekle meşgul olur. Bir ara Al­lah (c.c.) onu meleklerine göstermek diler. Ken­disine bunca ibadet etmiş olmakla beraber yine cennete girmeğe lâyık olmadığını haber vermesi için ona bir melek gönderir. Melek, bu haberi bildirince o abid şöyle der:

- Biz, Allah (c.c.)'a kulluk etmek için ya­ratıldık. Bize düşen, sadece O'na karşı kulluğumuzu yapmaktır!..

Bu cevabı alan melek geri döner ve:

- Ya Rabbi, verdiği cevabı benden daha iyi bilirsin, der.

Bunun üzerine Yüce Allah (c.c.) buyurur ki:

- Mademki o. bize ibadet etmekten yüz çe­virmiyor, o halde keremimizle biz de ondan yüz çevirmeyiz. Demek ki ibadeti cennet umuduyla değil, yalnız kulluk vazifesiyle yapıyor. Şahit olun;ey melekler, ben onu Rahmet deryama al­dım!..

Peygamberimiz (s.a.v.) bir hadis-i şeriflerin­de:

**«Kıyamet günü hesaba çekilmeden önce siz kendi kendinizi hesaba çekin. Amelleriniz tartılmadan önce siz onları tartın.»** buyurmuşlar­dır. Hz. Ali (r.a.) de **«Kim ki çalışmadan (salih ve güzel ameller işlemeden) cennete gireceğini zannederse, o, boş bir temenni içindedir. Kim de çalışmakla cennete gireceğini sanıyorsa, o da kendine çok güvenmiştir»** buyurmuştur.

(Gazali, Arifler Yolu, s. 46-47)



---
3 Ocak Cuma
## CUMA'NIN FAZİLETİ





Cum'a günü büyük bir gündür. Allah-û Teâlâ İslâmiyet'i onunla süsledi ve bugünü yalnız müslümanlara verdi. Kur'ân-ı Kerim'de: **«Cum'a gü­nü namaz için ezan okunduğu vakit, alış verişi terk ederek Cum'a namazına gidin.»** (62-Cum'a:9) buyrulup dünya işiyle Cuma'ya gitmeye ma­ni her şey ve uğraşma haram kılınmıştır.

Resûlullah (s.a.v.) efendimiz bir hadiste şöy­le buyurmuştur:

- **Cebrail (a.s.) elinde beyaz bir ayna oldu­ğu halde bana geldi ve işte bu Cum'adır. Sana ve senden sonra ümmetine bayram olması için Rabbin bunu sana takdim ediyor»** dedi. Bunun bize kârı nedir diye sordum? Dedi ki: **"Bu gün­de hayırlı bir saat vardır, kim ki o saate tesadüf eder, Allah'tan hayırlı bir şey diler ve o şey tak­simatında var ise Allah onu ona verir, yok ise ondan daha hayırlısını kıyamette verir. Kim ki bir miktar belânın kaldırılması için o saatte dua ederse Allah duasını kabul eder ve daha büyü­ğünü üzerinden kaldırır. Bu gün bize günlerin en ulusudur. Âhirette bugüne "MEZİD GÜNÜ"** **deriz."** Âhirette "Mezid" günü denmesinin hik­metini sorduğumda : Cebrail, **«Allah-û Teâlâ Cennet'te Misk'den daha kokulu beyaz bir vadi ya­ratmıştır. Cum'a günü olduğu vakit kullarını bu­raya davet eder, Hak Teâlâ a'lâi illiyinden kür­süsüne inerek Cennet ehline tecelli eder. Onlar da zat-i cemalini müşahede ederler.»**

(İhyau Ulumi'd-din, İmam Gazali: C. 1, S. 485)



---
4 Ocak Cumartesi
## OSMANLI EĞİTİMİNİN ÜSTÜNLÜĞÜ





Bilhassa XVI. asırda Osmanlı eğitimi, dün­yanın en mükemmel, en pratik, en yüksek ve en iyi eğitimidir. Hoca ve talebenin sosyal şart­ları fevkaladedir.

XVII. yüzyılda Lord Paul Ricaut şöyle der: **"Bana göre Osmanlıların talim ve terbiye siste­mi, siyasetlerinin başlıca dayanak noktaların­dan ve imparatorluklarını ayakta tutan en mü­him unsurlardan biridir. Bu sistemde ne zengin­lik, ne rüşvet, ne doğuştan üstün sınıfta bulun­mak, ne dalkavukluk geçerli değildir; fazilet, ih­tiyat, çalışkanlık ve disiplin geçerlidir. Bizzat padişah, bu vasıfları arıyarak bir adamı yük­seltmektedir.»**

Ricaut, Osmanlıların ilme saygılarından ya­pılı kâğıda basmadıklarını, sokakta görürlerde alıp bir kenara koyduklarını da söylemektedir.

Meselâ nasıl mimar ve. hekim çıkılırdı? Hen­dese, yüksek matematik, tıp öğreten medreseler vardı. Fakat asıl çoğunluk bu medreselerden çık­mamış mimar ve hekimlerdir. Bir mimar bir mi­marın, bir hekim bir hekimin yanında yetişirdi. Üstâd-çırak geleneği ile yetişen mimar, hassa mimarba.şma müracaatla mimarlık edileceğine dair imtihan ve hocasının kefaleti ile icazet alırdı, yeni diplomalı mimar olurdu. Bilhassa, Sarayın hassa mimarları mektebi böyle pratik öğretim veren çok mühim bir okuldu ve herhal­de asıl mimarlar medreseden değil, buradan ye­tişmişlerdir. Belki medrese kadar nazari geomet­ri bilmiyorlardı, fakat büyük anıtları da onlar yapıyorlardı. Hekimlik de aynı şekildeydi.

(B. Türkiye Tarihi. Y. Öztuna)



---
5 Ocak Pazar
## ÜÇ AYLAR





Cenâb-ı Allah (c.c.) mü'min kulunun eksik ibadetlerini tamamlaması, tam olanının da ziyadesi için bir yıllık zamanda bazı vakitleri seç­miştir. Bunlar; duaların kabul olduğu, günahla­rın afv edildiği, rızıkların dağıtıldığı, bir yıllık harekâtın tâ'yin edildiği, berâtların verildiği, Cennet kapılarının açılıp Cehennem kapılarının kapandığı saatleri, günleri, ayları içinde bulun­duran vakitlerdir. **Regâib, Mi'raç. Berât kandilleriyle Kadir gecesinin** de içinde olduğu bu ay­lar hepimizce **"ÜÇ AYLAR"** olarak bilinen **Re­cep, Şaban, Ramazan** aylarıdır.

Peygamberimiz (s.a.v.) Ashabına her ay üç gün oruç tutmalarını tavsiye etmiştir. Recep ve Şaban aylarında ise Peygamber Efendimiz'in bu sünnetine uymalı ve Allah (c.c.) rızası için en azından üçer gün oruç tutmalıdır.

**- «Sen Receb'in evvel günü, orta günü, ahir günü oruçlu ol cümlesini oruç tutmuş gibi olursunuz.»**
- **«Şaban (ayı) girdiğinde nefislerinizi te­mizleyiniz. Şa'ban ayında niyetlerinizi güzelleştiriniz!..»**

**"Recep, Eşhur-i Kurumdandır. Günleri altın­cı göğün kapısında yazılıdır. Kişi ondan bir gün oruç tutup, Allah'tan korkarak (yine) yenilerse, kapı ve gün dile gelip şöyle derler: Allah'ım onu bağışla! Eğer, Allah korkusuyla oruç tamam­lanmazsa, onun için mağfiret dilemezler ve «Nef­sin seni aldattı» derler.»** (Ebû Said r.a.)

(Günyet-üd Talibin)



---
7 Ocak Salı
## İMÂNIN MÂNÂSI





İman:Allah (c.c.)'a ve Hz. Muhammed (s.a.v.)'in Allah (c.c.) tarafından haber verdiği kesin olarak belli olan şeylerin doğru olduğu­na tereddütsüz inanmak, bunların hak ve doğ­ru olduğunu içinden tasdik ve itiraf etmektir. Yani İmân:Allah (c.c.) tarafından tebliğ eyle­diği kesin olarak belli olan şeylerin hepsinde Hz. Muhammed (s.a.v.)'in doğru olduğunu tas­dik etmektir.

Şu halde **"Allah (c.c.) birdir Hz. Muham­med (s.a.v.) Allah (c.c.)'ın peygamberidir."** **«Hz. Muhammed (s.a.v.)'in söylediklerinin hepsi hak­tır.»** diye inanan, bunu tasdik eden ve kalbini buna sımsıkı bağlayan bir kimse icmali bir imân ile mü'min olur ve imânın en basit mertebesi de budur. Çünkü bu iki cümlede, imân edilmesi zaruri olan şeylerin hepsi dâhildir. Binâenaleyh böyle en kısa en toplu bir şekilde olsun imân etmemiş olan bir adama mü'min denilemez, iman seksiz ve tereddütsüz olmalıdır, insana en evvel farz olan budur. Bundan sonra dinin diğer hü­kümlerini ve imân edilmeleri lâzım olan şeyle­rin her birisini birer birer öğrenip onlara da imân etmek farz olur. Akıllı insana gereken di­ğer şeyleri de tamamıyla belleyip onlara ayrı ayrı imân etmek, onların hak olduklarını kabul ve tasdik eylemektir.

(İ. Dini-A.H.A., Sh. :54)



**«Muhakkak surette bütün haklar, hak sahip­lerine dönecektir. Öyleki, boynuzsuz koyun için, boynuzlu koyundan kısas yapılacaktır...»**
(Ahlak Hadisleri : Cilt 1. Sahife : 199)



---
8 Ocak Çarşamba
## BAL (ASEL) VE İSHAL





Hz. Peygamber (s.a.v.) balı çok severdi. Üm­metinin hastalarına da şifâ olarak tavsiye etti: Kendisine bir adam gelerek yâ Resûlâllah! Kar­deşimin karnı ağrıyor «ishal oldu» dediğinde **"Bal şerbeti içir"** buyurdular. Adam ikinci ve üçüncü defa gelip hastalığın geçmediğini söyle­yince Resûl-i Ekrem yine: **"Bal şerbeti içiriniz"** demişti. Tekrar gelip içirdim fakat ishali ve ağ­rısı geçmedi, deyince Hz. Peygamber (s.a.v.) "**Allah sözünde doğrudur, fakat kardeşinin karnı yalancıdır, yine bal şerbeti içir"** buyurdu. Dör­düncü defa içince hasta iyileşir.

(El-Buharî, Es-Sahîh et-Tıb, Müslim, es Selâm)

Tıbb-ı Nebevi diğer tıp gibi değildir; kâmil akıl, nübüvvet nuru ve vahyin mahsûlüdür. Diğer tıpların ekserisi gibi tahmin, zan ve tecrübe­den ibaret değildir,

Tıbb-ı Nebevi'nin bedenlere şifâsı aynen Kur'an'ın temiz ruhlara şifası gibidir. Kur'ân; canlı kalblere, temiz ruhlara şifâ olduğu gibi; tıbb-ı Nebevi de temiz bedenlere şifâdır, insanların Tıbb-ı Nebevî'den yüz çevirmeleri, Kur'ân'dan şifâ istemekten yüz çevirmeleri gibidir. Bi­nâenaleyh kusur ilâçta değil, hastalık mahal­linin ve hastanın tabiatının pis olup, ilâcı kabul etmeyişindedir.

(Kur'ân-ı Kerîm ve Hadislerde Tıp Dr. Mahmud Denizkuşları)



**Hz. Ömer (r.a.)'den :**
- **«Sırrını ketm eden kendine hâkim olur.»**

**- «Dünyaya az meyl et, hür yaşarsın.»**



---
10 Ocak Cuma
## PEYGAMBERİMİZ (S.A.V.)'E SALAVAT GETİRMEK





Yüce Allah (c.c.) Kur'ân-ı Kerim'de: **"Ger­çekten, Allah ve melekleri peygambere salât ederler. Ey imân edenler, siz de O'na salât edi­niz, selâm veriniz."** (Ahzab, s.: 56) buyurmuş­tur.

Eshabdan Ka'b b. Ucre der ki:

- Rasûluüah (a.s.), yanımıza çıkınca ken­disine **«Yâ Rasûlullah. sana** **salât-ı selâm getirilmesi gerektiğini öğrendik amma, sana salât-u se­lâmı nasıl getireceğiz?»** dedik. Rasûlullah (a.s.):

**"- Allahümme salli âlâ Muhammedin ve âlâ âli Muhammedin kemâ salleyte ala İbrâhime ve âlâ âli İbrahim. İnneke hamîdün Mecîd.**

**Allahümme bârik âlâ Muhammedin ve âlâ Âli Muhammedin kemâ berakte âlâ İbrâhime ve âlâ âli İbrahim İnneke hamidün Mecîd."**
(Ey Allah'ım. İbrahim'in âline salât buyur­duğun, dünyada, ahirette onların şan ve şereflerini yücelttiğin gibi, Muhammed'e ve âline de sa­lât buyur Onların da dünyada ve ahirette şan ve şereflerini yücelt. Muhakkak ki sen hamd edilmeğe lâyıksındır, yücesindir.

Ey Allah'ım, İbrahim'in âline bereket verdi­ğin gibi, Muhammed'e ve âline de bereket ver. Muhakkak ki sen hamd edilmeğe lâyıksındır. Yücesindir.) deyiniz buyurdu.

(A. Köksal. İslâm Tarihi, XI, sh. : 116-117)



**Ey İnsanlar! Siz Allah'a muhtaçsınız, Allah ise müstağnidir, övülmeye lâyık olandır. Dilerse sizi yok eder. yeniden başkalarını yaratır. Bu Allah'a göre zor değildir.**
(Fatır S. Â. : 15. 16. 17)



---
11 Ocak Cumartesi
## KABİRDE MÜ'MİNİN SEVİNDİRİLMESİ





Ka'bü'l-Ahbar'ın şöyle dediği rivayet edil­miştir :

-  İyi (ve mü'min kul) kabrine konulduğu zaman iyi amelleri onun etrafına toplanırlar. Sonra; azap melekleri ayakları tarafından yanı­na gelince, namaz:

- Bu zatın yanından uzaklasınız. Çünkü onun vücudu (namaz kılmaktan) yorulmuştur, der. Sonra azap melekleri ölünün yanına baş tarafından gelince (tuttuğu) oruçlar:

-  Ölünün yanına size buradan geçit yoktur. Zira bu zat, Aziz ye Celil olan Allah (rızası) için (oruç tutmaktan dolayı) hararet ve susuzluk çekmesi uzayıp giderdi, diyerek azap melekle­rinin geçmesine engel olur.

Sonra (yan tarafından gelip) yaklaşmak is­teyince hac ile cihad:

-  Defolun buradan, bu zatın vücudu in­cinmiş, bedeni yorulmuş ve Aziz ve Celil olan Allah için haccetmiş, cihad yapmıştır. Sizin onun yanına yaklaşmanıza izin yoktur, derler.

Sonra ön tarafından gelmek isteyince (ver­diği) sadakalar:

- Çekilin arkadaşımın yanından (ve defo­lup gidin). Aziz ve Celil olan Allah'ın rızasını kazanmak için bu ellerden nice sadakalar çık­mıştır da Allah'ın (fakir kullarının) eline ulaşmıştır. Ölünün yanına yaklaşmanıza izin yoktur, diyerek azap meleklerini geri çevirir. Bunun üze­rine (azap meleği) ölüye:

- (Ey falanca zat) huzur içinde uyu. Ha­yatında da ölümünde de temiz oldun. der.

(Ölüm-Kıyamet-Ahiret. sh.: 126)



---
12 Ocak Pazar
## OSMANLILARDA TERBİYE VE NEZAKET





Osmanlı Saraylarında, tasavvur edilemeye­cek kadar ince bir terbiye, her muamelenin temeli idi. En adi işi gören hademe veya hizmet­çi kadın, aynı şekilde eğitilirdi.

İsteyen müslüman, gerek Cuma gerek bay­ram namazında cami içinde veya cemaat ortasında, düşmanı kimse ondan af diler. Afvı, yaş veya makamca küçük olanı ister. Bir kere barışmış olan iki düşman, eski ihtilaflarından dolayı birbirlerine fenalık edemezler.

Osmanlılara göre tevazuun fazlası dalkavuk­luk, fakat saygı göstermekte ihmalkârlık da bü­yük bir kusurdur.

**"Osmanlı Devleti'nin harb içindeki eyalet­lerini, tek küfür duymadan ve tek hakarete uğramadan geçtim. Osmanlılar son derece nazik­tir."** (A.L. Castellan)

Osmanlılarda nezaket, tabiat icabıdır, Avru­pa'da nezaket, kin ve garazı, hiyanet ve gizli maksadı örttüğü nisbette artar. Osmanlılarda millî bir karakterdir.

Türkler, kainatın en kibar milleti sayılacak derecede zarif, muhteşem şekilde nazik insanlar­dır. Paşasından sokak satıcısına kadar istisnasız her Türk'te aynı vekar, ağırbaşlılık ve beylik ih­tişamı vardır. Hepsi derece farkları ile aynı ter­biyeyle yetiştirilmişlerdir. Kıyafetleri farklı ol­masa, İstanbul'da bir aşağı tabakanın olduğu belli değildir. Kahkaha ve kadın sesi duyamaz­sınız, Fuhuşla ilgili en ufak bir tefahüre şahit olmak imkan dışıdır. Sokaklarda bir yere birik­mek, yolu tıkamak, yüksek sesle konuşmak, dük­kânları fazlaca işgal etmek ayıp sayılır.

(Y, Öztunu- B, Türkiye Tarihi)



---
13 Ocak Pazartesi
## CEBRAİL (A.S.)'İN SIKINTIYA DÜŞTÜĞÜ ZAMANLAR





Peygamber Efendimiz (s.a.v.). Cebrail (a.s.)'e suâl ettiler:

- **«Yâ Cebrail! Semadan inişlerinde sıkıntı­ya düştüğün, daraldığın oldu mu?»**

Cebrail (a.s.) cevâb verdi:

- Evet dört yerde oldu:

1. İbrahim aleyhisselâm ateşe atıldığı za­man arş'ın altında idim. Allahû Teâlâ **«Kuluma yetiş!»** dedi, hemen ona yetiştim ve O'na:

- Bir ihtiyâcın var mı? dedim.

- Senden bir ihtiyâcım yok.. dedi.

2.  Hz. ibrahim. Hz. İsmail'in boynuna bı­çağı koyduğu zaman daraldım. O zaman da arş'ın altında bulunuyordum. Allah-û Teâlâ «Ku­luma yetiş» buyurdular. Ben de göz açıp kapayıncaya kadar bir zamanda yetiştim ve bıça­ğı ters çevirdim.

3.  Uhûd Muhârebesi'nde kâfirler sizi ya­ralayıp dişinizi kırdıkları vakit, Allah-û Teâlâ buyurdular:

- **"Habîbimin kanına yetiş! Eğer Habîbim'in kanından bir damla düşer ise, yerden hiçbir bit­ki ve ağaç çıkarmam.»**

Ben de sür'atle indim, kanını iki elimle tu­tup göğe fırlattım.

4. Yûsuf aleyhisselâm kuyuya atıldığı za­man Allah-û Teâlâ:

**«Kulumun imdadına yetiş!»** buyurdular. He­men Yûsuf'a yetiştim. Yûsuf kuyunun dibine varmadan önce ben kuyunun dibinden bir kaya çıkardım. Ve Yûsuf'u üzerine oturttum.

(Hz. İbrahim Halîlullah (a.s.) Hz. M. Sâmi)



---
14 Ocak Salı
## KIYAMETTE İLK SORGU NAMAZDAN





Hureys b. Kabîsa diyor ki; Medine-i Münevvere'ye geldim ve: **«Allah'ım! Bana salih ve hayırlı bir sohbet arkadaşı müyesser kıl»** diye (dua ettim. Derken Ebu Hüreyre (r.a.)'nin mec­lisine oturdum ve kendisine "**Ben Allah'a ha­yırlı bir arkadaş vermesi için dua etmiştim, (si­zi ihsan eyledi) o halde bana Resûl-i Ekrem (s.a.v.)'den işittiğin bir hadîs oku, umulur ki Allah Teâlâ onunla beni faydalandırır"** dedim. Bunun üzerine Ebu Hüreyre Resûlullah (s.a.v.)'dan işittiğini ifade ettiği şu hadîsi anlattı:

**«Kıyamet gününde kulun, amelinden ilk ön­ce hesaba çekileceği şey namazdır. Eğer namazı iyi, düzgün** (noksansız) **olursa o kimse artık felâh bulmuş, muradına ermiş ve işini bitirip başarıya ulaşmıştır. Ve şayet** (hiç kılmamakla ve­ya farz, vacibleri noksan yapmış olmakla) **na­mazı bozulmuş** (noksan kılmış) **olursa tamamen mahrum olmuş ve** (her şeyini zayi ederek) **hüs­rana uğramıştır. Ve eğer farklarından az bir şey noksan olursa Aziz ve Celil Rabbimiz melek­lerine buyurur ki: «Bakınız kulumun bir tatavvu' nafile namazı var mı?» Eğer varsa farzın nok­sanları onunla ikmal edilir, sonra sair amelleri de bu minval üzre icra olunur.»**

(Sünen-i Tirmizî, No : 413)



**«Sabahleyin veya akşamleyin her hangi bir zamanda Allah (c.c.) yolunda (cihada çıkıp) yürüyüş, üzerine güneş doğup batan şeylerin hep­sinden her veçhile hayırlıdır.»**
(Buhari)



---
15 Ocak Çarşamba
## MİKROBU İLK OLARAK BULAN İSLÂM ALİMİ





Günümüzde mikrobun kâşifi olarak bilinen Louis PASTEUR'den 400 yıl önce FATİH SULTAN MEHMED HAN'ın hocası AKŞEMSEDDİN Haz­retleri dünyada ilk olarak mikrobu keşfeden İslâm alimidir.

Doğum yeri Amasya - Osmancık olup yaşa­dığı yıllar (1389-1458) arasıdır.

Hz. Muhammed (s.a.v.)'in **«her derdin de­vası vardır»** hadisi şerifine tabi olan AKSEMSEDDİN Hz., dini ve tıbbî ilimlerde inceden in­ceye araştırmalar yapıp **«Maddet-ül Hayat**» ad­lı tıp kitabında belirttiği şu neticeye varmıştır;**"Hastalıkların insanlarda teker teker ortaya çık­tığını sanmak hatalıdır. Hastalık insandan insa­na gözle görülmeyecek kadar küçük lâkin can­lı tohumlar (mikroplar) vasıtasıyla geçer."**

AKŞEMSEDDİN Hazretleri bedeni hastalık­ların olduğu kadar ruhî hastalıkların da hekimi idi. Ona **«Tabib-i ERVAH»** Ruhların doktoru der­lerdi.

AKŞEMSEDDİN Hz.leri Hacı Bayram Veli'nin müridi olup kendisine Fatih Sultan Mehmet Han tarafından İstanbul'un manevi fatihi unva­nı verilmiştir.

Bir çok kerametleri olan AKŞEMSEDDİN Hz.­leri Mihmandarı Resûlullah (s.a.v.) Ebu Eyyüb El Ensarî'nin yerini de keşfetmiştir. Oraya bir türbe ve cami yaptırmıştır. Bugün Eyüp Camii adıyla anılır.

(Risâlet-i Şerh-i Hacı Bayram veli)



---
16 Ocak Perşembe
## ÖLÜLERİN RUHUNA FATİHA OKUMAK





Resul i Ekrem (s.a.v.) Efendimiz şöyle bu­yurdular :

**«- Ölü kimse kabrinin içinde boğulmak üzere olup yardım isteyen kimse gibidir ki, babasından, yahut kardeşinden veya dostundan kendisine ulaşacak duayı beklemektedir. Nihayet dua kendisine kavuştuğunda bu duanın se­vabı ona dünya ve dünyada bulunan her şeyden daha sevgili olur. Muhakkak ki hayatta olanla­rın ölüler için hediyeleri (hayır) dua ve istiğ­fardır.»**
Hasan-ı Basri (r.a.)'den şöyle hikâye edil­miştir :

Bir kadın kabrinde azap çekiyordu. Bütün insanlar da onun bu halini rüyalarında görüyorlardı. Kadın bundan sonra (rüyada) nimet içinde olarak görüldü. Kendisine:

- Bunun sebebi nedir? diye sorulunca ka­dın :

- Bizim mezarlığımıza bir zat uğrayıp Fa­tiha sûresini okudu. Peygamber (s.a.v.)'e selât ü selâm getirdi ve bunun sevabını da bizlere he­diye etti. -O sırada mezarlıkta ise azap çekmekte olan beşyüz kişi vardı-. Müteakiben şu zatın Peygamber .(s.a.v.) üzerine getirmiş oldu­ğu salât ve selâmın bereketiyle o ölülerden aza­bı kaldırınız diye nida olundu, diye cevap verdi.

(Ölüm - Kıyamet - Ahiret, Sh.: 86-87)



**«Hastaları ziyaret ediniz, cenazeleri de ta­kip ediniz. Bu size ahireti hatırlatır.»**
(Ahlak Hadisleri, Cilt: 1)



---
17 Ocak Cuma
## İŞLENİLEN BİR SUÇTAN SONRA TEVBE ETMEK





Bir suç işledikten sonra vakit geçirmeden tövbe etmemiz, istiğfarda bulunmamız gerekir.

Allah'ın gazab ve kininden kurtulup kaç­mak için suçta veya işte bir an dahi ısrar etmememiz gerekir. Bir suçta ısrar ikinci bir masiyet sayılır. Bir suç yoktur ki, onun ilacı olmuş ol­masın.

Bir kimse bir suç üzerinde yetmiş sene ve­ya daha fazla ısrar etmiş olsa dahi nedamet duyduğu an, işlemiş olduğu bütün suçlarının af­fını Allah'tan dilerse bu dileği kabul olunarak, yapmış olduğu istiğfar bu kimsenin üzerine ko­ruyucu bir perde gibi çekilmiş olur. Çünkü tevbe, bulunduğu andan daha önce yapılanları tela­fi eder.

Bir hadiste: **«Allah (c.c.) gündüz günah işleyenlerin tevbelerini kabul etmek için gece boyunca elini uzatır. Gece günah işleyenlerin töv­beleri için de gündüz süresince elini uzatır ve bu hal güneşin battığı yerden doğacağı zamana kadar sürer gider.»**

**«Güneş battığı yerden doğuncaya kadar Hak Teâlâ tevbe edenlerin tevbelerini kabul eder.»** (H.Ş.)

**«Mü'min bir kul, hem günah işler, hem tev­be eder. Tevbe etmişken ölenlere ne mutlu»** (H.Ş.)

**«Nerede bulunursan bulun Allah'tan kork­malısın. Kötü bir iş yapınca, onu silmek için ardından iyi bir iş yap. İnsanlara güzel bir ah­lâkla muamele et»** (H.Ş.)

(El-Uhudül-Kübra, imam Şarani. Sayfa: 613)



---
18 Ocak Cumartesi
## KİBRİN VE KİBİRLENMENİN 12 ALÂMETİ





1- Nefsinin, benliğinin büyüklüğünü duy­mak için halkın, önünde kalkmasından, el pen­çe durup hürmet etmesinden hoşlanmak,

2 - Arkasından birini yürütmedikçe bir ye­re gitmemek,

3 - Kendi yakınlarından başkasının, mecli­sinde bulunmamasını istemek.

4 - Konuştuğu kimselerden doğruyu söyleyeni kabul etmemek,

5 - Hatasını kabullenmeyip, gösterene te­şekkür etmemek,

6- Hasta ve illetli kimselerle oturmaktan kaçınmak ve onlara gitmemek.

7 - Zenginlerin davetine gidip, fakirlerinkine gitmemek,

8 - Gerektiğinde, kendi evinin işlerini yap­maktan utanmak,

9 - Evinin ihtiyaçlarını pazardan temin edip götürmemek,

10- Akraba ve dostlarının çarşıdaki işle­rini yapmaktan utanmak, bilhassa kaba ve kir­letici eşyayı alıp eliyle götürmemek,

Gerek yürür ve gerekse bir meclise girip otururken, başkasının önüne geçmesinin veya kendisinden üstün oturmasının ağrına gitmesi ve bu hale dayanamaması,

12- Kaba ve yamalı elbise giymemektir. Kemal yoluna girenlerin sermayesi zillet ve al­çak gönüllülüktür.

**Bir kulun vazifesi şudur:** Evvelâ kibri kal­binden söküp atsın ve kimseye kibir ve gurur satmasın.

(Marifetname C. 2, Sh.: 52)



---
19 Ocak Pazar
## MÜDERRİS VE MEDRESE





Medrese, XI. asır sonlarında Selçukluların kurduğu ve geliştirdiği bir müessesedir. Osman­lı devletinde de esas öğrenim müessesesidir. Yük­sek medreseler belirli şehirlerde idi (İstanbul, Kaahire, Edirne, Bursa, Bağdat, Şam, Halep, Kon­ya..) Orta dereceli medrese ise her şehir ve ka­sabada mevcuddu. İmtihanla sınıf atlanırdı. Bir yılda birden fazla sınıf atlamakta mümkündü. İs­tanbul'da bilhassa Süleymâniye ve Fâtih yüksek medreselerinin diplomaları «İstanbul rûûsu» çok makbul idi.

Hangi derecede olursa olsun medrese mu­allimine "**müderris**" denir. Üniversitede ise **«Mü­derris»** **«Ordinaryüs Profesör»** karşılığı kullanıl­mıştır. (Muallim - Profesör, muallim muavini-do­çent).

İlk ciddi medreseleri Osmanlı ülkesinde 1330'da İznik ve az sonra Bursa'da Orhan Gazi açtı. 1400'den önce Bursa medresesi çok gelişti, tıp dâhil yüksek ilimler okutuyordu. 1453'de Fâ­tih, Fatih medresesini kurdu ki İstanbul Üniversitesi'nin çekirdeğidir. Sonra Kanuni, Süleymâ­niye medresesini de kurdu. İstanbul'da başka yüksek medreseler de vardı.

Fatih medresesi 300 odalı, 70 kubbeli mut­faklı, 300 hizmetkârlı idi. **«Sahn-ı Semân»** denen 8 fakültesi vardı. En büyük müderris Süleymâ­niye medresesi rektörü olan **«darülhadis mü­derrisi»** idi. İmparatorlukta daha büyük mü­derris yoktu. Aylık maaşı bugünkü rayicle 20.000 dolar kadardı. (Hammer, VI. 256-7)

(Osmanlı Tarihi, Y. Öztuna)



---
20 Ocak Pazartesi
## MELEKLERİN YIKADIĞI MÜCÂHİD





Hanzala b. Ebu Amir (r.a.). Cemile ile nikah­lanmış bulunuyordu. Mücahitler de Uhud'a ha­reket etmişti. Hanzala (r.a.), geceyi ailesinin ya­nında geçirdi. Sabahleyin Uhud'a yetişmek için yıkanmadan yola çıktı.

Yola çıkacağı zaman karısı Cemile (r.a.) kavminden dört kişi çağırdı. **«Rüyamda sema­nın açıldığını ve Hanzala'nın içeri girdikten son­ra kapandığını gördüm.»** diyerek, Hanzala (r.a.) o gece zifaf olduklarını söyleyip doğacak çocu­ğun da ona ait bulunacağına onları şahit tuttu.

Peygamberimiz (s.a.v.), safları düzeltirken, Uhud'a gelip mücahitlerin arasına katıldı.

Müşrikler bozulup dağıldıkları sırada. Han­zala (r.a) Ebu Süfyan'ın önünü kesti. Atının bacaklarını vurdu. Ebu Süfyan yere düştü. Bu sırada, Seddat b. Esved gelip Hanzala (r.a.)'yı arkasından mızrakladı. Mukabele etmek istediy­se de ikinci bir darbe ile yere düşüp şehid oldu.

Hanzala (r.a.) şehid olunca. Peygam­berimiz (s.a.v.): **"Ben Hanzala'yı Meleklerin, gökle yer arasında, gümüş bir tepsi içinde yağ­mur suyu içinde yıkadıklarını gördüm."** dedi.

Hanzala (r.a.) Gasîlül'melâike (Melekler ta­rafından yıkanmış) diye çağrılır. Hanzala (r.a.)'nın cesedi, Hz. Hamza ile Abdullah b. Cahş'ın yanında idi. Babası Ebu Amir, onun cesedine iş­kence yaptırtmadı.

(İslâm Tarihi, M. Asım Köksal, C. 3, Sh.: 87)



**"Göklerin ve yerin hükümranlığı Allah'ın­dır. Dönüş Allah'adır"**
(Nur Sûresi: 24, Ayet: 42)



---
21 Ocak Salı
## KULLARIN RIZKI





Enes bin Malik (r.a.)'den rivayet olunmuş­tur:

Bir gün Resûlullah (s.a.v.) ile çöle çıkmış­tık. Yüksek sesiyle öten bir kuş gördük. Resûlullah (s.a.v.):

**- Şu kuş ne söylüyor, biliyor musun ya Enes?**
- Bunu ancak Allah ve Resulü bilir, dedim.

Resûlullah (s.a.v.) buyurdu ki:

O kuş, **«Ya Rabbi, gözlerimi aldın, beni a'ma yarattın, beni rızıklandır, çünkü açım»** diyor.

Enes (r.a.) der ki:

Biz onu seyrederken bir başka kuş (yahud bir çekirge) geldi, onun ağzına lokmasını koydu. Onu yuttu ve tekrar yüksek sesiyle ötmeye başladı.

Resûlullah (s.a.v.) buyurdular ki:

-  **Kuşun ne söylediğini biliyor musun ya Enes?**

-  Onu ancak Allah ve Resulü bilir, dedim. Resûlullah (s.a.v.) buyurdular ki:

-  **"O, beni de unutmayan Allah (c.c.)'a ni­hayetsiz hamd olsun" diyor.**

(Hz. R.M. Sâmi (k.s.), Yunus ve Hud Sûreleri Tefsiri, sh.: 75)



Hz. Osman (r.a.)'a dünyada sevdirilen üç şey:

1 - Aç doyurmak.

2 - Kur'ân okumak.

3 - Çıplak giydirmek.



---
22 Ocak Çarşamba
## OSMANLI DENİZCİLERİNİN A.B.D. İLE SAVAŞI





1803 yılında "**Granol Türk"** adlı bir Ameri­kan gemisi, Tunus'a geldi. Fakat Trablus beyler­beyliğine bağlı Türk korsanlarının bazı Ameri­kan gemilerini vurması üzerine Birleşik Ameri­ka Devleti, Akdeniz'e bir harb filosu göndere­rek, sancak göstermek ve kuvvet gösterisi yap­mak istedi. Filoya bağlı 35 toplu Filedelfiya ile Vixen adlı harb gemileri, Trâblus'da üzerlerine gelen bir Türk gemisine karşı manevra yapmak isterken karaya oturdu, bütün gayretlere rağ­men yüzdürülemedi. A.B.D.'nin en büyük gemisi olan Filedelfiya gemisinin 300 mürettebatı. Türk­ler tarafından esir edildi. Libya Beylerbeyi Yu­nus Paşa, gemiyi ve mürettebatını salıvermek için A.B.D.'den 3 milyon altın dolar tazminat ve bundan böyle Türk korsanlarının Amerikan san­cağına eman vermesi için de yılda 20.000 dolar vergi ödemesini istedi. A.B.D.'de umumi efkâr bu paranın ödenmesini istiyordu. Tunus beylerbeyliği de A.B.D.'den, sancağına emân vermek için yılda 10.000 dolar vergi istiyordu. Tunus'a gelen deniz albayı Rodpers, böyle bir şeye selahiyeti olmadığını söyledi. Tunus beylerbeyi Hammûde Paşa, Menemenli Süleyman Ağa adlı, dil bilir bir adamını A.B.D.'ye müzakereye yolladı. Washington'a gelen Süleyman Ağa devlet tarafından misafir edildi ve Başkan Thomas Jefforson tarafından kabul edildi. Bir yıl süren mü­zakereler neticesinde Süleyman Ağa tekrar Tu­nus'a döndü. 1812'de A.B.D.'nin Cezayir konso­losu Lear, Cezayir beylerbeyine yıllık vergi ola­rak hükümetinin 26 000 altın dolarını ödedi.

(Büyük Türkiye Tarihi, Y. Öztuna)



---
23 Ocak Perşembe
## İYİLİĞİ EMRETMEK-KÖTÜLÜĞÜ YASAK ETMEK





FAKİH anlatıyor:

- İyiliği emretme vazifesi yapan kimsede, şu beş şeyin bulunması icabeder.

1 - İLİM: Zira câhil olan, iyiliği emretme vazifesini yerine getiremez.

2 - Allah'ın rızasını ve dinin izzetini di­lemek.

3- Şefkat, iyiliği bildiren kimse, karşısın­dakine yumuşak davranmalı, sevgi dolu olmalı. Sert, katı kalbli olmamalıdır. Zira Alla-û Teâlâ Musa ile Harun'u Firavun'a yollarken şu emri verdi:

**«Firavun'a gidin. O hakikaten azdı. Tat­lılıkla ona söz söyleyin. Olur ki, söz dinler. Yahut Allah'tan korkar.»** (20/44)

4 - Sabırlı ve tahammüllü olmalı. Nitekim Allah-û Teâlâ, Lokman peygamberin dili ile bi­ze şöyle anlatır:

**«İyiliği emret. Kötülüğü yaptırma. Bu yol­dan gelecek ezaya dayan.»** (31/17)

5 - Söylediğini yapmalı. Tâ ki, başkaları tarafından ayıplanmamalı. Ve şu âyetin tehdidi altına girmekten kurtulmalı.

**«Siz insanlara iyiliği emr ediyorsunuz da, kendi nefsinize etmiyor musunuz.»** (2/44)

(Tenbîhû'l Gafilin, Ebul-leys Semerkandi. Sh.: 92)



Hadis:Hz. Hasan (r.a.) Resûlullah (s.a.v.)'ın şöyle buyurduğunu anlatıyor.

**«Bir kimse di­nini korumak için, bir yerden, bir başka yere gi­derse, isterse bir karış olsun, Cennet o kimseye vacip olur.»**



---
24 Ocak Cuma
## HZ. ALİ (B.A.)'NİN OĞLU HASAN (R. A.)'A VASİYETİ'NDEN





Kendi nefsine ve kalbine, daha evvel geçmiş evlâd-ı insan'ların kıssalarını ve hikâyelerini söy­le. Mazide insanların başına gelen felaket ve mu­sibetleri düşün. Aynı şeylerin tekerrür etmemesi için dikkat et. Atalarının topraklarında ve yaşa­dıkları yerlerde gez. Ve onların eserlerini dikkat­le tetkik et. Onlar neler yapmışlar, nereden ne­reye, ne için göç etmişler? Bunları tetkik ettiğin zaman onların pek yakın arkadaşlarından ve sev­gililerinden ayrılıp gurbet ellere gittiklerini gö­receksin. Tıpkı onlar gibi sen de pek yakında bilmediğin, görmediğin yerlere göç edip gidecek­sin. Şu halde istikbâldeki yerini şimdiden hazır­la ve temizle. Ahiretini dünyâ ile satma.

Bilmediğin şey hakkında konuşma. Vazifen olmayan şeye karışma. Ve her işi ehline bırak. Sonunda bir felâketin gelmesinden korktuğun yolu terk et. Zîrâ bir işte felâket sezildiğinde onu terk etmek, korku ile ilerlemekten hayırlıdır.

İyiliği emret ki iyilik ehlinden olasın. Münkeri -kendisinde Allah'ın rızâsı olmayan şeyi- elin ile ve dilin ile ortadan kaldırmaya çalış. Bü­tün gücünü sarf ederek münkeri isleyenleri uzak­laştır.

Allah yolunda hakkıyla çalış. O'nun uğrun­da mücâhede ve mücâdele etmekten çekinme.

Her hangi bir kimsenin ağır sözleri seni yo­lundan alıkoymasın. Nerede olursan ol, Hakk'a ulaşmak için bütün güçlükleri asmağa çalış.

(Hz. Ali (r.a.), Hz. Mahmud Sâmi k.s.)



---
25 Ocak Cumartesi
## ATOM BOMBASININ MUCİDİ





Bundan 1200 yıl önce Bağdat Üniversitesi Rektörü; gerçek mahiyeti ancak asırlar sonra anlaşılacak buluşunu açıklamıştır.

**"Maddenin en küçük parçası olan cüz'ü la yete Cezza = Atom'da yoğun bir enerji vardır. Yunan bilginlerinin atom parçalanamaz fikri yanlıştır. Atom parçalanabilir ve parçalanınca öyle bir güç oluşur ki Bağdat şehrini altını üs­tüne getirir. Bu Allah (c.c.)'ın kudret nişanıdır."** Bu fikrin sahibi dünya tarihine atom bomba sının mucidi olarak geçen müslüman bir türk olan CABİR BİN HAYYAN'dır. HAYYAN'ı (721-805) Fransız şarkiyatçısı Cardonne (1720-1783) dünyanın gelmiş geçmiş 12 dâhisi ara­sında sayar. Britannica Ansiklopedisi ise ondan **"İslâm Kimyasının Babasıdır"** diye söz eder. La­voisier (1743-1794) prensibinin keşfi de ona ait­tir.

Eserleri : CABİR'e ait eserler irili ufaklı 2000 aded kadardır. Bilinenlerin sayısı = 826. Bunun 112'si uygulamalı fizik ve kimya, 70'i teorik kim­ya. 114 tanesi ise madenler fizik ve kimyası ile izah edilemeyen güçler, 500'ü teorik fizik, mate­matik, astronomi felsefe ve dinler tarihidir. En önemli eserlerinden bazıları: 1- Kitâb-ûl Ahcar (taşlarla ilgili) 2- Kitâb-ı Müktesep fi sanâat-iz Zehep (Atomla ilgili teori bu kitapta ge­çer. 3- El-Halis, 4- El-Kamer (Gümüşle ilgili kitap), 5- Eş-Şems (Altınla ilgili), 6- Havass'ul-İksîr (Kimya ile ilgili). Câbir'in 70 kitab'ının bir nüshası Bursa'da Sultan Orhan kütüp­hanesinde Hüseyin Çelebi No:15'te kayıtlıdır.



---
26 Ocak Pazar
## ANA VE BABAYA İHSAN





Ana ve babaya iyilik ve ihsan evlâd üze­rine farzdır. Nitekim Allah-û Teâlâ Kur'ân-ı Kerim'de **«Anne ve babadan biri veya ikisi ihti­yarladığında usanıp da öf deme. Ağır söz söyleme. Onlarla yumuşak ve tatlı konuş.»** (İsra Sûresi, 23. Âyet), diğer bir âyet-i kerîmede **"Ba­na ve anne-babanıza şükredin"** (Lokman Sûresi, âyet 14) buyuruyor.

İbn-i Abbâs (r.a.)'dan şöyle bildirilir ki Resûlullah (s.a.v.) : **«Bir kimse anasını ve baba­sını gücendirmiş olduğu halde, sabaha kavuşsa, kendisi için Cehennem'e iki kapı açılmış olarak akşamlar. Akşamları anne ve babasını gücendi­rerek akşama kavuşsa, yine kendisi için Cehennem'e iki kapı açılmış olarak sabahlar. Eğer an­ne ve babasından yalnız birini gücendirmiş ise. Cehennem'de ona bir kapı açılmış olur. Her ne kadar anne ve babası bu kimseye zulmetmiş ol­salar da böyledir.»** buyurdu. Abdullah bin Ömer (r.a.)'den gelen rivayette ise Resûlullah (s.a.v.) **"Cenab-ı Hakk'ın rızâsı anne ve babanın rızasın­da, kızması da anne ve babanın kızmasındadır."** buyrulmuştur.

Resûlullah (s.a.v.)'a bir kimse gelip, yâ Resûlallah, Allah yolunda cihâda ve gazaya gitmek istiyorum dediğinde. Cenâb-ı Resûlullah (s.a.v,) gelen kimseye **«Senin annen ve baban var mıdır?»** buyurdu. Evet yâ Resûlullah. dedi. **"Sen annen ve baban hakkında mücâhede eyle, onlara iyilik ve ihsan et, itina ve ihtimam gös­ter"** buyurdu.

(Gunyetü't Talibin Seyyid Abdülkadir-i Geylâni Sh.: 61)



---
27 Ocak Pazartesi
## NESL-İ OSMANİ





Belki bu devleti kuranlar, cihan tarihinin en haşmetli ve ven büyük hükümdarlarıdır. Onlar, en kudretli saltanata, yeryüzünün en geniş ülkelerine sahiptir. Bahtları, kısmetleri ve ta­lihleri açıktır. Çok hayır yaparlar, çok ihsanda bulunurlar. Saltanatlarının şevketine son yoktur. En keskin kılıç, en sivri ve delici mızrak onlar­dadır. Servet, mal, mülk, asker ve silâh bakı­mından yeryüzünde birincidirler. Te'sir ve kuv­vetleri essizdir. En iyi yolu takıyb ederler, gö­rüşleri doğru ve aydındır. Doğu'nun ve Batı'nın, karaların ve denizlerin efendisi, Mekke ve Me­dine'nin hamisi onlardır. Allah onları. Süleyman Aleyhisselânı'dan sonra hiç kimseye nasib olma­yan bir şevketle şereflendirmiştir. Bu devletin hükümdarları, selefleri olan hükümdarlara, dev­letlere ve onların halkına zulüm ve kötülük ede­rek yükselmemişlerdir. Hiçbir haksızlık etme­mişlerdir Daima adaletle davranmışlardır. Ülkelerinin büyük kısmını kafirlerden, zalimlerden fethetmişlerdir. Kılıçlarının hakkı, mızraklarının meyvesi olarak bu devleti kurmuş ve büyütmüş­lerdir. Ne hazıra konmuşlar, ne de kimsenin hakkını yiyerek saltanata geçmişlerdir. Saltanat tahtını boş bulmuşlar, ancak onlar doldurmuş­lardır. Yeryüzüne bu vasıfta başka bir hanedan gelmemiştir.

(Müneccimbaşı Ahmet Dede)



**"Sizin en seçkinleriniz, ahlâk bakımından en güzel olanlarınızdır."**
(Ahlak Hadisleri Cilt 1)



---
28 Ocak Salı
## ÖLÜM VE AZRÂİL ALEYHİSSELÂM





Rivayet olunur ki: İbrâhim Aleyhisselâm Azrâil'e şöyle dedi:

-  Ey Azrail! Sen kötü insanın ruhunu alır­ken hangi surette ona göründüğünü bana gösterebilir misin?

-  Sen buna tahammül edebilir misin?

- Evet, tahammül ederim. Azrail:

- Öyleyse yüzünü başka tarafa çevir, dedi. Hz. İbrahim ondan yüzünü çevirdi. Sonra döndü ki o: Korkunç kıyafetli, pis kokulu, saç­ları dikleşmiş siyah bir adam... Ağzından alev saçıyor ve burnundan duman çıkıyor. Bu man­zarayı gören İbrahim Aleyhisselâm düşüp bayıldı. Sonra ayıldığı zaman Azrail ilk suretinde göründü ve İbrahim Aleyhisselâm ona şöyle de­di :

- Kötü adama hiçbir şey olmasa da yalnız senin yüzünü görmek ona kafidir.

İbrahim Aleyhisselâm, ölülerine ağlayan bir­takım insanları gördü. Onlara şöyle dedi:

- Ölüler için değil kendiniz için ağlasanız daha hayırlı olur. Zira ölen üç korkudan kurtulmuştur:

1.  Azrail'in yüzünü görmekten. Çünkü o. O'nu bir defa görüp geçti.

2.  Ölümün acısından. Çünkü O, onu da tattı.

3.  Hayâtın ne şekilde sona ereceğinden. On­dan da emin oldu.

**"Akıllıya gereken; kendi nefsi için ağlamak "Zira ağlanacak odur" ve ölümün ensesinde onu beklemekte olduğunu bilmektir.."**
(Hz. İbrahim (a.s.), Hz. Muhmud Sâmi k.s.)



---
29 Ocak Çarşamba
## HZ. BİLAL-İ HABEŞİ (R.A.)





Hz. Bilâl, şedidü'l-üdme (Pek esmer), hafif pek uzun boylu ve kuru yüzlü imişler. Mekke'de doğmuştur, aslen Habeşistanlıdır. 63 yaşında Şam'da Hicri 20 tarihinde vefat etmiştir.

Köle iken ilân-ı İslâm ile müşriklerin eza ve işkencelerine sabr u tehammül eden ashâb-ı ibtilâdandır. Hz. Ebû Bekr Sıddıyk (r.a.) kendisini kölelikten kurtararak azad eylemiştir. Ve ondan sonra Bilâl (r.a.) Nebiyy-i Ekrem (s.a.v.) Efen­dimizin hizmetine devam etmiştir.

En evvel ezan okuyan ve ikâmet getiren bu zat-ı âlî - kadr'dir. Gerçi Ezan Abdullah ibn-i Zeyd el-Ensari'nin rü'yalarıyla meşru buyurulmuşsa da Hz. Bilâl daha güzel sesli olduğu için emr-i Nebî ile ezanı Bilâl-i Habeşi (r.a.) okumuş­tur.

Hz. Bilâl, tulû-i fecirden evvel seheri bir ezan okuyarak Ashabı teheccüde uyandırır ve sabah ezanını vakt-i duhûlünde İbn-i Ümm-i Mektûm (r.a.) okurdu. Sefer-i Hümâyûn vukuunda Hz. Bilâl Sefere gider ve Hz. İbn-i Ümm-i Mektûm da Medine'de kalırdı. Hz. Bilâl (r.a.) Bedir'de ve bütün meşâhid-i seniyyede bulunmuştur.

Sabah ezanında **«Namaz uykudan hayırlıdır»** cümlesini Hz. Bilâl ilâveten okumuştur Nebiy-yi Ekrem (s.a.v.) Efendimizin irtihâli üzerine Hz. Bilâl bir daha ezan okuyamamış, Hz. Ömer (r.a.)'in Suriye'yi teşriflerinde bir defa ezan okuyup hem kendi ağlamış ve hem halkı ağlatmıştır.

(Ashab-ı Kiram - Hz. Ramazanoğlu M. Sâmi k s.)



---
31 Ocak Cuma
## PEYGAMBER EFENDİMİZ (S.A.V.) VE KARANTİNA





Hz. Peygamber (s.a.v.) şöyle buyuruyor:

**"Bir yerde tâûn (veba)'un bulunduğunu işi­tirseniz oraya gitmeyiniz. Bulunduğunuz yerde meydana gelmişse oradan da ayrılmayınız."** (Bu­hari)

Hadis-i Şerifin birinci kısmı dışarıdan geli­nerek hastalık .alınmasını önleyici, ikinci kısmı ise hastalığın bulaştığı bölgeden etrafa yayılma­sını durdurucudur. Bir insanın salgınlı bölgeden dışan çıkabilmesi için ancak sağlam olması gerekir. Bu emir daha henüz hastalanmamış, fa­kat vücuduna mikrop girmiş olanları, bir başka deyimle kuluçka dönemindekileri de kapsamak­tadır.

Zehebî şöyle diyor:

**«Veba hastalığı olan ye­re gitmemenin iki faydası vardır: Birincisi; kötü havayı teneffüs edip hasta olmaktan korunmak, ikincisi de hastalarla oturup kalkıp hastalığın bulaşmasını önlemek».**
Veba hakkındaki Hz. Peygamber (s.a.v.)'in emri hudut ve sahillerden bir ülkeye veya bir şehre bulaşıcı hastalığın girmemesi için alınan en köklü tedbirdir.

Karantinanınsa bugünkü tarifi şudur: Bu­laşıcı bir hastalığın bulaşmasına maruz kalmış ve maruz kalmış olmasından şüphe edilen insan veya evcil hayvanların, hastalığın ve uzun kuluçka dönemi boyunca, böyle olmayanlarla te­masını önlemek için hareket serbestliğinin sınıf­landırılmasıdır.

(Kur'ân-ı Kerîm ve Hadîslerde Tıp Dr. Mahmud Denizkuşları)



---
1 Şubat Cumartesi
## İLİM HIRSIZI!





Haçlı seferleri ve ondan önceki yıllarda bir­çok müslüman âlimlerinin eserleri Avrupa'ya götürülerek kendi adlarına tercüme etmişler. Böylece müslüman âlimlerinin çeşitli ilim dallarında yapmış olduğu keşif ve icatları sahiple­nerek ilim hırsızlığı yapmışlardır.

11. yüzyılda İslâm ülkelerinde tıp ilmi tahsil eden Konstantin (1016-1087) 1077'de Avrupa'nın en eski tıp okulunun bulunduğu Salerno'ya gelmiş. Orada vazdığı eserlerle şöhret kazanmıştır. Hele Liber Pantegni adını verdiği tıpla ilgili büyük eseri göz kamaştıracak kadar harikaydı. Bu eserler Konstantin'in ne kadar üstün bir zekâya sahip bilgin olduğunu göstermeye yetiyordu. Ne var ki bu şöhreti fazla sürmeyip 40 yıl geçmeden ilk haçlı seferleri ile Konstantin'in ne derece kurnaz bir **«İlim Hırsızı!»** olduğu or­taya çıkmıştır.

Piza'lı Stephon ilk haçlı seferlerinde An­takya'ya uğramış. Orada Müslüman alim Ali bin Abbas (?-994)'ın **"Kitâb-ül Meliki"** eserini ele geçirmiş. Onu Latinceye çevirerek Hıristiyan dünyasına kazandırmak istemiş. Tercümeden sonra gördü ki Konstantin'in meşhur Liber Pantegni'nin orjinal eser değil **«Kitâb-ûl Meliki»**'den kopya olduğu anlaşılmıştır. Halbuki Stephan eserlerinden dolayı Konstantin'i üstad edinmiş. Onu hürmet ve minnetle anardı. Onun bir sah­tekâr olduğunu öğrenmiş, içindeki insaf ve ger­çeği araştırma duygusu bu sahtekârlığı su yüzü­ne çıkardı ve dünyaya ilân etti.



---
2 Şubat Pazar
## NAMAZ





Sûre-î İsrâ'da:

**"Habibim! Günün zevâlinden gecenin karanlığına kadar namazın ikamesine ve bilhassa sa­bah namazında sabahın beyazlığına kadar kırâete devam et. Zira sabah namazı ins ü cin ve melekler tarafından şehâdet olunacaktır."** buyurulmuştur.

Binâenaleyh seher vaktinde müminlerin uyanık olup sabah namazına ve kirâete devam etmeleri lâzımdır.

Bu âyet-i celile beş vakit namaza şâmildir. Gece ve gündüze müvekkel olan melekler sabah vaktinde ictima edip cemâat-i müslimine şâhid oldukları için sabah namazına meşhud denilmiştir.

Sabah namazı; öyle mübarek feyizli, huzurlu bir vakitdir ki o zaman uykuda olmak ne büyük gaflet ve kusurdur.

Sûre-i Taha'da buyuruluyor ki:

**"Rabbin Teâlâ'nın medh ü senasını müdavim olduğun halde gün doğmazdan ve batmazdan evvel nekaısden tenzih et ki, âhırette Allah'ın sevabından razı olasın ve Allah Teala da senden razı olur."**
Gün doğmazdan evvel dünya umûruyla meşgul olmadan, sabah vakti kalbin sâri olduğu ve gün batmazdan evvel de maişet muzâyadasından ve çalışmasından kurtulup meşguliyetten halî bir zaman olacağından gerek gün doğmazdan ve gün batmazdan evvel tesbihlerle meşgul olmayı dünyevî her umûr üzerine takdim etmek gerekir. Ta ki Rabb Teâlâ'nın rızâsı hâsıl olsun.

(Musahabe, Cilt: 3)



---
3 Şubat Pazartesi
## ÜMMETE ŞEFÂAT





Denildi ki: Günlerden bir gün, Resûlullah (s.a.v.), Hz. Ebûbekir, Ömer, Osman, Ali, Fâtıma, ve Aişe (Allah'ın rızâsı cümlesinin üzerine olsun.) ile oturmakta idiler. Hepsi de Resûlul­lah'ın huzurunda bulunuyorlardı...

Resûlullah (s.a.v.) birden (şiddetle) ağlama­ğa başladı... Öyle bir ağlayış ki (dayanılmaz)...

Bunu (gören) Hz. Ebûbekir söyle dedi:

-  Anam, babam sana feda olsun Yâ Resûlallah! niçin ağlıyorsun?

Resûlullah (s.a.v.) buyurdular ki:

**-  "Ümmetimin önünde uzun ve zor bir yol, omuzlarında ağır bir yük, ve bir çok da mâ'siyetleri bulunmaktadır. (Âhirette azaba girerlerlerse) ben nasıl ağlamayayım!"**
Hz. Ebûbekir bundan duygulanarak :

-  Yâ Resûlallah! Sen gönlünü hoş tut! (Al­lah bana izin verirse) Kıyamet gününde Ümme­tinin âsîleri hakkında durum vahimleşirse (gü­nahlarının taşınmasını hafifleştirmek için) Onla­rın günahlarının yarısını yüklenirim.

Resûlullah (s.a.v.), Ebûbekir'i senâ (tahsin ve taltif ve dûâ) etti...



Abdullah bin Cafer'den naklen; Resûlullah (s.a.v.) :

**"Bir kul ki Allah (c.c.) kendisini dünya nimetlerini vermekle, kendi nezdindekiler arasında muhayyer bırakmış, o da onun nezdindekileri seçmiştir."** buyurdular.



---
4 Şubat Salı
## ÖLÜM ANINDA TELKİN





Abdullah bin Mübarek, **«Sizler ölüme ha­zırlanmış kimseye Lâ İlâhe İllâllah kelimesini hatırlatınız, fakat o bu sözü söyleyince artık kendisini bırakınız»** derdi.

Alimler dediler ki: **"Bu husus (çok önemli­dir). Çünkü ölüm halindeki insana karşı endişe edilip de bu kelimeyi onun söylemesi için ısrar ettikleri zaman şeytan diline ağırlık getirerek bu sözü söylemekten âciz bırakabilir de, bu su­retle o ısrar, bu zatın su'i hatimesine (yani hayatının kötülükle bitmesine) sebep olur."**

Hüseyn bin İsa şöyle dedi: **«(Abdullah) İbni Mübârek'e ölüm geldiği vakit bana Lâ İlâhe İl­lâllah de, fakat bunu bana karşı tekrar etme, meğer ki ben o kelimeden başka ikinci bir kelâm söylemiş olayım.»**

Şüphesiz telkinden maksat işte budur ki, Adem oğlunun kalbinde Allah'dan başka hiçbir şey yok iken ölmesidir. Nazar-ı dikkate alına­cak şey, kalbe gelen şey ve kalbin amelidir. Ki, kurtuluş da onunla olur. Dilin hareketi ise, kalbde olanı tercemeden ibarettir. Eğer böyle olma­saydı dilin hareketinde hiçbir fayda olmazdı.

Geçmişteki âlimlerin bazıları, âlim kimse­nin yanında sadece telkin hadisini (yani ölme­ye hazır olanların yanında **«Lâ İlâhe İllâllah»** zikretmekle yetinirlerdi.

En iyisini yüce Allah bilir.

(İmam Şa'rânî, Ölüm - Ahiret - Kıyamet, 43)



**"İnanıp yararlı işler işleyenlerin namaz kılıp, zekât verenlerin Rableri katında ecirleri vardır. Onlara korku yoktur ve onlar üzülmeyecekler­dir."** (Bakara/277)



---
6 Şubat Perşembe
## DİĞER PEYGAMBERLERE VERİLMEYEN BEŞ ŞEY





Resûlullah (s.a.v.) söyle buyurmuştur:

**"- Benden önce hiç bir kimseye verilme­yen ben şey bana verildi :**
**1** **- «(Eskiden) Her peygamber hassaten kendi kavmine gönderiliyordu. Ben ise kızıl ve siyah bütün insanlara gönderildim.**

**2** **- Bana ganimetler helal kılındı. Halbu­ki benden önce hiçbir kimseye helal edilmemişlerdi.**

**3** **- Benim için yer tertemiz ve mescid kılındı. Binaenaleyh her kime namaz vakti gelirse bulunduğu yerde namazını kılar.**

**4** **- Bir aylık yol kadar yerden (Düşmanın kalbine) korku salınmakla mansur oldum.**

**5**-**          Bir de bana şefaat verildi."**



**HADİSTEN ÇIKARILAN HÜKÜMLER**
1 - İbni Battal'a göre bu hadis hüccetin (delilin) müşahede ile olduğu gibi haberle de sabit olduğuna delildir.

2 - Resûlullah (s.a.v.)'a hususi şefaat hakkı verilmiştir.

3- Evinde, yerinde olan bir kimse su bula­maz ve namaz vaktinin geçeceğinde korkarsa teyemmüm ederek namazını kılabilir.

4 - Ganimetler Peygamberimiz (s.a.v.) ile ümmetine mubah kılınmıştır.

(Sahih-i Müslim Terc. C.:3, Sh.:1535)



---
7 Şubat Cuma
## AKSIRMANIN EDEBİ





Aksıran kimsenin ağzını eliyle örtmesi, se­sini alçak çıkarması ve sesini yükselterek (Elhamdülillah) deyip, Allah-û Teâlâ'ya hamd ey­lemesi edeptendir. Zira bazı hadis-i şeriflerde **«Aksıran kimse, elhamdülillah dediğinde, hazır bulunan melek** (rabbilâlemin) **der**. **O kimse** (rabbilâlemîn) **deyince, melek** (yerhamüke rabbük)» deyip ona hayır ve bereketle dua etmesi ve aksıranın da (yehdîkümullahü ve yaslıha bâleküm) demesi müstehab olur. Üçten fazla aksırırsa, elhamdülillah, yerhamukallah, yehdînâ ve yehdîkumullah denmez. Çünkü hadis-i şerifte **"Üç kere aksıran kimseye, (yerhamükellah) di­yerek hayır ile dua olunur. Üçten fazla olursa elhamddülillâh ve yerhamükellah denmez. Zira bu hal nezle ve üşütmeden meydana gelir. O kimse nezle olmuştur."** buyurdu.

Esneyen kimsenin eliyle ağzını örtmesi de edeptendir. Nitekim hadis-i şerifte: **«Sizden biriniz esnediği vakit, elini ağzına tutsun. Zira esnemesiyle beraber şeytan ağzına girer»** buyuruldu. Diğer bir hadis-i şerifte ise **«Allah-û Teâlâ katında aksırmak iyi, esnemek kötüdür. Sizden biriniz esneyeceği zaman elinden geldiği kadar, onu çevirmeye uğraşsın. Zira esnemek şeytan­dandır.»** buyuruldu. Esneme hâli gelince, müslümanlar Peygamber Efendimiz (s.a.v.)'in hiç es­nemediklerini hatırlarsa, esnemeleri geçer.

(Gunyetü'l Talibin, Abdülkadir-i Geylani, Sahife: 23)



---
8 Şubat Cumartesi
## HZ. ÖMER (R.A.)'İN ÖRNEK DAVRANIŞI





Hz. Ömer (r.a.) Şam'ı teslim almaya gitti­ğinde hizmetçisiyle sıra ile deveye binmişlerdi. Şam'a yaklaşınca ve binme sırası hizmetçide iken bir nehre rastlamışlar. Hz. Ömer (r.a.) ayakkabısını koltuğuna almış, paçalarını sıva­mış ve devesinin yularından çekerek nehri geçmişlerdir. Kendisini karşılamaya gelen ve o an­da nehrin kenarında duran ordu komutanı Ya Emirel-Mü'minin, Şam'ın ileri gelenleri seni karşılamaya gelmişler, bu halini görürlerse hoş görmeyecek ve bu durumuna başka bir mana vereceklerdir, deyince Hz. Ömer (r.a.), Cenab-ı Hak, bizi İslâm dini ile aziz kılmıştır. Biz O'nun rızasını dileriz cevabını vermiştir.

(Marifetname. C. 2/171)

## ***

## OSMANLI'NIN CİHAN SİYASETİ

XVI. asırda hiç bir mühim mes'ele yoktu ki, Osmanlı siyaseti ilgilenmesin ve ağırlığını his­settirmesin. Sumatra'dan (Endonezya), Tulon'a (Fransa), Mombasa'dan (Afrika), Astırhan'a (Rusya) kadar Osmanlı kuvvetleri, dünyanın dört köşesinde faaliyette idiler. Bu, Kanuni'nin gaza fikrine dayandırdığı dünya siyaseti idi.

Kanuni devrinde yaşayan Hatıyfi, şöyle di­yor: **"Bir sultân-ı aziymûşşandır ki her kıtada hutbesi yürür ve bir bir kal'ada nevbeti vuru­lur."** Bu ifadede en küçük bir mübalağa olduğu iddia edilemez.

Kanuni devrinde Osmanlı öyle bir güç dere­cesine erişti ki, dünyanın geri kalan bütün devletlerinin güçlerinin toplamı, Osmanlı İmparatorluğu'nunkinden aşağıda kalıyordu.



---
9 Şubat Pazar
## KULUN ACZİ, RABBİNİN BAĞIŞLAMASI





Resûlullah (s.a.v.) Mirac'a çıktıklarında Al­lah (c.c.) O'na şöyle buyurur:

**-Ya habibim! Her sevgili sevgilisinin ya­nına geldiğinde hediyeler getirir. Sen bana ne getirdin?**
Nebî (s.a.v.) Allah Teâlâ'ya cevaben şöyle der:

**-Ya Rabbi! Sen'in hazinelerinde olmayan iki şeyi getirdim.**
Allah Teâlâ bildiği halde:

**-Nedir onlar ya Muhammed?**
Resûl-i Zîşan :

**-Onların biri ibadetlerin noksanlığı, ikin****cisi ümmetimin isyanıdır.** Hak Teâlâ şöyle buyurur:

**-Ya Habibim. Madem ki katıma acizliği itiraf ile geldin, o halde sana ecir ve mükâfatımı kat kat vereceğim. Ümmetinin noksan ve is­yanını gufrana çevireceğim.**
Sonra Allah Teâlâ, Nebî (s.a.v.)'e şöyle buyurdu:

**-Ya Muhammed sağına bak!**
Hz. Peygamber (s.a.v.) sağ tarafına baktı­ğında çok dalgalı büyük bir deniz görür Deni­zin içinde bir ada, adanın içinde bir ağaç ağa­cın üstünde bir kuş, kuşun gagasında az bir toprak, çamur dânesi görür ve:

**-Evet ya İlâhi, der.**
(Devamı Yarın)



---
10 Şubat Pazartesi
## KULUN ACZİ, RABBİNİN BAĞIŞLAMASI





(Dünden devam)

Allah Teâlâ şöyle buyurur:

- Ya Muhammed! Bu büyük deniz, benim Rahmet deryamdır. Şu küçük ada dünyadır. Üzerindeki ağaç dünyanın yeşilliği, nimetidir. Ağacın üstündeki kuş, insandır. Kuşun gagasındaki bir damla çamur, insanların ma'siyeti, günahıdır.

Bu bir damla çamur, mümkün müdür ki, benim bu büyük Rahmet denizimi bulandırsın? Eğer rahmet deryası bir dalgalanacak olursa o küçük zerre yok olur gider. Sen Şefîu'l-müznibin yani günahkâr Ümmetin şefaatçısısın. Ben Erhamurrâhimîn'im, merhamet edicilerin en merhametlisi...

(Hz R M. Sâmi (k.s.), Hz. Ebû Bekir Sıddık, sh.: 141-142)

## İSLÂM'DA İLK VAKIF

Hicretin yedinci senesinde Resûl-i Ekrem (s.a.v.) Efendimiz 1400 asker ve 200 atlı ile Hayber'e ilerlemişti.

Hz Ebû Bekir (r.a.)'le Hz. Ömer (r.a.) düş­mana karşı uğraştıkları halde muvaffak olamamışlardı Peygamber (s.a.v.) Efendimiz sancağı Hz Ali (r a) 'ye vermişti. Düşmanın en meşhur kumandanı olan Mirhâb, Hz. Ali (r.a.) tarafından katledilmiş ve muharebe kazanılmıştı. Hayber arazisi kâmilen MÜCAHİDİN'e taksim edilmişti Hz. Ömer (r.a.) bu taksimattan kendisine isabet eden arazîyi kamilen vakf etmiştir. Ve târih-i İslâm'da görülen ilk vakıf budur.

(Hz. Ömer (r.a.), Hz. R.M. Sâmi (k.s.)



---
14 Şubat Cuma
## HAKİKİ MÜ'MİNE ALLAH (C.C.)'IN NUSRETİ





Hikâye olunduğuna göre bir ihtiyar kadın, gemi yaptığı sıralarda Nuh (a.s.) 'a uğrayıp onu niçin yaptığım sorunca, Nuh (a.s.) :

-  Allah (c.c.), kâfirleri tufan ile helak ede­cek, mü'minleri de bu gemiyle kurtaracak, dedi.

Kadın, vakti geldiğinde kendisine de haber vermesini ve mü'minlerle beraber gemiye bindirilmesini söyledi

Vakit gelince, Nuh (a.s.) halkı gemiye bin­dirmekle meşgul olduğu için kadının ricasını unuttu. Sonra tufan vâki olup küffar helak ol­du, mü'minler kurtuldu, gemiden çıktıktan son­ra ihtiyar kadın gelip:

-  Ey Nuh! Sen tufan olacağından bahse­derdin, daha vakti gelmedi mi? Nuh (a.s.) :

- Tufan vâki oldu, Allah (c.c.)'ın emri ye­rine geldi, dedi. Böyle derken de kadının haline hayret etti. Allah Teâlâ onu imanı sebebiyle kurtarmıştı ve tufanı görmemişti. Allah (c.c.), mü'min kullarını işte böyle himaye eder.

Bazı ehli keşiften sıhhatle naklolunduğuna göre, Bursa'daki Ulu Cami'nin arsasının bu kadının bulunduğu yer olduğu söylenmiştir.

(Hz R.M. Sâmi (k.s.). Yunus ve Hud Sûreleri Tef. sh.: 104)



**Açılır bahtımız bir gün hemen battıkça batmaz ya,**

**Sebepler halk eder Hâlık, Kerem bâbın kapatmaz ya,**

**Benim Hak'ka münâcaatım rızk için değildir hâşâ,**

**Hüdâ Razzak-ı Alem'dir, rızıksız kul yaratmaz ya.**
(Kaptan Ali Dede)



---
15 Şubat Cumartesi
## OSMANLI ADALETİNİN ÜSTÜNLÜĞÜ





Osmanlı devrindeki adalet sisteminin üstün­lüğü, o devrin Batılı müşahidlerinin ifadesiyle, rahatça ortaya çıkmaktadır.

Bir çok hıristiyan, adaleti ağır ve kararsız olan hıristiyan ülkelerindeki yurdlarını bırakarak Osmanlı İmparatorluğu'na gelip yerleşiyordu.

Mutlak bir dinî hürriyet hüküm sürerdi ve kirnse şu veya bu inanca sahip olduğundan dolayı, bir müşküle karşılaşmazdı.

Fütuhat devrinde Balkan hıristiyanlarının Osmanlılar için umumi telâkkileri şöyle idi; **«Bu gelen pâdişâh gayet adildir.»**

Osmanlı idaresinin, fethedilen memleketler için, nihai derecede müsamahakâr olduğunu kay­detmeden geçmemelidir. Bu memleketler ahali­sini Osmanlılar, dillerinde, dinlerinde hatta bazen iç düzenlerinin büyük bir kısmında tama­men serbest bırakıyorlardı. Osmanlılar için, çok defa vergi almak, memleketin dış savunma ve iç asayişini sağlamak için kâfi geliyordu.

XVI. asırdan beri Osmanlı imparatorluğu ile siyasi ve ticari alakası bulunmayan veya onun­la savaşmıyan bir tek Avrupa devleti yoktur. Bütün XVI. ve XVII. asırlar boyunca Batı'nın en kudretli devleti olan Osmanlı imparatorlu­ğu, muhteşem bir teşkilâta, hiç bir Avrupa dev­letinin tasavvur edemiyeceği zenginlikte bir mali kudrete, dünyanın en mükemmel kara ordusuna, topçusuna, bütün Akdeniz'e hakim donanmasına hülâsa, baştanbaşa Avrupa'yı kendisini saymıya mecbur eden bir güce sahip bulunuyordu.

(Y. Öztuna- B. Türkiye Tarihi)



---
16 Şubat Pazar
## ALLAH (C.C.) İÇİN DOST OLMAK





Kıyamet gününde iki kişi hesaba çekilir. Her ikisi de azaba müstehak olurlar. Meğer bunlar dünyada da dostluk ederlermiş. Bunlara azap ile emrolunan melekler, kendilerini Cehennem'e götürmek isteyince, birisi der ki:

-  Ya Rab! Bizler, dünyada birbirimizle dost­luk ederdik. Şimdi, ikimiz de azaba müstehak
olduk. Yine senin hüküm ve fermanını yerine getirmek için, dostumun günahını da benim üzerime yükle. Onun için de ben azap olunayım, dostum Cennet'e girsin.

Cenab-ı Hak buyurur ki:

**-  Sen bunca aczine rağmen, gücün yetti­ği kadar mürüvvet gösterdin. Benim keremime lâyık olan odur ki, ben de her ikinizi de affet­tim.      **
(Sofuzade Seyyid Hasan Hulûsi, Mecmuu'l Adab, sh.: 223)



Bir kimsede üç şey bulunursa iman zevkini tatmış olur. Her şeyden çok Allah (c.c.) ve Resulü (s.a.v.)'nü sevmek, bir kimseyi yalnız Al­lah için sevmek, Allah (c.c.) O'nu küfürden kur­tardıktan sonra küfre dönmekten ateşe atılacakmış gibi korkmak.

(Hadis-i Şerîf, S. Buhari. I, sh.: 32)



**Öğretilmezse bu Kur'ân, bu lisan,**

**Sevdirilmezse bu millet bu vatan;**

**Köy, şehir, dağ tepe her yer ma'mur.**

**Her şeyin mihveri vicdan ve şuur,**

**O cihanın, nasıl etmez insan,**

**Din'ü imanına, rûhan meyelân.**
(F. Şemsi İnan, Hak, sh.: 257)



---
18 Şubat Salı
## GÜZEL SÖZE TEŞVİK HAKKINDA





Allah Teâlâ **«Mü'minlere kanatlarını indir.»** (Hicr: 88) buyuruyor.

Adiy İbn-i Hatim (r.a.)'den rivayete göre Resûlullah (s.a.v.) şöyle buyurdu: **«Bir hurma­nın yansı ile de olsa kendinizi ateşten kurtarı­nız. Kim (sadaka etmek için) bunu da bulamaz­sa güzel bir sözle buna çalışsın.»** (Buhari ve Müslim)

Ebû Hureyre (r.a.)'den rivayete göre Resû­lullah (s.a.v.) şöyle buyurdu: **«Güneşin doğdu­ğu her gün, insanların her uzvuna bir sadaka gerekir. İki kişi arasında adaletli bir hüküm yürütmen sadakadır, birisine yardım edip onu hay­vanına bindirmen veya eşyasını üzerine kaldır­man sadakadır, eziyet edici bir şeyi yoldan gi­dermen sadakadır.»** (Buhari ve Müslim)

Bu konuda Ebû Zer (r.a.)'den gelen rivayet­te ise, Resûlullah (s.a.v.) bana:

**«İyilik olan hiç bir şeyi küçümseme, velev ki (din) kardeşini güler yüzle karşılaman da olsa»** buyurdu. (Müslim)

Ebû Hureyre (r.a.)'den gelen diğer bir riva­yette ise; Resûlullah (s.a.v.) şöyle buyurdu:

**"Kul bazen kıymet vermediği ve fakat Allah Teâlâ'nın râzı olduğu bir kelime söyler ki Allah Teâlâ, onunla onu bir kaç derece yükseltir. Kul bazan da mühimsemediği ve fakat Allah'ın kızdığı bir kelime söyler ki, onunla Cehennemde yuvarla­nır."**
(Buharî ve Müslim) (El-Ezkâr İmâm-ı Nevevi, sh.: 387 - 395)



---
19 Şubat Çarşamba
## İBRAHİM BİN EDHEM (K.S.)





Belh şehrinin padişahı idi. Hidâyet-i Rabbânî ve Hızır (a.s.) delâletiyle îkâz ve irşâd olundu.

İbrahim bin Edhem (k.s.)'e Sual ettiler ki ne için dualarımız kabul olmuyor?

**"Hakkı bilip emirlerini tutmazsınız, Peygam­berin sünnetlerini icra etmezsiniz, Kur'ân okur amel etmezsiniz. Halikımızın nimetlerini yiyip şükür etmezsiniz, Cenneti bildiğiniz halde talep etmezsiniz, Cehennem'den korkmazsınız. Hükmüyle ölüm var dersiniz hazırlanmazsınız. Ana ve Babanızın ölülerini kendi elinizle kab­re koyduğunuz halde ibret almazsınız, böyle kabahatlerle dua kabul olur mu?"** diye cevap ver­di.

İbrahim Edhem (k.s.) bir kişinin bağını bek­lerdi. Mal sahibi bir gün nar kopar tatlısı olsun dedi. Bu tatlı değil bir daha kopar tatlısını ver dedi, nihayet bunlann hangisi tatlıdır hiç bilmiyorsun deyince **«ben burada narların tatlısı hangisidir diye muayene etmeye değil, bağı bek­lemeye geldim»** dedi.

İbrahim Edhem (ks.) bir gece rüyasında Cebrail (a.s.)'i yeryüzüne iner gördü. Elinde kalem divit vardı. Bu ne iş içindir diye sordu :

- Yer yüzündeki evliyaları yazacağım dedi.

- Beni de yaz deyince, senin için emr-i ilâ­hi yoktur dedi.

- Ben evliya değilsem de onları severim demesi üzerine bir müddet sükût edildi.

Cebrail (a.s.) buyurdu ki:

- Fermanı ilâhi geldi, defterin başına senin ismini yazacağım.



---
20 Şubat Perşembe
## İNSANLARIN İLK MÜRŞİDİ





Ehl-i Sünnet itikadına göre ilk insanlara Al­lah (c.c.)'ını bildiren ve onları Tevhid dinine kavuşturan, Allah (c.c.) tarafından beşeriyete gönderilmiş bir Peygamberdir. Beşeriyet onun irşadı ve talimatı ile Allah (c.c.)'ını tanımış, O'na lâyık olduğu veçhile ibadet etmiş, maddî ve manevî ihtiyaçlarını tanzimeden ahkâm ve ka­nunları ondan öğrenmiştir. Yine Cumhûr-ı Müslimî'nin itikadına göre, Âdem (a.s.) hem ilk in­san hem de ilk peygamberdir. Adem (a.s.), Allah-û Tealâ'dan telâkki eylediği vahyü ilham ile kendi zamânındakileri irşâd etmiştir.

Binâenaleyh, bâzı nazariyecilerin zannettik­leri gibi, beşeriyetin dîni başlangıcı mutlak bir vahşet değil, bir kemâldir. Vahşet gibi görülen (ilk zamanlar), beşerin zamanları olmayıp kork­ma, ürkme devridir. İnsanlığın ilk zamanlarını mutlak bir vahşet saymak, yanlış bir faraziye­dir. İlk defa ilâhi vahiy ve ilham ile doğru yo­lu bulmuş olan insanlar sonradan hırs ve ce­haletin te'sisiyle o yoldan uzaklaşa uzaklaşa sa­pıtmış, vahşileşmiştir.

(İ. Dini, A.H. Akseki, Sh.: 13)



**(Allah'ım) ancak sana kulluk eder ve yal­nız senden yardım dileriz. Bizi doğru yola, nimete erdirdiğin kimselerin, gazaba uğramayan­ların, sapmayanların yoluna eriştir.**
(Fatiha/5-6-7)



---
21 Şubat Cuma
## SAKAL SÜNNETİNİN ÖNEMİ





Abdullah b. Ömer (r.a.)'in bildirdiğine gö­re : Peygamberimiz (s.a.v.) sakal ve bıyık hakkında şöyle buyurmuştur: **«Müşriklere muhale­fet ediniz. Bıyıkları kısaltınız! Sakalları uzatı­nız»** Sakal erkeğin şeklini tamamlayan Fıtrattan (sünnetlerden )dir. Görünüşte erkekler kadınlar­dan sakal ile ayırd edilir.

Taberi der ki: (Sakalları uzatınız.) emrinin vechi nedir? dersen, bilesin ki uzatmak çoğaltmak demektir. Denildiğine göre bu haber husu­sunda Resûlullah (s.a.v.)'den delil sabit olmuş­tur ki, sakalın fazla uzatılması mahzurludur. Kı­saltılması da vacibdir. Yalnız bunun ne kadar kısaltılacağında, selef alimleri ihtilafa düşmüş­lerdir.

Bazıları **«Sakalın kısaltılacak miktarı: boyun­dan bir tutamdan fazlasıdır. Eninden ve geniş­liğinden de, çirkin bir biçim alacak derecede ya­pılıp dağılan kısmıdır.»** demişlerdir.

Ebu Hureyre (r.a.), sakalını tutar bir tu­tamdan fazlasını keserdi. Abdullah b. Ömer (r.a.)'in de böyle yaptığı rivayet edilir.

Başkaları da, sakallarının -çirkin bir bi­çim almayacak, halkın adet ve geleneklerine aykırı düşmeyecek derecede- boyundan ve enin­den kısaltma yaparlar.

Kadı Iyaz'a göre: Sakalın kazıtılması, yok edilmesi mekruhtur. Sakalın büyüklüğü ve uzun­luğu ile şöretlenmek mekruh olduğu gibi, kısa­lığı ile de şöhretlenmek de öylece mekruhtur.

(M.A. Köksal, İslâm Tarihi C. 11, Sh.: 257)



---
22 Şubat Cumartesi
## TEMİZLİK





İslâm'ın, fertlere, müslüman olma noktasın­da emrettiği mühim bir husus da temizlik (taharet) tir.

Zira, **«Din, temizlik üzerine kurulmuştur»** ve **"Taharet, din'in yarısıdır"** şeklindeki Hadîs-i Şe­rifler, bu husustaki ehemmiyeti izah etmeğe ye­terlidir.

Temizliğin de dereceleri vardır.

- Hadesten, hubûstan, ya'ni bedenî abdestsizlik, ve cünüblükten, pislik ve kirden temizlen­mek, a'zaları, cürüm ve günâhtan temizlemek, kalbi kötü huy ve sevilmeyen adî hasletlerden temizlemek, kalbi, Allah (c.c.)'dan gayrısından temizlemek ki, bu Peygamber ve sıddîkların te­mizliğidir.

Bu derecelerin teferruatına girmek, biz suç­lu ve günahkârlar olarak, birinci sırada sözü edilen temizliği lâyık-ı veçhile yapmamızla müm­kün olacaktır. Dolayısıyla bu temizliği tam olma­yan müslümanın, diğer temizlikleri yapabilmesi imkânsızdır. Hem, abdestin, namazın, Kur'ân oku­manın, oruç tutmanın ve buna benzeyen esâs ibâdetlerin kabul olması da bu temizliklerla ancak gerçekleşebilir.

Abdesti tam olmayan, namazı tam ol­mayan ve neticede duası kabul olmayan toplum haline gelmişsek, tahareti, temeliyle, dinî hayâ­tımızı ikâme etmediğimizdendir.

Bu zahirî temizlik de;

- Hakikî pisliklerden, hükmi pisliklerden, abdestsizlik ve cünüblükten, bedenden çıkan fazlalıklar (kıl, tırnak) gibi pisliklerden temiz­lenmektir.



---
23 Şubat Pazar
## ÖLÜ YARATILMIŞ OLDUĞU AYNI TOPRAĞA GÖMÜLÜR





Hakim-i Tirmizî şöyle rivayet etmiştir:

«Resûl-i Ekrem (s.a.v.) Efendimiz Medine'nin bazı kenar taraflarında dolaşmak üzere yanımı­za çıkmıştı. Derken kazılmakta olan bir kabir gördü do o tarafa yöneldi ve kabrin basında du­rup :

**- Bu kabir kime aittir?** diye sordu. Orada­kiler :

-  Habeşli bir adama aittir, dediler. Bunun üzerine Allah'ın Resulü (s.a.v.) :

-  **La ilahe illallah = Allah'dan başka hiç bir hak ilâh yoktur. O zat yaratıldığı toprağına gömülmek için kendi arazisinden (buraya) gön­derilmiştir, buyurdu.»**

Resûlullah (s.a.v.) şöyle buyurmuştur:

**"- Birinizin herhangi bir yerde ecelinin gel­mesi mukadder olduğu zaman bir ihtiyaç bu kulu oraya bağlayıp sebat ettirir. O zat kendisi için takdir edilenlerin en sonuna ulaşınca Allah Teâlâ onu bu yerde vefat ettirir. Kıyamet günün­de** (Allah Teâlâ onu diriltince) **yer:**

**-Yâ Rab! İşte bana emanet ettiğin budur, der."**
İlim adamları (r.anhüm), **«Bir kulun yolcu­luğa çıkacağı zaman haksız olarak zulümle iktisap ettiği malları çıkarması, bütün borçlarını ödemesi ve mal dolayısıyla üzerinde bulunan hakların ödenmesini vasiyet etmesi müstehap olur. Zira o kimse bu seferinden dönebilecek mi, yoksa dönemeyecek mi? bilemez»** derlerdi.

(Ölüm-Kıyamet-Ahiret. Sh. : 88)



---
24 Şubat Pazartesi
## «SIFIR» KİMİN İCADIDIR?





**«Arap rakamları****»** denilen İslâm rakamları­nın Avrupa'ya girişinden önce Batı dünyası rakam sisteminden mahrumdu. Greko Romen de­nilen eski Yunan-Lâtin kültüründe rakamlar yoktur. Roma medeniyetinde ise sayılar harflerle ifade ediliyordu. Bu harflere **«Roma Rakamları»** denilmekteydi. Sıfırsız Roma Rakamları ile he­sap yapmak, matematik ilimlerini tesis edebil­mek imkânsızdı.

Buna bir kolaylık getirmeyi düşünen İslâm âlimleri hem -0-, hem de diğer rakamları kullanmaya başladılar. "**Sıfır**" ilk defa müslüman bir türk matematik bilgini **HARİZMİ'**nin (780-850) «Hesap San'atına Dâir» eserinde görülüyor. Harizmî bu eserinde **«onlar hanesinde hiçbir sa­yı mevcut değilse sırayı muhafaza etmek için küçük bir dâire konulmasını»** ileri sürüyor, iş­te bu daireye müslümanlar "**boş**" manasına ge­len "**sıfır**" demişler.

Prof. Risler **"La Civilisation Arabe"** adlı ese­rinde sıfır müslümanların icadı olduğunu belir­terek şöyle demektedir: **"Hiçbir duyguya ka­pılmadan denilebilir ki "sıfır"ın icadı insan cin­sinin en büyük keşiflerinden biridir.. Eski Yu­nanlılar ve fenni seviyelerine rağmen Romalılar henüz bir rakam sistemi keşfedememiştir. Av­rupa rakam sistemini müslümanlardan 350 se­ne sonra kullanabilmiştir."**

Hârizmi'nin keşfettiği «**sıfır**» ile rakam sis­temini ilk defa batıya götüren İslâm dünyasında seyahat eden, ilim öğrenen Piza'lı Leonar do Fi­bonacci (1170-1240) dir.



---
25 Şubat Salı
## HALİFE HZ. ÖMER (R.A.)





Bir kıtlık zamanında bir deve boğazlanıp Medine fukarasına ulaştırıldı. Hâdim'de o devenin iyi etlisinden alıp Halîfe için bir hoş yemek pişirmişti, iftar zamanında huzuruna getirince,

**- «Bu neredendir?»** diye suâl etti. Hadim de:

-  **«Yâ Emîr'el-Mü'minin! Dünkü boğazla­nan devenin etindendir.»** deyince, mütegâyyir olup ağlayarak dedi ki:

-  **"Vay benim gibi valiye ki, fukaraya etin kemiğini ulaştırıp, kendisi için iyisini alıkorlar. Yâ Hâdim! Bir daha böyle etme. Bu taamı kal­dır, fukaradan ehl ü iyâli olan bir kimsenin evine götür, yesinler ve bana yine evvelki gibi ta­am getirin. Halîfeye ayda bir kere et yemek kifayet eder."**

Hadim de eti, sofrası ile, bir ehl-i beyte ulaş­tırdı.

Sonra, âdet üzere Hâdim'in getirdiği kuruca ekmek ile, bir miktar zeytin yağını ekmeğine katık edip hamd eyledi.



**«Cenâb-ı Hakk, Arefe gününde meleklerine karşı, bütün insanlarla öğündü, Ömer İbn-i Hattab ile husûsi olarak mubahat etti (öğündü) Gök­te bulunan her melek, Ömer'e hürmet eder ve yeryüzünde bulunan şeytan ise muhakkak Ömer'­den kaçar.»**       

(İbn-i Abbas ra.)



**"Eğer azâb inseydi, ancak İbn-i Hattab kurtulurdu."** (Künûz'dan)



---
26 Şubat Çarşamba
## EN İYİSİ ANNE SÜTÜ





Artık modern bilim Kur'ân-ı Kerîm'de 1400 yıl önce faydası ve verilme gereği bildirilen an­ne sütünün değerini son 20-30 yıldır tanımaya başladı.

Yıllarca halkımıza körü körüne olan batı özentisinin bir tezahürü olarak yanlış anlatılmış. Anne sütünün çocuğun beslenmesi ve gelişimi üzerindeki önemli etkilerini şöyle sıralayabiliriz.

-  Enfeksiyonu önleyici faktörler taşır.

-  Anne sütü, bebek için en uygun kalite ve kontite besleyiciler ihtiva eder,

-  Her yerde ve zamanda temiz ve hazırdır.

-  Ekonomiktir. Aile bütçesine külfet ge­tirmez.

-  Çocuğun psikolojik gelişmesinde olumlu etkileri vardır.

- Annede meme kanseri insidansını (sıklı­ğını) azaltır.

- Kısmen kontraseptif etkisi vardır.

-  Alerjik özelliği yoktur, ishal ve döküntü yapmaz.

-  Bebek için gerekli bütün vitaminleri taşır.

-  Bebek doğar, doğmaz en kısa sürede (ilk 30 dakika içinde) anne sütü verilmelidir.

Çünkü annenin ağız adı verilen ilk sütü ( = colostrum) bebek için çok değerli maddeler ihtiva etmektedir. Halk arasında sarılık yapacağı gibi bir inanç vardır. Yapılan araştırmalarda yenidoğan bebeğin mide-bağırsak sisteminin ilk karşılaşacağı gıdanın ağız adı verilen ilk süt olması gerektiği ortaya konmuştur.



---
27 Şubat Perşembe
## VEYSEL KARANİ (K.S.)





Hz. Rebi naklediyor: "Heves edip Üveys'i görmeye gittim. Kuşluk namazı kılıyordu, Fariğ olunca tesbihle meşgul oldu. Tamam olunca se­lâm vereyim dedim. Hiç bir tarafa bakmadan öğle namazını kıldı. Böylece üç gün bekledim. Fasılasız namazdan fariği olmadı ve hiç yemedi, içmedi, uyumadı. Dördüncü gece münacaatını dinledim. Hak Teâlâ'ya yalvarıyordu :

**- İlâhi sana sığınırım. Çok uyur gözden ve çok yer karından.**
Bu sözleri işitince; "Bu öğüt bana yeter" de­dim, gittim.



Veysel Karani Hazretleri, ömrü içinde bir gece yatıp uyumadı.

- Namazda huşu nedir diye sordular.

Dedi ki:

- Huşu namaz içindeyken, süngüyle vurup öbür yanından çıkarsâlar bile duymamaktır.



Buyurdular ki: "Her kim üç nesneyi sever­se şeytan onu çabuk azdırır: hoş yemek, hoş giymek ve baylarla oturmak." (Tezkiret-ül Evliya)



De ki: **«Yeryüzünde dolaşın; Allah'ın yarat­maya nasıl başladığını bir görün. İşte Allah aynı şekilde âhiret yaratmasını da yapacaktır. Doğ­rusu Allah her şeye kaadir'dir. Dilediğine azâbeder, dilediğine merhamet eder. O'na çevrileceksiniz.»** (Ankebut 20-21)



---
28 Şubat Cuma
## ARININ HIZ VE YOL TAYİNİ





Arının iki gözü arasında üç adet daha basit küçük göz vardır ki bunlara oküler hücre denir. Bunlar sayesinde arı sabah bal toplama, akşam da geri dönme zamanının geldiğini ayarlar. Ya­ni bir nevi Fotometre görevi görür bu gözler.

Arı gözü bir çok satıhtan oluşmuştur. Bun­ların herbiri gökyüzünü parçalar halinde, top­rağı ise parseller, halinde görür. Bu sayede arı hızını ayarlamak için müthiş bir imkâna sahip­tir. Günümüz havacılığında uçuş hızını ölçmek için ayni prensipli takimetreler kullanılır.

Arı kovandan ayrılarak uzun uçuşa çıkar uçuş doğrultusunu sürekli değiştirir. Arı bal bulmak için istediğince dolaşsın eski geçtiği yol­ları unutmaz. Gözündeki aydınlık - karanlık imajları ve güneşe göre aldığı açıları hafızası­na kaydeder. Dönerken de programı sondan ba­şa doğru takip etmeğe çalışır.

Uçma hızının tayini için arının evleri, ağaç­ları tanıması gerekmez. Gözün satıhlarından birinin imajı aydınlık ve karanlık takip etmesi da­ha sonra diğer sathın aynı imajı aynı şekilde tespit etmesi kâfidir. O zaman uçuş hızı her iki imajın görülmesi arasındaki zamanın hesaplan­masıyla bulunur.

Açı aynı zamanda hızını havaya göre de tesbit edebilir. Antenlerindeki sinir hücreleri, rüzgârın tesiri ile eğilen antenin kavisini he­sap ederler.

(Canlılar Alemi - Bedir Yayınevi)



---
29 Şubat Cumartesi
## NEMRUD'LARIN AKIBETİ





Cenâb-ı Hakk, Nemrûd isimli hükümdara Allah (c.c.)'a îmân etmesi için bir melek gönderdi. Fakat o îmân etmedi. Bunun üzerine melek onu ikinci olarak tekrar îmâna da'vet eyledi, o yine kabul etmedi Nemrûd üçüncü olarak bir daha îmâna da'vet edildi, yine kabul etmedi ve meleğe şöyle dedi:

**- Sen taraftarlarını topla, ben de adamla­rımı toplıyayım da savaşalım.**
Nemrûd, güneş doğarken ordusunu ve as­kerlerini yığdı. Cenâb-ı Hakk da ona sivrisinek sürülen gönderdi ki, gökyüzü sinekten görülmü­yordu. Böylece Cenâb-ı Hakk onlara sinekleri musallat kıldı, öyle ki sinekler onların etlerini yediler, kanlarını emdiler. Onları kupkuru kemik bıraktılar. Sineklerden biri de Nemrûd'un burnundan beynine girdi. Onun dimağında tam dörtyüz sene kaldı. Bu suretle de Cenâb-ı Hakk onu ta'zîb etti. Nemrûd bu müddet içinde ba­şını tokmakla dâima dövdürmüştür. Ve nihayet Cenâb-ı Hakk onu böylece helak etti.

(Târîh-i Eb'ül-Fidâ)(Hz. İbrahim Halîlullah Ca.s.). Hz. M. Sâmi k s.)



**«Bunlar yeryüzünde Allah'ı âciz bırakamaz­lar. Allah'dan başka kendilerini kurtaracak dost­ları da yoktur. Azâb onlara kat kat verilir, işitemezler ve göremezlerdi. İşte bunlar kendilerine yazık edenlerdir. Uydukları putlar da onlardan uzaklaşıp kaybolmuştur »** (Hûd 20-21)



---
1 Mart Pazar
## MÜŞRİKLERDEN YARDIM BEKLENMEYECEĞİ





Peygamberimiz (s.a.v.) Uhud Gazvesi'ne çı­karken Seniye'nin başına geldiği sırada dönüp bakınca, okçulardan mürekkep büyük bir askerî birlik gördü. **«Kim bunlar?»** diye sordu. **«İbn-i Übeyy'in Yahudi müttefiklerindendir.»** dediler.

Peygamberimiz (s.a.v.) : **"Müşriklere karşı müşriklerden yardım istenmez."** dedi. Diğer bir rivayette **«Kimdir bunlar»** diye sordu. **«Abdullah İbn-i Übeyy'in müttefiki yahudilerden altıyüz ki­şilik bir cemaat.»** dediler.

Peygamberimiz (s.a.v.): **«Onlar müslüman ol­muşlar mı?» diye sordu. «Hayır Yâ Resûlallah.»** dediler.

Peygamberimiz (s.a.v.): **«Onlara gidip söy­leyiniz. Geri dönsünler. Çünkü biz, müşriklere karşı, müşriklerin yardımım istemeyiz.»** dedi.

(M. A. Köksal, İ. Tarihi, Medine Devri. C.3 s. 62)

## RESÛLULLAH (S.A.V.) :

**«Aziz ve Celîl olan Allah-u Teâlâ buyurdu ki; Âdemoğlu'nun her ameli kendisinindir. Yal­nız oruç müstesna. O, benim içindir. Onun mükafa'tını ben vereceğim. Oruç, ateşe karşı siperdir. Sizden biriniz oruçlu bulunduğu günde fena la­kırdı söylemesin; kavga etmesin. Şayet birisi ona sebbeder veya ona çatıp çekişirse, "Ben oruçlu­yum" desin. Muhammed'in nefsi yed (-i kudreti)nde olan Allah'a kasem ederim ki, muhakkak oruç­lunun ağız kokusu. Allah nezdinde, misk koku­sundan daha hoştur. Oruç tutanın ferahlanacağı iki sevinçten birisi, iftar ettiği zaman, diğeri de orucunun sevabiyle Allah'a kavuştuğu andır.»** buyurmuşlardır. (Buhârî, Muslim)



---
2 Mart Pazartesi
## EMİR MUHAMMED BUHARİ (K.S.)





Hz. Emir Sultan Buhara'da, bir gece rüyasın­da Fahri Kâinat Efendimiz (s.a.v.)'in huzurların­da dururlarken Hz. Ali (r.a.) :

- **«Ey benim oğlum Muhammed Buhari kibeli Haktan sana işaret olundu ki Rum diyarına -Anadolu'ya- gidip Resûl-i Ekrem Efendi­mizin âdap ve sünneti seniyelerini takva yoluy­la iyan ve beyan edesin.»** buyurmuşlardır.

İlahi takdir böyle tecelli edince Anadolu'ya yüzlerini çevirdiler. Kendilerine bildirildiği gibi yola çıktıkları gece önlerinde yanmaya başlayan üç kandil, Bursa'da Emir Buhari'nin şimdiki ma­kamına gelince gözden gaib oldular. Hazret bu koruluğu makam tuttular.

Ankara muharebesinden sonrası Bursa önle­rine kadar gelen Timur orduya çeki düzen vermiş, aradan bir ay geçmesine rağmen şehre gi­rememişlerdi. Tabii Bursa ablukada olduğundan yiyecek sıkıntısı başlamıştı. Bazı şehir müttekileri Emir Sultan'a vararak Timur belâsının define çare istediler. Emir Sultan dervişlerin­den birini Timur'un ordusunda bulunan sarı sa­kallı, pembe yüzlü âşık bir eskiciye gönderip selâm söylemesini ve «Bursa halkı çok bunaldı. aç kaldı, artık göçmezler mi?» demesini istedi. Eskici elçiyi dinleyince «Buraya geleli epeyce oldu. artık göç vaktidir diyerek iğne ve ipliğini kutuya kor. Derviş yanından ayrılırken Timur ordusunda çadırların söküldüğünü ve tuğların gitmeye başladığını hayretle görür.

(Emir Buhari (k.s.), Kültür Bakanlığı)



---
3 Mart Salı
## SULTAN II. ABDULMECİD HAN





II. Abdulmecid, Sultan Abdulâziz'in ortanca oğludur. 54.5 yaşında 18/11/1922'de Sultan Vahideddin'in hilafetten uzaklaştırılması üzerine, bir Cuma günü biat kabulü ile cülus etti. Aynı gün Fatih Camii'nde Cuma selâmlığına çıktı. Bütün İslâm dünyasında adına hutbe okunmaya baş­landı. Hz. Ebubekir-i Sıddık (r.a.) İslâm'ın I. Ab­dulmecid Efendi ise 102. halifesi olmuşdu.

Bu halifelik kısa sürdü. Millî Mücadele'yi ka­zanan I. Meclis'den Hilefetin ilgasını geçirmek çetrefilli olacağı için seçime gidildi ve ikinci meclis'te 3/3/1924'de Hilafetin ilgası kabul edildi.

Halife 4 Mart Mir'aç gecesi sabah 5.30'da ya­kınları ile beraber Dolmabahçe sarayından alı­narak, otomobillerle Çatalca'ya, oradan da trene bindirilerek Türkiye dışına çıkarıldı. Şehzade­lere terk için bir hafta süre tanındı. Bütün Os­manlı soyu ve yakınları Türkiye dışına çıkarıl­dı. Mallarını vekilleri vasıtasıyle satıp tasfiye etmeleri kanun hükmü idi. Türk tabiyetinden çıkarılmaları ve Türkiye'de mallarını tasfiye mecburiyeti, Hanedanı mahvetti. Bu gayri men­kuller gülünç fiyatlarla kapışıldı. Ne Osmanlı devletine hizmet etmiş, ne de Milli Mücadele'de, hizmet görmüş kimselerin eline geçti. Halife sür­günde İngiltere veliahtının evinde kirada oturdu. Halife'ye Hindistan Hilafet komitesi havalının sonuna kadar büyük maaş ödedi 2.3.1944'de Paris'de vefat etti. 10 yıl Paris Camiinde bekledi. Türkiye cenazeyi kabul etmeyince. Medine'ye gö­türüldü. Harem-i Şerîfde medfundur.

(Osmanlı Tarihi, Cilt 1, Sh.: 676)



---
4 Mart Çarşamba
## TEVBE HAKKINDA BİR KISSA





Abdullah bin Mes'ud (r.a.) bir gün Küfe ci­varını geziyordu. Bir takım fasıkları gördü. Otur­muş şarab içiyorlardı. Aralarında Zazan isimli sesi güzel hem çalar, hem söyler biri vardı.

Abdullah bin Mes'ud onun sesini duyunca şöyle dedi:

-Ne güzel ses. Keşke Allah'ın kitabını oku­mak için olsaydı. Bundan sonra başını örttü. On­ları görmeden geçip gitti. Zazan, onun söylen­diğini duyunca sordu :

- Bu şahıs kimdir?

- Dediler ki:

-Resûlullah'ın ashabından Abdullah bin Mes'ud'dur.

-Ne söylüyordu?

-Ne güzel ses. Keşke Allah'ın kitabını oku­mak için olsaydı? diye söyledi.

Zazar bu sözü duyunca, içine korku girdi. Yerinden fırladı. Udunu yere çaldı, kırdı. Ko­şup gitti. Abdullah bin Mes'ud'a yetişti. Örtüsü­nü açtı, önünde şiddetle ağlamaya başladı. Abdullah bin Mes'ud da başını ona dayadı, onunla ağlamaya başladı. Bir ara Abdullah bin Mes'ud şöyle dedi:

-Allah'ın sevdiğini, ben nasıl sevmem?

Zazan, böylece günahlarına tevbekâr oldu.

Abdullah bin Mes'ud'la kaldı. Kur'ân okumayı öğrendi. Kur'ân'dan ve ilimden nasibini aldı. İlimde bir imam oldu. Bir çok rivayetlerde is­mi geçti.

(Tenbîhül Gafilin, Ebûl-leys Semerkandi, Sh. : 116)



---
5 Mart Perşembe
## RAMAZAN-I ŞERİF





Oruç İslâm'ın şartlarından biridir. Peygam­ber Efendimiz (s.a.v.) **"Allah-û Teâlâ buyuruyor ki; her iyiliğe on misli karşılık verilir. Fakat oruç bana mahsustur, onun karşılığını ben veririm."** demiştir. Ez-Zümer Sûresi'nin 10. âyetinde **«Kendi arzu ve isteklerine sabredenler (canları istediği halde yapmayanlar) hesaba çekilmezler; ecir sevapları hesapsızdır»** buyurulmaktadır. Peygam­ber Efendimiz (s.a.v.) **"Sabır îmânın yarısıdır. Oruç da sabrın yarısıdır."** **"Oruç tutanın ağzının kokusu Allah-û Teâlâ'nın indinde misk Kokusun­dan daha güzeldir."** "**Oruçlunun uykusu ibadet­tir."** buyurmuşlardır. Allah-û Teâlâ bütün ibâdetler kendisine ait olduğu halde **"Oruç benim içidir karşılığını ben veririm**" buyurmaktadır Bu bütün mülk kendisine ait olduğu halde Kâbe'ye **"Benim evim"** buyurmasına benzemektedir.

Oruçta iki ehemmiyetli hususiyet vardır. Biri yememektir. Bu batini bir şeydir. Diğer insan­lar bunu görmediği için buna riya da karışmaz. Diğer hususiyet ise Allah-û Teâlâ'nın düşmanı olan şeytanın askeri, insanın nefsi, şehavı arzu ve istekleridir. Oruç bunları kırar. Çünkü oru­cun hakikati arzulan terkdir. Peygamber Efendimiz (s.a.v.) "**Şeytan insanın vücûdunda kan gibi dolaşır. Onun geçiş kolunu açlıkla tıkayınız."«Oruç kalkandır.» «İbâdetlerin kapısı oruç­tur.»** buyurmuşlardır.



Resûlullah (s.a.v.) Efendimiz: **«Bizim oruç­larımızla Ehl-i Kitabın orucu arasında fark sadece sahura kalkmaktır.»** buyurmuşlardır. (Müslim)



---
6 Mart Cuma
## ORUC'A NİYET





Herhangi bir oruca kalben niyet kâfidir. Oruç için sahura kalkması da niyettir. Fakat niyetin dille yapılması menduptur. Ramazan-ı Şerifte her gün için ayrı ayrı niyet şarttır. Çünkü hergün müstakil bir ibadettir. **"Ramazan oru­cunu tutmaya niyet ettim"** denilmesi efdaldir. Akşam ezanı okunduktan sonra da ertesi günün orucuna niyet yapılır. Bu niyet kuşluk vaktine kadar uzanır.

Niyet ederken **«Yarınki Ramazan-ı Şerif oru­cunu tutmaya niyet ettim»** denilmesi efdaldir.

(B İslâm İlmihali, Ö.N. Bilmen)



Bir Hadîs-i Kudsî'de, Cenâb-ı Hakk (c.c.) **«Ey kullarım sizin hepiniz dalâlettesiniz ancak benim hidâyet ettiklerim müstesna! Binâenaleyh Benden hidâyet isteyiniz ki, Ben de sizi hidayete nail kılayım!»** buyurarak bizlere yol gösteriyor ve te'minât veriyorlar.

Gaffâr'üz-zânûb ve Settâr'ül-uyûb olan Cenâb-ı Hakk (c.c.), yine bir Hadis-i Kudsi'de: **"Ey kullarım sizler gece ve gündüz dâima hata etmektesiniz! Ben ise bütün günâhları afvederim! Simdi benden mağfiret dileyiniz ki, ben de sizleri mağfiret edeyim!"** buyurarak; günâhları hasenâta çevireceğini ve kullarım **"sırat-ı müsta­kim"**e döndüreceğini va'd buyuruyor.

**«Celâlim hakkı için, biz bu Kuran da insan­lara (muhtaç olduktan) her çeşit misali açık olarak verdik. İnsan ise, bâtıl ile düşmanlık ve münâkaşa etmekte her şeyden fazladır.»** (El-Kehf Sûresi. Ayet: 54)



---
7 Mart Cumartesi
## CENAB-I HAKK (C.C.) BUYURUYOR





**«O sayılı günler Ramazan ayıdır ki, Kur'ân o ay içinde indirilmiştir. O Kur'ân, insanları hak­ka ulaştırır, helâl ile haramda ve din hükümle­rinde hakkı bâtıldan ayırır. Sizden her kim Ra­mazan ayında hazır bulunursa o ayı da oruç tut­sun, kim hasta olur yahut seferde bulunursa oruç tutamadığı günler sayısınca sıhhat ve ika­met halinde orucunu kaza etsin. Allah size kolaylık diler, size güçlük dilemez; hem buyuruyor ki, kaza borcunuzu tamamlayasınız da size hidâ­yet ettiği şekilde Allah'ı tekbir ile yüceltesiniz, gerek ki şükredesiniz.»** (El-Bakara S. Ayet: 185)



## AĞAÇ DALININ KILIÇ OLUŞU

Bedir gazası esnasında, Ükkaşe b. Mıhsan (r.a.), müşriklerle çarpışırken, kılıcı elinde kırılınca, Peygamberimiz (s.a.v.)'in yanına geldi. Peygamberimiz (s.a.v.), ona bir sopa uzattı: **«Bu­nunla vuruş ey Ükkaşe!»** dedi. Ükkaşe onu, Pey­gamberimiz (s.a.v.)'den aldı. Sopa Ükkaşe (r.a.)'nin elinde kımıldayarak, uzun boylu, sırtının ortası kuvvetli, parlak, keskin bir kılıç haline geldi: Allah (c.c.) müslümanlara, zafer ihsan edinceye kadar Ükkaşe (r.a.) o kılıçla harb etti.

Ükkaşe (r.a.), El-Avn ismi verilen bu kılı­cı Peygamberimiz (sa.v.)'le bulunduğu bütün gazvelerde de kullandı.

(M. Asım Köksal - İslâm Tarihi, C. 2, Sh.: 118)



---
8 Mart Pazar
## HACCETÜL VEDÂDA HZ. EBU BEKİR (R A.)





Hicretin onuncu senesinde Peygamber Efen­dimiz (s.a.v.) «Veda Haccı»nı ifa ederek bütün insanlık âlemini tenvir eden irşadlarla dolu hut­besini irad etti.

Ebu Bekir (r.a.) bu hac esnasında Resûl-i Ekrem (s.a.v.)'in yanında bulunuyordu. Veda haccında yüz binden fazla müslüman vardı fa­kat Ebu Bekir (r.a.) bunların başında bulunuyordu.

Resûl-i Ekrem (s.a.v.) Efendimiz Hz.lerinin Veda Hutbesi günü bütün dünyaya hitâb ederek bütün hurafelerin ilga olunduğunu, insanlığın tealisine mani olan bütün sedlerin yıkıldığını, insanların müsavi, müslümanların kardeş olduk­larını, kan davalarının, cahiliyet âdetlerinin zeval bulduğunu ilân ettiği mübarek ve tarihi bir gün idi.

Risaletine ait son vazifesini ifâ ederek dininin kemal bulduğunu mekarim-i ahlâk'ın ikmal edildiğini anlatmış, bir kere daha müslümanlarla aynı yerde buluşup buluşamayacağını bilmediğini buyurmuştu.

(Hz. Ebu Bekir (r.a.). Hz. R. M. Sâmi k s )



Ashâb'dan, Selman bin Âmir Ed-Dabbî (r.a )'den: Resûlullah (sa.v.):

**«Sizden biriniz iftar ederken hurma ile, eğer hurma bulamazsa su ile iftar etsin zîrâ su da tâhirdir.»** buyurdular. (Ebu Dâvud, Tirmizi)



---

9 Mart Pazartesi

**«Ey Kavmim! Bu dünyâ hayâtı muvakkat bir faydalanmadan ibarettir. Âhiret ise, devamlı ola­rak durulacak yerdir.»** (El-Mü'min Sûresi. Ayet: 39)

Kâfir olanlara ateşe arzedilecekleri gün şöy­le denir: **"Siz dünyâ hayâtında bütün zevklerinizi yaşayıp bitirdiniz ve bunlarla safa sür­dünüz. Artık bugün hakaret azabı ile cezalana­caksınız; çünkü yeryüzünde haksız yere kibir taslıyordunuz, bir de dînden çıkıyordunuz (fâsıklık ediyordunuz.)"** (El-Ahkâf Sûresi, Ayet:20)

**«..Onlara şöyle de : «- Dünyânın zevki pek azdır. Âhiret ise sakınanlar için muhakkak ha­yırlıdır;ve kıl kadar haksızlığa uğramazlar.»** (En-Nisâ Sûresi, Ayet: 77)



---
10 Mart Salı
## BİŞR HÂFİ (K.S.)





Bişr Hz.leri fakirin üç kısım olduğunu bu­yurur : Birincisi, kimseden nesne istemez, verirlerse de almaz. Bu kavim ruhanilerdendir. Hak'dan başkasına muhtaç olmaz. Gönüllerinden ne geçerse Cenab-ı Hakk ihsan eder. İkincisi halktan bir şey istemezler, verirlerse alırlar. Bunlar: gö­nül ehlidir («Evasıt» derler.) Üçüncü sabr eder­ler, nefislerine arzularını vermezler.

Hz. Risaletpenah (s.a.v.) Efendimiz bir gece rüyasında buyurdular:

-  **Yâ Bişr! Hak Teâlâ Hz.leri akranın ara­sında seni niçin yüksek tuttuğunu bilir misin?**

-  Bilmem dedi. Resûl-i Ekrem Efendimiz (s.a.v.) buyurdular ki:

-  **Sünnetlerime uydun, karındaşlarına nasi­hat verdin. Ehli Beyt'imi sevdin onun için.**

Bişr'in sözü: **«Ölümden korkanın gönlünde şek vardır.** **Mü'min olan ölümden korkmaz. Çün­kü ölüm Hak Teâlâ'ya ulaştırıcı olup mü'minin ondan kaçmaması lâzımdır.»**

Bişr Hz.leri Bagdad şehrinde bulunduğu za­man (Bişr yalınayak yürüdüğü için) hayvanat sokakta terslemez idi. Bir gün bir zatin hayva­nı sokakta tersledi. Sahibi feryad ederek ve ağlayarak: **«- Bişr öldü»** diyordu. **«- Nerden an­ladın»** dediler. **«- Hayvanım sokağa tersledi, onun için»** dedi. Tahkik ettiler. O saat içinde Bişr dünyadan gitmiş. (Kaddesallahu ruhahu).

Bişr Hz.leri teslimi ruh ederken fakir bir yoksul geldi. O halde iken gömleğini çıkarıp ona verdi. Aba içinde can verdi. (Tezkiret-ül Evliya)



---
11 Mart Çarşamba
## ÇOCUK HEKİMLERİNİN BABASI RAZİ





Horasan'ın Rey şehrinde doğduğu için **Râzi** adı ile anılan Ebu Bekir Muhammed bin Zekeriya İslâm tıbbının ilk ve en önemli kişilerindendir. Razi çocuk hekimliği konusuna ilk ilgi duyan hekimlerdendir. Batı dünyasında **«Paractice Puerorum»** adı ile bilinen çocuk hastalıkları kitap­çığı, bu gün için bilinen ilk toplu çocuk hekim­liği kitabıdır. Bu nedenle Razi'ye çocuk hekim­lerinin Babası diyenler vardır. Diğer kitapların­da da çocuk hekimliği konusuna yer yermiştir.

**Al-Havi**'de bebek ve çocuk bakımı ile ilgili bölümler vardır. Osteomyeliti diğer kemik şişlik­lerinden ayırdeden, spina bfida'yı ilk tanımla­yan hekimdir. Gene bu kitabında bebeklerde ha­vale ve dişlerin güç çıkması konularındaki gö­rüşlerini belirtmiştir.

Kitabûl Mansuri'de doğum öncesi bakım ile Yenidoğan bebeğin bakımı ve hastalıklarının te­davisi ile ilgili bir bölüm vardır.

Kızamık ve Çiçek Üzerine adlı makalesinde bu iki hastalığın ayırıcı teşhisini yapmaya çalışmıştır.

İLGİNÇ YÖNLERİ: **«Bir kantar ilim, bir ok­ka edebe muhtaçtır»** sözü günümüze kadar gel­miştir. Hayvanlar üzerinde deneyler yapmıştır. Ateşin bir hastalık olmadığını vücudun hastalı­ğı atmaya çalışması sonucu olduğundan, safra yollarının tıkanmasının sarılığa yol açacağından, baharda güller kokmaya başladığı sırada ortaya çıkan bahar nezlesini ilk tanımlayan, hayvan barsaklarını ameliyatlarda ilk kullanan hekimdir.

(Çocuk Sağlığı ve Hastalıkları Dergisi Ocak 1982 Ek sayı)



---
12 Mart Perşembe
## SÜNNETE TABİ OLMAK





Bütün sözlerimizde, işlerimizde ve inançla­rımızda Sünnet-i Muhammediyye'ye tâbi olacağız.

Şayet bizler herhangi bir iş hakkında kitab ve sünnetin ne dediğini, icma ve kıyasın ne olduğunu bilmiyorsak o işi yapıp yapmama husu­sunda tevakkuf ederiz, sonra bakarız: Eğer bazı bilginler o işi güzel görüyorlarsa Resûlullah (s.a.v.)'tan izin alarak (huzur-u manevisine sı­ğınarak) -o bilginlerin sözlerini yerine getir­mek için- o işi yaparız. Bu işi bu kadar incelememizin nedeni, şeriatı mutahharada bir bida­tin çıkmaması içindir. Aksi takdirde bizler de sapıklık içinde bulunan kendini kaybetmiş imamlardan oluruz.

Hakk Teâlâ ve Resulü (s.a.v.) hiç bir vakit bid'at sahipleriyle mücâlesede bulunmaz Bu gibiler ancak kendileri gibi bid'at sahibi bilgin veya cahillerle oturup kalkarlar.

Peygamberimiz (s.a.v.) **«Kim ki iyi ve helâl yiyip sünnetle amel ederse, çevresindeki insan­lara** **(komşularına) emniyet telkin ederse o ki­şi Cennet'e girer»** buyurmuşlardır.

Yine bir hadiste: **«Ümmetimin fesada düş­tüğü bir zamanda sünnetime bağlı kalıp sıkı sıkıya sarılanlara yüz şehidin ecir ve sevabı var­dır.»** buyuruluyor.

Hz. Ömer (r.a.) Efendimiz Kabe-i Muzzama'daki (Hacerul Esved)'i öper ve şöyle der: **"Biliyorum ki Sen zararı ve faydası olmayan bir taşsın; (s.a.v.) Efendimizin seni öptüğünü görmeseydim, ben de seni öpmezdim."**

(El-Uhûdûl Kübrâ, İmam-ı Şarani. Sh.: 45)



---
13 Mart Cuma
## BEDİR GAZVESİ





Hicretin 2. senesinde Nebi (s.a.v.) Hazretleri, 64'ü Muhacirin (r.a.), kalanı da Ensar (r.a.) Hazerâtı olmak üzere 305 kişilik (Mezun olanlarla bu sayı 313 kişidir.) Ashâbıyla Medîne-i Münevvere'den Ebû Süfyan'ın Şam'dan dönen kerva­nını önlemek maksadıyla çıkmışlardı. Ebû Süfyan ve Amr İbni As, sapa yollardan giderek ker­vanı kurtarmış iseler de Murâd-ı Sübhâni vechi­le bu büyük vak'a vuku' buldu. Medine'ye yürü­yen Kureyş ordusu, sayı ve teçhizat cihetiyle çok üstündü, sayıları 1000'den fazlaydı. Ashâb (r.a.)'ın hepsi de oruçluydular.

Nebî (s.a.v.) Efendimiz, ordunun başkuman­dan bayrağını Mus'ab bin Umeyr (r.a.).'e, ikinci dereceden iki bayraktan birini Hz. Ali (r.a.)'ye, di­ğerini de Sa'd İbn-i Muaz (r.a.)'a verdiler. Resüllullah (s.a.v.), Kureyş ordusuna karşı çıkmak veya kervanın peşine düşmek hususunda Ashâb-ı Kiram (r.a) ile istişare ettiler. Mikdad bin Esved (r.a.): **"Ya Resûlallah, Allah'ın emri ne ise biz itaat eyleriz. Her halde seninle beraberiz. Val­lahi arz-ı ma'mûrenin en nihayetine kadar git­seniz sizinle beraber gideriz! Biz, Musa (a.s.) kav­minin, Musa (a.s.)'a: sen ve Rabbin düşmana karşı gidip muharebe ediniz de biz burada dura­lım!"** **dedikleri gibi diyemeyiz. Biz senin sağında, solunda, önünde ve arkanda düşmanla** **çarpışı­rız.»** dedi. Bu muharebede, kardeşler akrabalar, birbirlerine karşı çarpıştılar. Allah (c.c.) nusretiyle Müslümanlar galip geldi. Kıyamete kadar yapılan bütün hayırlardan Ashabı Bedir'in amel defterlerine de yazılmaktadır.

(Hz. R.M. Sâmi (k.s.), Bedir Gazvesi)



---
14 Mart Cumartesi
## HZ. HAMZA (R.A.)





Hz. Hamza, Allah yolunda, Medine'ye hic­ret etmiş, Bedir ve Uhud savaşlarına katılmış, Uhud'da, iki elinde, iki kılıç olduğu halde, **"Ben Allah'ın Arslanıyım!"** diyerek önüne, ardına dö­ne döne çarpışmış, Vahşi'nin sindiği yerden at­tığı bir darbe ile şehid olmuştur. Hz. Hamza, savaş arslanlarının başında gelen bir kahraman­dı.

Peygamberimiz (s.a.v.) **"Bana, Cebrail (a.s.), gelip Hamza b. Abdulmuttalib'in** **(Göktekiler ka­tında Allah'ın ve Resulü'nün Arslanıdır!) diye ya­zıldığını, haber verdi."** buyurmuştur.

Peygamberimiz (s.a.v.), O'nun hakkında **"Seyyidüşşüheda = Şehidlerin Ulusu!"** buyurmuştur. Kendisinin şehid olduğu zaman. Melekler tara­fından yıkandığını, bildirmiştir.

(Ashab-ı Kiram/Hz. Ramazanoğlu M. Sâmi k.s.)



**SALÂVAT HAKKINDA HADİS-İ ŞERÎF  **
**"Cenab-ı Allah (c.c.)'a razıyen mülâki olmak arzusunda bulunanlar (Allah-û Teâlâ'ya O'nun razı olduğu halde kavuşmak isteyenler) bana çokça** **salâvat göndersinler."**

**"Tahkika sizden bana en yakın olan kimse beni salât-ı selâm ile çokça yadeden, ananlar­dır** (Bana çokça salâvat getirenlerdir.)"

**"Bir kere bana salât-u selâm getirenlere Ce­nab-ı Allah (c.c.) on defa rahmet eder.»**
**"Kim bana bir kere salât ederse Allah (c.c.) ona on salât eder. O'nun on günâhını afveder. Derecesini de on kat yükseltir.»** (Buharî)



---
15 Mart Pazar
## SADAKA-I FITIR





Ramazân-ı Şerifin sonuna yetişen ve zaru­ri ihtiyaçlarından başka en az nisap miktarı bir mala sahip olan her hür müslümanın üzerine Sadaka-i Fıtır vermesi VACİB'tir. Sadaka-i Fıtra'ya sadece "**Fıtra**" halk dilinde de fitre de den­mektedir.

Bu sadaka bir yardımlaşmadır. Orucun ka­bulüne, ölülerin kabir azabından kurtulmaları­na ve bağışlanmalarına vesiledir. Fıtra yoksul­ların hakkıdır. Onların bayramın neşesinden istifade etmelerine ve ihtiyaçlarının karşılanma­sına yöneliktir.

Fıtra Ramazan Bayramı'nın birinci günü fecrin tulu'undan itibaren müslümana vâcib olur. Fakat bundan bir kaç gün, hattâ bir kaç ay önce de, sonra da verilebilir. Maksat fakir­lerin bayram namazına çıkmadan önce ihtiyaç­larının tedarik edilmiş olması ve sevinmeleridir.

Sadaka-i Fıtır nisap miktarı mala sahip olan çocuk ve mecnunlara da vacibtir. Bunların velileri mallarından fıtralarını vermeleri gerekir. Vermezlerse baliğ olduktan veya iyileştikten sonra ödemekle mükelleftirler, (İslâm ilmihali)



İslâm, insanların ve her şeyin durumlarını en ince teferruatına kadar nizamlamıştır. Hiç bir nokta bu nizamlamanın dışında kalmamış­tır. Müslümanlar bir binanın yapı taşları gibi­dirler. Birbirlerinin dertleriyle ilgilenmek ve bir­birini sevmek mecburiyetindedirler.



---
16 Mart Pazartesi
## TEHECCÜD NAMAZI





Bir hadiste Peygamberimiz (s.a.v.):

**«Cennetde öyle odalar vardır ki içi dışın­dan, dışı içinden görülür. Allah onları, sözü yumuşak söyleyenlere, yemek yediren, oruca de­vam eden, insanlar uykuda iken gece namaz kı­lanlara hazırlamışdır.»** buyurmuşlardır.

Yine bir hadiste Peygamberimiz (s.a,v.):

«Kim gece namazı kılar da güzelce kılarsa, yani namazında kalbini dosdoğru tutar ve huşûunu muhafaza ederse, noksanlıklardan sakınırsa Allah ona dokuz ikramda bulunur. Bunların be­şi dünyada dördü âhiretdedir. Dünyadaki beş ikramı:

1 - Onu dünyada âfetlerden muhafaza eder.

2 - Namazın eserini yüzünde izhâr eder.

3 - Onu salih kullarına ve bütün insan­lara sevdirir.

4 - Lisanında hikmeti câri kılar.

5   - Dinde ince anlayışla nasiplendirir.

Âhiretdeki dört ikramı:

1 - Kıyamet gününde kabrinden yüzü ak olarak kaldırarak haşreder.

2 - Hesabını kolaylaştırır.

3 - Kitabını sağ tarafından verir.

4 - Sıratdan berk-i hâtif gibi geçer.

Lokman (a,s.) oğluna nasihat eder ve der ki: **«Oğulcuğum! Horoz seherde, sen uyurken öterek senden daha uyanık olmasın, dikkat et!»**

(Hz. R.M. Sâmi (k.s.), Musâhabe Cilt 3)



---
17 Mart Salı
## EBÛ BEKR ES SIDDÎK (RA.)'IN DUASI





Resûl-i Ekrem (s.a.v.) Ebu Bekr (r.a.)'e şu duayı öğretmiştir:

«Allah'ım! Peygamberin Muhammed, dostun İbrahim, sırdaşın Musa, Kelime ve ruhundan olan İsa hürmetine, Musa'ya inen Tevrat, İsa'ya inen İncil, Davud'a inen Zebur, Muhammed'e (salât ve selâm hepsinin üzerine olsun) inen Kur'ân hürmetine, bütün peygamberlerine yap­tığın vahiy hürmetine, mahlûkatm üzerindeki kaza ve takdirin, senden isteyenlere verdiğin, fa­kir ettiğin zenginler, zengin ettiğin fakirler, hi­dâyete ulaştırdığın sapıklar hürmetine; Musa (a.s.)'ya bildirdiğin, kulların rızıklarını böldüğün yeryüzünü, hareketten sükûne erdirdiğin dağla­rı, ayakta tuttuğun, arş-ı azamı taşıttığın ism-i azamın hürmetine; Kur'ân-ı Kerîm'de nazil olan Samed, Ahad ve Tâhir isimlerinin hürmetine, gündüzleri aydınlatıp geceleri karartan ismin hürmetine; Azamet-i Kibriyân ve nûr-i vechin hürmetine, senin kuvvet ve kudretinle Kur'ân-ı Kerimi okuyup anlamağı ve onu bütün vücûdu­ma duyurmanı ve bütün hareketlerimi ona uy­durmamı senden dilerim. Kuvvet ve kudret an­cak sendendir. Yâ erhamerrahimin.» (Hakim, Büreyde'den)

(İhyâu Ulumi'd-din, İmam Gazali C. 1, Sh.: 912)



Enes (r.a.)'den:Resûlullah (s.a.v.):

**"Sahur yemeği yeyin; çünkü sahurda be­reket vardır."** buyurmuşlardır.

(Buharî, Müslim)



---
19 Mart Perşembe
## ZÜNNUN MISRÎ (K S.)





Ol sultanı marifet, ol hüccetül fakri fahri, kutbu vakit (kaddesullahu)in tevhitte naziri yok idi. Mısır halkına karşı kendini yaramaz gösterdiğinden «**Zındık**» derlerdi. Velilerin bir nişanı da budur: Ölünceye kadar, kimse sırrını bilemedi.

Zünnûn söyle irşad olmuştur: iki gözü gör­mez bir kusçağız ağaçtan yere indi. Gagasıyla yeri eşerek altın bir kutu çıkardı, içindeki so­yulmuş susamdan doyuncaya kadar yedi. Tekrar altın bir kutuyu aynı şekilde gagasıyla eşerek çıkardı. Bunun içinde su vardı. Doyuncaya kadar içti. Gagasıyla gömdü. Yerine gidip oturdu­ğunu görünce, topraktaki yerler belirsiz oldu. Bu hali gören Zünnûn Hakk'a tevekkül etti. Bir­kaç menzil gitti. Bir viranede dervişler gördü. O gece orada yattılar. Zünnûn bir küp altın bul­du. Ağzının tahtadan kapağı üzerinde Allah ismi yazılıydı. Altınları dervişlere dağıttı. Tahta­yı kendi alıp, o gece de orada yattı. Uyandıkça tahtayı öpüp başına kor, gözlerine sürerdi. Rü­yasında bir nida geldi:

- Ya Zünnûn! Yaranların altın ve cevher­ler aldılar. Sen benim adımı aziz tuttun, öpüp başına koydun. Ben de seni dünya ve ahirette aziz kılarım, buyruğuyle uyandı. Gönlü, içi tamamen nur oldu.

(Tezkiretül Evliya F. Attar)



**ESMA'ÜL - HÜSNA'DAN**
**Es-Samed:** (Hacetlerin bitirilmesi, ıstırapların giderilmesi için tek merci.)



---
20 Mart Cuma
## KEMİK GERDANLIK VE BİLEZİKLER





Peygamberimiz (s.a.v.), Ev halkının, altun gümüş takınmalarına süslü püslü eşya kullanmalarına da razı olmazdı.

Peygamberimiz (s.a.v.)'in azadlı kölesi Sevban (r.a.)'ın bildirdiğine göre: Peygamberimiz (s.a.v.), ne zaman seferden gelse, ilk önce Hz. Fatıma (r.a.)'yı görmeğe giderdi. Yine bir gazadan gel­miş, Hz. Fatıma (r.a.)'nın evine gitmişti. Hz. Ha­san ve Hz. Hüseyin (r. annum)'in süs olarak gümüşten birer bilezik dikildiğini görünce, içe­ri girmeden geri döndü. Hz. Fatıma (r.a.), Pey­gamberimiz (s.a.v.)'in bu bileziklerden dolayı içeri girmediğini sezerek onları, Hz. Hasan ve Hz. Hüseyin (r. anhüm)'ün üzerinden söktü. Hz. Hasan ve Hz. Hüseyin (r. anhüm) ağlamağa baş­layınca, onları, aralarında bölüştürdü. Ağlama­ları dinmeden, Peygamberimiz (s.a.v.)'in yanına gittiler.

Peygamberimiz (s.a.v.) bilezikleri onlardan alıp Sevban (r.a.)'a: **«Ey Sevban, git şunları filan oğullarına götür. Fatıma'ya deniz hayvanı dişlerinden yapılan bir gerdanlıkla, fil kemiğin­den yapılan iki bilezik satın al. Çünkü bunlar benim ev halkımdır. Onların dünya hayatların­da, dünya metalarının üstünlerinden nasiplen­melerini arzu etmem.»** dedi

(M.A. Köksal, İ. Tarihi)

Resûl-i Ekrem (s.a.v.) kendi hesabına üç şey­den sakınırlardı:

1- Münakaşa ve mücadele etmekten

2- Kimseye lüzumundan fazla söylemekten.

3- Kendilerini alâkadar etmeyen işlerle meşgul ol­maktan.



---
21 Mart Cumartesi
## DÜNYA'NIN DÖNÜŞÜNÜ İLK DEFA İSPAT EDEN MÜSLÜMAN TÜRK DAHİSİ





15, 16 ve 17. yüzyılın Avrupa'sına bakarsak koyu bir cehaletin içinde olduğunu görürüz. Po­lonyalı Astronom Copernicus (1473-1543) dün­yanın hem kendi, hem de güneş etrafında dön­düğünü kesinlikle bildiği halde kilise'den korkup bunu açıklamamıştır. Bu husustaki kitabı 70 ya­şında öldükten sonra yayınlanmıştır. 16. yüzyı­la kadar Kilise'nin yasak kitaplar listesinde idi.

Yine büyük İtalyan bilgini Galile de Coper Nicus'u tasdik eder mahiyette yazdığı eserinden dolayı Engizisyon Mahkemesi'ne verildi, ölün­ceye kadar bir eve kapatılan Galile öldüğü za­man o devirde Avrupa'da dünyanın döndüğü­nü söylemek dinsizlik sayıldığından Hıristiyan mezarlığına gömülmemiştir.

Bu konuda italyan filozofu Bruno da Coper­nicus nazariyesini desteklediğinden dolayı Engizisyon Mahkemesi tarafından yakılarak ölüme mahkûm edilmiştir.

İslâm dünyasında ise Copernicus'dan tam 500 sene önce Ebu Reyhan Muhammed bin Ahmed el-BEYRUNÎ, dünyanın yuvarlak olduğunu. hem kendi, hem de güneşin etrafında döndüğü­nü ispat edip açıkça söylemiştir. BEYRUNÎ 973'de Kaş'da dünyaya gelmiş, 120'yi aşkın eser bı­rakarak 1051'de Gazne'de vefat etmiştir. BEY­RUNÎ aynı zamanda JEODEZİ (mesahâ = Yer ölçümü) ilminin de kurucusudur. Dünyanın ça­pını ölçmeye muvaffak olmuştur.

(Devamı yarın)



---

22 Mart Pazar

(Dünden Devam)

UNESCO'nun 25 dilde çıkardığı Courier Der­gisi, Haziran 1974 sayısını BEYRUNİ'ye ayırmış­tır. Fotoğrafını koyduğu kapakta şunlar yazıl­mıştır; 1000 yıl önce Orta Asya'da yasayan ev­rensel dehâ BEYRUNİ, astronom, tarihçi, bota­nikçi, eczacılık uzmanı, jeolog, şair, mütefekkir, matematikçi, coğrafyacı ve hümanisttir.

Milletlerarası bir değere sahip olan Türk bil­gini BEYRUNİ'nin 1000. doğum yıldönümünde Türkiye, Suudi Arabistan, Pakistan, Afganistan, İran, Rusya, Libya; adına pullar bastırıp, çeşitli sempozyum ve kongreler düzenlemişlerdir.

Günümüze kadar gelen eserlerinin sayısı 20 kadardır,

1- Al-Asâr'il an'il-Kurûn-il Hâliye (Hareketsiz yüzyıllardan kalan eserler) Süleymaniye Ayasofya bölümü no: 2927, Bayezid Dev­let Kütüphanesi no: 4667, Topkapı no:3043 ve Nuruosmaniye no: 2893 kütüphanelerinde kayıt­lıdır.

2- El-Kanûn'ül Mes'ud: (Kronoloji, tri­gonometri, coğrafya jeodezi, meteoroloji ilimlerinden bahseder.) İstanbul Veliyyeddin Efendi no : 2277 askerî müze ve Konya Yusuf Ağa Kütüphanesi'nde kayıtlıdır.

3- Kitab-ül tahkik Mâ li'l Hind: (Hint Tarihi). İngilizce tercümesi Londra'da, yazma nüshası da İstanbul Köprülü Kütüphanesi no: 1001'de kayıtlıdır.

4- Tahdîd ü Nihâyât-il Emâkin Li Tashîh-i Mesâfet-il Mesâkin (Jeodezi ilminden bahseder.); İstanbul Fatih Kütüphanesi no: 3386'da kayıtlıdır.

5- Kitab'üt Tefhim fi Evâili Sınaatî't Tencim. (Yıldızlar il­mine giriş) = Nuruosmaniye Kütüphanesi no: 2780'de kayıtlıdır.



---
23 Mart Pazartesi
## BEDİR GANİMETLERİNİN TAKSİMİ





Ubade b. Samit (r.a.) der ki: **«Biz Bedir'de alınan ganimetlerin taksiminde ihtilafa düşün­ce ve bu hususta ahlakımız kötüleşince, Allah (c.c.), onları elimizden alıp Resulüne verdi. Resûlullah (s.a.v.) de onları Bedir gazileri arasın­da müsavi olarak bölüştürdü.»**

Peygamberimiz (s.a.v.) ganimetin eşit ola­rak bölüştürülmesini emredince, Said b. Ebi Vakkas (r.a.) **"Ya Resûlallah, zayıfların koruyucu­ları olan süvarilere de zayıflar gibi mi verecek­siniz?"** demişti. Peygamberimiz (s.a.v.), ona: **«Sizler, yardıma ve rızka zaiflerinizin yüzünden nail olmuyor musunuz.»** dedi.

(M.A. Köksal, İ. Tarihi, C. 2, Sh.: 139)



## GECE NAMAZI

Cüneyd-i Bağdadi -kuddise sirruhu- vefa­tından bir müddet sonra rüyada görüldü. Gören sordu :

-  Allah sana nasıl muâmele etti? Cüneyd cevaben :

-  **Dünyâda meşgul olduğumuz işaretler şa­şırdı, ibâdetler fena buldu, merasimler mahvoldu, tahsil ettiğimiz ilimler kayboldu Bize de ancak seherlerde kıldığımız rek'atçıklar fayda verdi.**

İşte Cenâb-ı Hak, şu dünyanın ve dünya in yatının hakiki veçhesini bu şekilde beyan ederek buna aldanılmamasını ve gaflet edilmemesini buyuruyor ve dâru's-selâm'a davet ediyor. Bu davete icabet edecek olanlara en doğru yolu göstereceğini de beyân buyuruyor.

(Yûnus ve Hûd Sûreleri Tefsiri Hz. R.M. Sami (k.s.) Sayfa : 20)



---
24 Mart Salı
## ZEKÂT





Zekât, İslâm'ın beş şartından, birini teşkil eder ve farzdır. Zekâtın önemi pek büyüktür. Zekâtı veren bu mühim ibadeti yapmakla mallarını temizlemiş ve kimmiş olur. Bütün ibâdetlerde olduğu gibi zekat'da Allah (c.c.) rızası için ve­rilir. Zekâtın alenî verilmesi daha efdaldir Çünkü böyle yapılınca suizandan kurtulunmuş ve diğer müslümânlara örnek olunmuş olur. Zekât farz olduğundan, buna rîyâ carî olmaz. Yalnız nafile, sadaka ve hayırlar gizli yapılmalıdır. Bu ibâdetlerde riyadan (gösterişten) kaçınılmalıdır.

Zekâtın farziyetinin ve sıhhatinin şartlan vardır. Zekât; müslüman, hür, âkil ve baliğ ola­na farzdır. Bu sıfatları üzerinde bulundurana da ancak havaici asliyesinden, (zaruri ihtiyaçlarından) ve borcundan başka nisap miktarı veya daha fazla bir mala sahip olması halinde zekât, farz olur. Bu kadar malı olmayana zekât farz olmaz.

Zekât hususunda nisap şöyledir: Altın (20) miskal, gümüş (200) dirhem (veya bunların değerinde para)dır. Koyun ve keçi (40) adet, sı­ğır ve manda otuz, deve ise beş adettir.

Bu Ramazan ayında müslümanlar kendileri­ni tartmalı ve zekât, düşüyor ise gecikmeden yer­li yerinde zekâtı vermelidirler. Kendi bilmiyorsa bilenlere sormalıdırlar.

Fakiri kurtarmak ve zengine özendirmemek için zekâtı tatbik etmeliyiz. İçtimaî dengesizliği ve eşitsizliği de böylece gidermiş oluruz.



---
25 Mart Çarşamba
## CENNET'DE CEMALULLAH'I TEMAŞA





Cennetteki derecelerine göre de mü'minler Cemâlullah'ı göreceklerdir. Ruh'ul Beyan Tefsi­rinde belirtildiği üzere mü'minler 6 sınıf olarak Allah (c.c.)'ın cemâlini temaşa edeceklerdir.

1.  Haftada bir defa Allah (c.c.) cemâlini te­maşa edecek olanlar ki; bunlar bulûğ çağına gir­dikleri andan son nefesine kadar Allah (c.c.)'a ibâdet ve taate devam edenler ve sırât-ı müsta­kim üzre bulunanlardır.

2.  Ayda bir defa Cenâb-ı Allah (c.c.)'ın ce­mâlini görecek olanlardır iki; bulûğa erdikten bir müddet sonra ibâdet ve taâta başlayanlar ve son nefesine kadar sırât-ı müstakim üzre bulunanlardır.

3.  Senede bir defa Cenâb-ı Allah (c.c.)'ın cemâlini görecek olanlardır ki; ömrünün bir kısmında ibâdet ve taâte başlayanlar ve son nefesine kadar sırât-ı müstakim üzre bulunanlardır.

4.  Üç senede bir defa Allah (c.c.)'ın cemâ­lini temasa edecek olanlardır ki; bunlar da ömrünün son kısmında ibâdet ve taâta başlamış olanlardır.

5.  Cennet müddetince bir defaya mahsus ol­mak üzere Allah (c.c.)'ın cemâlini görecek olan­lardır ki;onlar da son nefeste imân edenler, ömürlerini gafletle geçirenlerdir.

6.  Cennete girdikleri halde Cenâb-ı Hakk'ı hiç göremeyecek olanlardır. Bunlar, ehl-i sünnet vel cemaat anlayışında olmalarına ragman «Cenâb-ı Hak görülmez» inancında olan Mu'tezîle mezhebi mensuplarıdır ki, bu günkü mu'tezîle mezhebi mensuplarıyla bir ilgisi yoktur.



---
26 Mart Perşembe
## BİSMİLLÂHİR-RAHMÂNİ'R-RAHİM





**«Kararıp ortalığı bürüdüğü zaman geceye and olsun. Açılıp aydınlattığı zaman gündüze and olsun. Erkeği ve dişiyi yaratana and olsun ki; Ey İnsanlar! Doğrusu sizin çalışmalarınız çe­şitlidir. Elinde bulunandan verenin, Allah'a kar­şı gelmekten sakınanın, en güzel söz olan Allah'­ın birliğini doğrulayanın işlerini kolaylaştırınız. Ama, cimrilik eden, kendini Allah'tan müstağni sayan, en güzel sözü yalanlayan kimsenin güç­lüğe uğramasını kolaylaştırırız. O kimse ölüp ateşe yuvarlandığı zaman, malı ona fayda ver­mez. Bize düşen sâdece doğru yolu göstermek­tir. Şüphesiz âhiret de dünya da Bizimdir. Sizi alevler saçan ateşle uyardım; Oraya, yalanlayıp yüz çevirmiş olan o en azgından başkası yaslan­maz. Arınmak için malını veren, en çok sakınan kimse ise ondan uzak tutulur. O, yaptığı iyiliği birinden karşılık görmek için değil, ancak yüce Rabbinin hoşnudluğunu gözeterek yapmış­tır. Elbette kendisi de hoşnud olacaktır.»** (Leyl Sûresi)



**SALAVAT HAKKINDA HADİS-İ ŞERİFLER**
**«Hakikat, Allah Teâlâ'nın yeryüzünde seya­hat eden öyle melekleri vardır ki, onlar ümmetimden bana olan selâmı ulaştırırlar.»** (Ahmed b. Hanbel)

**«Cimri o adamdır ki, yanında anılırım da bana selât etmez.»** (Tirmizî)



---
27 Mart Cuma
## KANUNÎ DEVRİNDE DEVLET ANLAYIŞI





Devlet memurlarının maaş ve tahsisatları boldu ve rüşvet irtişaa ihtiyaç göstermiyordu. Nüfuz ticareti çok ağır bir suçtu. Mısır Beyler­beyi Hüsrev Paşa'nın, Mısır vergisini bir sene İstanbul'a alışılmış meblağdan fazla gönderme­si vak'ası çok meşhurdur. Divan'ı Hümayun, bu fazlalıktan memnun olacak yerde şüphe göster­miş ve beylerbeyine bu fazlalığın neden ileri geldiğini sormuştur. Hüsrev Paşa, yeni yapılan kanallar vasıtasıyla mahsul fazlalığını ve gümrüklerde yapılan ıslahatı sebeb göstermiştir. An­cak Divanı Hümayun, Mısır halkının tazyik edil­diği endişesi ile, bu izahatı da makbul sayma­mış, Kahire'ye fevkalade bir teftiş hey'eti gön­dermiştir. Heyet beylerbeyinin lehine rapor ver­miştir. Böyle olmasına rağmen Kanunî, çok has­sas bir adalet duygusu ile, vergi fazlasının Ka­hire'ye iadesini, bu meblağın Mısır'ın kanal, su, yol ve liman işlerinde kullanılmasını buyurmuş­tur.

(Büyük Türkiye Tarihi- Y. Öztuna)



**"İnsanlara, kadınlar, oğullar, altın ve gümüş­ten istiflenmiş yığınlar, yaylıma salınmış güzel atlar, davarlar ve ekinlerden yana nefsin isteklerine muhabbet süslenip bezendi. Fakat bunlar dünyâ hayâtının geçici menfaatidir. Halbuki so­nuç güzelliği Allah katındadır."** (Âl-i İmrân Sû­resi, Âyet: 14)



---
28 Mart Cumartesi
## DÜNYA SEVGİSİ





**«Dünyâ sevgisi bütün hatâların başıdır.»** Hadîs-i Şerifi mucibince; Dünya sevgisinin ardından hatâlar, çorap söküğü gibi birbirlerini ta'kîp et­meğe başlamıştır.

İnsanoğlu için imtihan sahası olarak yara­tılan bu dünyâ, öyle bir yer ki, burada kalbi uyanık tutarak, dünyâ sevgisine kapılmamak ve dünyânın cezbedici tavırlarına hiç alâka göster­memek gerekir. Aksine hareket etmekle bu va­him durumlara düşürülmüşüz ve (Allah (c.c.) korusun) İslâm âlemi daha beterine de sürük­lenebilir.

Zira, Cenâb-ı Hakk (c.c.); **«Kalbinde zerre kadar dünyâ sevgisi bulunanın yüzüne bakmayacağını»**, Hz. Musa (a.s.)'a hitaben biz kulları­na bildirmektedir.

Cenâb-ı Hakk (c.c.), Kur'ân-ı Kerîm'in müteaddid âyetlerinde dünyâyı sevenleri şöylece kı­nıyor; Meâlen:

**«Dünyâ hayâtı kâfirlere süslü göründü de îmân edenlerle eğleniyorlar,** (onların zenginleri mü'minlerin zenginleri ile alay ediyorlar) **Hal­buki takva sahibi** (fakir) **mü'minler,** **kıyamet gününde onların üstündedir. Allah, dilediğine hesabsız rızık verir.»**

(El-Bakara Sûresi, Âyet: 212)

**«Allah bir kula şerr murad etti mi, ona ker­piç ve çamuru iyi gösterir; bol bol bina yaptırır.»**
(Taberânî, Hatib, Câbir (r.a.)'den rivayet edil­miş olup, Râmûz Tercümesi, s. 49'da)



---
29 Mart Pazar
## PEYGAMBERİMİZ (S.A.V.)'İN UHUD'DAKİ HİTABESİNDEN





**«Ey insanlar! Eğer, azlık olan kişilere, düş­manla çarpışmak güç gelir, onlar da sabr ve gayret gösterirse, Allah onları ferahlığa çıkarır. Çünkü Allah kendisine iteat eden kişilerledir. Amellerinize, cihad'a sabr ve sebatla başlayınız. Allah'ın size bu hususta va'd etmiş olduğu mü­kafatı isteyiniz. Allah'ın sevmediği şeylerle uğ­raşanlara ne yardım, ne de zafer ihsan olunur. Emin olunuz ki, kim haram üzerinde dire­nirse, Allah onunla Peygamberinin arasını ayı­rır, ilgisini keser. Şüphesiz Ruhul'emin, kalbime şunu ilham etti ki: Hiç bir kimse, rızkım eksik­siz olarak almadıkça, ölmez. Öyle ise, Rabbiniz olan Allah'dan korkunuz da rızkınızı en güzel şekilde helalinden arayınız. Rızkınız gecikirse, onu Rabbinize karşı gelerek meşru olmayan yol­lardan aramağa kalkışmayınız.**

**Ben, size helâl ve haram olanları açıkladım. İkisi arasında helâl mı, haram mı belli olmayan bir takım şüpheli şeyler vardır ki, Allah'a sığı­nan kişilerden başka, onları çok kimseler bil­mezler. Her kim, onları bırakırsa, ırz ve namu­sunu, dilini korumuş olur. Kim de onların içi­ne düşerse, beylik koru etrafında davarlarını ot­latan bir çoban gibi yasak bölgeye daimi? olur. Haberiniz olsun ki, korusu olmıyan hüküm­dar yoktur. Allah'ın korusu da haram kıldığı şeylerdir.**

**Allah'dan selâm ve selâmetler dilerim siz­lere.»**
(M. A. Köksal -İ. Tarihi, C. 3, Sh.: 83)



---
31 Mart Salı
## GAYEMİZ ALLAH'DIR





Şunu hepimiz biliriz ki geçirdiğimiz hasta­lıklar insan için o derece üzücü olmuyor da, bir dostumuzdan işittiğimiz kötü bir söz bizim için daha fazla üzücü oluyor. Bu bakımdan ruha ya­pılan azap, cesede yapılan azaptan çok daha faz­la mühimdir.

Hal böyle olunca mü'min'in vazifesi ruhunu aslına dönmekten mahrum etmemektir. Bu da ancak, ebedî âlemin sonsuzluğu yanında göz açıp kapayıncaya kadar çok kısa olan dünya hayatını Allah (c.c.)'ın istediği şekilde tamam­lamakla mümkündür.

Müslüman hedefini doğru tayin etmelidir. Hedefe gidecek yolu. vasıtaları iyi tesbit etmelidir. Müslüman İslâm'ı insanlığın huzuru ve re­fahı için değil Allah (c.c.) rızâsını kazanmak için istemelidir.

Müslümanın hedefi cennet de değildir. Cennet'in sahibi Cenâb-ı Hakk (c.c.)'dır. Cennet'in köşklerinin, hurilerinin, meyvelerinin, bahçeleri­nin sahibini görmedikten sonra ne derece kıymeti olacaktır?

Allah (c.c.) dostlarından Yunus Emre bunu ne güzel ifade etmiştir:

**«Cennet, cennet dedikleri,**

**Üçbeş köşkle, üçbeş huri,**

**İsteyene ver sen onu,**

**Bana seni gerek seni.»**

**"Rabbinin Kitâbından sana ne vahyolundu ise, Onu oku! O'nun sözlerini değiştirebilecek (bir kuvvet) yoktur. Sen de asla ondan başka bir sığınak bulamazsın"**
(El Kehf Sûresi. Âyet: 27)



---
1 Nisan Çarşamba
## HZ. ABDULLAH İBN-İ ABBAS (R.A.)





İbn-i Abbas (r.a.) Resûlullah (s.a.v.)'ın am­caları Abbas (r.a.)'m oğludur, isimleri "**Abdullah"**dır. Hz. Ali (r.a.) zamanında Basra valili­ği yapmıştır. Ömer'ul-Fâruk (r.a.)'un huzurunda Abdullah İbn-i Abbas oturur iken şâir Hatay-e İbn-i Abbas hakkında:

**«Yaşça hepsinin küçüğü olduğu halde ilmen cümleye fâik olan bu zat kimdir?»** diye sual edin­ce :

**«- Abdullah İbn-i Abbas'dır.»** cevabını al­mıştır.

İbn-i Abbas demişlerdir ki:

- Birgün Nebiyyi Ekrem (s.a.v.) Hazretle­rinin terkisindeydim. Buyurdu ki:

**«- Evlad, sana bir kaç söz belleteyim! Al­lah'ı yani emr u nehyini gözet ki, Allah da seni gözetsin. Allah'ı gözet ki O'nu karşında bulasın. Bir şey istediğin vakit Allah'dan iste, yardım di­lediğin vakit Allah'tan dile. Şunu bil ki cemi mahlukat elbirliğiyle sana bir faide ve menfaat bahşetmek isteseler, Allah'ın sana yazdığından fazla bir şey bahsedemezler. Keza cemi mahlu­kat elbirliğiyle sana bir zarar vermek isteseler, Allah'ın sana takdir ettiği ziyandan fazlasını ya­pamazlar. Kalemler, işleri hitâma erip kaldırıl­mış, "sahifelerde yazılar tamam olup" kurumuş­tur.»**
(Ashab-ı Kiram. Hz. R.M. Sâmi k.s.)



**«- (Günahlarınızdan) Allah'a tevbe ediniz; ben ise her gün O'na yüz defa tevbe ederim »** (Ahlak Hadisleri: Cilt:1)



---
2 Nisan Perşembe
## BÂYEZİD BİSTAMİ (K.S.)





Sultanü'l-ârifin Bâyezid Bistâmî (k.s.) esrar-ı hakâyıkta bî-nazîr idi.

Cüneyd, Bâyezîd hakkında;

**«Bizim içimizde feriştehler içinde Cebrail gibidir.»** der idi.



Bâyezîd'in anası der ki;

-  Bâyezid karnımda iken ne vakit şüpheli taam yedi isem karnım içinde ayağı ile beni deperdi. Tâ ol lokmayı ağzımdan bırakmayınca dolanmazdı.

Bâyezîd'in anası, onu mektebe verdi.

**«Bana ve ana ve babana şükret.»** âyetini okudu, içine od düştü. Anasına geldi. Anası:

-Ya Tayfur, niye geldin? dedi.

-Bugün üstadımdan bir âyet işittim. Hak Teâlâ buyuruyor ki, **«Bana kulluk eyle, ve atana anana kulluk eyle.»** İmdi ben iki eve nasıl kul­luk edeyim, dedi. Anası da;

-Ben hakkımı sana bağışladım, var Allah'a kulluk eyle, dedi.



Bâyezîd on iki yılda Kabe'ye vardı. Her bir adımda iki rekât namaz kılardı. Ol yıl Kabe'ye giremedi. "**Lâyık değilim"** diye edeb gözledi, ge­ri döndü, ikinci yıl gelip Kabe'yi ziyaret eyledi. Mekke'den avdetinde Hemedan'a geldi. Usfur çi­çeği tohumunu aldı. Bitam'a gelince tohumun içinde bir karınca gördü. **"O karıncayı yerinden ayırdım"** diye tekrar Hemadan'a götürüp aldığı yere koydu.

**«Din Allah'ın emrine ta'zim ve Allah'ın ya­ratıklarına şefkatdir.»** (Tezkirüt'ül Evliya)



---
3 Nisan Cuma
## DÜNYEVİ BAYRAMLARDAN SULTAN BAYRAMLARA





Fıtır günü insanlar bayram namazı için ev­lerinden çıktıklarında Allah-û Teâlâ Hazretleri onlara rahmet nazarı ile bakar da şöyle buyurur: **«Ey benim kullarım, sizler benim için oruç tuttunuz ve benim rızam için namaz kıldınız. Artık evlerinize mekânlarınıza suçlarınızdan bağışlanmış ve geçilmiş olduğu halde dönünüz.»** Oruç mü'minlerin orucu olduğu gibi bayram da mü'minlerin bayramıdır. Cenâb-ı Hakk'tan, di­lemek, istemek onun hakkıdır. Allah (c.c.) da oruç tutana vaad etmiştir. Kulunun dualarını, dileklerini kabul edecek ve onu bağışlayacaktır.

Mü'minler olarak bayram gününde erken kalkmalı, yıkanmalı, misvak kullanmalı ve güzel kokular sürünmeli, imkân varsa elbisenin mu­bah olanını ve en güzelini, temizini giymeli. Yi ne bayram günü Allah (c.c.)'ın verdiği nimet­lere şükür için ferah ve sevine göstermeli, karşılaşılan din kardeşlerine karşı güler yüzlü bulunmalı, imkân varsa bol bol sadaka vermeli, hayır ve hasenat yapmalıdır. Ayrıca bayram gecesini ibâdet ve taatla ihyaya çalışmalıdır.

Ramazan bayramında bayram namazından evvel hurma gibi tatlı bir şey yenilmesi de müstehaptır. Müslüman, bayram günü Camii Şerife temkinli ve sükunetle yürüyerek gitmelidir. Ra­mazan Bayramı namazına giderken gizlice tek­bir almalı ve mümkünse namazı müteakip baş­ka yoldan evine (ikametgâhına) dönmelidir. (Tebliğ Dergisi)



---
4 Nisan Cumartesi
## GAZİ OSMAN PAŞA





Gazi Osman Nuri Paşa 1832 yılmda Tokat'da doğdu. Tokatlı Yağcıoğulları ailesindendir. Babası İstanbul'da olduğundan çocukken ailece, İstanbul'a göç etmişlerdir. Beşiktaş Askerî Rüşdiyesi, Kuleli Askerî idadisi ve Harb Akademisi'nden mezun olduktan sonra Kırım Harbi'ne gönderildi.

Askerlik mesleğindeki fevkalâde başarıları neticesinde, 1877 Osmanlı - Rus Harbi (93 Har­bi)'nde Müşirlik rütbesine yükselmişti. Bu harp­ta icra ettiği fevkalâde başarılı **"Plevne Müdafa­asıyla"** tarihlere «19. yüzyılın en başarılı askeri» unvanıyla geçmiştir. Bu müdafaa, bütün dünya ordularına yeni «savunma stratejisi ve prensip­leri» kazandırmıştır. Bu savaşta Ruslara esir düşmüş, dünyada pek az savaş esirine gösteri­len hürmet ona gösterilmiş; 1878'de İstanbul'a döndüğünde Padişah II. Abdülhamid Han Gazi Osman Paşayı kucaklamış alnından öpmüş ve: **«Sen benim yüzümü ağarttın, iki cihanda yü­zün ak olsun»** diye dua buyurmuşlar, bir çok he­diye ve nişanlar vermişlerdir. Mabeyn Müşirli­ği ve Harbiye Nazırlığı görevleri verilmiş. 1900 yılının 4 Nisan'ı 5 Nisan'a bağlayan gacesi irtihal etmiş. Sultan II. Abdülhamid Han'ın yaptır­dığı Fatih Camii'ndeki türbesine defnedilmiştir (Rahmetullahi Aleyh).

Gazi Osman Paşa çok cesur, zeki, iyi nişancı bir askerdir. Geceleri az uyur, sabah namazından sonra Kur'ân okur, haftada bir defa hatim in­dirirdi. Gayet az yemek yerdi. Vazife başında çok ciddi idi. Hâsılı Ashâb-ı Kiram (r.anhümâ)'yı her haliyle örnek alırdı.



---
5 Nisan Pazar
## MÜ'MİNLERİN BAYRAMI





Mü'minlerin uhrevi bayramları üçtür:

**Birincisi**; hesabı görüldükten sonra defter-i amali sağ kolundan verildiği zamandır.

**İkincisi**; sırat köprüsünden geçtiği zamandır.

**Üçüncüsü** de; en büyük bayramı Cennete dahil olup, Allah (c.c.)'ın cemâlini temaşa etti­ği zamandır. Allah (c.c.) cümle müslüman kar­deşlerimize bu büyük bayramı nâsib eylesin. Amîn...

İşte müslüman! En büyük bayramını kaç günde bir yapmayı arzuluyorsan ona göre hazırlan!

Hadîs-i Kutsî'de Cenâb-ı Hakk (c.c.) buyu­ruyor: **«Ben kulumun zannı indindeyim. Ku­lum beni nasıl zannediyorsa ben öyleyim.»**

Allah (c.c.) kula göre şekil mi alacak. Hâşâ. Cenâb-ı Hakk (c.c.)'ı, sen ne kadar tanırsan, ta­nıdığın müddetçe O'na kulluk edecek, kulluk ettiğin müddetçe yaklaşacak, Cenâb-ı Hakk (c.c.)'a yaklaştıkça daha iyi tanıyacak, tanıdık­ça daha iyi ibâdet edeceksin.

**«Nefsini bilen, rabbini bilir»** buyurulmuştur.

Daima kötülüğü emreden ve vazifesini seni Hakk (c.c.)'tan gayrı her şeyle uğraştırmak olan nefsinin ve onun akıl hocası şeytanın tuzaklarına düşmemelisin! Bu da ancak **«tezkiye-i nefs»** ve **«tasfiye-i kalb»** ile mümkündür.

Kur'ân ı Kerîm'de **«Ancak nefsini tezkiye denler felaha erdi»** buyuruluyor. Nefsi tezkiye ve kalbi Hakk (c.c.)'dan gayri şeylerden tasfiye ettikten sonradır ki her an Cenâb-ı Hakk (c.c.)'ı zikrederek, O'na yaklaşmış olacaksın. (Tebliğ Dergisi)



---
6 Nisan Pazartesi
## ALTI GÜN ORUCU TUTUYOR MUYUZ?





Şevval ayında oruç tutmanın ne nadar fa­ziletli olduğunu Cenâb-ı Peygamber (s.a.v.) şu Hadîs-i Şerif'iyle dile getiriyor: **«Ramazan'da orucunu tutup da Şevval'den de altı gün oruç tutan kimse bütün sene oruç tutmuş gibidir. Her sene böyle yaparsa, bütün ömrünü oruçlu geçirmiş gibi olur.»**

Altı günlük oruç bayramdan sonra arka ar­kaya tutulabileceği gibi, bütün Şevval ayına dağıtılarak da tutulabilir. Lâkin Pazartesi ve Per­şembe günleri tutulursa daha makbul olur. Zira Âişe validemiz (r.a.)'dan: **«Resûl-i Ekrem (s.a.v.) Efendimiz Pazartesi ve Perşembe günle­rinde oruçlu olmaya çalışırdı.»** Hadîs-i Şerifi ri­vayet edilmiştir.

Peygamberimiz (s.a.v.) buyurdu: **«Her ay­da üç gün oruç tutmak, bütün hayatını oruç­lu geçirmek gibidir.»** (Buhari ve Müslim)

Yine Peygamberimiz (s.a.v.) **«Her ayda üç gün oruç tuttuğunda, onüçüncü, ondördüncü günlerinde tut»** buyurdu. (Tirmizi'den)



Altı şey Amelleri yok eder:

1.  Halkın ayıbıyla iştigal etmek.

2.  Kalbin kasveti.

3.  Dünya sevgisi.

4.  Hakdan ve halkdan utanmamak.

5.  Tul-i emel (uzun arzu)

6.  Zulüm.

(Hz. R. Mahmud Sâmi k.s.)



---
7 Nisan Salı
## HAVADA UÇAN İLK TÜRK





17. yüzyılda IV. Murad'ın hükümdarlık yap­tığı yıllarda Hezarfen Ahmed Çelebi adında bir türk bilgini uçmayı başarmıştır.

İlk önce Okmeydanı'nda kısa mesafeli (9) deneme uçuşlarını başarıyla tamamlayan Hezarfen Ahmed Çelebi büyük uçuşunu 1636 yı­lında yapmıştır.

Sultan IV. Murad, sadrazam ve vezirleriyle birlikte Sarayburnu'ndaki incili köşkten, halk­ta mahşeri bir kalabalık halinde deniz kıyısın­dan şahid olduğu bu uçuş Hezarfen Ahmed Çelebi'nin «**Bismillah**» deyip Galata Kulesi'nden kendini boşluğa atmakla başlamıştır. Vücudu­na bağlı kanatlar ve lodos rüzgârının da yardımı ile İstanbul Boğazı üzerinden süzülerek Üskü­dar'daki Doğancılar'a inmeyi başarmıştır.

Hezarfen Ahmed Çelebi uçma tasarısını ilk gerçekleştiren bir bilgin olarak havacılık tarihinde yerini alırken, planörcülüğün de öncülü­ğünü yapmış oluyordu.

Avrupalıların uçmak için kendi hayatları­nı ortaya koyamadıkları bir devrede, bu uçuşu yapmak her şeyden önce bir cesaret işiydi. He­zarfen Ahmed Çelebi, ilme dayanan bu cesaretini teoriden pratiğe koymuştur.

Batılı kaynaklar arasında **«Cook'un Havacı­lık» «Wilkins'in = Yeni Bir Dünya Buluşu»** adlı eserlerinde dünyada ilk uçuşu gerçekleştirenle­rin Osmanlılar olduğunu bahsetmektedir.



**«Ölünün kemiğini kırmak, onu diri iken kır­mak gibidir.»**
(Selamet Yolları, Cilt 3. Sh.: 304)



---
8 Nisan Çarşamba
## PEYGAMBERİMİZ (S.A.V.)'İN MEDİNE'YE GELİŞİ





Medine'li müslümanlar, Peygamber (s.a.v.)'in Medine'ye hicret için Mekke'den yola çıktığı haberini aldıkları zaman, hergün Hârre mevkine çıkarak Peygamber (s.a.v.)'i gözlerlerdi.

Yine birgün Yahudilerden biri kendi işi için kuleden uzakları gözetlerken Peygamber (s.a.v.)'le ashabının beyazlara bürünmüş olarak serap ve sisleri yara yara gelmekte olduklarını gördü. Yahudi yüksek sesle **«Ey arab cemaati! Ey Kayle oğulları! İşte nasibiniz, devletiniz, gelmesini bekleyip durduğunuz ulu kişiniz geliyor!»** diye­rek haykırdı.

Yahudinin sesini duyan Medine'li müslü­manlar, Peygamberimiz (s.a.v.)'i karşılamak üze­re dışarı fırladılar. Amr b. Avf oğulları, yurdun­da tekbirler ve. sarsıntılar duyuldu.

Karşılayıcılar geldikleri zaman peygamber (s.a.v.) bir hurma ağacının gölgesinde oturup dinleniyordu. Hz. Ebu Bekir (r.a.) de Peygamberimiz (s.a.v.)'in yanında, ayakta duruyordu. Müslümanların çoğu, Peygamberimiz (s.a.v.) da­ha önce görmedikleri için tanımıyorlardı. Pey­gamberimiz (s.a.v.) hiç konuşmuyor, susuyordu. Gelenler Hz. Ebu Bekir (r.a.) tanıdıkları için ön­ce ona selâm veriyorlardı.

Peygamber (s.a.v.)'i, ancak üzerinden gölge çekilip de Hz. Ebu Bekir (r.a.) kendi maşlahıyle güneşten gölgelemeye kalktığı zaman tanıya­bildiler ve selâmladılar.

(M.A. Köksal. İ. Tarihi. C. 1, Sh.: 7)



---
9 Nisan Perşembe
## SÜFYANI SEVRİ (K.S.)





Hz. Şeyh Süfyanı Sevrî, meşayıhın kibarın­dan olup, halifeliği kabul etmedi. Ulumu zahir ve batın içinde naziri yoktu.

Sufyan'a biri hediye getirdi. Kabul etmedi,

- Niçin kabul etmedin? dedi. Söyledi:

- Senin kardeşin benden hadis okur. Kor­karım ki senin malından ötürü ona meylim olur dedi.

Süfyan birgün ekmek yerken bir lokma ken­di ısırır, bir de köpeğe verirdi. Dediler:

- Niçin çocuklarınla beraber yemezsin, kö­peğe verirsin?

- Köpek uyumaz beni saklar. Eğer avrata ve oğlana versem beni taatten alıkor dedi.

Ve der idi ki: Her kim ihlas ile bir amel işler de ve sonra o amelle öğünerek, ben şunun gibi amel eyledim dese; kabul olmuş o amel iyi­lik divanından silinir, riya divanına yazılır.

Süfyan der idi ki : «Dört haslet kafirlik ge­tirir: Bir kişiyi görmeden gıybetini eylemek. Zira kişinin ayıbını görmek gıybetini söylemektir, gayba hükümdür. Gayba hüküm de küfürdür. Müslümanların malına hased eylemek. Allah'ın verdiğini reva görmemektir. Her kim Allah'ın ver­diğini reva görmezse kâfirdir. Haram mal dev­şirmek, kıyamet hesabına inanmamaktır. Her ­kim kıyamet hesabına inanmazsa kâfir olur. Gü­nahım çoktur deyu, Hak rahmetinden ümid kes­mek. Hak rahmetinden çok görmüş olur. Bu da küfürdür.»

(Tezkiret-ül Evliya)



---
10 Nisan Cuma
## BAZI ZİKİRLER





Resûl-i Ekrem (s.a.v.) şöyle buyuruyor.

«Kim gece uykusundan uyanır, **"Lâilahe illâllahû vahdehü la şerike leh. Lehü'l-mülkü ve lehü'l-hamdü ve hüve âlâ külli şey'in kadir. Süp­hanallahi ve'l hamdü lillâhi ve lâ ilâhe illâllahü va'llahü ekber ve lâ havle ve lâ kuvvete illâ billahil-aliyyi'l azîm"** **der ve sonra Allah'tan mağ­firet dilerse, Allah ona mağfiret eder. Dûâ eder­se duasını, abdest alıp namaz kılarsa namazını da kabul eder.»** (Buhâri)

Diğer hadis-i şeriflerde şöyle buyrulmaktadır.

**"Günde yüz kere "Sübhanallahi ve biham****dihi" diyen kimsenin deniz köpükleri kadar da olsa bütün günâhları bağışlanır"** (Buhari ve Müs­lim)

**«Arş-ı A'zam'ın altında ve Cennet hazinele­rinden olan bir ameli sana öğreteyim mi? O "Lâ havle ve lâ kuvvete illâ billâh»** **sözüdür. Bir kul bunu söyleyince Allah-û Teâlâ "Kulum İslâm oldu ve teslim oldu"** **buyurur.»** (Neseî ve Hakîm)

**«Her gün bin sevâb kazanmaktan âciz mi­siniz? Bu nasıl olur ya Resûlullah? Diyene cevâben: Yüz kere "Sübhânallah" dersiniz, bin tane günahınız mahvolur ve defterinize bin sevâb ya­zılır.»** (Müslim)



Mü'min'i kâmil olanlar Allah (c.c.) indinde bazı melaikeden efdaldir.

H.Ş. (Kenzül İrfan : 885)



---
11 Nisan Cumartesi
## OSMANLI DEVRİNDE SOSYAL YARDIM MÜESSESELERİ





Camileri çevreleyen hayır eserlerinin kadro­su da çok yüksektir. İmaret, hastahane gibi tesislerde mühim kadrolar vardır. Bu imaretlerin bir kısmının darüşşifa tesisleriyle halka zamanı­mızın poliklinik ve hastahane servislerini, dev­rin en salahiyetli tıb üstadlarının eliyle ve be­dava olarak te'min etmeleri, yüzlerce yetime maaş bağlamaları, bazı dul kadınları himayele­ri altına almaları, tercihen yetim ve fakir ço­cuklarını okutmak üzere mektebler açmaları gi­bi hizmetler ise, zamanlan için gerçekten tak­dire şayan ve müessir içtimai yardım mevzularıdır.

Darüşşifaya müracaat eden fakir hastalar, zamanlarının en hâzık ve tecrübeli doktorları, göz hastaları mütehassısları ve cerrahları tara­fından muayene ve tedavi edilmekte ve ilaçları en pahalı ve iyilerinden faydalanabilmektedirler. Hastaneye yatırılan orada her türlü ihtima­mı görmekte, çamaşırları ve kendileri yıkanmak­ta, türlü devalar, şerbetler ve kuvvet ilaçları ile hastaların şifa imkânları sağlanmaya çalışılmak­tadır. Ölenler için teçhiz ve tekfin masrafları da, bu hastalara gösterilen ihtimamların son alâmetidir. Hastalıkları zamanında daha fazla yardıma ihtiyacı olan yoksul kişiler için ümit ve teselli kaynağı bir sığınak vazifesini gören darüşşifaların, gerçek birer hayır ve şefkat mü­esseseleri olduğunda şüphe yoktur.

(Büyük Türkiye Tarihi-Y. Öztuna)



---
12 Nisan Pazar
## ÖKSÜZ OKŞAMAK, HALİNE ACIMAK HAKKINDA





Babası ölmüş çocuğu himaye et, tozunu sil­kele, bir yerine diken batmış ise çıkar.

Öksüzün ne derece aciz olduğunu bilir mi­sin? Hiç öksüz ağaç neşvünema bulabilir mi?

Bir yetimi başını eğmiş, düşünceli meyus gördüğün zaman, sen kendi çocuğunun yüzünü öpme.

Yetim ağlarsa nazını kim çeker? öfkele­nirse öfkesini kim hoş görür? Amanın yetim ağlamasın, çünkü o ağlarken arşıâlâ titrer...

Yetime merhamet göster, gözünün yaşını sil. Yüzünde toz toprak varsa, onu şefkatle temizle.

O yavruyu himaye eden babası ölmüş ise, onu sen gölgende besle.

Babam beni oğlum diye kucakladığı zaman kendimi taçlı bir padişah sanırdım. Üzerime bir sinek konsa idi, babam hane halkının hepsini haşlardı. Şimdi o haldeyim ki, beni düşmanlar esir alacak olsalar, bir dostum yok ki yardımı­ma koşsun.

Ben yetimlerin derdinden anlarım. Çünkü pederim beni çocukluğumda yetim bırakmış, git­miştir.

(Bostan ve Gülistan - Şeyh Sâdî-i Şirazî - Sh.â: 94)



**MAZLUMUN DUASI**
Ebû Hüreyre, Peygamber (s.a.v.)'den rivayet ediyor:

**«- Üç dua vardır ki, onlar kabul olunurlar: Mazlumun duası, misafirin duası, babanın çocu­ğuna duası..»** (Ahlâk Hadisleri, Sh. :490)



---
13 Nisan Pazartesi
## BİZİ ALDATAN BİZDEN DEĞİLDİR





İslâm, her türlü alış-verişte ve her türlü insanlık münasebetlerinde aldatmanın her türlüsünü haram kılmıştır. Müslüman, bütün işlerin­de doğruluktan yana olmakla emrolunmuştur. Dinde nasihat ve doğruluk, dünyevî kazançların en değerlisidir.

Hz. Peygamber (s.a.v.) bir hadislerinde şöy­le buyurmuşlardır:

**«Bir şey satan kimsenin, malındaki özrü be­yan etmeden onu satması ve bu özrü bilenin de onu beyan etmemesi helâl değildir.»**
Birgün Resûlullah (s.a.v.) tahıl satan biri­sine uğramış, tahıl çuvalının içine elini vurmuş, altından ıslaklık çıkınca: **«Bu nedir?»** diye sormuş, yağmurdan... cevabını alınca, **«Herkesin görmesi için ıslak tarafı üste koyamaz mıydın?..»** diye buyurdular. Daha sonra orada bulunanlara şöyle seslendi: **«Bizi aldatan, bizden değildir.»**

Eski müslümanlar da böyle yaparlardı: Ma­lın ayıbını gizlemez, açıklarlar, yalan söylemez, doğru olurlar, nasihat ederler ve aldatmazlardı.

İbni Şirin, müşteriye bir keçi sattığı zaman şöyle diyordu: **«Onun bir ayıbını sana açıklamak istiyorum. O, yemini ayağı ile karıştırıp da­ğıtır..»**

Hasan b. Salih de bir cariye satarken müş­teriye şöyle diyordu : **«Bizim yanımızda bir defa burnu kanadı..»**

Evet. bir defadır bu.. Bununla beraber mü'min, değeri düşse bile, onu söylemeden rahat
edemez.

(Y. El Kardavî. İslâm'da Helâl ve Haram. Sh. : 272)



---
14 Nisan Salı
## CEBİR'İN İLK ÂLİMl





İlk cebir kitabını yazan ve Batı'ya cebiri öğ­reten Ebû Abdullah Muhammed bin Musa el-Harizmî, büyük bir müslüman Türk matematik bil­ginidir.

Hazar denizinin doğusundaki Hârizm'de (Hîve'de) 780 yılında doğmuştur. Halife Me'mun (786-813) devrinde yaşayıp, 850 yıllarında Bağdat'da vefat etmiştir.

Matematik, astronomi, ve coğrafya ilmi alanlarındaki hizmetlerle çağını aşmış Hârizmî için ünlü şarkiyatçı Gandz; **"Hârizmi cebir il­minde Öklid'den (Euclides M.Ö. 3. yüzyıl) bin yıl ileridir"** der. Gerolama Cardano (1501-1573) ise onu dünyanın en büyük 12 dâhisi arasında sayar.

Mezopotamya menşeli olan «**Cebir**» kelime­si Hârizmî'n "**El-Cebr ve'l Mukâbele"** adlı ese­riyle dünyaya yayılmış ve batı dillerine tercüme edilirken kelime hiç değiştirilmemiştir. Fransız­ca'ya Al gebre (cebir) ve İngilizce'ye Al gebra şeklinde geçmiştir.

Hârizmi'n, matematikte en büyük hizmet­lerinden birisi de eserlerinde hem "**sıfırı**" hem de diğer rakamları kullanmasıdır. Avrupa ise bu rakamları müslümanlardan (350 sene sonra 13. yüzyılın ortalarında) alarak kullanmışlardır. Bir İtalyan bilgini olan Fibonacci 1202 yılında ka­leme aldığı bir eserinde, Batı'da İslâm rakamla­rını ilk defa kullanma şerefine nail olmuştur.

Hârizmî, Halife Me'mun'un isteği üzerine 69 âlimle iş birliği yaparak İslâm dünyasında ilk defa yer ve gök küresi haritalarını yaptı.

(Devamı yarın)



---

15 Nisan Çarşamba

(Dünden devam)

Hârizmî dahî bir bilgin olarak doğulu ve batılı bilginlere rehberlik ve hocalık etmiş, eserleri temel ve kaynak eserler olarak kullanıl­mıştır.

**Eserleri**:

1 - El-Cebr ve'l Mukabele: Dün­yada cebir hakkında ilk yazılan eser. 13. yüz­yıla kadar Avrupa Üniversitelerinde ders kita­bı olarak okutulmuştur. Eserin el yazma asıl ve tek nüshası Oxford'da Bodliana kütüphanesin­de diğer bir nüshası da Paris'te Bibliothaue Na­tional de bulunmaktadır.

2 - Kitâb'ül Muhtasar Fi'l Hisâb-il Hindi: (Hesap sanatına dair): Ese­rin Arapça olan asıl nüshası bulunamamıştır. Latince tercümesi Cambridge üniversitssi kütüphanesindedir. Viyana Saray kütüphanesinde en eski el yazması, yine Latince nüshası Salen Ma­nastırında ve Heidelberg kütüphanesinde bulun­maktadır

3- El-Mesâhât (Yer ve yüzölçümleri)

4- Ziyc-i Hârizmî (Yıldızlar katalogu),

5- Kitâb-ül Amel bi'l Usturlab; (Zamanı ölçmede kul­lanılan Usturlab hakkındadır.)

6- Kitab'üs Sûret-il Arz = Enlem Boylam, (Coğrafya ilmiyle ilgili eseri.)

Hârizmî, bu eserleri ile doğu ve batıda meş­hur bir matematikçi, aynı zamanda Astronom ve coğrafyacı olarak daima anılmıştır.



Eb'ül-Kasım el-Hakim'e **«Kalb-i Selim»**den sorulduğunda: Onun üç alâmeti vardır:

1 - Hiç kimseye eziyet etmemek,

2 - Hiç bir kimseden incimemek,

3 - Bir kimseye iyilik yaptığında mükâfat beklemek buyurdular.



---
16 Nisan Perşembe
## ŞEYHÜLİSLÂM İBN KEMAL





Asıl adı Semseddin Ahmed olan İbn Kemâl 873/1468 de Tokat'ta doğmuştur. Babası Süley­man Celebi, devrinin tanınmış kumandanların­dan idi. Büyükbabası Kemâl Paşa, Fatih Sultan Mehmed zamanı ümerasından olup Edirne ve İstanbul'da vakıflar tesis etmiş olduğu bilinmek­tedir. İbn Kemâl'in annesi, Fatin devri alimlerin­den İbn Küpel'in kızıdır.

Baba tarafından asker, anne tarafından ise ilim ile meşgul olan bir aileye mensup bulunan İbn Kemâl, ailesinin nezaretinde iyi bir tahsil­den sonra, baba mesleği askerliği seçmiştir.

Genç bir sipahi iken, yüksek devlet erkânı huzurunda iştirak ettiği bir toplantıya sonradan gelen Molla Lütfi, huzurda bulunan paşa ve bey­lere hiç ehemmiyet vermeden üst köşelerden bi­rine geçip oturur. Sıradan bir müderris, bu ka­dar değerli kumandanların üstünde bir yere otu­rabiliyor. Kendisi de asker olarak ne kadar ça­lışırsa çalışsın bu mevkiye gelemeyecektir. Bu sebeple askerlikten ayrılıp ilme intisap etmeye karar verir. Edirne'ye dönünce **Molla Lütfi** ve daha birçok ulemânın derslerine devam eder. Sonra, ilk olarak Taşlık Müderrisliğine atanır. 1511 yılında Üsküp'teki İshak Paşa Medresesi'ne nakledilir. Bir yıl sonra Edirne'deki Halebiye Medresesine tayin edilir.

Edirne üç serefeli medreselerinde ve İstan­bul Sahn-ı Seran Medreselerinde dersler verir. Oradan Edirne'deki Sultan Bayezid Medresesi müderrisliğine, 1516 yılında ise önce Edirne ka­dılığına; aynı yıl Anadolu Kazaskerliğine getirilir.

(Devamı yarın)



---

17 Nisan Cuma

(Dünden devam)

Yavuz S. Selim ile beraber, Mısır seferine katılır. Bu seferden dönüş esnasında atının ayağından sıçrayan çamurun, Yavuz'un harmanisi­ni kirletmesi üzerine, Padişahın: **«Ulemânın atı­nın ayağından sıçrayan çamurların medâr-ı ziy­net ve bâis-i metharet olacağı»** sözlerini söyleme­sine sebep olur.

1519 yılında Anadolu Kazaskerliği'nden, Edir­ne Dâru'l-Hadîs'ine, Sultan Bayezid Medresesi' müderrisliğine tekrar getirilir. Bu dönemde İbn Kemâl, Kanuni Sultan Süleyman'ın seferlerine iştirak eder; 1525 yılında Zenbilli Ali Efendi'nin vefatı üzerine Şeyhülislâm olur.

Şeyhülislâmlığı sırasında, din, mezhep düş­manlarına karşı, ilim ve kalemi ile mücadele eder.

İbn Kemâl 2 Şevval 940/16 Nisan 1584 Cuma günü vefat eder. Edirnekapı dışındaki Mahmut Çelebi hazîresine defnedilir.

İnsanların yanında cinlerin de kendisinden fetva istemelerinden dolayı ona: **«Müfti's sakaleyn»** unvanı verilmiştir.

Türkçe Divanı, Yusuf ile Züleyha ve Kasidei-Bürde'nin manzum tercümeleri ve Manzum Darb-ı meseleleri, Farsça yazılmış, Türkçe ve latinceye tercüme edilmiş, Ahlak ve Tasavvufa dair Nigaristan'ı, 209 eseri çeşitli kütüphanelerde mevcuttu. Tevarih-i Âl-i Osman, Fetva Mecmua­sı, Tefsiru'l Kuran, Hidaye, Buhâri Şerhi İbn Kemlin eserleri arasındadır.

(Şeyhülislam İbn-i Kemâl, D. Vakıf Yayınları)



---
18 Nisan Cumartesi
## ŞEKİK BELHİ (K.S.)





Hz. Ebu Ali Şekik kaddesallahu ruhahul aziz cemî ömrünü tevekkül içinde geçirdi. Hatemi Esam Hz.nin üstadı idi. Şeyh İbrahim Edhem tarikini tutardı. Derdi ki:

- Bin yedi üstada şakirdlik eyledim. Kırk deve yükü kitab okudum, illâ, Allah'ın yolunu dört nesnede buldum: Bir; rızk için emin olmak, iki; her işde ihlâslı olmak, üç; şeytana düşman olmak, dört; ölümü yakın bilip tedarikli bulunmak.

Şekik Hicaz'a vardı. İbrahim Edhem'e uğradı. Dedi ki:

- Ya Edhem oğlu! Birlik nicedir? İbrahim eyitti:

-Elime nesne girerse yerim, eğer girmez­se sabr ederim. Şekik dedi ki:

-Bizim Belh itleri de bu senin ettiğini ederler. İbrahim sordu :

-Siz nasıl edersiniz? Şakik buyurdu :

-Benim elime girerse işar ederim, girmezse şükr ederim, İbrahim kalktı. Şakik'i öptü üstadım sensin dedi. (Tezkiret-ül Evliya)



Resûlullah (s.a.v.) :

**"****Ey insanlar! Selâmı, selamlaşmayı yayınız! Yemek yediriniz! Akrabalık haklarını gözetiniz! Selâmetle Cennete girersiniz!»** buyurmuştur



---
19 Nisan Pazar
## TEVÂZU





Tevazu, bir kimsenin kendisini bulunduğu dereceden bir derece aşağı tutmasıdır. En gü­zel sıfatlardandır. Peygamberlerin, âlimlerin ve sâlihlerin ahlâklarındandır. Ahirette yüksek derecelere kavuşmaya sebebdir.

İmâm Taberânî'nin Ebu Said (r.a.)'den bil­dirdiği hadis-i şerifte, **«Allah rızâsı için bir derece tevazu edene, Allah-û Teâla yüksek bir de­rece ihsan eder. O kimse tevazuu arttırdıkça de­recesi de artar. Ve nihayet Allah-û Teâlâ o kulu a'lâ'yı illiyyine ulaştırır. Allah'ın kullarından bir derece kibir edeni Allah-û Teâlâ bir derece aşağı indirir. Kibir ettikçe alçalır. Ve nihayet onu esfel-i sâfiline koyar.»** buyuruldu.

Kendine lâzım olan şeyleri alıp taşımak, fa­kirlerle yemek yemek, anne ve babaya hizmet etmek, fakirlerin davetine gitmek, fakir hasta­ları ziyaret edip hatırlarını sormak ve doğru nasihati kimden duyarsa kabul etmek, tevazu alametlerindendir. Bunları yapmaktan sakınmak kibir alâmetidir. Her şeyin doğrusunu Allah-û Teâlâ bilir.



Ebû Hüreyre (r.a.)'den: Resûl-i Ekrem (s:a.v.) Efendimiz :

**«Allah Azze ve Celle buyurdu ki : Kullarım­dan bana en sevgili olanı, iftarı tacil edendir.»** buyurdular. (Tirmizi)

Halk uyurken, siz Namaz kılınız!



---
20 Nisan Pazartesi
## OSMANLILARDA TEMİZLİK





Kânuni devrinde birkaç yıl İstanbul'da ka­lan İspanyol seyyah, şunları söylemektedir. **«Türkler, biz Hristiyanların pis olduğumuzu id­dia ederler. İspanya'da ömrü boyunca iki defa yıkanmış erkek ve kadın yoktur. (Zira ilk yıkanış vaftiz suyu iledir, tekrar yıkanmak kut­sal sudan mahram olmak demektir). Yıkanmak zararlıdır. Çok kişiye zararı dokunduğu görülmüştür. Hele biz Hristiyanlar alışık olmadığımız için bize iyi gelmez. Üstelik Türkler, ha­mamlarda lüzumsuz yere çok su harcarlar. Çeş­melerden de çok su harcanır. Dünyada İstanbul kadar çeşmesi olan ve su sarf eden şehir yoktur.»**

Bir Avrupalı tarihçi ise şöyle der; **"Ki­barlar, artık elleriyle yemek yemiyorlardı. İtalya'da icad edilen çatal XVII, asır or­talarında kullanılmaya başlanmıştı. Fakat hayat, hatta yukarı sınıflarda bile bir barbarlık mu­hafaza ediyordu. Temizlik, senyörler ve soylu hanımlar için dahi meçhul bir şeydi. Banyo hiç kullanılmıyordu. Haçlı seferlerinde Avrupalılar, İslâm ülkelerinde hamam görmüşler, bazı şato­lara ve şehirlere doğu usulü sıcak hamam getirmişlerdi;fakat XV. asır sonunda hamamlar ortadan kalkmış ve unutulmuştu. Sokaklar dar, eğri, büğrü, kaldırmısız, süprüntü ve pislik do­lu idi. Lağımda abdesthane yoktu. Sağlık tedbir­leri almak akla bile gelmezdi. Sık sık salgın has­talıklar çıkıyor, pekçok ölüme sebep oluyordu. Tıp geri idi »**

(B Türkiye Tarihi: Y. Öztuna)



---
21 Nisan Salı
## ALLAH (C.C.) İHMAL ETMEZ, MÜHLET VERİR





Akıllı olan dünya nimetlerine aldanmaz. Al­lah'tan başka bir şeyle sevinmez. Zira Allah'tan başkası bâtıl ve yok olmaya mahkûmdur. Fani ve zevale mahkûm bir şeyle sevinmek akıl ve ir­fan kârı değildir.

Dünyada Allah'ın âsilere mühlet vermesindeki hikmete gelince:

Muhakkak Allah-û Teâlâ dünyada asî kul­larını hemen cezalandırmıyor. Onlara mühlet veriyor. Bunun sebebi de Allah-û Teâlâ'ya avf-u ihsan etmek, kularına azab vermek ve onlardan intikam almaktan daha sevgili olduğunu kulla­rına göstermek, bu sebeble kullara da Allah-û Teâlâ'nın şefkatini ve iyiliğini ve ihsanını bil­dirmek, işte bunun için, Allah-û Teâlâ ateşi in­sanlara ziyafet veren iki adam suretinde yaratmış, biri kim benim davetime gelir ise ona ik­ram edeceğim, kim gelmez ise ona bir şey yok diyor. Diğeri de: kim benim da'vetime gelir ise ikram ederim ve kim gelmez ise onu bahsederim ve döverim diyerek kereminin çokluğunu be­yan ediyor. Bu iki misafirperver arasında fark vardır, ikincisi birincisinden daha cömert ve kerem sahibidir.

(Hz.İbrahim (a.s.). Hz. R. Mahmud Sâmi k.s.)



Peygamber (s.a.v.): **«Cibril (a.s.), devamlı olarak bana komşuyu tavsiye ediyordu, hatta zannettim ki, Cibril komşuyu (komşuya) varis kılacak.»** buyurdular.

(Buhari-Kitabu'l Edeb)



---
22 Nisan Çarşamba
## GIYBET





Dinleyenlerin tanıdığı bir kimsenin arkasın­dan ayıbını söylemektir. Hoşlanmadığı şeyleri dinleyenlere anlatmak, buğz, kin ve kötüleme yoluyla söylemektir. Şefkat etmek, kayırmak, iyilik yapmak şeklinde olursa gıybet olmaz.

Gıybet büyük günahtır. Âyet-i Kerıme'de **«Ey mü'minler, sizler gizli ayıplarınızı araştırmayınız, birbirinizi gıybet etmeyiniz»** ve **«Sizden biriniz ölü kardeşinin etini yemek ister mi ve sizin kerih gördüğünüz ölmüş insan etini yeme­ye heves eder mi?»** buyuruluyor. Zira gıybet et­mek, o kimsenin etini yemektir, günahını yüklenmektir ve gıybet ettiği kimseye sevabını vermektir.

Akıllı olan düşünürse, bunca zahmet ve zor­lukla kazandığı sevablarının hiç bir fayda elde etmeden bir başkasına geçmesi, büyük bir ziyan akılsızlık ve cahillik olduğunu anlar İnsan böyle bir zarara cesaret edemez. Ancak âhiretini düşünmeyen veya İslâm'ın delillerini inkar eden cahil kimseler bunu yaparlar.

Gıybet, gıybeti yapılan bir kimsenin kulağına giderse bu bir zulûmdur ki, helâllik dilemeyince tevbe ile iş bitmez. Duymadıysa tevbe etmelidir. O kimseye dua ve istiğfar etmelidir.

Bahsettiği ayıp onda varsa gıybet olur. Eğer o ayıp onda yoksa iftiradır. Bu ise daha şiddetli haramdır.

(Birgivi Vasiyetnamesi. Sh 196)



---
23 Nisan Perşembe
## CEMÂATLE NAMAZ





Bir hadiste Peygamberimiz (s.a.v.):

**"Cemâaatle kılınan namaz yalnız kılınan na­mazdan yirmi yedi derece efdaldir."** buyurmuş­tur.

Yine bir hadiste Peygamberimiz (s.a.v. ):,

**"İnsanın cemaatle namazı evinde ve pazar­da yalnızca kıldığı namazdan yirmi beş derece ziyade olur. Çünkü sizlerden biri abdeste niyet edip abdestini aldığı ve namazdan başka bir maksadı olmaksızın mescide gittiği zaman tâ mescide girinceye kadar hiçbir adım atmaz ki Allah Teâlâ o adımından dolayı onu bir derece daha yükseltmesin ve bir günahı eksilmesin. Mes­cide girince de orada kaldıkça hep namazda imiş gibi sevaba nail olur ve namaz kıldığı yer­den ayrılmadığı ve kendisinden de eza sadır ol­madığı veya hades vaki olmadığı müddetçe ya­nındaki melekler :**
**«İlahi buna mağfiret et, buna rahmetini ih­san eyle» diye o kimseye dua ve istiğfar ederler.» Biri** **imam olan iki kişinin namazı indellah, ard arda olan dört kimsenin namazından, biri imam olan 4 kişinin namazı sekiz kişinin na­mazından, biri imam olan sekiz kişinin namazı yüz kişinin namazından efdal»** olduğu Buhari Şerhi'nde zikir edilmiştir. (Musahabe, Cilt 3)



**«İki mü'minin ruhları, daha sahipleri birbi­rini görmeden bir günlük yol mesafesinde karşılaşırlar.»** (Ahlak Hadisleri, Cilt 1)



---
24 Nisan Cuma
## İLİM MALDAN ÜSTÜNDÜR





Hz. Ali (r.a.) buyurmuştur;

İlim maldan yedi vechile efdaldir:

1 - İlim enbiya mirasıdır. Mal ise Firavn'lar mirasıdır.

2 - İlim bezl etmekle yani neşr etmekle ar­tar, mal ise tükenir.

3 - Mal bekçiye muhtaçtır. Çalınır, zayi olur. ilim ise sahibini biiznillahi Teâlâ hıfz eder.

4 - Bir kişi ölünce malı ellere kalır, ilim ise sahibi ile beraber kabre... tâ huzûr-ı Hakk'a varır.

5 - Mü'minin de kafirin de malı olur. Fa­kat ilim yalnız mü'min'e şeref-i mahsus olur.

6 - Din hususunda âlim'e başkaları muh­taçtır. Fakat başkaları mâl sahibine muhtaç değillerdir.

7 - İlim ahirette Sıratı geçmeğe sahibine kuvvet verir. Mal ise Sıratı geçmekte mâni olur.



Hz. Ali (r.a.) buyurmuştur ki; Dünyanın kıvamı 4 şey iledir :

1 - Alim ilmiyle âmil olmaktır.

2 - Cahil ilim öğrenmekten istinkâf etme­mektir.

3 - Ganî malında cimrilik etmemektir.

4 - Fakir, dünyası için âhiretini satmamak­tır.

(Hz. Ali (r.a.). Hz. Ramazanoğlu M. Sâmi k.s.)



---
25 Nisan Cumartesi
## İMAM AHMED BİN HANBEL (K.S.)





İmam Ahmed'in duvarı yıkıldı. Şakirdlerinden biri komşu duvarından bir kesek toprak aldı. Çamura kattı. Ahmed ânı gördü. **«Sen müslüman duvarından toprak aldın, bana şakirdliğe yaramazsın»**, dedi kovdu. Başka balçık ile du­varını yaptı.



İmam Ahmed'e «Muhabbet nedir?» dediler.

- Bunu Bişr Hâfî'ye sorun ki, ben buna cevap veremem. Ol diridir, ândan utanırım, dedi

- Zühd nedir? dediler.

- Zühd üç türlüdür, dedi.

**Evvel**: Haramı terkeylemek. Bu avam zühdü.

**İkinci**: Helâlin da çoğunu terk eylemek Bu hâslarındır.

**Üçüncü:** Sol nesneleri terki terk eylemek kim seni Allah'dan alıkoya. Bu da ariflerin zühdüdür.



Ahmed bin Hanbel (r.a.) pâk cânını Hakk'a ısmarladı. Cenazesini götürürken hava yüzünde kuşlar gelirler kendilerini cenazeye ururlardı. O gün kırk Yahudi ve Hıristiyan zünnârlarını kestiler, müslüman oldular. Şevkle nâra atarak Lâilâhe illallah Muhammeden Resûlullah dediler.



**Ümmetimin en şereflisi, Kur'an'ın ahkam-ı celilesiyle amil olan ve Kur'ân tilavetine müdavim olan hafızlarla, gece teheccüd namazı ve zikri ibadet için kalkıp geceleri ihya edenlerdir.** (El Camius Sağir)



---
26 Nisan Pazar
## SÜNNET-İ RESÜLULLAH (S.A.V.)'A TABİ OLMAK





Sünnet Resülullah (s.a.v.) Efendimizin sözü ve davranışlarıdır. Gerek Kur'an-ı Kerim, gerek­se Nebî (s.a.v.) sözleri bizleri Peygamber Aleyhisselam'a tabi olmaya teşvik etmiştir. Bir âyet-i kerimede : **«Öyle değil, Rabbine andolsun ki onlar aralarında kimi oraya kimi buraya çektikleri (kavga ettikleri) şeylerden seni hakem yapıp sonra da verdiğin hükümlerden yürekleri hiç bir sıkıntı duymadan tam bir teslimiyetle tes­lim olmadıkça iman etmiş olmazlar.»** Diğer bir âyette Cenab-ı Allah (c.c.): **«Peygamber size ne verdi ise onu alın, size ne yasak etti ise ondan da sakının.»** buyuruyor.

Şu halde Peygamber (s.a.v.)'e tabi olmak far­zı lâzımdır. Çünkü bu iki âyet ona muhalefet et­meyi kesinlikle yasaklamıştır. Ona tabi olmak de­mek her şeyiyle onun gibi yaşamaya çalışmak, onun gibi davranmak, o nasıl hareket etmişse öyle hareket etmektir.

İşte bu farz-ı ayndir. Allah Resulü (s.a.v.) şöyle buyurmuşlardır.

**«Hiç biriniz, arzusu benim getirdiğime tabi olmadıkça, hakkıyla iman etmiş sayılmaz.»**
**"Kim sünnetimi (terk ederek) yitirirse ona şefaatim haram olur.»** Allah (c.c.) Al-i İmran Sûresi'nde şöyle diyor: **«De ki: Eğer siz Allah'ı se­viyorsanız bana uyun ki Allah da sizi sevsin.»** Onun ümmeti ancak ona uyandır. Sen sabahtan akşama kadar dünyalıkların paşinden koş, ge­çici dünya menfaatinin ardından git, sonra da O'nun ümmetinden olmayı iste. Olmaz böyle şey. (Şiratul İslâm. Sh. : 13)



---
27 Nisan Pazartesi
## SIHHATİNİ KORUMAK İSTEYEN DERVİŞ!





* İnsan sağlığını korumak için yemekten 2-3 saat sonra yatmalı,

* Kabuslu rüyaları önlemek için ağır ye­meklerden ve tıka-basa yemekten kaçınmalı,

* Buğday ekmeği, hafif tatlılar, tavuk ve kırmızı et yemeli; küçük lokmalar almalı ve faz­la çiğnemeli,

* Meyvelerden incir, üzüm ve bunlara ben­zer sulu meyveler yemeli, kuru meyvelere ilti­fat etmemeli,

* İştahı yokken kesinlikle yemek yememeli. İştahı gelince hemen yemeli, geciktirmemeli, iş­tahı varken de (tam doymadan) yemekten kalk­malı,

* Hazm olmamış yemekler üzerine kesinlikle yemek yememeli, biri hazm olurken diğerini üzerine atmamalı,

* Çok çeşitli yemek yememeli. Çünkü ha­zım müddetleri farklıdır, fakat geç hazımlı gıdalar vücuda zararlıdır.

* Günde iki defa yemek vücuda sıhhat ru­ha hafiflik verir. Çünkü birçok hastalıklar çok yemekten ileri gelir.

* Suyu; yemekten önce içmek iyi değildir. Suyu yemek esnasında ve yemekten 2-3 saat ka­dar sonra içmek faydalıdır. Yemek arasında su içmek hastalıkları önler.

* Sabah mide boşken, terliyken, banyodan sonra, meyve bilhassa kavun yedikten sonra su içmek çok zararlıdır.

Sağlıkla ilgili bu öğütler tasavvuf ehli İbra­him Hakkı Hz.'lerinin Marifetnâme eserinden alınmıştır.



---
28 Nisan Salı
## HADİS-İ ŞERİF MEALİ





Bir gün Resûl-i Ekrem (s.a.v.), Ashâb'ının bulunduğu yere giderek : **«Ma'nevî körlükten kur­tulup basiret sahibi olmak isteyen var mıdır? İyi biliniz ki, dünyâya heves edip uzun emeller peşinde koşanların emelleri nisbetinde Allah-û Teâlâ kalblerini kör eder. Ve basiretlerini bağ­lar... Uzun emeller peşinde koşmayıp dünyadan yüz çevirenlere ise, Allah-û Teâlâ, öğrenmeden ilim verir ve doğru yolu hidâyet eder. Agâh olu­nuz! Sizden sonra öyle insanlar gelecek ki on­lar dünyalığı ancak cebr ü şiddet kullanarak, adam öldürmek suretiyle tutacak, zenginliğe cimrilik ile sâhib olacak ve serveti iftihar vesile­si yapacak, sevgiyi hevâ'yı nefsine uymakla sağ­layacaklar. Sizden bu günlere erişip de servet sahibi olmağa muktedir olduğu halde fakirliğe sabredenler, hevâ-yi nefs yolu ile sevgi te'minine muktedir iken, bunu yapmayıp husûmete ta­hammül edenler; yine böyle gayri meşru yollar­dan ululuğa kudreti var iken, zillete tahammül edenler ve bunları yaparken yalnız Allah (c.c.) rızâsını düşünenlere Allah-û Teâlâ sıddıklardan elli kişinin ecrini yazar,»** buyurdular.



**«Bunlar Allah'ın yasalarıdır. Allah'a ve Pey­gamberine kim itaat ederse onu içlerinden ırmaklar akan Cennetlere koyacaktır. Orada te­mellidirler, büyük kurtuluş budur.»** (Nisa Sûresi: 13)



---
29 Nisan Çarşamba
## NÂSİRÜDDİN TÛSÎ





1201 yılında Horasan'ın Tuş şehrinde dünya­ya gelen Nâsirüddin, tahsilini çağının ünlü alim­lerinden İbn Yunus ve Muinüddin Salim'in ya­nında tamamladı.

Tûsî'nin coğrafya ve felsefe bilimleri yanın­da, asıl hizmeti matematik ve astronomide olmuştur. **«Kitabu'ş Şekli'l Kutta»** adlı kitabı düz­lem ve küresel trigonometri ve geometrinin 200 yıl kaynağı olmuştur. Üçgenlerin çözümü için te­mel kuralları tesbit etmiştir. Polar üçgen kul­lanmak suretiyle üç açı ve üç kenarı bilinen üç­gen çözümüne getirecek, geometrik transformasyon mekanizmasını düşünerek küre üze­rindeki problemleri halletmiştir. Tûsî Oklidis'in 5 numaralı aksiyonunu yeterli görmemiş, üçgenin iç açıları toplamının 180° derece olduğunu ispat etmiştir.

Nâsirüddin Tûsî, Meraga'da kurduğu ra­sathanede Astronomi ile uğraşmıştır. Endü­lüs, Türkistan, Şam, Tiflis, Musul ve Çin'den ge­tirtilen astronomlardan kurulu bir heyetin ba­şında 12 yıl çalışarak, bir dakikalık kavis ölçebilen meridyen daireleri; ekliptiğin ekvatora gö­re eğimini ve kutbun yüksekliğini ölçen çember­leri; ayın çapını ölçen pinülleri, iki yıldız arasındaki mesafeyi gösteren grafometreleri geliştirmiştir. Bugün elektronik aletlerle. 50,2 olarak tesbit edilen yer küreye ait presesyon değerini, Tûsî 700 yıl önce 51 olarak tesbit etmiştir ki, bu sonuç onun bilim tarihindeki gerçek değerini göstermeye kâfidir.

(Bilim ve Teknik. Sy. 277. S. 48-49)



---
30 Nisan Perşembe
## ASHAB-I KİRAM ARASINDA KARDEŞLİK KURULMASI





Medine'ye hicretten beş ay sonra, mescidin yapılmakta olduğu sıralarda Muhacirler ile Ensar arasındaki kardeşlik kurulmuştur. Bu da Enes b. Malik (r.a.)'in evinde olmuştur. Bu kardeşlik, maddi ve manevi yardımlaşma, birbirle­rine, çoluk ve çocuklarından önce varis olma esasına dayanıyor, yurttan, yuvadan, kavim ve kabileden ayrı düşmenin verdiği garipliği, mah­zunluğu gidermek; Mekkelileri Medine'ye ve Medinelilere ısındırmak, kendilerine destek ve kuv­vet kazandırmak gayesini güdüyordu. Bu kar­deşliğin, Mirasa ait hükmü, Bedir Gazası'ndan sonra inen **«...hısımlar, Allah'ın kitabınca, bir­birine daha yakındırlar….»** (Enfal: 75) ayetiyle kaldırılmıştır.

Enes b. Malik (r.a.)'a göre evinde, Muhacir ile Ensar arasında Peygamberimiz (s.a.v.) tarafından iki veya üç kere Andlaşma yapılmıştır. Peygamberimiz (s.a.v.)'e, içinde kâfur bulunan yeşil bir toprak çanak getirilip verilmiş. Mu­hacir ile Ensar, ona ellerini batırmak sureti ile andlaşmışlar, merasim sonunda Peygamberimiz (s.a.v.), Enes b. Malik (r.a.) annesine **«Ey Ümmü Süleym, bizim için onun içine hurma hoşafı da koy.»** demiştir.

İbn-i Abbas (r.a.)'a göre: Kur'ân-ı Kerîm'de yeminlerin bağladığı bu din kardeşliği, yalnız yardıma, yedirip içirmeğe, bir de öğüte mün­hasır kalmıştır.

(M. Asım Köksal - İslâm Tarihi, Cilt 1, Sh.: 92)



---
1 Mayıs Cuma
## SALÂT-U SELÂM HAKKINDA





İslâmî sünnet ve adaptan birisi de Mahlukatın efendisine bol bol Salât-u Selâm getirmektir.

Süfyan es-Sevri :

Hacca gittiğimde bir gencin kabe örtüsüne sarılarak Salât-u Selâm getirmekte olduğunu gö­rünce **«Burası beyti haramdır. Her yerin ken­dine has bir duası vardır. Devamlı salat-u selâm getiriyorsun bunun sırrı nedir!»** diye sordum.

**"- Babamla birlikte hacca geliyorduk. Ba­bam vefat etti. Yüzü simsiyah, başı hınzır başını andırıyordu. Utandığımdan durumu kimseye bildirmedim. O anda gözlerime uyku bastı. Uyu­dum. Rüyamda orta boylu son derece güzel ve yakışıklı bir genç geldi. Babamın yüzüne mübarek elini sürdü yüzü beyazlaştı, başı eski haline döndü. Tam gideceği sırada: "Allah'ın Rahmetij üzerinize olsun acaba siz kimsiniz?"diye sordum."**
**"**- **Tanımadın mı beni? Ben Adem oğlunun Ulusu, Allah'ın elçisi Muhammed'im. Ey genç azap melekleri gelip, babanı o hale soktukların­da, derhal getirilen salat-u selâmı bana ulaştır­makla görevli olan melekler gelip durumu ba­na bildirdiler. Bende gelip babanın durumunu düzeltiverdim. Baban içkiliydi, aynı zamanda çok salat-u selâm getirirdi." buyurdu. Uyanınca ba­bama baktım yüzü nur gibi parlıyordu. İşte o gün bu gün kendimi salat-u selâma verdim."**

Süfyân-ı Sevrî doğru söyledin, dedi. Talebe­lerine dönerek: **«Bunu ümmete anlatın ki, onlar da azaptan kurtulsunlar.»** dedi. (Sıratül İslâm)



---
2 Mayıs Cumartesi
## HZ. ALİ (R.A.)'DEKİ SAHİFE





Hicretin ikinci yılında Peygamberimiz (s.a.v.), diyetlere ait hükmü yazdırıp Ali (r.a.)'nin kı­lıcına bağlatmıştı: Ebu Cuhayfe, Hz. Ali (r.a.)'ye: **«Sizde Kur'ân'da bulunmayan, insanların bilme­dikleri bir şey var mı?»** diye sorunca, Hz. Ali (r.a.), yemin ederek: **"Bizde ancak Kur'ân'da olan var. İnsanlara, kitaptan hakkında verilen anlayış var. Bir de sahifedeki var. Başka bir şey yok."** dedi. Ebu Cuhayfe : **«Sahifede ne var?»** de­di. Hz. Ali (r.a.) de:

**"Diyet hükmü var. Esiri kurtarma hükmü var. Bir katir için bir müslümanın öldürülemeyeceği hükmü var."** dedi.

Hz. Ali (r.a.) bir hutbesinde de: **«Her kim, bizde, kitabullahtan ve şu (kılıcın kınında asılı olan) sahifede zekat develerinin yaşları ve ya­ralamalara ait bazı hükümler ile Peygamber (s.a.v.)'in: "Medine Ayr'dan, Sevr'e kadar ha­remdir. Kim orada kötü bir adet çıkarır veya onu çıkaranı barındırırsa, Allah'ın melekleri ve bütün insanların laneti ona olsun. Allah kıyamet gününde Onun ne tevbesini kabul eder ne de fidyesini" Hadisi bulunmaktadır.»** dediği rivayet edilir.

Zehebiye göre: Hz. Ali (r.a.)'nin kılıcının kınına bağlanan küçük bir sahife olup içinde Peygamberimiz (s.a.v.)'in bazı hadisleri yazılı bulunuyordu.

(M. Asım Köksal - İslâm Tarihi, C. 2. Sh.: 216)



---
3 Mayıs Pazar
## FATİH SULTAN MEHMED HÂN





Fatih, Osmanlı hükümdarları içinde hem en büyük asker, hem en büyük devlet ve siyaset adamı, hem de en büyük âlim olanıdır

Fatih'i kendi eşsizliği ile başbaşa bırakmak, kimseyle mukayese etmemek doğru olur. Yaptığı akıl almaz işlerle Batı Türk'lerinin asırlar sü­recek olan refah ve saadetini hazırlamış, gele­cek nesiller tarafından, hiç kimseye nasip ol­mayan bir tazim ve tekrim halesi içinde anılmış­tır.

20'den fazla devleti ve bu arada 3 impara­torluğu tarih ve siyasi coğrafya sahasından si­len Fatih Sultan Mehmet, fetihlerinin yanı sı­ra, iktisada ve bayındırlığı da son derece ehem­miyet vermiştir. 380 cami yaptırmıştır. Her se­ne en son keşiflere göre Türk ordusunun si­lâhlarını yeniletmiştir.

**Muasırı İtalyan Longusto:** **"Asil tavırlı, hür­metten fazla haşyet telkin eden, nadiren gülen, şiddetli bir öğrenmek ihtirası ile yanan, uluvv-ı cenab sahibi, her mevzuda kendinden emin. Harb sanatından daha çok hoşuna giden bir şey yoktur. Her şeyi öğrenmek isteyen zeki bir araş­tırıcıdır. Safahat ibtilası yoktur. Nefsine hakim, uyanık, her türlü şarta tahammül eden, cihan da ancak tek imparatorluk ve tek saltanat ol­malıdır fikrinde, bu ittihadı tahakkuk ettirmek için de cihanda İstanbul'dan daha münasip bir yer olmadığı kanaatindedir."** diyor.

(B. Türkiye Tarihi - Y, Öztuna)



---
4 Mayıs Pazartesi
## EBU EYYÛB EL ENSÂRİ (R.A.)





Hâlid İbn-i Zeyd, Neccâr oğullarından **«Ebû Eyyûb»** künyesiyle mâruf bir sahâbî-i celîldir. Akabe Bey'atında bulundu. Bedir, Uhud, Hen­dek harblerine katıldı. Bey'atü'r Rıdvan ve bir çok mühim vak'alara iştirak etti. Kendisi gayet şeci', sabırlı, takva sahibi, cihâdı seven bir zât idi. Emeviler devrine kadar yaşadı. Medine'de sâkin iken, Şam'a göçtü. **"Konstantiniyye Seferi"**ne mücâhid olarak katıldı.

Ebû Eyyûb (r.a.), Ensâr'dan ilk ihtida edip en evvel müslüman olanlardandır. Peygamber (s.a.v.) Efendimiz'in Medine'ye hicretinde, kimin evinde kalacağı bilinmiyordu, nihayet «**Kusvâ**» nâmındaki devesiyle Medine'nin sokaklarından geçerken, kimin evinin önünden geçse: **«- Buyurunuz yâ Resûlallah»** diye herkes davet ediyor, devesinin yularından tutup yolundan döndürme­ğe çalışıyorlardı. Peygamberimiz (s.a.v.): **"- Ona dokunmayınız, o me'mûrdur, Allah tarafından me'mûr olduğu yere gidiyor, durun bakalım nere­ye gidecek."** buyuruyordu. Deve evvelâ gitti. Mâ­lik bin Necâr'ın evinin önündeki boş arsaya çöktü ki kabr-i saadet'in olduğu yerdir. Lâkin orada dâhi durmayıp kalktı. Ve tavus gibi süzülerek gitti, Halid bin Zeyd Ebu Eyyûb el-Ensarî (r.a.)'nin nurlu evinin kapısı önüne geldi ve Allah'ın izniyle oraya çöktü. Hicrette Peygamber (s.a.v.) Efendimiz bu evde altı ay kadar ikâmet buyur­muşlardır. Ebû Eyyûb (r.a.) ömrü boyunca sîret-i Ahmediyye ve Sünnet-i Seniyye-i Muhammediyye dâiresinde yücelmiş ve feyiz almıştır.

(Ashab-ı Kiram - Hz. Ramazanoğlu M. Sâmi k s.)



---
5 Mayıs Salı
## İLK BİNA EDİLEN MESCİD





Ebû Zerr (r.a.)'den rivayete göre şöyle demiştir:

Bir kerre ben: Yâ Resûlullah! ibâdet için yeryüzünde en önce hangi mescid bina edildi? diye sordum.

Resûlullah (s.a.v.) :

-**Mescid-i Haram,** buyurdu. Ben :

-**Sonra hangisi?** dedim.

-**Mescid-i Aksa**. buyurdu. Sonra ben :

- Bu iki Mescid'in kuruluşu arasında ne kadar zaman vardır? dedim.

Resûlullah (s.a.v.):

-**Kırk sene**, buyurdu. Sonra: **"Namaz vak­ti girdikten sonra namaz sana nerede yetişirse namaz, orada kıl. Çünkü faziletli namaz, vakti içinde kılınandır.»** buyurdu.

(Buhâri Tecrid-i Sa­rih 9/147) (Hz. İbrahim (a.s.)-Hz. M. Sâmi k.s.)



**"Şu bir halis mü'min ki, Kur'ân okur, onun muktezasıyla amel eder, o tadı güzel, kokusu güzel turunç meyvesi gibidir. Su bir mü'min de Kur'ân okumaz, fakat mucibiyle amel eder bu da tadı güzel fakat kokusu olmayan hurma gibidir. Kur'ân'ı okuyan fakat mucibiyle amel etmeyen münafık benzeri de, kokusu güzel fakat, reyhan otu gibidir. Kur'ân'ı okumayan münafık benzeri, tadı da acı, kokusu da kötü Ebu Cehil karpuzu gibidir."**
(Buhâri Tecrid-i Sarih Terc. : 11/286)



---
6 Mayıs Çarşamba
## İMAM EBÛ HANİFE (K.S.)





Resûlullah (s.a.v.) buyurdu:

**- Adem benimle fahr ederdi. Ben ise üm­metimden bir zat ile fahr ederim ki ismi Numan, künyesi Ebû Hanife'dir. O zat ümmetimin kan­dilidir.**

**Embiyayı İzam (a.s.) hazarâtı benimle ifti­har ederlerdi. Ben ise Ebû Hanife ile iftihar ederim. Onu seven beni sevmiş, ona buğz eden ba­na buğz etmiş olur.**



Ebû Hanife'nin bir kişide alacağı vardı. O mahalde bir şakirdi öldü. Ebû Hanife onun namazını edaya vardı. Hava da sıcak idi. Ebu Ha­nife; **«O borçlunun duvarının gölgesinde oturur isem ribadır, haramdır,»** dedi

Davud Tâî, yirmi yıl Ebû Hanife'ye şakiralik etti. Bir gün ayağını uzattığını görmedi. Birgün halvette dedi ki:

-Ya İmame'l-Müslimin! Burası halvettir. Ayağını uzatıp rahat etsen noola, dedim. Eyitti. **«Edeb Allah Teâlâ katında makbuldür,»** dedi.

Birgün İmam Ebû Hanife, Hz. Peygamber (s.a.v.) Efendimizin ravzasına gelip selâm verdi:

- Esselâmü aleyküm yâ Seyyide'l mürselin. Şu avazı işitti:

- Ve aleykumüs-selâm yâ İmâm-ı Müslimin.

İmam-ı Azam Ebû Hanife (k.s.) Hicretin 80 tarihinde doğmuş 150 tarihinde Bağdat'da âzim-i dâr-i cinan olmuştur. (Tezkiretül Evliya)



---
7 Mayıs Perşembe
## ÖLÜNÜN ARKASINDAN FERYAT





Abdullah İbni Ömer (r.a.)'den rivayet olun­du ki:

Ölüm meleği, mü'minin ruhunu alınca kapı­nın eşiği üstünde bekler. O sırada ev halkından kadınların kiminin elleri ile yüzüne vurması, kiminin saçını başını yolup dağıtması, kiminin de eyvah diyerek bağırıp çağırması gibi çığlık ve feryatlar olur. Bunun üzerine ölüm meleği :

- **"Bu sabırsızlıkla telaşlanılması, üzüntü gösterilmesi nedendir? Allah'a yemin ederim ki ben, sizden birinin ömrünü eksiltmedim, sizden herhangi birinin rızkını alıp götürmedim, sizden herhangi bir kimseye de bir haksızlık etmedim. Eğer şikâyetiniz, öfkeniz haksız olarak bana kar­şı ise, benim işim yüce Allah'a aittir. Çünkü ben kahredici, ezici kuvvetin emri altında memur bir kulum. Eğer şikâyetiniz Rabbinize karşı ise, o takdirde sizler O (c.c.)'na karşı kâfirlersiniz. Ve muhakkak ki, benim için sizlerin yanına, siz­den hiçbir kimseyi (sağ) bırakmayıncaya ka­dar tekrar tekrar gelmek olacaktır,"** der.

(Ölüm - Kıyamet - Ahiret Sh. : 77-78)



Ebu Hureyre (r.a.)'den: Resûlullah' (s.a.v.) buyuruyor :

**«Her doğan çocuk muhakkak İslâm fıtratı üzerine doğar. Sonra anasıyla babası onu yahudi, yahud nasârâ, yahut mecûsi yaparlar. Nasıl ki her hayvanın yavrusu azaları tam olarak do­ğar. Hiç o yavrunun burnunda, kulağında eksik bir şey görülür mü?»**



---
8 Mayıs Cuma
## MATEMATİĞİ BULAN MÜSLÜMANLARDIR





Bugün hâlâ bizim cebirimizin bilinmeyeni­ni belirten (X) şekli temelde bir müslüman işaretinden alınmadır. Alfabetik sıraya karşı mev­cut eğilim ile ikinci bilinmeyen (Y) ve üçüncü bilinmeyen (Z) işaretlere bize bir maskenin al­tında sokulmuştur. Halbuki işin başlangıcı böy­le değildir.

Matematikte aranan isimsiz bilinmeyene Müslümanlar «**Şey**» kısaltılmış olarak **«Ş»** işaretini vermişlerdir. **«Ş»** sessiz harfini ise ispan­yolca'da (X) işareti karşılar, ilk cebir kitabını yazan ve Batı'ya cebiri öğreten müslüman Türk matematik bilgini Hârizmî'dir (780-850). Halbu­ki biz halen engeç yedinci ders yılımızda müslümanların «**Şey**» ini şekil değiştirdiği ispanyol­ca ile öğreniyoruz.

Müslüman alimlerimiz sinüs ve tanjant kaideleriyle trigonometrinin temel formlarını buldular. Böylece astronomi, gemicilik ve arazi öl­çümünde fevkalade önemi bulunan büyük bir keşifte bulundular.

Avrupalı bilginler kadar hemşehrilerinin de takdir ettiği müslüman alim Battâni (858-929)'nin büyük eseri **«Ez-Ziye»** batıda **"De Motu"** veya **«De Scientia Stellarum»** ismiyle yapılan tercümeleri sayesinde «**Sinüs**» kelimesi bütün milletlerin matematiğine girmiştir. «Sinüs» de kıyafet değiştirmiş bir kelimedir. Sinüs Arapla­rın cebi, çıkıntılı veya kavisli bir kısmı ifade için kullanmışlardır. Müslümanlar tam küresel kare kenarların kirişleri yerine küresel üçgenin kenar ve açılarını kullandılar. Kosinüs, tanjant ve kotenjantların fonksiyonlarını koydular.



---
9 Mayıs Cumartesi
## OSMAN GAZİ





Söğüt'te Moğolların Bağdat'ı işgal edip İs­lâm Hilâfetini kaldırdıkları 1258 tarihinde do­ğar. Ertuğrul Gâzi'nin küçük oğludur. **«Ziyâde bahadır olup, halk izzet edûp, Türklerin yiğidi idi ve gaziler umûmen ona tâbi olmuş idi.»** Âhiret cânibine meyli fazladır; dünyâ malına itibâr etmez, halkın duasını tercih eder. Tatlı sözlü ve halim, selim bir insandır, **"Ömrü boyunca bir defa öfkelendiği görülmemiştir."**

Sahip olduğu bir koyun sürüsü ile geçinir; ömrünce hazîneden tek kuruş almamıştır. Şeyh Edebali'nin ziyaret ve sohbetlerine düşkündür. Bir gece onun tekkesinde misafir iken, o muhteşem rüyasını görür; Şeyhin koynundan çıkan bir ay kendine gelir. Gövdesinden çıkan bir ağaç bütün cihanı kaplar... Kökünden Dicle ve Fırat ile Nil ve Tuna fışkırır. Vadilerinde haşmetli ka­leler ve kubbelerle süslü şehirler var olur; bü­tün zirvelerde hilâller parlar ve ezan sesleri âfâkı kaplar... Şeyh hazretleri rüyayı yorumlar: **«Oğul, Osman! Sana muştuluk olsun kim Hakk Teâlâ sana ve neslüne Padişahlık verdi. Müba­rek olsun. Ve benüm kızım Malhun Hatun senün helâlün oldu...»** Bu rü'yaya inancını yitirmeyen Osman Gâzi'nin şahsiyeti çevresinde oluşur devlet-i ebed müddet.

Her üç günde bir yemek pişirip fakirlere ye­dirmek, onları giydirmek ve dul kadınlara sadaka vermek âdeti idi.

Bursa'nın fethedildiği gün irtihal etmiş, Bursa'da defnedilmiştir (1326).



---
10 Mayıs Pazar
## HZ. SELMÂN-I FARİSİ (R.A)





Selmân-ı Farisî (r.a.) aslen İranlı bir mecusi iken hıristiyan olmuş ve Peygamber (s.a.v.)'in nübüvvetinden sonra da müslüman olmuştur.

Selmân-i Fârisî (r.a.) fıtraten çok saf ve mü­tevekkil idi. Herkes O'nu severdi.

İbn-i Sa'd'in rivayetine göre Hadis-i Şerifte: **«Selmân'a doyasıya ilim verilmişdir.»** buyurulmuştur. Keza Resûlullah (s.a.v.): **"Cennet üç ki­şiye yâni, Ali, Ammar ve Selmân'a müştaktır."** buyurmuşlardır.

Geceleri Resûlullah (s.a.v.) ile tenhaca pek çok sohbetler ederdi. İran'ın fethinden sonra Hz. Ömer (r.a.) tarafından, Kisra'nın başşehri olan Medâyin'e vali tâyin edilmiş ve hicrî 35 senesinde bu görevdeyken rahmet-i rahman'a ka­vuşmuştur.

Hasan-ı Basrî demiş ki: **«Selmân, ölüm döşeğindeyken; "Resûlullah (s.a.v.) dünya nimetlerinden kanaat edeceğimiz miktarın ancak bir yolcu azığı kadar olması için bizimle ahd etti de biz bu ahde sadık kalmadık" diye ağladı. Halbuki vefatından sonra bıraktığı malın kıymeti çıka çıka 20 veya 30 dirhem çıktı.»** Selmân-ı Fârisî (r.a.) uzun yaşayanlardandır. Hafız İbn-i Hacer-ı Askalanî'nin nakline göre yaşının 250'yi geçtiğinde ittifak edilmiştir.

Kıymetli bir sözü; **«Şaşılır dünya emelinde olana ki, ölüm ona taliptir ve yine hayret o gafile ki, ölüm o kişiden gafil değildir ve o gülene hayret ki, Rabbi'nin kendinden hoşnud olup ol­madığına agâh değildir (bilmez).»**

(Ashab-ı Kiram-Hz. Ramazanoğlu M. Sâmi k.s.)



---
12 Mayıs Salı
## HZ. MEVLÂNA'NIN VASİYETİ





Eflâki'nin anlatışına göre Mevlâna'nın zev­cesi ona dedi ki, Mevlâna keşke 400 sene yaşasaydın, âlemi hakikatlerle doldursaydın... Mev­lâna buyurdu ki: «Biz Firavin miyiz, Nemrut mu­yuz. Biz yeryüzüne -çok ikâmet etmek için- gelmedik, biz dünya zindanında hapsedilmişiz. Pek yakında sevgili Peygamberimiz (s.a.v.)'in meclisine ulaşmamız umulur. Eğer çaresizlerin uyarıcılık görevi ile vazifelenmemiş olsaydık bir an bile bu toprak dünyasında oturmazdık.»

Mevlâna (k.s.) eshabına vasiyette şöyle bu­yurmuştur: **«Gizli ve aşikâr olarak Allah (c.c.)'tan korkmanızı tavsiye ederim, az yemek ye­menizi, az uyumanızı, az söylemenizi; buyruğa boyun eğmenizi, kötülükler etmemenizi, oruca de­vam eylemenizi, namaz kılmanızı, şehvetten ke­silmenizi, bütün insanlardan görülecek ezaya, cefaya tahammül eylemenizi, mallarını beyhude yere harcayanlarla, ayak takımı ile oturup kalk­mamanızı, kerem sahibi ve salihlerle musahebet etmenizi size vasiyet ederim. İnsanların en ha­yırlısı, insana faydası olandır, hayırlı söz az, öz olandır. Hamd tek olan Allah (c.c.)'a mahsustur.»**

(Hz. Mevlâna Celâleddin - M.E.B. Yay. Sh.: 152)



**"Rabbi olan Allah Teâlâ hazretlerini zikre­den kimse ile zikretmeyen kimsenin misali ölü ile diri gibidir."** (H.Ş. Zubdetül Buhâri)



---
13 Mayıs Çarşamba
## EBU EYYÛB (R.A.)'ÜN İSTANBUL'U ŞEREFLENDİRMESİ





Hicretin 51. senesinde Emeviler zamanında İslâm ordusu İstanbul'a hareket etmişti. Hz. Halid (r.a.) yetmiş veya seksen yaşını geçmiş ve hasta idi. Arkadaşları kendisine cihadı terkin caiz olduğunu söyledilerse de, onları dinlemeyerek, orduya mücahid olarak katılmıştı.

**"Kostantiniye elbette fetholunacakdır, imdi onun** **emiri ne güzel bir emirdir ve ordusu ne güzel ordudur."** Hadîs-i Şerifi ile müjdelenenlerden olmak en büyük arzuları idi. Harb uzun sürdüğü için zayıflamıştı. Arkadaşlarını huzuruna davet etti. Helâllaştılar. **"- Sizin dünyanızdan ben hiç bir şey istemiyorum. Ancak benim vasi­yetim ve arzum şudur ki, vefat ettiğim zaman benim na'şımı gücün yettiği kadar düşman mem­leketinin içerilerine kadar sok ve harbeden mücâhidlerin ayaklarının altına göm..."** Hazretin dediğini yaptılar ve onu, sûrun yakın bir yerine defnettiler.

Mücahid (rahimehullah) diyor ki:

**"Romalılar kıtlık ve kuraklık zamanlarında Ebû Eyyûb'un kabr-i şerifini açarlar ve tevessül ederek Rahman olan Mevlayı Müteâlin rahmeti­ne mazhar olurlardı."**
(Ashab-ı Kiram - Hz. R.M. Sâmi k.s.)



**"Kur'an, hak, hidayet yolunu Tarik-i müsta­kim'i gösterir. Mü'minler için zahiri ve batını şi­fadır."** (Yunus:57)



---
14 Mayıs Perşembe
## HÂRİS MUHÂSİBİ (K.S.)





Haris Muhâsibi'ye atasından otuz bin altun kalmıştı. Babası kaderiyyü'l-mezheb idi. **«Bu malı Beytü'l-mâl'e verin,»** dedi. Peygamberimiz (s.a.v.) buyurur ki: **«Kaderi mezheb olanlar bu ümmetin mecûsîleridir.»**



Hâris der idi ki:

Allah'a lâyık kişilerin oniki hasleti saklama­sı lâzımdır.

1 - Yalan ve gerçek yere and içmeye.

2 - Yalandan sakına.

3 - Va'dinden hulf etmeye.

4- Mahlûka lâ'net okumaya.

5 - Hiçbir kimseye yavuz dua kılmaya.

6 - Zulüm görürse tahammül ede.

7 - Haramlardan sakına.

8 - Kendisini hiç kimseden ulu görmeye.

9 - Kimsenin hatırını kırmaya.

10- Müridi incitmeye.

11- Kaza gelirse sabır ve şükür ede.

12- Allah'ın farizalarını yerine getire.

Der idi ki: **«Her kim dilerse uçmak ehli ola, sâlih dervişlerle sohbet eylesin; Olur isen Allah için ol, eğer ânın için olmaz isen hiç olmaz.»** Bu ise bilene ne gökçek sözdür.

Sâdık oldur ki halk âna rağbet etmediği için hiç kayırmaya. Sıdk, Hak kılıcıdır.

(Tezkiret'ül Evliya)



**«Allah için sevmek ve Allah için buğz etmek imandan bir cüzdür.»** (Hadis-i Şerîf)



---
15 Mayıs Cuma
## HAŞİR GÜNÜ ÜMMETİ MUHAMMED (S.A.V.)





Muaz bin Cebel (r.a.) şöyle demiştir:

- Ben Resûlullah (s.a.v.) Efendimize, Allah Teâlâ'nın şu: **«Sûra üfürüldüğü günde hepiniz bölük bölük (mahşer yerine) geleceksiniz.»** (Nebe:18) mealin­deki sözünden sordum. Akabinde Resûl-i Ekrem (s.a.v.)'in (mübarek) gözlerinden yaş dökülüverdi. Sonra Allah'ın Resulü (s.a.v.) :

- Ey Muaz, vallahi sen büyük bir şeyden sordun. Ümmetimden insanlar ayrı ayrı on sınıf olarak hasredilecek ki, Allah Teâlâ onları Müs­lüman topluluğundan ayıracak ve suretlerini, şe­killerini değiştirecektir.

Hadis-i Şerifte bildirilen bu on sınıf şunlardı:

1. Maymun şeklinde olanlar, koğuculuk edenler.

2. Domuz suretinde olanlar haram ve gayri meşru kazanç yiyenlerdir.

3. Başlarını ve yüzle­rini yere çevirip elleri üzerinde mahşer yerine gelenler, faizciler.

4. Kör olarak haşredilenler, hükmünde haksız zâlimlerdir.

5. Sağır ve dilsiz haşredilenler amelleri ile gururlanan kimselerdir.

6. Göğüsleri üzerine sarkmış olduğu halde dillerini sakız gibi çiğneyen kimseler de, sözleri fiillerine uymayan (âlimler ve) kıssacılardır.

7. Elleri ve ayakları kesilmiş olarak haşredilenler komşularına eziyet edenlerdir.

8. Ateşten hurma dallarına asılmış olarak haşredilenler, insanları zalim hükümdarlara ihbar eden müzevir kişiler ve dalkavuklardır.

9. Mundar leşten daha diş ve daha iğrenç kokarak hasredilenler, şehvet ve lezzetlerle oyalanıp zekâtlarını vermeyenlerdir.

10. Katrandan elbise giyenler de kibirli olan, ken­dini beğenen ve büyüklenen ahalidir.

(Ölüm-Kıyamet-Ahiret, Sh,: 150-151)



---
16 Mayıs Cumartesi
## SULTAN VAHİDEDDİN HAN





Altıncı Mehmed unvanıyla tahta çıkan son Osmanlı hakanıdır.

Saltanatın ilgâsı ile tek oğlu olan Mehmed Eftuğrul Efendi'yı yanına alarak Malta'ya, oradan Mekke'ye gider. Daha sonra sağlık nedeniy­le İtalya'nın Cenova ve San Remo şehirlerine geçer; buralarda yaşar.

Sultan Vahideddin Hân yurdundan ayrılırken Osmanlı Hânedâm'na ait en ufak şeyleri dahi Hazine-i Hümâyûn'a teslim eder. Yola çıkmadan biraz önce, bir altın çekmece, **«murassa ve or­tasında mustatil şeklinde pırlanta büyük bir taş bulunan bir Sorguç'u da Hazine-i Hümâyûn'a bırakarak, parasız denebilecek kadar bir cep harşlığı ile memleketini terk etmiştir.»** San Remo'da: **"Saray ve saltanat yıkılmış ne çıkar va­tan ve millet kurtuldu ya"** dediğini anlatırlar. **«Ben milletin ateşli külü üzerinde oturdum, taht-ı saltanatın kuş tüyünden minderleri üzerine otu­rup gömülmedim. Bunlardan kimseye bahsedil­miyor, millete malûmat verilmiyor. Elbette bu­gün târih bu hakayıkı yazar. Taht-ı saltanat ile teneşir arasında ne kadar mesafe olduğunu bi­lirim...»** demiştir.

15-16 Mayıs 1926 gecesi irtihal eder. Borçlu olduğu için İtalyan alacaklılar cenazesinin kal­dırılmasına izin vermezler. Cenazesi bir ay or­tada kalır. Sonunda kızı, bir miktar para bularak borçları öder ve cenaze Şam'a nakledilir. Şam'da, Sultan Selim Câmii'nin bahçesinde yat­maktadır.

(Türk Medeniyeti Üzerine Düşünceler)



---
17 Mayıs Pazar
## ALLAH BAŞKA BİR KAVİM GETİRİR





**«Ey o bütün iman edenler! İçinizden kim dininden dönerse duysun; Allah onun yerine öyle bir kavim getirecek ki Allah onları sever on­lar Allah'ı severler. Mü'minlere karşı başları aşağıda kafirlere karşı başları yukardadır. Al­lah yolunda mücahede ederler dil uzatanın levminden korkmazlar. İşte o Allah'ın fazlıdır. Onu dilediğine verir ve Allah vasidir, alimdir, ve her kim Allah ve Resûlü'ne iman edenlere yar olursa şüphe yok ki o Allah hizbidir. Ancak galip olan­lar onlardır.»**
Binaenaleyh;hiç biriniz ümitsizliğe düşme­yiniz, düşüp de kafirler peşinde koşmayınız. Al­lah'tan böyle evsafa sahip bir kavim olmayı di­leyiniz, isteyiniz. Fakat bunu cebren alınan bir hak da zannetmeyiniz, inhisar fikrine sapmayınız.

Burada yalnız irtidadı itikadî değil irtidadı amelî de mevzuu bahistir.

Evvela Araplar kavmden kavime bu hizmeti yapmışlar, ba'dehu Emeviyyenin son zamanların­da olduğu gibi bu hizmeti Araptan aceme doğ­ru geçmiş Fars manen ve maddeten İslâm'a pek büyük hizmet eylemiş, sonra bunlar da aynı hale gelmiş bu defada Allah Türkleri göndermiş Arap­ların, Fars'ların kadrini bilmeyip zayi ettikleri devleti İslâm'ı ele alarak İstanbul'a ve oradan kıtaya arzın her tarafına yaymışlar. Türkler de yukarda geçen âyetin tebşirine dahil olmuşlar­dır. Demek ki onlar da bu nimetin kadr-u kıyme­tini bilmez küfrü küfrana doğru giderlerse mev­kilerini Allah'ın göndereceği başka bir kavme terk etmeğe mecbur olacaklardır.

(Hak Dini Kur'ân Dili C. 3, Sh. -. 1719 20)



---
18 Mayıs Pazartesi
## MARİFETNAME





Büyük bir Allah (c.c.) aşıkı, sosyolog, psiko­log, astronom, fen adamı ve şair olan İbrahim Hakkı Hz.leri 18 Mayıs 1703 tarihinde Erzurum'­un Hasankale ilçesinde doğmuştur. Babası Der­viş Osman annesi ise Hz. Muhammed (s.a.v.) so­yundan gelen Mâhmud Hz.lerinin kızı Şerife Hanife Hatun'dur.

Nakşibendi tarikatı mensubu Şeyh İsmail Fakîrullah'dan ders almıştır. İbrahim Hakkı Hz.leri 40'dan fazla eser bırakmıştır. Bunların için­de İlâhinâme ve Marifetnâme en meşhurlarıdır.

Hak şerleri hayreyler

Mevlâ görelim neyler

Neylerse güzel eyler, mısralarının sahibi İb­rahim Hakkı Hz.leri Marifetnâme eserine şu sa­tırlarla başlamıştır;

**«Allah (c.c.) bütün cihanı insan için ve in­sanı da kendi ulu varlığının bilinmesi için yaratmıştır. İnsanın bilinmesi, nefsimizin bilinme­sine bağlıdır.»**
Mârifetnâme'de, matematik, astronomi, mineroloji, botanik, zooloji ve insan anatomisi ilim­lerinden bahsedilmektedir. Bu eseri ile İbrahim Hakkı Hz.leri din ilimlerini Mârifetullah'a basa­mak yapmayı başaran büyük bir ilim adamı ve tasavvuf ehlidir. **«Kâinat ilmi, beden ilmine yar­dımcı olduğu gibi, beden ilmi de kalb ilmine yar­dımcı ve yol göstericidir»** sözleri ile İ. Hakkı Hz.leri hayatı ve kâinatı bir bütün halinde ku­caklamıştır.



---
19 Mayıs Salı
## ALLAH (C.C.)'A İMAN





Cebrail (a.s.) Peygamberimiz (s.a.v.)'e bazı sualler tevcih etmiştir. Bunlardan bir tanesi de **"Bana imandan haber ver?"** sualidir.

Resûlullah (s.a.v.) de cevaben,

**"Allah'a, Allah'ın Meleklerine, Kitaplarına, Peygamberlerine ve ahiret gününe inanman, bir de kadere, hayrına şerrine inanmandır."** buyur­muştur.

Hadiste' de belirtildiği gibi Allah Teâlâ'ya iman farzdır. Bu iman Allah'ın varlığını ve hakkında gerek vacip gerek mümteni yani imkân­sız (gibi görünen) gerekse caiz olan bütün sıfatları bilerek tastik etmekle olur.

Bu sıfatlar ondört tanedir,

**a)  Sıfatı selbiye:**
1.  Vûcud: Allah'ın varlığı.

2.  Kıdem: Varlığının evveli olmaması,

3.  Beka: Varlığının sonu bulunmaması.

4.  Muhalefettin li'l-Havadis:Mevcudattan hiçbir şeye benzememesi,

5.  Kıyamın bi zatihi: Varlığın kendisin­den olması,

6.  Vahdaniyet: Allah'ın bir olmasıdır

**b) Sübûtî sıfatlar:**
1.  Hayat: Allah'ın diri olması,

2.  İlm: Allah'ın bilmesi,

3.  İrade: Her mümkünü caiz olan bir şekle ve vakte tahsis etmesi,

4. Kudret:Muktedir olması,

5. Semi:İşitmesi,

6.  Basar: Görmesi,

7.  Kelam: Konuşması,

8.  Tekvin: Var etme yok etme. (S. Müslim)



---
20 Mayıs Çarşamba
## HAZRET-İ ENES BİN MÂLİK (R.A.)





Enes bin Mâlik (r.a.) Resûlullah (s.a.v.)'ın hizmetçisidir. Hicret'ten önce, Enes (r.a.) on yaşında bulunduğu sırada, validesi Ümm-i Süleym (r.a.) onu Resûlullah (s.a.v.)'ın huzuruna ge­tirip: «- Yâ Resûlâllah! Bunu size hizmetiniz­de bulunsun diye getirdim ve hediye ettim. Be­nim oğlum ve sizin hâdiminizdir. Ona dua bu­yur!» diye takdim etmiş ve Peygamberimiz (s.a.v.) de Enes hakkında uzun ömür ve evlat ve mal çokluğu ile dua buyurmuş idi.

Bu duanın neticesi olarak; Enes (r.a.) sek­seni geçik evlât sahibi olmuş ve çok zengin hal­de yüzüç yaşında vefat etmiştir.

Aralıksız on sene hizmet-i Resûlullah (s.a.v.)'da bulunmuştur. Bu hizmeti sırasında Resûlul­lah (s.a.v.) 'den bir defa olsun «Fena yaptın, yap­madın...» şeklinde azar işitmediğini ifade etmiş­tir.

Enes (r.a.) ömrünün son yıllarında Basra'yı vatan edinmiş ve hiç bir sahabe kalmamış olduğu halde 91 sene-i hicriyyesinde vefat etmiş­tir. Enes bin Mâlik (r.a.) ok atmakta pek mâhirmiş. Evlâdına da atıcılığı lâyıkıyla öğrettiyse de ok yarışı icrasında hepsini de geçermiş. Saka­lını boyar, saçlarını kestirmeyip uzatırmış.

(Ashab-ı Kiram - Hz. Ramazanoğlu M. Sâmi k.s.)



**«Allah-û Azze ve Celle Hazretle.ri buyurdular ki; bir kimse ki benim kaza ve kaderime razı olmadı ise ve belâlarıma sabr etmedi ise benden gayrı bir (Rab) arasın.»**
(Hadis-i Kutsi)



---
21 Mayıs Perşembe
## DÂVÛD TÂİ (K.S.)





Dâvûd Tâî (k.s.) yirmi yıl Ebû Hanîfe'ye şakirdilik eyledi. Âlim-i tarikat ve ârif-i hakikat idi.

Tevbesinin sebebi: Bir gün giderken bir ki­şi, **«Dünyâ fena evidir, âhiret beka evidir»** dedi. Bu sözden gayet müteessir olarak kararı kal­madı dünyâ gözünden çıktı, Habîb-i Râî katına vardı, uzlet ihtiyar eyledi.



Dâvûd Hazretleri'nin güldüğü görülmemişti. Bir gün bir dostu geldi. Gülerken gördü. Sordu :

-  Senin hiç güldüğün yoktu. Sana ne geldi ki gülersin?

Dâvûd da:

**-  Geçen gece Rabbim bana üns şarabından içirdi. Ânın-çün bugün şâdlıktan bayram eyledim,** dedi.



Dâvûd Tâi'nin atasından çok evler kaldı. Bir eve girer içinde yıkılıncaya kadar otururdu. O yıkılırsa öbür eve giderdi.

- Niçin evleri tamir ettirmezsin harab olur gider, derlerdi. Dedi ki:

- Hiç dünyâda harab olmayacak ev varmıdır ki. Ben Hak ile ahdeyledim ki hiç imâretli ev içinde oturmıyayım.

Nihâyet hep evler yıkıldı. Bir dehliz içinde kaldı. O ki, Dâvûd öldü, ol dehliz de yıkıldı.

O Hazret dünyâdan gittiği gece anasından sordular ki. **«Hiç hasta oldu mu?»** Anası dedi ki:

- **Bu gece sabaha değin namaz kıldı, vitir namazını tamam edip secdeye vardı. Secde için­de can verdi.** (Tezkiret-ül Evliya)



---
22 Mayıs Cuma
## HZ. PEYGAMBER (S.A.V.)'İN MISIR MELİKİNE MEKTUBU





Hz. Peygamber (s.a.v.)'in Mukavkıs'a gön­derdiği mektup:

**«Allah'ın kulu ve Resulü Muhammed (s.a.v.)'­den, Kıbt Reisi, Mukavkıs'a :**

**Hidâyete ittiba' edene Selâm. Ben seni İslâm'a da'vet ederim. Müslüman ol. selâmet bulursun. Allah Teâlâ da sana iki kat ecir verir. Eğer yüz çevirirsen Kıbt kavmine fecaat verecek şey­lerin vebali senin üzerine olacaktır!**

**Ey ehl-i Kitab! Sizlerle aramızda müşterek bir kelimeye geliniz ki o; Allah'dan başkasına ibâdet etmemek ve O'na hiçbir şeyi şerik koş­mamak ve bir kısmınızın Allah'dan başka bazı insanları Rabb ittihaz etmemeleridir. Eğer yüz çevirirlerse "Şahid olunuz biz müslümanız" deyiniz.»**
Bu kıymetli mektub 1275 tarihinde Mısır'da **«el-Hamîm»** şehrindeki bir mabedde Kıbt kitabları arasında bulunarak İstanbul'a Sultan Mecid zamanında nakledilmiştir.

Bu vesikayı Sultan Mecid'in veziri Said Paşa bir Fransız âliminden öğrenmiş, Sultan Mecid de o âlimi İstanbul'a davet ederek ve bir çok ihsanlarda bulunarak Peygamber Efendimiz (s.a.v.)'in bu mektubunu elde etmiş ve bu mek­tubu, ulema tarafından doğruluğu tasdik edile­rek Topkapı Sarayında Mübarek Emânet'ler ara­sında hürmetle hıfzedilmiştir.



---
24 Mayıs Pazar
## AZRÂİL (A.S)'İN YÜZÜ





İbrahim (a,s.) Azrâil'e şöyle dedi:

- Ey Azrail! Sen kötü insanın ruhunu alır­ken hangi surette ona göründüğünü bana gösterebilir misin?

- Sen buna tahammül edebilir misin?

- Evet tahammül ederim. Azrail :

- Öyleyse yüzünü başka, tarafa çevir, dedi. Hazret-i İbrahim ondan yüzünü çevirdi. Sonra döndü ki o: Korkunç kıyafetli, pis kokulu, saç­ları dikleşmiş siyah bir adam... Ağzından alev saçıyor ve burnundan duman çıkıyor. Bu man­zarayı gören İbrahim (a.s.) düşüp bayıldı. Son­ra ayıldığı zaman Azrail ilk suretinde göründü ve İbrahim (a.s.) ona şöyle dedi:

- Kötü adama hiçbir şey olmasa da yalnız senin yüzünü görmesi ona kâfidir.

(Hz. İbrahim (a.s.) - Hz. R.M. Sâmi k.s.)



## YASİN-İ ŞERİF'İN HİKMETİ

Yasin-i Şerifi ihlas ile, aç bir kimse okur­sa tok olur. Bir çıplak kimse okursa libas ile örtülür. Bekar okursa tezevvüc eder. Korkan kimse okursa korkudan emin olur. Mahzun okursa ferah bulur. Seferde okursa seferinde yardım görür. Bir recûlün gâib bir şeyi olsa onu bulur. Ölüye okursa azabı tahfif olunur. Susuz okur­sa susuzluğu teskin olur. Hasta okursa şifâyab olur. Şu kadar ki teslimiyet, ihlas şarttır.

(Hz. Ramazanoğlu M. Sâmi k.s.)



---
25 Mayıs Pazartesi
## VAZİFE İSTENMEZ, VERİLİR





 

Büyük akıncı komutanlarından, Macaristan, Almanya ve Polanya seferleri ile ünlü ve Kanuni'nin halasının oğlu Balı Paşa 1532'de Kanuni'ye başvurarak vezirlik talep etti. Hükümdar bu teklifi bir Hatt-ı Hümayun ile şöyle cevaplan­dırdı :

**«Gazi Balı Beğ'e, Malum ola ki, tarafınız­dan gönderilen mektuptan malumatımız vardır. On sekiz kale fethetmişsin. Altmış bin esir gön­dermişsin. Berhudar olasın. İki cihanda yüzün ak olsun. Bir tuğ (vezirlik) rica etmişsin. Ya Ga­zi Balı Beğ, daha bir vezirlik zamanı değildir. Ve beğ olmak iki kefeli bir terazidir. Bir kefesi cen­net, bir kefesi cehennemdir. Şunlardan anla ki uyur bildiğin kalpler uyanıkdır. Cümlenin baş-gözü adalettir. Bir gün dahi adaletle hükmetmek ibadetten sayılır. Sen dahi fani olan şeye meyl etmeyesin. Nimeti, amme-i ibadullah üzerine mebzul edesin, keremelini açasın... ila ahir.»**
Cezayir, Tunus ve Akdeniz fatihi koca Bar­baros Hayreddin Paşa dahi vezir olamadı.

(B. Türkiye Tarihi - Y. Öztuna)



İbn-i Ömer (r.a.)'den, Resûlullah (s.a.v.) bu­yurdu: **"Çektiği eziyetten dolayı Allah'a sığınanı koruyun, O'na yardım edin. Allah adını ana­rak dilenene veriniz. Size herhangi bir iyilikte bulunanı mukabele ediniz. Verecek bir şey bu­lamazsanız, ona dua ediniz ki kendisine bir mu­kabelede bulunduğunuz bilinmiş olsun."** (Ahlâk Hadisleri 1)



---
26 Mayıs Salı
## HZ. PEYGAMBER (S.A.V.)'İN HİLMİ





Peygamberimiz (s.a.v.). Peygamberlikten ön­ce de, hilm sıfatının üstünlüğü ile kavminin en büyüğü idi. Her hilm sahibinden bir sürçme sadır olmuştur. Fakat Resûlullah (s.a.v.) bundan masûn bulunmuş, eza ve işkencelerin çoğal­ması, kendisinin, ancak sabrını artırmıştır. Peygamberimiz (s.a.v.), şahsına karşı işlenmiş olan suçlardan dolayı asla öç almazdı. O (s.a.v.) in­sanların en az kızanı, en çabuk razı olanı ve suç bağışlayanı idi.

Hz. Ali (r.a.), **"Peygamber (s.a.v.), meclisi­ne gelen yabancıların sözlerinde ve sorularındaki kabalık ve kırıcılığa, Esbabı da kendisi gibi katlansınlar diye, katlanırdı."** demiştir.

Enes b. Malik (r.a.)'in rivayetine göre: Pey­gamber (s.a.v.)'a her kim gelirse, ona vaadda bulunur, istenen şey, yanında bulunursa onu ya­nına getirirdi. Namaz için ikamet getirildiği sırada, bir bedevi gelip, Peygamber (s.a.v.)'in el­bisesinden tutarak: **«Görülecek işimden az bir şey kaldı. Namazdan sonra, onu unutursun diye korkuyorum.»** dedi. Bunun üzerine Peygamber (s.a.v.), işini görüp bitirinceye kadar badevi ile birlikte ayakta durdu, sonra dönüp namaz kıldı.

Yine Enes b. Malik (r.a.) der ki; Peygamber (s.a.v.)'e on yıl hizmet ettim. Bana ne «öf» dedi, ne de yapmadığım bir iş için **«Keşki onu yapmasaydın,»** ne de yaptığım bir iş için **«Bunu ne diye yaptın»** dedi.

(M.A. Köksal - İslâm Tarihi, C. 11, Sh.: 451)



---
27 Mayıs Çarşamba
## MİSVAK





Misvak, ağıza sürülecek ağaç çubuğuna (ağaçtan fırçaya) denir.

İmam-ı Âzam'a göre : Misvak tutunmak di­nî sünnetlerdendir. Ağızı, misvak çubuğu ile temizlemek, müstehabdır.

Peygamberimiz (s.a.v.) Hadislerinde misvak hakkında şöyle buyurmuştur :

**«Eğer ümmetime meşekkat vermeseydim, her namaz için misvak tutunmalarını, emr ederdim.»**

**«Misvak tutunmakla o kadar emr olundum ki, hatta bu hususta vahiy inecek zannettim.»**

**«Misvak tutunmanızı size çok tavsiye ede­rim.»**

**«Misvak, ağzın temizliği ve Rabbın rızası ve hoşnutluğudur.»**
Kuşeyri'nin, Ebüdderda'dan rivayet ettiği bir hadiste de şöyle buyrulmuştur :

**«Misvak tutunmağa devam ediniz! Çünkü misvakta yirmi dört haslet vardır. Bu cümleden olarak: En başta Rahman olan Allah'ın razı ve hoşnut oluşudur. Misvak tutunan için namaz ec­ri, yetmiş yedi derece katlanır. Genişlik ve bol­luk getirir. Zenginliğe sebep olur. Ağız kokusu­nu temizler. Diş etlerini kuvvetlendirir. Baş ağ­rısını sakinleştirir. Diş ağrısını geçirir. Melekler onunla musafaha eder.»**
Peygamberimiz (s.a.v.), yanında misvak bu­lundurmadıkça uyumaz, uyandığı zaman da, ağ­zını misvakla oğuştururdu.

(M.A. Köksal - İslâm Tarihi, Cilt 11. Sh. : 263)



---
28 Mayıs Perşembe
## TEVEKKÜL





Her işte Allah Teâlâ'ya tam inanmak ve güvenmektir. Tevekkülün mahalli kalbdir. Ya­ni tevekkül kalb işidir. Zahirde tedbir almak kalbin tevekkülüne münafi değildir. Takdir Allah'ındır. Bütün kullara gereken ancak Allah (c c.)'ı mabud tanımaktır. O'na tam manasıyla iman ve itimat demektir. Makam, akıl, mal ve evlada itimat her zaman iyi netice vermez. Çünkü bunlar da aynca onları halkeden rızıklarını tekeffül eden Allah (c.c.)'a muhtaçdırlar.

Hadis-i Şerifte: **«Yeryüzünde ekili hiç bir ekin, ağaçlarda bitmiş hiç bir meyve yoktur ki üzerine: Bismillahirrahmanirrahim. Bu filân oğ­lu filanın rızkıdır.»** yazılı olmasın.

Allah (c.c.) rızıkları cesedlerden bir sene evvel yaratıp semâ ve arz arasında yaymış, rüzgârlar onlara vurup meşrık ve mağrıb arasını doldurmuşlardır. Mahlukatdan nicelerinin rızık­ları binbir yere, kimisinin yüz yere kimisininki kapısının önüne düşmüştür. Sabah akşam gidip onları toplayacaklardır. Sen rızkını nasıl arı­yorsan o da seni arayacaktır.

(Yunus ve Hud Sûreleri - Hz. R.M. Sâmi k.s.)



Peygamber (s.a.v.):

**- «Kalk Yâ Bilâl! Halka i'lan et ki cennete ancak mü'min olan girer.** (Bu müntehirin mücâdelesine gelince). **Muhakkak ki Allah (c.c.) dilerse İslâm Dînî'ni fâcir bir kişi ile de te'yîd edip kuvvetlendirir!»,** buyurmuşlardır. (Tecrîd, 10/269)



---
31 Mayıs Pazar
## ALLAH'TAN BAŞKASINA TAPMAK





Hâtim-i Tâi'nin oğlu «**Adiy**» demiştir ki, Resûlullah (s.a.v.)'e geldim, boynumda altından bir salip (haç) vardı. (Adiy o zaman henüz nasraniyyet (hristiyanlık) dininden idi) Resûlullah (s.a.v.) Sure-i Berâe'yi okuyordu. **«Ya Adiyy! şu boynundaki seseni at,»** buyurdu. Ben de attım Resûlullah (s.a.v.) **«İttehazû ehbârahüm ve ruhbânehüm erbâben min dünillâhi»** kavli ilâ­hisine geldi. **«Yâ Resûlallah (s.a.v.) onlara ibadet etmezlerdi»** dedim. Aleyhisselâtü ve's-Selâm bu yurdu ki; **Allah'ın helal kıldığını haram ederler, sizde haram tanımazmıydınız? Allah'ın haram kıldığına helal derler siz de helal saymazmıy diniz?» ben de evet dedim. «İşte o onlara ibadet­tir»** buyurdu.

Bu rivayetler şunu isbat eder ki; herhangi birini rab ittihaz etmiş olmak için O'na behamehal «rab» namını vermiş olmak şart değildir. Allah'ın emrine muvafık veya muhalif olduğunu hiç hesaba almayarak onun emrine iteat etmek ve alelhusus ahkama müteallik olan hususlar­da onu vâzıı ahkam ve hukuk (hak ve hüküm ko­yucu belirtici) gibi tanıyıpta o ne söyler ve em­rederse hak oluverir gibi farz etmek ona iteatla Allah'ın emr-ü hükmüne muhalefet eylemek onu Allah'tan başka rab ittihaz eylemek ona tapmak demektir.

(Hak Dini Kur'ân Dili - C. 4, Sh.: 2489)



**"Mescidler şüphesiz Allah'ındır. O halde, Al­lah ile birlikte kimseye yalvarmayın (ve kulluk etmeyin)"**. (el-Cinn: 18)



---
1 Haziran Pazartesi
## MEDİNE-İ MÜNEVVERE'DE ÖLMEK





İmam Tirmizî ile ondan başka hadisçilerin merfu olarak sahih senetle rivayet ettikleri hadîste Resûlullah (s.a.v.) :

**"Her kim Medîne-i Münevvere'de Ölmeye muktedir olursa o, orada ölsün. Çünkü ben Medine'de ölenlere şefaat edeceğim."** buyurmuştur.

İmam Malik'in Mavatta (adındaki kıtab)ın da Ömer bin Hattab (r.a.) duasında :

**"**- **Allah'ım, bana senin yolunda şehit olmayı ve Peygamberinin yurdunda ölmeyi nasip eyle."** derdi.

Sa'd bin Ebi Vakkas ile Said Bin Zeyd (r.a.) arkadaşlarına, kendileri ölünce Akik mevkiinden Medine mezarlığı olan Cennetü'l Bakiye taşınmalarını ve oraya defnedilmelerini vasiyet ettiler.

İmam Kurtubî der ki:

**"Onların Medine'de bildikleri bir fazilet yar ki Allah onu daha iyi bilir. Orada hiçbir fazilet olmasa bile muhakkak Resûlullah (s.a v.)a, sâlih kişilere, şehitlere ve başka yüce kişilere kom­şu olunması fazilet ve meziyet bakımından mu­hakkak kâfi gelir»**
(Ölüm - Kıyâmet - Ahiret. Sh. : 95)



**"Ey Osman, Allah-û Teâlâ sana hilâfet hıl'atini giydirecek. Eğer münafıklar senden onu çıkarmak isterlerse sen onu çıkarma. Ya'ni kendini azl etme. Tâ ki bana mülâki oluncaya kadar..."** (Râmûz'dan)



---
2 Haziran Salı
## GEOMETRİ'DE ALLAH (C.C.)'IN «ADL VE MUKADDİR» İSİMLERİ HAKİMDİR





Kainat baştan başa Cenab-ı Hakk'ın (c.c.) güzel isimleri **«Esmâ-î Hünsâ**"nın tecellileriyle doludur. Bütün yaratıklarda az veya çok bu isimler kendini gösterir.

Kainatın bir çeşit açıklaması olan ilimlerin de dayandığı noktalar Esmâ-î Hüsnâ'dır. Bütün ilimler, fenler, medeniyet harikaları, keşifler, bu­luşlar, Esmâ-î Hüsnâ'ya dayanmakta ve onda son bulmaktadır.

Bir fen, ilim dalı olan Geometri'de de Al­lah (c.c.)'ın **"Adl ve Mukaddir"** isimleri tecelli etmiştir. Her yaratığın ölçülü, adaletli, dengeli ve simetrili yaratılışında "**ADL**", genelde nizam­lı ve plânlı yapılışında da «**MUKADDİR**» isim­leri görülür.

Allah (c.c.)'ın yaratması için **«Kün=ol»** em­ri kafidir. Yaratıklar bir anda yaratılmasına rağ­men hiçbirinde ölçüsüzlük, dengesizlik yoktur. Her şey en güzel şekilde, hassas ölçülerde yara­tılmıştır. Üstelik hepsinde de büyük ölçüde ge­ometrik nizam hakimdir. Meselâ: Gezegenler küre biçimindedir. Etraflarında dolaşan peykler çember çizerler. Dünya ve gezegenlerin yörün­geleri elips şeklindedir. Galaksiler elips veya spi­ral şeklinde yaratılmışlardır.

Gökyüzünde olduğu gibi, yeryüzü de geomet­rinin görüntüleriyle doludur. Bal arısının pete­ğinden, kartanelerine, yumurtalardan canlıların vücût yapılarına kadar her şeyde geometrik bir düzen hâkimdir.



---
3 Haziran Çarşamba
## PEYGAMBER (S.A.V.)'İN KONUŞMALARI





Hind b. Ebi Hâle, Peygamberimiz (s.a.v.)'i anlatıyor:

"Resûlullah (s.a.v.), daima düşünceli idi. Kendisinin susması, konuşmasından uzun sürerdi. Resûlullah (s.a.v.), lüzumsuz yere konuşmaz­dı. Söze başlarken de, sözü bitirirken de Allah (c.c.)'ın ismini anardı. Konuşurken kısa ve özlü kelimelerle konuşurdu. Resûlullah (s.a.v.)'ın söz­leri, hep gerçek ye yerinde idi. Resûlullah (s.a.v.) konuşurken ne fazla ne de eksik söz kullanırdı. Kimsenin gönlünü kırmaz, kimseyi hor görmez­di. En ufak bir nimete bile şükreder, hiç bir ni­meti yermezdi. Bir nimeti, ne hoşuna gittiği için över ne de hoşlanmadığı için yererdi.

Dünya için, dünya işleri için kızmazdı. Bir hak çiğnenmek istenildiği zaman onun öcünü almadıkça, hiç bir şey, kızgınlığının önüne ge­çemezdi. Kendi şahsı için asla kızmaz ve öç almazdı. Bir şeye işaret edeceği zaman parmağı ile değil, bütün eli ile işaret ederdi. Hayret ve teaccüp ettiği zaman, elinin duruşunu tersine çevi­rir, yani avucu göğe doğru ise, onu yere doğru, avucu yere doğru ise onu göğe doğru çevirirdi. Konuşurken el hareketi yapar, sağ elinin avucunu, sol elinin baş parmağının iç tarafına vurur dururdu.

Kızdığı zaman, kızgınlıktan hemen vaz geçer, kızgınlığını belli etmezdi. Neşelendiği ferahlan­dığı zaman, gözlerini yumardı. En fazla gülme­si, gülümsemekti. Gülümserken de, ağzındaki dişleri inci taneleri gibi görünürdü.»

(M.A. Köksal - İslâm Tarihi, Cil 11, Sh.: 416)



---
4 Haziran Perşembe
## EBÛ SÜLEYMAN DÂRÂNİ (K.S.)





Süleyman Dârâni der: Her nesnenin pası vardır. Gönlün pası da çok yemektir. Her kim çok yiye, altı belâ gele :

1 - Kıldığı namazın tadını bulmaz.

2 - Unutkan olur.

3 - Kendisi tok olduğundan şefkati az olur. Alemi de tok zanneder.

4 - Tâatı kılmağa tembellik gele.

5 - Şehveti galib ola.

6 - Müslümanlar mescide varacak o helaya vara.

Çok yemek şehveti aç ider. Durmaz nesne­ler ister. Eğer aç olursa şehveti tok olur. Nesne istemez. Açlık âhiret kapısı açar. Tokluk dün­yâ kapısını açar. Çok yemek aklı giderir. Açlık nefsi kahreder ve bağrı yufka eder, ve gönlü nurlandırır, tokluk da gönlü karartır. Arifin gö­nül gözü açılınca gaflet gözü yumulur ve eğer gafiller bilseler kim bunlardan ne fevt oldu, öd­leri sıda idi. Mü'min odur ki zikir onun gıdası ola ve üns ânın rahatı ola. Her kim dünyâyı terk eyledi, gönül münevver oldu.



Süleyman Dârânî dünyâdan nakil etti. Bir ulu ânı düş,de gördü. Sordu ki:

-Çalab'ın sana ne kıldı? Eytti:

-Rahmet eyledi. Ve lâkin halk içinde şöh­retimden ötürü itâb eyledi.

Zira zamanında parmak ile gösterilirdi (r.a.).



---
5 Haziran Cuma
## KUL İÇİN HAYIR DUA ETMEK





Hz. Ali Cr.a.), Peygamberimiz (s.a.v.)'den ri­vayet ediyor:

«Allah-û Teâlâ İbrahim (a.s.)'a yer ve gök­leri gösterdiği vakit, İbrahim (a.s.) Allah'a kar­şı isyan etmekte olan birini gördü. Ve Allah'a onu helak etmesi için dua etti. Allah-û Teâlâ onu helak etti. Başka bir âsiyi gördü. Onun için de beddua etti. O da helak oldu. Diğer başka bir isyankârı gördü, onun da helak olmasını di­ledi, o da helak oldu. Böylece birkaç kişi helak edildi. Bunun üzerine Cenâb-ı Hakk, ibrahim (a.s.)'a şöyle vahiy buyurdu:

**-  Ey İbrahim! Muhakkak sen duası müstecâb bir kimsesin! Kullarımın helaki için ba­na dua etme! Zira onların benim yanımda üç hususiyetleri vardır:**
**1** **- Kul, yaptıklarına ya tevbe eder, bende tövbesini kabul ederim,**

**2** **- Veya onun zürriyetinden beni zikrede­cek bir nesil çıkar,**

**3** **- Veyahutta kıyamet gününde istersem onu affederim, istersem cezalandırırım.»**

(Hz. R.M. Sâmi (k.s.). Hz. İbrahim, Sh.: 30-31)



Bir müslümanın diğer müslümana karşı beş vazifesi vardır:

-Selâmı yaymak,

-Hastayı ziyaret etmek,

- Cenazesinin arkasından yürümek,

-Davete icabet etmek,

-Aksırana **«Allah merhamet etsin»** demek­tir.    

(Riyaz-üs Salinin, C. 2)



---
6 Haziran Cumartesi
## AVRUPA'DA OSMANLI TAKLİDİ (MODASI)





Osmanlı taklidi, geçmiş asırlarda zaman za­man, Osmanlı konusunun çok merak edilmesi ve bu konunun çok işlenmesidir.

Güzel sanatlarda, kılık kıyafette, edebiyatta, yiyip içmede, adetlerde Türk modası, zaman za­man Avrupa'da salgın halinde ve devamlı ol­muştur.

Yayın hayatında Osmanlı ve Türkler, asır­larca birinci derecede merak konusu olmuştur. Meselâ 1609 yılında Fransa'da Osmanlı hakkın­da yayınlanan kitapların sayısı, bütün Amerika kıtası için yayınlananın iki mislidir.

Diğer bir moda Türk isimleri koymaktır. İtalya'da yeni doğan çocuklara **"Türk"** ve «**Osman**» gibi adlar koymak modası başlamıştı. Da­ha Bizans devrinde bir Grek papazının adı "**Os­man**" idi.

Ayakkabıdan başlığa kadar her çeşit Os­manlı giyim eşyasının taklidi, Batıda yaygın bir moda idi. Asil Macarlar, Osmanlılar gibi kürk, sarık ve sorguç taşımayı şeref sayıyorlardı.

XX. asra gelene kadar Osmanlı süvarisi kı­yafeti taşıyan Alman süvari alayları görüldü. XVI asırda Fransa Kraliçesi, Osmanlı kumaşın­dan elbise giymekle kalmıyor, Osmanlı terzileri tarzında, kesim ve dikişle elbise diktiriyordu. Bunun için İstanbul'a, Türk terzilerinin yanında çıraklık yapıp, sanatlarını öğrenmek için Fransız terziler yollanmıştı. Demek en üstün moda mer kezi de İstanbul'du.

(B. T. Tarihi - Y. Öztuna)



---
7 Haziran Pazar
## ALLAH'I İSTEDİ VE BULDU





Rivayet olunur ki:

Velîlerden bir arif Hacca gitmek istedi. Bu velî kulun bir de oğlu vardı. Oğlu babasına:

- Nereye gidiyorsun babacığım? dedi.

O da:Beyt'ullah'a gidiyorum, cevâbını verdi. Çocuk, **«Beyt'ullah'ı gören muhakkak ki Allah-û Teâla'yı görür zennetti»** ve babasına dedi ki:

- Ne olur babacığım, beni de götür. Baba­sı cevaben: Oraya henüz gidemezsin.

Bunun üzerine çocuk ağlamağa başladı. Ço­cuğunun ağlamasına tahammül edemeyen baba onu da alıp götürdü. Ne zaman ki Mîkat'a var­dılar, ihrama girdiler, telbiye getirerek Harem-i Şerife dâhil oldular, Beyt'ullah görünür görün­mez çocuk ölü olarak yere düştü. Babası dehşetle :

- Oğlum, ciğerparem nerededir? dedi.

Beyt'ullah'ın bir zâviyesinden şöyle nida olundu: **Sen Beyt'ullah'ı istedin ve buldun, o ise Allah'ı istedi ve buldu.**

Çocuk onların arasından alındı. Yine başka bir ses de şöyle çağırdı:

-  O çocuk şimdi ne yerde, ne Cennet'te ne de bir boşlukta, belki de o her şeye Kadir olan Allah'ın yanında sâdıkların oturdukları yerdedir.

Kim ki Allah'a teveccüh ederek her şeyden yüz çevirir ve cihetten imtina eder, Hakk onun kıblesi olur. O da herkese kıble olur. Nitekim Âdem (a.s.) meleklere kıble olmuştu. Zirâ Âdem (a.s.) Allah-û Teâlâ ile melekler arasında bir ve­sile idi.



---
8 Haziran Pazartesi
## HER İŞE SAĞDAN BAŞLAMAK





Peygamberimiz, abdest ve gusülde, ayakkabısı­nı giymekte ve taranmakta, mümkün oldukça, hep sağdan başlamayı sever, bir şey alacağı za­man, sağ eli ile alır, bir şey vereceği zaman, sağ eli ile verir ve başlayacağı her şeye sağdan baş­lardı.

**"Ayakkabı giyinirken, sağ ayak ayakların evveli, ayakkabı çıkarılırken de, sağ ayak, ayakların sonu olsun!"** buyururdu.

Abdullah b. Ömer (R.A.) bildirdiğine göre: Peygamberimiz (s.a.v.) **«Sizden biriniz, yemek yiyeceği zaman, sağ eli ile yesin. Bir şey içece­ği zaman da, yine sağ eli ile içsin. Çünkü şeytan, sol eli ile yer içer!»** buyurmuştur.

Seleme b. Ekva'nın (r.a.) babasından riva­yetine göre. Peygamberimiz (s.a.v.) Eşca kabilesinden Büsr b. Raiyül'ir diye anılan bir ada­mın yanında, sol eli ile yemek yediğini görünce, ona **"Sağ elinle ye!"** buyurdu. Adam **«Buna gü­cüm yetmiyor, sağ elimle yiyemiyorum!»** dedi. Peygamberimiz (s.a.v) **«Gücün yetmesin. Bunu sağ eli ile yemekten, ancak kibir ve gururu men etmektedir!»** buyurdu.

Bundan sonra, adam bir daha, elini ağzına götüremez oldu.

(M.A. Köksal - İslâm T.C. 11. sh. 402)



Resûlullah (s.a.v.): **«Her perşembe akşamı Cuma gecesinde insanoğlunun amelleri şanı yü­ce ve yüksek Allah (c.c.)'a arz edilir de, sıla-i rah­mi terkedenin ameli kabul olunmaz.»** (Müsned-i Ahmed: 7627)



---
12 Haziran Cuma
## ÂDEM (A.S)'İN İLK HACCI





Âdem (a.s.) Hindistan'dan Mekke'ye yürü­yerek yola çıktı. Cenâb-ı Hakk, Adem'e Beyt'ullah'ı göstermek üzere bir de melek verdi.

Âdem (a.s.) Mekke'ye geldi. Beyt'i ziyaret etti. Haccın rükünlerini tamamladı. Haccın menâsikini yapmaktan fariğ olduktan sonra me­lekler onu karşıladılar ve şöyle dediler:

**-"Haccın mübarek olsun ey Âdem! Biz senden evvel iki bin yıl önce bu Beyt'i haccettik!"**
İbn-i Abbâs (r.a.) şöyle buyurdular:

Âdem (a.s.) Hindistan'dan Mekke'ye yürü­yerek gelip, kırk defa haccetti. Böylece o günden i'tibâren Beytullah'ı, Nuh Tûfânı'na kadar mü'min olan zürriyeti de tavaf etmeye devam ettiler.



## İBRAHİM (A.S.)'İN ZÜRRİYETİ İÇİN DUASI

**"Zikret Habibim şol zamanı ki, o zamanda Cedd'in İbrahim (a.s.) :**
-**"Yâ Rabbi! Şu Mekke beldesini afattan ve düşmandan emin, beni ve benim evlâdımı putlara ibâdetten uzak** **kıl!" demekle tazarru ve niyaz etti. "Yâ Rabbî o putlar nâsdan çok­larını ıdlâl etti. Nâsın hâli böyle olunca bana tâbi' olan kimse benim milletimdendir ve bana isyan eden kimseyi sen mağfiret edersin! Zîrâ sen Gafur ve Rahîm'sin, dilediğin veçhile mu­amele edersin!"** dedi. (İbrâhîm Sûresi. 35-36)



---
13 Haziran Cumartesi
## KAZA UMRESİ





Hudeybiye'de Kureyş ile imzalanan Muâhede'nin bir maddesinde Resûlullah (s.a.v.)'ın ma­hiyeti ile gelip, Kabe'yi ziyaret edeceği, silahsız gidileceği, kınında olmak üzere kılıç alınabile­ceği, üç günden fazla kalmamayacağı kararlaş­tırılmıştır. Resûlullah (s.a.v.) umre için Mekke'­ye gitmeye karar verdi. Bir yıl önce Hudeybi­ye'de bulunan müslümanların hazırlanmalarını emir buyurdular.

Ayrıca kadm ve çocuklar da iştirak ettiler. Kadın ve çocuklar hariç olmak üzere 2000 kişi hazır bulunmuştur. Bu umre bir sulha ve muahede hükmü kazasına müstenid olduğu için **"Umret'ül kaza"** denilmiştir.

Yedi senelik bir fasıladan sonra vatana ka­vuşmak iştiyakı kalblerinde çok derin idi. Mekke'ye umumi bir sürûr ile girildi.

Resûlullah (s.a.v.) Mekke'ye gelince, Ashab (r.a.)'la beraber Kabe'yi üç kerre koşa koşa ve omuzlarını silke, silke tavaf etmiştir. Yine Safa ile Merve arasında süratli say etmelerini Ashab'ına emretmiştir.

Abdullah İbn-i Ebu Evfa (r.a.)'den rivayete göre Resûlullah (s.a.v.) kaza umresini ifa ederken Beyt-i Şerifi tavaf edip Makâm-ı İbrahim'in arkasında namaz kılmıştır.

Resûlullah (s.a.v.) Kabe'ye geldiğinde, Ka­be'nin içerisine girmemiş ve Mekke'de üç günden fazla ikâmete izin vermemiştir. Çünkü Hudeybiye Musahânamesinde buna dair bir mad­de yoktu ve Kabe'nin içerisinde putlar vardı.

(Hz. Osman ve Ali (r.a.) - Hz. R. M. Sâmî k.s.)



---
14 Haziran Pazar
## VERİLEN SELÂMLARA, ŞEHİDLERİN MUKABELE ETTİKLERİ





Fâtımatülhuzâiyye der ki: «Meşhed'de iken güneş batmıştı. Yanımızda kız kardeşim bulunuyordu.

Kız kardeşime:(Gel de Hamza'nın kabrine selâm verip dönelim) dedim.

(Olur) dedi.

**Birlikte varıp Hamza'nın kabri üzerine dur­duk.**
(Esselâmü aleyke = selâm olsun Sana! Ey Resûlullah'ın Amucası!) dedik.

(Ve aleykümesselâmü ve rahmetullâh! = Al­lah'ın selâm ve rahmeti size de olsun!) **diye selamımıza karşılık verildiğini işittik!»**

O zaman, iki kız kardeş, hayretle birbirle­rine: **«Yakınımızda da, insanlardan hiç biri yok!?»** dediler.

Başka bir rivayete göre: Attâf'ın halası: **«Hamza'nın kabri yanında hayvanımdan indim. Orada, Allah'ın benim için dilediği kadar namaz kıldım. Vadide, hayvanımın başını tutup duran uşağımdan başka ne bir seslenici, ne de ona ce­vap verici kimse vardı. Namazımı bitirince, elim­le şöylece kabre işaret ederek (Esselâmü aleyküm!). dedim.**

**Yerin altından gelen bir sesin, Selâmıma karşılık verdiğini işittim.**

**Yüce Allah'ın, beni yarattığını, geceyi, gündüzü nasıl şüphesiz biliyorsam, bunu da, öyle biliyorum!**
**Selâmıma karşılık verildiği zaman, bütün tüylerim ürperdi!»** demiştir.

(İ. Tarihi-C. 10-Sh. 226)



---
15 Haziran Pazartesi
## OSMANLI'DA CİHAD VE ZAFER FİKRİ





Feth eder Rumelin avaze-i **"Allah Allah"** Cîhad fikri Allah yolunda, Allah inancıyla, şehid olanın Cennet'e gideceği gazi olanın bu dünyada en büyük şan ve şerefe kavuşacağı ima­nı içinde döğüşen Osmanlı askerinin zaferi elde etmemesi mümkün değildi. Zaferden büyük hiç bir değer de yoktu. Zira devlet, zafer üzerine ku­rulmuş, zaferle gelişmiş, zaferle cihangir olmuş, zaferle hayatiyet bulmuştu. XX. asırda bile bu büyük zaferlerin mirası, meyveleri ve hatırala­rı, yene yene bitirilememiştir.

Zaferin bir devlet hayatındaki ehemmiyeti, Osmanlıya mahsus değildir. Büyük olan ve büyük olmaya çalışan her devlette bu böyledir. Za­fer fikri olmıyan devlet, dumura uğramış, du­raklama, çözülme, parçalanma devresine girmiş, kendi kendini küçük ilân etmiş devlettir. Hiç bir akıllı devlet adamı, kendi devletini bu şekilde ilân etmemiştir. Aksi takdirde millî şuur ölür ve sonunda devleti tutan toplum çözülür.

(Yılmaz Öztuna, B.T.T. 9. Cilt, Sh.: 262)



## AVRUPA'DA TAHSİL

Kızımın iffeti batmakta rezilin gözüne

Acırım tükrüğe billahi, tükürsem yüzüne.

Demiş olsaydı eğer: "Kızlara mektep lâzım.

Şu kadar vermelisin" kahrolayım kaçmazdım.

Elverir sardığımız bunları halkın başına...

Ben mezarımda huzur istiyorum, anladın a!

Biraz insafa gelin; öyle ya artık ne demek?

Zengin olduk diye, lanet satın almak mı gerek?

(Süleymaniye Kürsüsünden - M. Akif Ersoy)



---
16 Haziran Salı
## RIZANIN FAZİLETİ





Resûl-i Ekrem (s.a.v.) şöyle buyurmuştur:

"Kıyamet günü olduğu vakit, Allah-û Teâlâ ümmetinden bazılarında kanatlar yaratır ve mezarlarından kalkıp doğruca Cennet'e gi­derler. Orada enine boyuna uzanır, yer içer ve diledikleri gibi zevk u sefa ederler. Melekler:

-Hesap gördünüz mü? derler. Onlar:

- Hayır hesap falan görmedik, derler. Me­lekler :

- Sırat köprüsünü geçtiniz mi? derler On­lar :

- Hayır, sırat falan görmedik ve geçmedik derler. Melekler:

- Cehennemi gördünüz mü? diye sorarlar. Onlar:

-Hayır, Cehennem diye bir şey görmedik, derler. Melekler:

- Siz hangi peygamberin ümmetisiniz diye sorarlar. Onlar:

-Muhammed Aleyhisselâm'ın ümmetindeniz, diye cevap verirler. Melekler:

-Allah aşkına, sizin ameliniz ne idi. Onu bize anlatır mısınız? derler. Onlar:

-Bizdeki iki haslet sayesinde bu mevkie yükseldik derler. Melekler:

-O haslet ne idi? diye sorarlar. Onlar:

-Yalnızlıkta Allah'tan utandığımız için is­yan etmezdik. Bir de Allah-û Teâlâ'nın bize tak­sim ettiği az da olsa rızâ gösterirdik, derler. Bu­nun üzerine melekler:

-O halde bu sizin hakkınızdır, diye kar­şılık verirler.»

(İhyâu Ulûmid-din. İmam Gazali C. 4. Sh.: 620)



---
17 Haziran Çarşamba
## İMAMETLİKTE HAFİF OLMAK





Ebû Hureyre (r.a.) den, Resûlullah (s.a.v.) şöyle buyurmuştur:

**"Biriniz cemaata imam ol­duğu vakit namazı hafif kıldırsın! Çünkü onların içinde yaşlı olanlar bulunduğu gibi zayıf olanları da vardır. Yalnız başına kıldığı zaman namazını dilediği kadar uzatsın."**
Bir adam Resûlullah (s.a.v.)'e gelerek:

**«Ben filancanın bize namazı uzun kıldırması sebeti ile sabah namazına gelemiyorum»** dedi. Ben Peygamber (s.a.v.)'in hiç bir mev'izada o günkü ga­zabından daha şiddetli gazaba geldiğini görmedim. Bunun üzerine şöyle buyurdular:

**"Ey cemaat hakikaten içinizde nefret etti­renler var! (Bundan böyle) hanginiz cemaata imam olursa namazı hafif kıldırsın! Çünkü ar­kasında yaşlı ve zayıflarla ihtiyaç sahipleri vardır.."**



**HADİSTEN ÇIKARILAN HÜKÜMLER**
1.  Nevevi'nin beyanına göre imamın âdeti namazı çok uzatmak olduğu bilinirse ona cemaat olmamak caizdir.

2.  Şikayet makamında bir kimse filan ve falan gibi sözlerle kinaye sureti ile zikredebilir.

3.  Din hususunda kızmak caizdir.

4.  Bir kimse haram değil mekruhu bile irtikab etse ona bu yaptığından dolayı inkar ve ihtarda bulunmak caizdir.

5. Cemaat razı olmadığı vakit namazı uzun kıldıran imamı sözle ta'zir caizdir.

6. Namazı hafif kıldırmak gerekir.

(Sahih-i Müslim Şerhi. C. 3. sh.: 1440)



---
18 Haziran Perşembe
## ALLAHTAN BAŞKASINA İLTİCA ETMEK





Resûlüm! müşriklere de ki, umumiyetle her biriniz kendinizi gördünüz anladınız mı? Kendinize vicdanınıza hakikaten şuurunuz idrakiniz var mı? Varsa şunu bana söyleyiniz haber ve­riniz bakayım. Eğer size Allah'ın azabı gelirse veya geleceği muhakkak olan kıyamet koparsa Allah'ın gayrısına mı dua eder iltica edersiniz?

Yani vicdanlarınızın derinliklerine inerek kendini iyice yoklayınız tartınız bakayım böyle mühlik derd-û felaket karsısında bulunduğunuz veya içine düştüğünüz elim ve müthiş bir zamanda nasıl bir haleti ruhiye içinde bulunursu­nuz. Bütün ümitleriniz silinir ye'si külliye mi dü­şersiniz yoksa henüz canınız çıkmadıkça yine bir ümidi halas besler derinden derine bir münciye iltica hissi ile inler misiniz? Eğer inlerse­niz o zaman samimi kalbinizden kime iltica eder, kime yakınır, kime çağırırsınız. Allah'a mı? yok­sa Allah'tan başka mabud tanıdığınız putlarını­za mı? Eğer siz sadık iseniz, hakikatte Allah'tan başka ilahlar vardır iddiasında yalancı değil ise­niz söyleyiniz öyle bir zamanda Allah'tan baş­kasından ümit bekler başkasına dua ve niyaz eder misiniz?

Doğrusu yalnız ona dua edersiniz de diler­se O feryada geldiğiniz belayı üzerinizden kaldırır ve o lahza siz o şirk koştuklarınızın hep­sini unutursunuz. Celalim Hakkı için senden ön­ce bir takım ümmetlere Resuller gönderdik din­lemediler de onları şiddetler ve zaruretlerle sık­tık gerek ki yalvarsınlar diye (Enam :40-41)

(Hak Dini Kur'ân Dili, C. 3, Sh.: 1927)



---
19 Haziran Cuma
## İYİLİKLE EMREDEN KİMSENİN VASIFLARI





Bir emir ve nehyin ruhlara tesir edebilmesi için bu vazifeyi ifaya çalışan zat, şu beş vasfı haiz olmalıdır.

1)   Bilgi sahibi bulunmalıdır. Çünkü bilgisiz kimse bu irşat vazifesini yapamaz. Kaş yapayım derken göz çıkarır.

2)   Söylediği şey ile kendisi de âmil bulun­malıdır. Dediğini bizzat yaşamalı, yaşama gayreti üzre bulunmalıdır. Aksi takdirde **"Niçin yapmadığınız şeyi söylersiniz!"** tekdirine maruz kalır.

3)   Bütün sözleriyle sadece Allah (c.c.)'ın rızasını, müslümanların yükselmelerini gözetme­lidir. Bunu gaye bilmelidir.

4)   Muhatapları hakkında şefkat gösterme­li, irşat vazifesini rıfk ile mülayemetle yapmalıdır. Sevdirmeli nefret ettirmemelidir.

5)   Sabr ile, hilm ile muttasıf olmak; hid­detten, şiddetten kaçınmalıdır.

Şunu da ilâve edelim ki; avamdan bulunan kimselerin ilim ve irfâniyle şöhret bulmuş zatla­ra emir ve nehiyde bulunmaları muvafık değil­dir. Böyle bir hareket, edepsizlik sayılır. Kendi haklarında bilmeksizin bir zarara sebep olabilir.

(İslâm İlmihali Ö.N.B., Sh.: 429)



Ey inananlar! Toplantılarda, size «Yer açın» denince yer açın ki Allah da size genişlik ver­sin; "Kalkın" denildiği zaman hemen kalkın ki Allah içinizden inanmış olanları ve kendilerine ilim verilenleri derecelerle yükseltsin. Allah iş­lediklerinizden haberdardır.

(Mücadele:11)



---
20 Haziran Cumartesi
## NÜBÜVVET, NEBİ VE RESUL





Nübüvvet:Akıl sahibi kulların, üzerlerinde­ki dünya ve âhiret işleri hakkında, Allah ile kul­ları arasında yapılan elçilik demektir.

Nebi:Kendisine, melek tarafından vahy ve­ya kalbine ilham olunan, ya da Salih rü'yâ ile uyarılan zât demektir.

Resul:ise, Resul olması, haysiyetiyle, Nü­büvvet, vahyinin fevkinde özel bir vahy ile üs­tün kılınmış olan ve kendisine Cebrail (a.s.)'ın, Allah tarafından özel olarak indirdiği kitab ile vahy etmiş olduğu, yüce Allah'ın hükümlerinin, halka, tebliğ etmek üzere gönderdiği kâmil in­san demektir.

Bunun için **«Her Resul Nebi'dir, fakat, her Nebi, Resul değildir»** denilmiştir.

Nebilik ve Resullük, Allah vergisi olup bunu, Yüce Allah'ın kullarından, dilediğine ve lâyık olanına verdiği de Kur'ân ı Kerîm'de şöyle açıklanır.

**«Bir Vahy ile veya bir perde arkasından, yahud bir elçi (melek) gönderip te -kendi izniyle- dileyeceğini, vahy etmesi olmaksızın, Al­lah'ın, hiç bir beşere kelam söylemesi vaki ol­mamıştır. Şüphesiz ki o çok yücedir, mutlak hü­küm ve hikmet sahibidir. İşte biz, sana da, böy­lece, emrimizden bir Ruh (Kur'ân)'u vahy ettik... Şüphesiz ki sen, muhakkak, doğru bir yolun Reh­berliğini yapıyorsun.»** (Şura: 51-52)

(İslam Tarihi. A. Köksal, Sh.: 7-8)



---
21 Haziran Pazar
## HZ. SA'D İBN-İ EBİ VAKKAS (R.A.)





Sa'd İbn-i Ebi Vakkas (r.a.) **«Aşere-i Mübeşşeredendir. İslâm'a ilk girenlerden yedincisidir. İslâm'da Allah yolunda ilk ok atan Sa'd'dır»** Fârisü'l-İslâm denmekle meşhurdur.

Irak ve İran üzerine hareket eden muazzam ordunun baş kumandanı olarak pek büyük fütuhata mazhar olmuştur. Küfe valiliği yapmıştır Aşere-i Mübeşşere içinde en son vefat eden Sa'd İbn-i Ebi Vakkas (r.a.)'dir. Medine'de Bakıy'a defnolunmuştur.

Hz. Ebu Bekr (r.a.) delaletiyle on yedi ya­şında iken müslüman oldu. Kendisinden Buhari ile Müslim müttefikan 115 hadis rivayet etmiş­lerdir.

Sa'd (r.a.) vefat edinceye kadar Resûlullah (s.a.v.)'dan ayrılmadı. Resûlullah Sa'd'den razı ol­duğu halde vefat etdi. Sa'd (r.a.)'ın hususiyetle­rinden :

1 - Allah yolunda ok atan arabların ilki­dir.

2 - Duası indellah mustecabdır. Çünkü Ne­bi (s.a.v.) "**Allah'ım sana dua ettiği zaman Sa'd'ın duasını müstecab kıl"** diye dua etmiştir.

3 - Nebî (s.a.v.) ana ve babasını cem'an Sa'd'e feda ile iltifat etmiştir. Uhud günü: **"At ya Sa'd! Babam anam sana feda olsun"** diyordu.

4 - Uhud günü Nebi (s.a.v.)'nin etrafında

Cebrail ve Mikâil'i görmüş olma hususiyetini sa­hibidir.

(Ashâb-ı Kiram - Hz. Ramazanoğlu M. Sâmi k.s.)



---
22 Haziran Pazartesi
## İMAM-I ŞÂFİİ (K S.)





İmam Şafii der:

Peygamber (s.a.v.)'i bir gece düşümde gör­düm Bana dedi: **"Sen kimsin?"** Ben dedim: **«Ya Resûlallah! Senin bölüğündenim.» "ileri gel"** de­di Vardım. **"Ağzını aç"** dedi. Açtım. Ağzıma tükrüğünü koydu. Şöyle ki ağzımın içi dopdolu oldu. **"Var şimdi sana tamamdır"** dedi. Ve o sa­atte Hazret-i Ali (r.a.)'i gördüm. Parmağıma bir yüzük geçirdi ve **"Peygamber ilmi ve benim il­mim sana kuvvetli olsun,"** dedi.



Her yıl Rum'dan Harûn Reşîd'e haraç gelirdi. Bir yıl gelmedi. Dediler ki: Bizim de âlimlerimiz vardır. Müslüman âlimleriyle bahis eylesinler Eğer müslüman âlimleri yenerse malı gön­deririz ve eğer bizim âlimler yenerse biz onlar­dan haraç isteriz, dediler. Dörtyüz ruhban gel­di ki, bahis ide. Halîfe imam Şafiî'yi çağırttı. Mes'eleyi anlattı, İmam Şafii **"Dicle ırmağı ya­nında oturalım"** dedi. Hep Bagdad halkı, ulemâ, imamlar ve Halife de geldi, oturdular.

Şafiî Hazretleri de bir aba giymiş geldi. Sec­cadesini Dicle ırmağı üstüne döşedi, geçti üstüne oturdu. **"Kim benimle bahis ederse gelsin"** dedi.

Dörtyüz râhib, Şafiî'den ol kerameti görüp hep birden müslüman oldular. Kayser-i Rum'a haber gönderildi. O da dedi ki :

**- "Şükür kim, ol su üstünde oturan kişi buraya gelmedi. Yoksa buradakilerin cümlesi müslüman olurlardı."** (Tezkiret-ül Evliya)



---
23 Haziran Salı
## ALLAH-Û TEALA'YA HAMD ETMEK





Allah (c.c.): **"De ki; Hamd Allah'a mahsus­tur ve seçtiği kullarına selâm olsun."** En-Neml:59 **ve «De ki: Hamd Allah'a mahsustur. O, âyet­lerini size gösterecektir.»** En-Neml: 93

Ve yine **"Beni anın ki, ben de sizi anayım. Bana şükrediniz ve nimetlerime nankörlük etmeyiniz."** El-Bakara: 152 buyuruyor.

Nebî (s.a.v.) Efendimiz de: **"Ehemmiyeti olan herhangi bir iş, Allah'a hamd etmekle başlamazsa noksan ve bereketsizdir."**

Değer taşıyan her işin başında hamd etmek müstehabdır. Yemek, içmek, aksırmaktan sonra, kız isterken nikâh sırasında ve heladan çıktık­tan sonra da hamd etmek müstehabdır...

Hamd etmenin en güzel ifadesi **"Elhamdü-lillahi Rabbil'âlemin"** cümlesidir.

Resûlullah (s.a.v.) şöyle buyurdu: **«Kulun çocuğu öldüğü zaman Allah Teâlâ, meleklerine:**

**- Kulumun çocuğunu aldınız der; Melekler:**
-**Evet derler.**

-**Onun gönül meyvasını aldınız?**

-**Evet.**

-**Kulum ne dedi?**

-**Sana hamd etti ve iltica etti.**

**- O halde kuluma Cennet'te bir bina yapı­nız ve ismini "Hamd Binası"koyunuz buyurur.»** (El-Ezkâr, îmam-ı Nevevi. Sh.: 141)



Resûlullah (s.a.v.):

-**"Tokalaşın, nefretiniz gidecek ve hediyeleşin, birbirinizi seveceksiniz ve (aranızdan) adavet kalkacaktır,"** buyurdu.



---
24 Haziran Çarşamba
## OSMANLI ORDUSUNUN KUVVET VE KUDRETİ





İspanya kralı Charles-Guint'in Kanuni nezdindeki fevkalade büyükelçisi Baron van Busberg bakın ne diyor:

Osmanlı sistemini kendi sistemimizle kıyas ettiğim zaman, istikbalin başımıza getireceği şeyleri düşünerek titriyorum. Bir ordu galip ge­lecek ve paydar olacak, diğeri de mahfolacaktır. Çünkü, şüphesiz, ikisi de sağlam surette de­vam edemezler. Osmanlının her tarafında, kuv­vetli bir imparatorluğun bütün kaynakları mev­cut, hiç sarsılmamış bir kuvvet var; sefer gör­müş askerler, zafer alışkanlıkları, meşakkatlere tahammül kabiliyeti, birlik, düzen, disiplin, ka­naatkârlık, uyanıklık var. Bizim tarafta ise, umu­mi fakirlik, hususi israf, sarsılmış kuvvet, bo­zulmuş maneviyat, tahammülsüzlük ve idman­sızdık var. Askerlerimiz serkeştir, subaylarımız tamâhkârdır. Disiplini istihkar ediyoruz. Sebatsız­lık, serkeşlik, sarhoşluk, sefahat bizde bol bol mevcuttur. Bütün bunların en kötüsü Osmanlı'­nın zafere, bizim de hezimete alışkın olmamız­dır. Neticenin ne olacağını tahminde tereddüt, artık caiz midir?

(Büyük Türkiye Tarihi - Y. Öztuna)



Enes İbn-i Malik (r.a.) dedi ki, Resûlullah (s.a.v.) buyurdular: **«Ebu Bekir'i sevmek mağfireti icab ettirir, Ömer'i sevmek isyân'ın günah­larını yok eder, Osman'ı sevmek İman-ı takviye eder, Ali'yi sevmek cehennem ateşini söndürür.»**



---
25 Haziran Perşembe
## KABİR'DE İLK SUAL





Resûl-i Ekrem (s.a.v.) şöyle buyurmuştur:

-Muhakkak ki kabrine konulduğu ve ar­kadaşları geri dönüp yanından uzaklaştıkları zaman -ki ölen zat, arkadaşları yürüyüp gider­lerken ayakkaplarının seslerini muhakkak işitir- yanına (Münker ile Nekir denilen) iki me­lek gelirler ve ölüyü oturturlar da kendisine :

-Şu Muhammed denilen kimse hakkında ne dersin? diye sorarlar. Mü'min kimseye gelince o :

-O'nun muhakkak Allah'ın kulu ve Resu­lü olduğuna şehadet ederim, diyerek cevap verir. Bunun üzerine ona:

-Cehennemdeki oturacak yerine bak, Al­lah Teâlâ Cehennem'deki bu yerini, senin için Cennet'te bir oturma yeri olarak değiştirdi, de­nilir. O kul da Cennet ile Cehennem'deki iki makamını birden görür.

Kafir yahut da münafık kimseye gelince ona da:

-  (Sen dünyada iken) şu (Muhammed de­nilen) zat hakkında ne derdin diye sorulur. Münafık veya kâfir kimse de :

- Ben (O'nun hakkında) hiçbir şey bilmi­yorum. Fakat halkın O'na (Peygamber) dedik­leri şeyi ben de der idim, diye cevap verir. Bu cevap üzerine ona :

-  Hay sen bilmez ve uymaz olaydın, deni­lerek (iki) kulağı arasına demirden bir topuz vurulunca öyle bir feryatla çığlık atar ki, bu çığ­lığı insan ile cinden başka ölüye yakın olan her­kes işitir.

(Ölüm-Kıyamet-Ahiret, Sh.: 111-112)



---
26 Haziran Cuma
## İNSANA MELEK NASIL VAZİFELENDİRİLİR?





Yüce Allah (c.c.)'ın, insana, daha döl ya­tağında nufte halinde iken bir meleği nasıl vazifelendirdiğini de, Peygamberimiz (s.a.v.) şöyle açıklar:

«Nutfe, döl yatağında kırk gün veya kırk gece eğleşince, yüce Allah, ona bir melek gönderir.

Melek;«Yâ Rab! Onun rızkı nedir?» diye sorar.

Meleğe Allah tarafından onun rızkı söy­lenir.

Melek «Yâ Rab! Onun eceli nedir?» diye sorar.

Meleğe;Allah tarafından onun eceli de söylenir.

Melek;«O erkek mi, yoksa dişi mi olacak?» diye sorar. Meleğe; bu da bildirilir.

Melek;«Yâ Rab! O, şakî midir, yoksa, saîd midir?» diye sorar.

Meleğe; onun ne olacağı da bildirilir.

«Arşı yüklenen, bir de onun etrafında bu­lunan (melekler) Rablerini hamd ile tesbih ederler. O'na iman ederler. Mü'minlerin de yarlığanmasını isterler: "Ey Rabbimiz, senin rahmetin ve ilmin her şeyi kuşatmıştır. O halde tevbe edenleri, senin yoluna uyub gidenleri yar­lığa, onları cehennem azabından koru."(Mü'min: 7)

(Sohbetler, Asım Köksal)



---
27 Haziran Cumartesi
## MÜSLÜMANLIKTA VAAZ VE NASİHATİN ÖNEMİ





İslâm dininde vaaz ve nasihat pek mühim bir vazifedir. Bir farz-ı kifâyedir. Kürsü ve minberlerde halka karşı öğüt maksadıyla irad edi­len hitabeler birer sünnettir. Peygamberimiz (s.a.v.)'in yoludur. Şer'i şerife uygun, ihtiyaca mutabık olarak hakimane bir tarzda irad edi­len hutbelerden ve vaazlardan herkes istifade eder. Vazifelerini hatırlatmak mü'minler için pek faidelidir.

Nasihat;esasen hayırhahlık demektir. Bir hadis-i şerifte: **«Şüphe yok ki din, Allah için, Allah'ın kitabı için, Peygamberi için, müslümanların imamları için ve cümlesi için hayırhahlıktan ibarettir.»** diye buyurulmuştur.

Dine hizmet için çalışmak, başkalarının hi­dâyetine, diyanetine, selâmet ve saadetine hizmet için çalışmak ne büyük bir hayırhahlıktır, ne ulvî bir harekettir. Bunun içindir ki bir ha­dis-i şerifte: **«Allah Teâlâ'nın bir kimseyi senin ellerinle =vasıtanla= hidâyete erdirmesi, senin için güneşin üzerine doğduğu ve battığı şeylerin cümlesinden daha hayırlıdır.»** buyurulmuştur.

Nasihat etmek, sohbet yapmak güzel bir hiz­mettir. Fakat riyaset sevdasıyla, gösteriş için bir mala veya insanların teveccühüne nail ol­mak için yapılan öğütler, irad edilen hutbeler sahipleri için birer vebaldir. Güzel niyetle yapıl­madığı için Allah (c.c.) katında zayi'dir. Bunla­rın tesiri de olmaz. Nasihatlar ve vaazlar Allah (c.c.) rızası için olursa tesirli olur.

(Ö.N.B. İ. İlmihali, Sh.: 428)



---
28 Haziran Pazar
## ALNI SECDEYE GELMEDEN CENNET'E GİREN ŞEHİD





Abdul'Eşhel oğulları, kendilerinden, Uhud'de öldürülmüş olanları araştırırken, Amr b. Sabit (Usayrım)'ı ölmek üzere buldular.

«Vallahi, işte Usayrım! Onu, buraya getiren nedir acaba?!

Biz, onu, İslâm dâvasını tanımaz bir kişi ola­rak gerimizde bırakmıştık.

Niçin geldiğini sorunuz kendisine bakalım?» dediler.

Ona: **"Ey Amr! Seni getiren nedir? Kavmini kayırmak için mi, yoksa, İslâmiyete olan arzun­dan dolayı mı geldin buraya?"** diye sordular.

Amr: **«Ben, İslâmiyete olan arzumdan do­layı geldim. Allah'a ve Resulüne iman ettim. Müslüman oldum. Sonra da, kılıcımı alıp Resûlûllah'ın yanında sabahladım. Müdriklerle çarpıştım. Allah da, bana şehidlik nasib etti!»** dedi ve çok geçmeden onların önlerinde vefat etti.

Amr'ın durumunu, gelip Peygamberimiz (s.a.v.)'e anlattılar.

Peygamberimiz (s.a.v.): **«O Cennetliktir»** buyurdu. Bir zaman, halk, Eshâb-ı kiramdan Ebû Hureyre'yi ortalarına almışlar, o da onlara: **«Al­lah'ın huzurunda alnı, bir kerre bile secdeye koymaksızın, namazsız niyazsız Cennet'e giren kişi­yi bana haber veriniz bakayım?»** diye soruyordu.

Ebû Hureyre, halkın susup durduğunu gö­rünce : **«O, Abdul'Eşhel oğullarının kardeşi Amr b. Sâbit'tir!»** dedi. Amr'ın yaralanarak vefat et­tiği haber verilince, Peygamberimiz: **«O, Cennet­liklerdendir!»** **«Az işledi, çok ecre nail oldu!»** bu­yurdu. (İslâm Tarihi)



---
29 Haziran Pazartesi
## AKİKA KURBÂNI





Buhâri'nin Kitâb-ül Akîka nâmıyla açtığı bir babında beyân olunduğu üzere, yeni doğan ço­cuğun başındaki saç kesildiği sırada kesilen ko­yuna **«akika kurbânı»** denir. Yeni doğan çocu­ğun başındaki saça da Akîka denir.

İmâm Mâlik, Şafiî ve Ahmed bin Hanbel'e göre akîka kurbânı kesmek sünnettir, İmâm Ebû Hanîfe'ye göre ise müekked sünnet değildir. Hâ­li vakti yerinde olanlara akîka kurbanı kesmek lâzımdır. Eğer akîka kurbânı kesilecek ise, ço­cuğun doğumunun yedinci günü kesilir.

İbn-i Hıbbân'ın Sahîh'inde Hazret-i Aişe (r.anha)'dan rivayetine göre, Resûl-i Ekrem (s.a.v.), torunları Hasan ve Hüseyin (r.a.)'in do­ğumlarının yedinci günlerinde akikalarını kesmiş ve adlarını koymuştur.

Tirmîzi'ye göre yedinci günü kurbân kesilemezse ondördüncü günü, o gün de kesilmezse yirmi birinci günü kesilmelidir. Sonra da kesi­lebilir.

Tirmizi'nin Hazret-i Âişe (r.anhâ)'dan riva­yet ettiği bir Hadîs-i Şerife göre. Resûl-i Ekrem (s.a.v.); **"Erkek çocuk için ikisi birden kesilmek üzere iki koyun, kız çocuğu için de bir koyun kesilmesini buyurmuştur."**

Akîka'nın sünnet olmasının hikmeti :

İbrahim (a.s.)'in oğlunun sureti koç sure­tine büründü. İşte bu akîka'nın sebebidir ki, her insan akîka karşılığında bir rehindir.

Eğer Allah koçu fidye olarak göndermese idi, kıyamete kadar insanlara çocuklarından birini kesmek -sünnet- âdet olurdu.

(Hz. İbrahim (a.s.) - Hz. Mahmud Sâmi k.s.)



---
30 Haziran Salı
## CEMİYETE GÖRE İDARECİ





Haccâc'a:**«- Sen Hz. Ömer'in devr-i hilâ­fetini gördüğün halde Ömer (r.a.) gibi niçin adalet etmiyorsun? O'nun adaletini görmedin mi?»** dediklerinde şöyle cevap verdi:

- Etrafımdan savulun da sizi sağ bıraka­yım. Evvelâ siz zühd ü takvâda Ebû Zerr gibi olun, ben de size Hazret-i Ömer'in adl ü insafıyla muamele edeyim!

Burada bir işaret vardır ki, halkın halet-i salâh ve fesadda amellerinin durumu ne ise, idareciler de ancak ona göre olurlar.

Bu manada Peygamberimiz (s.a.v.):

**«- Siz neye lâyık iseniz ona göre idare olunursunuz»** diye buyurmuşlardır.

Zulmün artdığı, cevr ü cefânın çoğaldığı, idarecinin işkencesi zahir olup kuru ve yeşil ekinden, ağaçlardan meyvelerden, idaresi altın­daki memleketlerde bulunan kimselerin kazanç­larından ve san'atlarından dolayı zulmünün kö­tülüğü ve işinin fenalığı sebebiyle vergiyi nok­sansız almakda çevreden idarecilerin zamanında bütün mü'minlerin Allah'a kurumuş ağaç yaprağı gibi titreyerek niyaz edip tevbe ve is­tiğfar ile inabe etmeleri lâzımdır. Mü'minler bu­nu yapınca başdaki âdil olur ve iş de düzelir. Nebi (s.a.v.) buyurmuşdur ki:

**«- Ümmetim üzerine öyle bir zaman gele­cek ki, emir sahihleri zalim, âlimleri tama'kâr, kadınları dünya zinetine düşkün olacak.»** (Tezkiret'ül Evliya)



---
1 Temmuz Çarşamba
## AYNEYN TEPESİ'NİN MUHAFIZLARI





Peygamberimiz (s.a.v.), Uhud'da ordusunu, çarpışma düzenine koymaya başladı. Solda bu­lunan Ayneyn Tepesi'ne elli okçu gönderdi. Ab­dullah b. Cübeyr (r.a.)'ı onlara kumandan tayin etti. Peygamber (s.a.v.) okçulara hibaten:

**«Vazifeniz;Bize yönelebilecek süvarileri oka tutup püskürtmek, onların arkamızdan gelme­lerine meydan ve imkân vermemektir. Düşmanı yenip ganimet toplamağa koyulduğumuzu gör­seniz de sakın bize katılmayınız. Onların bizi yendiklerini görseniz de sakın yerinizden ayrıl­mayınız ve yardımımıza koşmayınız. Siz yeri­nizde durmazsanız, biz galip olamayız.**

**Bizi arkamızdan koruyunuz. Biz düşmanın arkamızdan gelmesinden korkarız. Yerinizde du­runuz ve buradan hiç ayrılmayınız. Size yönel­dikçe, düşman süvarilerini oka tutunuz. Çünkü, süvariler, atılan oklara doğru gelemezler.**
**Allahım! Bunları onlara tebliğ ettiğime Se­ni şahid tutarım.»** dedi.

Savaş müslümanların lehine gelişirken, ok­çulardan bazıları, birbirine **«Allah, düşmanı boz­guna uğrattı. Siz de müşriklerin ordugahına gi­riniz. Kardeşlerinizle birlikte ganimet toplayı­nız.»** dediler. Bazıları da **«Siz Resûlullah'ın em­rini bilmiyor musunuz? Sakın yerinizden ayrıl­mayınız.»** dediler.

Abdullah b. Cübeyr ve on arkadaşı hariç di­ğerleri yağmalamaya gidince Kureyş süvarileri müslümanları şehid ettiler. Verilen emrin umur­sanmaması kazanılan zaferi mağlubiyete çevirmiş, müslümanları feci duruma düşürmüştür.

(M. A. Köksal. İ. Tarihi, C. 3. Sh.: 72)



---
2 Temmuz Perşembe
## AHMED HARB (K.S.)





Hz. Şeyh Ahmedi Harb (k.s.) aziz'in fazilet­leri çok idi. Zühd, vera' ve ibadet içinde misli yoktu. Ahmed bin Hanbel (r.a.) gibi kişi, ölüm haline gelince vasiyet eyledi; - Beni Ahmed-i Harb'in ayağı ucuna koyun, inşallah Allah'ım beni onun yüzü suyu hürmetine bağışlar dedi.

Bir gün anası bir kuşcağız pişirip getirdi.

- Yâ oğul, bu kuşu ben kendi evimde bes­ledim, helâldir. Ye dedi. Ahmed:

- Bu kuş bir gün komşunun damı üzerin­den yedi. O komşu Cers erenlerindendi. Benim
boğazımdan geçmez diye cevap verdi.

Ahmed'in bir Namazgahı vardı. Daima na­mazı onun içinde kılardı. Bir gün namaz kılarken gönlünden geçti ki: "Yağmur durursa eve gi­deyim" Hatiften bir avaz geldi kim :

-Gönlünü evde koydun. Sen burada gö­nülsüz neylersin?

Ahmed secdeye vardı, istiğfar etti, Bir gün Nişabur uluları Ahmed'in yanına sohbet etmeğe geldiler. Ahmed'in bir oğlu var­dı. Serhoş olarak yüksek sesle geldi ve kapıdan geçti. Atasından ve bu ululardan utanmadı. Bu uluların renkleri mutegayyir oldu. Ahmed:

- Niçin melûl oldunuz? dedi.

- Oğlun için... Ahmed dedi:

-O mazurdur, ondan ötürüdür ki bir gece komşudan yiyecek geldi. Yedik. Anasıyla sohbet ettik. O gece bu oğlan ana rahmine düştü Son­ra beni öyle uyku tuttu ki vazifem veft oldu. Sabah olunca sorduk. Bu aş döğüş aşı imiş, bi­ze ondan vermişlermiş.



---
3 Temmuz Cuma
## FATİH'İN DEVLETLER SİYASETİ





Tarihçi Babinger'in (cihan galibi) dediği Fa­tih'in, 25 devletle birden tek başına yaptığı harbden eşsiz bir galibiyetle çıkmıştır. Dahiyane bir şekilde, düşmanlarını, hepsiyle harb halinde ol­duğu halde, birleşmelerine meydan vermeden teker teker vuran Fatih nihayet Büyük zaferinin meyvasmı topluyordu. Bu harbde -16 yıl sür­müştür- Osmanlı, 8 büyük devlet ve 15 kadar orta ve küçük devletle savaşmıştır. Harb bo­yunca Osmanlı Sultanının, şu veya bu devlete en sıkışık anlarda parlak sulh teklifinde bulun­ması, o devleti mütarekeye kandırıp sulh mü­zakerelerini binbir diplomatik yolla uzatıp, di­ğer cephelerde galibiyet kazandıktan sonra, par­lak vaatlerle uyuttuğu devletin üzerine çullan­ması, hakikaten hayran olunacak derecede mahirane ve dahiyanedir. Bütün bu harplerde Fa­tih'in diplomatlığının, askerliğinden geri olma­dığını fiilen göstermiştir. Bir diğer ifade ile, **"kö­pekleri domuzlara, domuzları da köpeklere dü­şürerek"**, 16 senelik harb gailelerinde muvaffa­kiyetle çıkmıştır.

(B. Türkiye Tarihi-Y Öztuna)



**«Sabah ve akşam Allah'ın rızâsını dileyerek Rablerine dua eden kimselerle beraber nefsini sabırlı tut; dünya hayatının süsünü arzu edip de gözlerini onlardan (O Rabblerine dua edenlerden) başkasına (dünya ehlîne) çevirme. Bizi anmak hususunda kalbine gaflet verdiğimiz kim­seye itaat etme ki, o, keyfinin ardına düşmüş ve işi de, haddini aşmak olmuştur.»** (El-Kehf Sû­resi, Âyet: 28)



---
4 Temmuz Cumartesi
## SUHEYB-İ RUMİ (RA)'NİN HİCRETİ





Mekke'de, Allah yolunda işkencelere uğra­tılan kimsesiz müslümanlardan Suheyb b. Si­nan (r.a.) da Medine'ye hicret etmek maksadıy­la yola çıkınca, Mekke'lilerden bazıları, arkasın­dan yetişip: **«Sen, buraya fakir, hakir olarak geldin. Yanımızda erişemiyeceğin kadar bol ser­vete eriştin. Sonunda da kendinle birlikte serve­tini de alıp gitmek istiyorsun. Vallahi, işte bu, olmaz.»** dediler.

Suheyb (r.a.), hemen hayvanından yere in­di. Ok çantasmdaki okları çıkardı. **«Ey Kureyş cemaati, iyi bilirsiniz ki ben, sizin en iyi ok atan­larınızdan biriyim. Vallahi ben de yanımda bu­lunan ok çantamdaki okların hepsini size atar, sonra da kılıcımı çalarım, bunlardan birisi, elle­rimde bulundukça bana yaklaşamazsınız. An­cak onlar elimden çıktıktan sonra bana istediğinizi yapabilirsiniz. Size şimdi, servetimin ye­rini gösterir, onu size bırakırsam, yolumu açar, beni serbest bırakır mısınız?»** dedi. Müşrikler «**Evet**» dediler.

Suheyb (r.a.), onlara servetini bırakarak yo­luna devam etti. Küba'ya gelip, Peygamber (s.a.v.)'e kavuştu. Suheyb (r.a.) :

**«Yâ Resûlallah, sen beni Mekke'de bırakıp yola çıktığın zaman, Kureyş müşrikleri beni ya­kaladılar, haps ettiler. Ben de servetimi vererek kendimi ve ailemi satın aldım.»** dedi. Peygamber (s.a.v.) Efendimiz: **«Suheyb kazandı. Suheyb ka­zandı. Ebu Yahya, satış karlı çıktı. Satış karlı çıktı.»** buyurdular.

(M.A. Köksal, İ. Tarihi, C. 1, Sh.: 16)



---
5 Temmuz Pazar
## MÜKEDDESÂTA HÜRMET VE TA'ZİM





Allah Teâlâ'ya mensup olan, dînen pak, nezîh, manevî bir büyüklüğü hâiz bulunan şeylere: **«Mukaddesat = Kutsal şeyler»** denir.

Allah Teâlâ Hazretleri, mukaddes olduğu gi­bi O'nun bütün mübarek isimleri de mukaddes­tir. Hatta bir ismi Celîl de «**Kuddûs**»dur.

Yine Allah (c.c.)'ın kitapları, peygamberle­ri, velîleri birer kudsiyyeti hâizdirler, İslâm ibâdetleri birer mukaddes vazifedir, İslâm mabet­leri de birer mukaddes, mübarek yerlerdir.

Biz müslümanlar, bütün mukaddesata son derece hürmet ve tazim ile mükellefiz. Mukaddesata hürmet ve ta'zim etmeyen kimse, ruhu sönmeğe başlamış, yüksek duygulardan mah­rum kalmış, kalbi kararmış, gafil bir şahıs de­mektir, insanî kıymetini kayb etmiştir.

Mukaddesata yapılan hürmet ve ta'zimin şekli, mukaddesatın hüviyet ve mahiyetine gö­re değişir. Müslüman'a gereken bunları öğren­mek ve ona göre hareket etmektir. Bu çok önem­li bir hususdur.

(Ö.N.Bilmen, İ. İlmihali, Sh.: 430)



**Ayetlerle Ahlâk :**
1- Sözünde durmak. **«...Ahdi de yerine getirin, doğrusu verilen sözde sorumluluk vardır.»** (İsrâ: 34)

2- Kesin bilgi olmadan konuşmak: **«Bilmedi­ğin şeyin ardına düşme, doğrusu kulak göz ve kalb, bunların hepsi o şeyden sorumlu olur.»** (İsrâ: 36)



---
6 Temmuz Pazartesi
## UHUD MUSİBETİNİN RABBÂNİ HİKMET VE FAYDALARI





1.  Allah ve Resulünün emirlerine boyun eğmemenin iyi bir sonuç vermeyeceği, okçuların, yerlerini bırakmaları gibi bir yasağı işlemele­rinin, gerçekleşen bir zaferi, nasıl mağlûbiyete ve felâkete çevirebileceği Müslümanlara açıkça gösterilmiştir.

2.  Ötedenberi hemen her Peygamber, in­sanları doğru yola çağırır ve çıkarırken türlü mihnet ve meşâkkatlara uğramış, fakat, netice­de muvaffak olmuştur.

Peygamberler, başından sonuna kadar dâ­ima îlâhi yardıma mazhar olsalardı, herkes, onlara zarurî olarak boyun eğerlerdi. Böyle olun­ca da, kimin gerçekten Mü'min, kimin münafık olduğu ayırd edilemezdi.

3.  Yüce Allah, Cennette hazırladığı yüksek makam ve dereceleri, ibâdet ve tâatle erişemeyecek Mü'min kullarını bazı ibtilâ ve mihnetler­le eriştirmeyi dilemiştir.

4.  Yüce Allah, sevdiği kullarını, Evliya mer­tebelerinin en yükseği olan Şehidlikle nasiblendirmiş ve şereflendirmiştir.

5.  Yüce Allah, Velî kulları olan Mü'minlere, kâfirlerin, kâfirlik, azgınlık ve taşkınlıkları­nı göstermelerine meydan vermekte, Mü'minler günahlarından temizlemeyi, kâfirlerin de, köklerini kazımayı murad etmiştir.

(M. Asım Köksal, İslâm Tarihi, C. 10)



---
7 Temmuz Salı
## RESÛL-İ EKREM (S.A.V.) EFENDİMİZİN HASTALIĞI





Hicretin 11'nci yılı Safer ayının 18-19'ncu günü gece yarısı **"Cennetûlbakî"**ye giderek ora­da medfun bulunan arkadaşlarım ziyaret ile döndükten sonra mizacında inhiraf hissetmişti. Beş gün sonra hastalık kesb-i şiddet etmiş, hastalık günlerini Hz. Âişe'nin yanında geçirmeyi arzu buyurmuştu.

Giderken Hz. Ali ve Abbas (r.a.) kollarına girmişti. O gün akşam namazını cemaate kıldırmış, yatsı vakti namaza imamet edemeyecek bir halde olduğunu görerek: **"Ebu Bekir cemaate namaz kıldırsın"** emrini vermiş. Hz Aişe babasının yumuşak kalpli olduğunu Kuran okurken ağladığını, onun Resul-i Ekrem Hz.lerinin makamında duramayacagını söylemiş. Resûl-i Ekrem Efendimiz (s.a.v.) **"Ebu Bekir cemaate namaz kıldırsın."** buyurmuş. Hz. Ebu Bekir de on yedi vakit namaz kıldırmış idi.

Peygamber (s.a.v.) Efendimiz, irtihalinden dört gün evvel müslümanları ihtilâftan korumak üzere bir şey yazdırmak istiyerek kalem kağıt istemişti. İbni Abbas'ın rivayetine göre Hz. Ömer bu sırada: **"Resûl-i Ekrem Efendimiz (s.a.v.)'in hastalığı ağırlaştı, elimizde ise Allah (cc) ü Teâlâ'nın kitabı vardır. O bize yeter."** demiş idi. Bunun üzerine Resûl-i Ekrem yanında bulunanların yalnız Ebu Bekir'den maada diğerlerinin başından savulmasını işaret buyurmuştu.

(Devamı yarın)



---

8 Temmuz Çarşamba

(Dünden devam)

O gün öğle üzeri sıhhatinde biraz iyilik hisseylemiş, Hz. Ali ve Abbas'ın yardımıyla mesci­de gelmiş fakat Hz. Ebu Bekir namaza başlamış idi. Peygamber Efendimiz (s.a.v.)'in geldiğini Ebu Bekir hissedince çekilmek istemiş, yerinden çekilmemesini işaret buyurmuş, sonra Ebu Be­kir'in yanında oturmuştu.

Hz. Âişe'nin hücresine döndükten sonra Pey­gamber Efendimiz (s.a.v.)'in hastalığı kesb-i şid­det etmiş nihayet Resûl-i Ekrem (s.a.v.): **«Allah (c.c.)'ın nimetine nail olan Peygamberler, sıddıklar, şehidler ve salihlerle beraber bunların refakati ne hoş refakattir.»** buyurdu. Sonra elini kaldırdı parmağıyla üç kere semaya işaret etti **«refik-ı a'lâya»** dedi ve bu kelimelerle mübarek eli düştü. Mübarek gözleri a'lâya dikildi.

Ruhu mübarekleri alemi kudse vardı.

(Hz. R. Mahmud Sâmi (k.s.). Hz. Ebu Bekir Sıddîk r.a.)



**RABBİMİZİN FERMANI**
**"Ey iman edenler, içinizden kim dininden dönerse Allah -mü'minlere karşı alçak gönüllü, kâfirlere karşı onurlu ve zorlu, kendisinin onları seveceği, onların da kendisini seveceği- bir kavm getirir ki onlar Allah yolunda savaşır­lar ve hiç bir kınayanın kınamasından (dedikodusundan) çekinmezler. Bu Allah'ın lutf-u inayetidir ki onu kime dilerse ona verir. Allah ihsanı bol olan en çok bilendir."** (Maide: 54)



---
11 Temmuz Cumartesi
## UHUD ŞEHİDLERİNİN MÜKÂFATI





Peygamberimiz (s.a.v.) buyurdu ki, **«Uhud'de kardeşleriniz şehid oldukları zaman, Allah, onların ruhlarını yeşil kuşların kursaklarına koydu ki, onlar, Cennet'in ırmaklarından sula­nır, meyvalanndan yerler. Arş'ın gölgesinde ası­lı altın kandillere gidip yuvalanır, tünerler.**

**Onlar, böyle yiyecek ve içeceklerinin hoşlu­ğunu, güzelliğini görünce:** (Keşke, Allah'ın bize neler ikram ettiğini, kardeşlerimiz bilselerdi de, Cihad'dan çekinmeseler, çarpışmaktan korkup düşmandan yüz çevirmeselerdi!) **dediler**.

Yüce Allah (Tarafınızdan, ben onlara bu söylediklerinizi tebliğ eder. ulaştırırım!) dedi ve indirdiği âyetlerde şöyle buyurdu:

(Allah yolunda öldürülenleri sakın, ölüler sanma! Bilâkis, onlar, Râb'ları katında diridirler.)

**Öyle ki, Allah'ın lütuf ve inayetinden ken­dilerine verdiği şehitlik mertebesiyle hepsi de, sevinerek Cennet nimetleriyle rızıklanırlar.**

**Arkalarından şehitlikle henüz kendilerine katılamayanlar hakkında da: (Onlara hiç bir korku yoktur. Onlar mahzun da. olacak değiller!) diye müjde vermek isterler.**
**Onlar, Allah'dan gelen bir nimetle, hattâ daha fazlasıyla ve Allah'ın mü'minlere olan mükafatını zayi etmeyeceği müjdesiyle sevinir­ler.»** (Âl-i İmran:169-171)

(İslâm Tarihi - M. Asım Köksal, C. 10/222)



---
12 Temmuz Pazar
## DEVAMLI ABDESTLİ BULUNMAK





Bir müslüman, sabah kalktığında güzel bir abdest alarak, halis bir niyet ile namazını kılarsa, evinden Allah (c.c.)'ın adiyle ve Allah (c.c.)'ın rızâsına uygun olarak çalışmak, çoluk-çocuğuna helâl rızık temin etmek niyetiy­le çıkarsa;vakit geldiğinde farz ibâdetlerini ifa ederse, akşam güler yüzle Allah (c.c.)'ın kendi­sine bir emanet olarak verdiği aile-çoluk çocuğunun yanına dönerse ve gecesini de Allah (c.c.)'ın hoşnut olacağı şekilde geçirirse muhakkak ki bu meşguliyetleri bir ibâdet hükmünde olur.

İnsanlığın tek önderi buyuruyor ki: **«Siz­den biriniz daima abdestli bulunmak niyetiyle abdest alırsa, abdesti bozulmadıkça namazda bulunmuş gibi ecir alır, sevap kazanır.»**

(Menavî)

Bundan daha kazançlı bir ticaret bir alış­veriş düşünülebilir mi? Hadîs-i şerifte: **«Bir müslüman abdestli olduğu halde uyursa, gecesi­ni de ibadetle geçirmiş sayılır.»** buyuruluyor.

**«- Bunlar bana Allah'ın bir emanetidir.»** diyerek çoluk-çocuğuna nafaka temin eden bir müslümamn bu temin ettiği nafaka, en mak­bul sadaka hükmündedir.

Allah'ın rızâsına uygun olarak meşru yol­da yapılan çalışmalar ibâdet hükmündedir.

«Rabbinin kitabından sana ne vahyolundu ise onu oku! Onun sözlerini değiştirebilecek (bir kuvvet) yoktur. Sen de asla ondan başka bir sı­ğınak bulamazsın.» (El-Kehf, Ayet .27)



---
13 Temmuz Pazartesi
## PEYGAMBERİMİZ (S.A.V.)'İN HZ. ALİ (R.A.)'A VASİYETİ





**Yâ Ali! Beş şey gönlü öldürür:**
1. Çok ye­mek, 2. Çok uyumak, 3. Çok konuşmak, 4. Çok gülmek, 5. Rızık için çok endişe et­mek.

**Beş şey kalbi karartır:**
1. Günah üze­rine günah işlemek, 2. Tok iken yemek, 3. Zulümle mal yığmak, 4. Namazı tehir et­mek, 5. Sol elle yemek ve içmektir.

**Beş şey unutma meydana getirir:**
1. Fare artığı ye­mek, 2. Kıbleye karşı bevletmek, 3. Durgun suya bevletmek, 4. Kül üzerine bevletmek, 4. Haram ile geçinmek.

**Beş şey kalbi parla­tır :**
1. İhlas suresini çok okumak. 2. Az ye­mek, 3. İlim meclisinde bulunmak, 4. Az pişmiş ekmek yemek, 5. Gece namaz kılmak.

**Beş nesne kalbi aydınlatır:**
1. İlim meclisin­de bulunmak, 2. Elini yetim başına sürmek. 3. Seher vaktinde çok istiğfar etmek, 4. Çok yememek, 5. Çok oruç tutmak.

**Beş şey gözün nurunu arttırır:**
1. Kâbe-i Muazzama'ya bak­mak, 2. Kur'ân-ı Kerim'e bakmak, 3. Anne ve babanın yüzüne bakmak, 4. Alimin yüzü­ne bakmak, 5. Akar suya bakmak.

Yâ Ali! Beş şey insanın kocamasına sebep­tir:

1. Borcu çok olmak, 2. Gamı, üzüntüsü çok olmak, 3. Kadının nefesi erkeğe erişmek, 4. Güzel kokuyu çok sürünmek, 5. Çok bal­gam gelmek.

Yâ Ali! Cennet kapısında gördüm: **«Nefsinin hevasına, arzularına muhalefet edenlerin ye­ri Cennet olur.»** yazılıydı.

(Dört Büyük Halife. Sn.: 192 -193)



---
14 Temmuz Salı
## MEHMED ŞEMSÜDDİN-İ FENÂRÎ EFENDİ





Bursa'da Fenâr köyünde 1350'de doğdu. Genç­liğinde, Mevlâna Alâüddin Esvet, Şeyh Cemâlüddin, Davûdî Kayseri ve Muhiddin-i Arabi'den dersler aldı. Bu son bilginin etkisinde kalan Fenârî Efendi vahdet-i vücûd anlayışının Osmanlı ülkesinde yayılmasına sebep oldu. Devrinin ünlü bilginlerinden olan Fenârî Efendi, 1419 yılında yaptığı hac sırasında Kahire'ye uğrayarak Mı­sır Sultanı Müeyyid'in iltifatına mazhar olmuş ve Mısır bilginlerinden yararlanmıştır.

Mısır'da bulunduğu sırada Şeyh Muhammed bin Mahmud Ekmelüddin Baberti'ye hizmet et­miştir. Sonra da dersler vermiş, daha sonra Ce­lebi Sultan Mehmed'in çağrısı üzerine Anadolu'­ya dönmüş, 1424'de Bursa Kadılığına ve bilâha­re Manastır Medresesine müderris tâyin edilmiş­tir. Kadılığında, şer'î meseleleri halde gösterdiği liyâkat ve halkın hukukunu korumada gösterdi­ği ihtimam sebebiyle, II. Sultan Murad'ın da te­veccühünü kazanmış ve saraya intisapla, Padi­şaha müşavir olmuştu. II. Sultan Murad tarafından ilk defa Müfti'l-Enâm (Şeyhülislâm) olarak atanmıştır. 6 yıl şeyhülislâmlıkla birlikte Bursa Kadılığı ve müderrislik yapmıştır. Zama­nında büyük üne kavuştu. Fenâri Efendi, zama­nın bilginlerinden Şeyh Hamidüddin-i Kayseri ile de tanışmış ve tasavvufu ondan öğrenmiştir.

Eserleri:**Fusûsü'l-Bedâyi li Usûli'ş-Şerâyi** isimli fıkıh usulüne dair eserini 30 senede yazmış­tır. Birçok eser telif etmiş olup Enmüzecü'l-Ulûm isimli eseri bilimlerden 100 örnek verir.



---
15 Temmuz Çarşamba
## HÜRMET





Herhangi bir ibadete veya hayırlı bir işe bashyacağımız zaman Besmele-i Şerîfe'yi okumamız lazımdır.

Biz mukaddes mabudumuzun mübarek isim­lerini zikrederken «**Teâlâ**» gibi **«Celle celâlühü**» gibi bir tabir kullanırız. Meselâ **«Allah-û Teâlâ»** der **«Hak celle ve âlâ»** deriz. Veya Rabbimiz **«Celle celâlühü hazretleri»** deriz. Bunlar birer İslâm terbiyesidir.

Büyük Peygamberimiz (s.a.v.)'in yüksek isimlerinden biri zikredilince salât-ü selâm okuruz. Meselâ: "**Hz. Muhammed** **(s.a.v.)**" deriz. Mü­barek isimlerinden birini yazdığımızda (s.a.v.) diye bir ibareyi de yazarız. Bütün peygamber­lerin mübarek isimlerini de «**Selâm**» ile zikre­deriz. Meselâ: **«Hz. Adem** **(âleyhisselâm), Hz. İbrahim (a.s.) deriz.»** Buna dikkat ederiz. Yalnız şu acı bir gerçektir ki bu hususa dikkat etme­yen müslümanlar az değildir. Vaaz ve nasihat eden bazıları bile bu davranışları yapmıyor­lar. Müslümanlara güzel örnek olamıyorlar.

İsimleri yalnızca zikredilen ashab-ı güzin hakkında **«Radıyallah-ü anhüm»** deriz. Bir olun­ca **"Radiyallah-ü anh"**, iki olunca da **«Radiyallah-ü anhüma»** denilir.

Ulema hakkında **«Rahmetullahi aleyh»**, ev­liyayı Kiram hakkında ise **"Kaddesallahü esrarehü»** denilir. Bu İslâm âdâbındandır.

(Ö.N. Bilmen-İ. İlmihali, 431)



---
16 Temmuz Perşembe
## HİCRET





**«O kimseler ki, onlar iman ettiler ve iman­larını ef'alleriyle isbat ederek vatanlarını terk ve civarı Resûlullah (s.a.v.)'a iltica etmek su­retiyle hicret ettiler ve Allah (c.c.) yolunda mal­ları ve canları ile cihad ettiler. Onlar için Allah (c.c.) katında büyük dereceler vardır. Ve an­cak onlar korktuklarından kurtulup umdukla­rına nail olmak suretiyle fevzi necat bulurlar.»** (Tevbe : 20)

**Hicret**: Din uğrunda beldesini, hanesini, ak­raba ve taallukatını, mallarını ve kafirlerin kom­şuluğunu terk ederek diyarı İslâm'a nakletmek­tir.

İslâmiyetin başlangıcında Resûlullah (s.a.v.) Efendimizin Medine'yi teşrifiyle Mekke'nin fethinden evvel hicret farz idi. Fakat Mekke'nin fethinden sonra farziyeti nesb olunup sünnet olarak baki kalmıştır.

Bir hadis-i şerifte **"Fetihten sonra hicrete lü­zum yoktur."** buyurulmaktadır.

Çünkü hicrete sebep dine hizmet ve İslâm'ın şevketini artırmak gayesidir. Bu sebep her ne­rede ve her ne zaman mevcud olursa hicret lâ­zımdır. İhtiyaç hasıl olduğu müddetçe hicret kıyamete dek bakîdir.

Resûlullah (s.a.v.) Efendimiz: **"Bir kimse dini sebebiyle bir arza hicret ederse, velevki hicret ettiği yer eski beldesine bir karış olsun, o kimse için Cennet vacib olur. Refiki İbrahim ve Muhammed (a.s.) olur."** buyurmuştur.

(Hz. R.M. Sâmi, Musâhabe, C. 3, Sh.: 33)



---
17 Temmuz Cuma
## HAYIR KURUMLARIMIZDAN - İMARETLER





İslâm âleminde, cemiyet hayatını düzenle­yen hayır kurumlarından biri de imaretlerdir. Asıl anlamı aşevidir. Medrese talebelerine, der­vişlere, yolcu ve fakirlere yemek vermek gayesiy­le kurulan imaretler diğer mimarî manzumeler yanında yer aldığı gibi, uzak mahallerde ve yol güzergâhlarında da inşâ edilmişlerdir. Yoksul ve muhtaçların karınlarını doyurmayı ibadet aş­kıyla kendine vazife bilen zenginler, bilhassa Osmanlı döneminde adeta yarış etmişlerdir. Yal­nız İstanbul'da 23 adet imaretin bulunması, ko­nunun önemini isbata kâfidir. 6 Nisan 1911 ta­rihli kanunla kapatılmıştır.

İmaretler vakıf sistemiyle çalışan hayır ku­rumlarıydı. Vakfiyelerinde gelir kaynakları, hadim-hizmetlileri ve hangi şartlarla kimlere ye­mek verileceği en ince noktalarına kadar belirtilmiştir.

imaretler sabah namazı vakti açılır, talebe­ye ve yolculara fodla (90 dirhem ağırlığında ekmek) ile çorba verilirdi. Daha sonra fakir ve mi­safirlere servis yapılırdı. Öğle veya akşam ye­meklerinde ise çorba, etli pilav, aşure ve zirban dağıtılırdı. Yapılan yemekler için pirinç, un, buğ­day ezmesi, tereyağı, saf bal, koyun eti, nohut, vb. satın alınıyordu. Bütün masraflarla hizmet­lilerin maaşları imaretin kendi vakfından kar­şılanırdı.

(Vakıflar Der, XIV., XVI. Sh.: 7-8)

**«Size yasak edilen büyük günahlardan kaçı­nırsanız, kusurlarınızı örter ve sizi şerefli bir yere yerleştiririz.»** (Nisa Sûresi -13)



---
18 Temmuz Cumartesi
## MUHAMMED BİN ESLEM İT TÛSÎ (K.S.)





Muhammed bin Eslem it Tûsî (k.s.) aziz, yegâne-i cihan, ve muktedai ruzigâr idi. Ona Allah Resulünün dili derlerdi. Horasan içinde ittifak eylediler ki, O'ndan yüksek kimse sünnete mutabaat eylemiş çıkmadı. Muhammed, bir gün bir vaaz eyledi. Sohbeti müessir, nefesi ga­yet mübarek idi. O vaazında 50 kişi tevbe edip, yola geldi.

Bir gün bir yahudi geldi.

- Sende hakkım var dedi. Muhammed de:

- Şu hasırın altında altın vardır, geç al dedi. O gün kendisi kalem yontmuş, kalem kırıntılarını hasır altına koymuş idi. Yahudi, hası­rı kaldırdı, gördü ki kalem ufağı altın olmuş. Taaccüb eyledi. Ve dedi ki:

- İçinde bunun gibi kişi olan din batıl ola­maz, şahaded getirdi, Muhammed elinde müslüman oldu. Ve bütün kabilesi de müslüman oldu.

Dediler ki: - Biz tevrat içinde şöyle oku­duk: **«Hangi din ki haktır, o dinde kişiler ola, kalem yonalar, kalemlerinden düşen altın ola.»** işte bu din hak dindir.

Muhammed bin lsem Hz.leri Nişabur şeh­rinde vefat eyledi.



**«Herhangi bir kadın, kocasının evinden baş­ka yerde elbisesini indirirse kendisi ile Rabbi arasındaki haya perdesini muhakkak surette** **yırtmış olur.»** (Tirmizi)



---
19 Temmuz Pazar
## EN HAYIRLI ÜMMET





Hz. İbrahim (a.s.)'e verilen sahifeler'de:

**"Oğlun İsmail hakkında senin duanı müstecâb kıldık ve onu muhterem eyledik. Ona ve onun nesline bereketi ihsan kıldık. Onun neslinden Muhammed** **(s.a.v.) nâmında bir çocuk dünyâya geleki o benim muhtârımdır (seçtiğimdir). O'nun üm­meti ümmetlerin hayırlısı ola."** buyuruluyor. El­hamdülillah. Nitekim: **"Siz en hayırlı ümmetsi­niz!"**

(Âl-i İmrân, 110)



## OSMANLI AKINCILARI

Akıncı Ocağı, Türk ordusunun en seçkin sı­nıfını teşkil ediyordu. Son derece sıkı şartlarla akıncı ocağına efrat kabul ediliyordu. Akıncı­lar, Avrupa'da "**Serhad**"denen hududa yakın yerlerde otururlar, her türlü vergi, teklif ve re­simden muaf olurlardı. **"Akıncı Kanunnamesi"** denen hususi kanunları vardı, bunlara göre ha­reket ederlerdi. Beylerbeyinden, yani Türk umumi valilerinden emir almazlar, doğrudan doğru­ya padişahın şahsına merbut bulunurlardı. Bu ocak sayesinde Avrupalılar, Türk sınırına teca­vüze yeltenemezlerdi. Zaten, Akıncılar Avrupa'­nın manevi kudretini imha etmişlerdi. Osmanlı'­ya sonsuz ganimet taşımışlardır. Akınlar son de­rece gizli ve ani emirlerle vuku bulurdu. Akıncılar pek mahir süvari ve cenkçi idiler. Akıncı su­bayları birkaç Avrupa dili konuşurlardı. Akın hareketi müthiş bir süratle yapılır, çok kısa za­manda büyük yollar seçilir. Avrupa'nın en içeri noktalarına kadar sızılır, düşmanın askeri kuv­vetleri daima şaşırtılırdı. (B. Türkiye Tarihi - Y. Öztuna)



---
20 Temmuz Pazartesi
## İNSANLARA ADALETLİ DAVRANMAK





Peygamber Efendimiz (s.a.v.)'in bizlere va­siyetlerinden biri de kullara karşı merhametli olmamız, insanlar arasında adalet terazisini doğrulukla işletmemiz, bir kulu diğerlerinden üstün bir gözle bakmamız hakkındadır.

Bir hadis-i şerifte: **"Mü'minlerden en çok iman kemaliyle sıfatlanmış olanlar, aile efradına karşı, güzel ahlâk ve incelikle davrananlardır."**

**"Sizlerden en hayırlı olanınız ailesine en ha­yırlı olanınızdır. Ben de aileme karşı en hayırlı olanınızım."** (H.Ş)

Başka bir hadiste: **"Tümünüz, sürüsünden sorumlu birer çobansınız, köle veya hizmetçi efendisinin malının çobanıdır, malından sorumludur. Erkek de ailesinin çobanıdır, evinin idare ve durumundan sorumludur. Kadın ise evinin çobanıdır, evinin içindekilerden sorumludur."**

- Hz. Aişe, Efendimiz (s.a.v.) ye, "**Ey Allah'ın Resulü, kadınlarda en çok hakkı olan kimlerdir?"** sorusuna Efendimiz (s.a.v.): **«eşleridir»** buyurdular.

Yine kendisine, **«Peki, ya erkeklerde** **en çok hak sahibi kimlerdir."** sorusuna da Efendimiz (sav.) **«Anasıdır.»** buyurmuşlardır.

Bütün fertler kendine ve başkalarına karşı adaletli davranmalı ve birbirine olan hak ve hukuka riayet etmeli, onları öğrenmelidir.

(El-Uhud-ul Kubra-İmam-ı Şaranı, Sh.: 403)



**"«Göklerde olanlar da, yerde olanlar da Al­lah'ındır. Allah her şeyi kuşatır.."**
(Nisa S. 126)



---
21 Temmuz Salı
## HZ. TALHA BİN UBEYDULLAH (R.A.)





Aşere-i Mübeşşere'den ve ağnıya'-i Ashab'dandır. Ashab-ı Şûrâ'dandır. Hz. Ebu Bekir (r.a.) delaleti ile müslüman olmuştur.

Uhud Vak'ası'da Sultan'ul Enbiya (s.a.v.) Efendimize havale olunan bir kılıcı koluyla müdafa ettiği için, çolak kalmış ve o gün çok feda­kârlıklar izhâr etmiştir. Hz. Peygamber (s.a.v.)'den **«Talha Müstehakk-ı Cennet oldu!»** tebşir-i celilini almıştır,

Uhud günü Talha (r.a.) taş, kılınç ve ok ile otuzdan fazla yerinden yaralanmıştır. Peygamber (s.a.v.) Efendimiz'in dişi kırılıp alnı yarı­lınca Talha (r.a.) O (s.a.v.)'nu götürürken et­rafında pervane gibi dönerek muhafazaya çalı­şıyordu.

Ebu Bekir (r.a.). Uhud günü anıldığı vakit; **«- Bugün tamamen Talha'nın günüdür.»** derdi. Peygamberimiz (s.a.v.) Talha (r.a.)'yı çok sever­di. O'nu göremeyince : **«Ne oldu ki ben o melih, fasih dostumuzu göremiyorum?»** buyururdu. O'na Talhatü'l-hayr, Talhatü'l-cüd lâkablarını ver­miştir.

Talha (r.a.). Peygamber (s.a.v.)'den hiç bir zaman ayrılmadı. Ve Resûl-i Ekrem (s.a.v.) O'ndan razı oldukları halde vefat etti.

(Ashab-ı Kiram - Hz. Ramazanoğlu M. Sâmi k.s.)



**«Mü'minlerin iman yönünden en mükemmel olanları ahlâk yönünden en güzel olanlarıdır.»**
(Ebu Dâvud. Sh.: 408. Hn.: 4682, Cilt: 5)



---
22 Temmuz Çarşamba
## PEYGAMBER (S.A.V.) EFENDİMİZİN YEMEK YİYİŞLERİ





Peygamberimiz (s.a.v.), ne kapalı kapılar ardına çekilir, ne perdeler arkasına dikilir, ne de kendisinin önüne, tabaklarla yemek taşınır­dı. Peygamberimiz (s.a.v.) toprak üzerine otu­rur, yemeğini de yerde yerdi

**"Ben, kulun oturduğu gibi oturur, kulun ye­diği gibi yerim. Ben ancak bir kulum."** buyurur­du. Ebu Cuhayfe (r.a.) der ki: Resûluüah (s.a.v.): **«Ben, bir şeye dayandığım halde yemek yemem.»** buyurdu.

**Dayanmak üç türlüdür:**
1. Bir yanının üzerine dayanmak,

2. Bağdaş kurmak,

3. El­lerinden birine dayanıp diğeri ile yemek yemek. Bu üçüncü dayanma biçimi, yerilmiş kınanmıştır. Peygamberimiz (s.a.v.), yemeği üç parmakla, şehadet parmağı ile onun iki yanındaki parmak­ları ile yerdi. Peygamberimiz (s.a.v.) :

**«Yemeğin bereketi; yemekten önce ve sonra el yıkamaktır.» «Sizden biriniz, yemek yiyeceği zaman, çanağın ortasından yemesin. Fakat kıyı­larından yesin. Çünkü, bereket onun ortasına iner.»** buyurdu. Yemek ortaya konulduğu zaman, Peygamberimiz (s.a.v.): **«Allahümme barik lenâ fima rezaktana vekına azabennar. Bismillah»** di­yerek dua ettikten sonra yemeğe başlardı.

Peygamberimiz (s.a.v.): **«Yemeğe başlaınadan önce, besmeleyi unutursan (yemeğin evveli ve ahiri için bismillah) desin.»** **"Kim, elindeki et, yağ kokusunu, bulaşığını yıkamadan uyur da, kendisinin başına bir şey gelecek olursa kendisinden başkasını suçlamasın."** buyurdular.

(M.A. Köksal - İslâm Tarihi. C. 11, Sh.: 399)



---
23 Temmuz Perşembe
## ALLAH'TAN BAŞKASI İÇİN İBADET





İbn-i Atiyye'nin rivayet ettiği hadiste şöyle buyurulmuştur:

**«Şu muhakkak ki kıyamet günü amel sahifelerinde dağlar gibi sevaplar, iyilikleri olan bir kimse mahşer yerine getirilir de ona Aziz ve Celil olan Allah Teâlâ:**
- **Sen şu ve şu günlerde, "filan kimse namaz kıldı" denilsin diye namaz kılmıştın. Ancak Al­lah benim. Benden başka hak ilah yoktur. Be­nim için ihlâslı ve samimi olan din (makbul)dür.**

**Yine sen, «filanca kimse oruç tuttu» diye söy­lenmesi için şu ve şu günlerde oruç tutmuştun. Ben Allah'ım, benden başka hiçbir ilâh yoktur sırf hâlis olan din bana aittir.**
**Keza sen, «filanca zat sadaka verdi» denil­sin için şöyle ve şöyle günlerde sadaka vermiştin. Allah ancak benim. Hiç bir ilâh yoktur. An­cak ben varım. Ancak samimi ve ihlâslı olan din benimdir, buyurur. O zatın amellerinden bi­rer birer yok edilmekte ve yüce ve münezzeh olan Hak Teâlâ böyle buyurmakta devam eder durur. Nihayet onun amel sahifeleri sevap ve hasenelerinden hiç bir şey bulunmayarak bom­boş kalır. Bunun üzerine o zata melekleri. «Sen (dünyada) Allah'tan başkaları için mi amel (ve ibadet) eder dururdun»** derler.

(Ölüm - Kıyamet-Ahiret. Sh.: 167)



**"Allah'ı Rabb, İslâm'ı din, Muhammed'i Pey­gamber olarak kabul eden kişi, imanın tadını tatmıştır."** (Tirmizi)



---
24 Temmuz Cuma
## KOMŞU HAKKI





Komşuluğun, İslâm kardeşliğinin iktizasını aşan bir hukuku mevcuttur.

Müslüman komşu, her müslümanin sahip olduğu haklara sahiptir. Fazla olarak Efendimiz (s.a.v.) şöyle buyurmuştur:

**«Komşular üç sınıftır. Birinin bir hakkı var­dır. Bir diğerinin iki hakkı mevcuttur. Başka bi­rinin ise, üç hakkı mevcuttur.**

**Üç hakka sahip olan komşu:**

**Müslüman ve akraba olan komşunun, kom­şuluk hakkı, İslâmiyet hakkı ve akrabalık hak­kı vardır.**

**İki hakka sahip olan komşu ise; müslüman olan komşudur. Komşuluk hakkı ve İslâm hakkı mevcuttur.**

**Yalnız bir hakka sahip olan komşu ise; müş­rik olan komşudur.»**
Demek ki. mücerred komşuluk ile, müşrik olan kimseye bir hak tesbit ediliyor.

Efendimiz (s.a.v.) şöyle buyurmuştur:

**«Komşuna güzel muamele et ki, müslüman olasın!»**

**"Cebrail bana komşuyu o kadar tavsiye etti ki, âdeta bana vâris olacağını sandım."**
Efendimiz (s.a.v.)'e soruldu:

- Yâ Resûlallah, filân kadın, gündüzleri oruçla, geceleri de ibâdetle geçiriyor. Ve komşusuna eziyet ediyor.

Efendimiz: «**Ateştedir**.» buyurdu.

**«Kim Allah'a ve âhiret gününe iman ediyor­sa, komşusuna ikramda bulunsun!»**
(İslâm'da Kardeşlik Hakkı - İmam-ı Şarani)



---
25 Temmuz Cumartesi
## HZ. ÂİŞE (Radıyallahü anhâ)





Hz. Âişe (r.a.) validemiz, Hz. Ebû Bekir (r.a.)'in kızı, Hz. Resûlullah (s.a.v.)'ın zevce-i muhteremeleridir.

Hz. Peygamberimiz (s.a.v.) buyuruyor: **«Ka­dınlar içinde ziyâde sevdiğim Âişe, erkeklerden ise pederi olan Hz. Sıddîk'dır.»** **«İnsanların bana en ziyade sevgilisi Âişe-i Sıddîkâ'dır.» «Âişe-i Sıddîkâ Cennet'te zevcemdir.»** (K. İrfan)

Hz. Âişe (r.a.)'den pek çok ahkam-ı şer'iyye naklolunmuştur. Hz. Âişe (r.a.)'nin en mümtaz hususiyeti ilmidir. Ulûm-i İslâmiyye'ye hizmeti itibariyledir. Peygamberimiz (s.a.v.)'in vefatından sonra Ashâb-ı Kiram (r.a.) bir mes'ele hakkın­da tereddüt ettiklerinde ona müracaat ederek verdiği hüküm ve karar ile müşküllerini halle­derdi. Çünkü o Medine'de Hz. Peygamber (s.a.v.)'in daima yanında bulunmuşdu. Hz. Resûlullah (s.a.v.)'ın vefatından sonra Hz. Âişe (r.a.) ya­rım asra yakın bir zaman yaşadığı için ahkâm-ı şer'iyyenin dörtte birisi Hz. Âişe (r.a.)'dan nak­lolunduğu söylenir. Atâ' İbn-i Ebî Rebâh: Âişe nâsın en fakihi, en âlimi, ümmet hakkındaki rey ve içtihadın da en güzel isabet edeni idi, diye sen'a etmiştir. Urve de: Fıkıh'da, tıbda, şiir ve eyyamı Arabda Âişe derecesinde fazileti hâiz hiçbir kimse görmedim, demiştir.

Hz. Âişe (r.a.); Hicretin 58'inci yılında Ra­mazan ayında Medine'de vefat etmiş ve canaze namazı Ebû Hureyre (r.a.) tarafından kıldırıl­mış ve Cennetül Baki'ye defnedilmiştir. Allah (c.c.); bütün ümmet-i Muhammedi, mü'minlerin anası Hz. Âişe (r.a.)'in şefaatına mazhar buyursun. (Amin). (S. Buhari. C. 9/404)



---
26 Temmuz Pazar
## RÜKÛ VE SECDE





Bir âyet-i celilede:

**«Ey mü'minler! Rükû' ediniz, secde ediniz ve Rabbinize ibâdet ediniz.»** buyurulmuştur.

Ehl-i imânın, namaza çokça devam ve sec­de ile Cenâb-ı Hakk'a teveccühleri eseri olarak yüzlerinde nûr-i ilâhi lemeân eder. Dünyada eseri görüldüğü gibi âhirette dahi yüzleri par­lak olarak kabirlerinden kalkacaklardır.

Nitekim:bir ayet-i celilede :

**"O günde ki nice yüzler bembeyaz olacak, nice yüzlerde kapkara kesilecek"** buyurulmuş­tur.

Hadis-i Şerifte ise:

**«Nâr-ı canim, müstehakk-ı azâb olan mü'minlerin vücûdunu yakar fakat Cenâb-ı Hakk'a secde ederken yere tesadüf eden a'zâyı yakmaz.»** buyurulmuştur.

Yine bir hadiste şöyle buyurulmuştur:

**«Bir kul Allah Teâlâ rızası için bir kere sec­de edince Cenab-ı Hak muhakkak o secde sebebiyle bir hasene yazar ve bir günah afveder ve onu bir derece yükseltir. Binaenaleyh Asha­bım, çok secde ediniz.»**
Secde çıplak alın ile yapılmalıdır. Alın ka­palı olarak yapılan secde ve namaz sahih olmaz.

Bir hadisde de:

**«Rabbin Allah Teâlâ hazretlerine en yakın zamanı Cenâb-ı Allah'a secde ettiği andır»** buyu­rulmuştur. (Musâhabe. Cilt 3)



---
27 Temmuz Pazartesi
## CEZERÎ (1136-1206)





İlim tarihine sibernetiğin kurucusu, (Ha­berleşme, kontrol denge kurma ve ayarlama il­mi) ilk robotu yapan ve bilgisayarın babası ola­rak kaydolan Ebû'l İz İbnî İsmail İbnî Rezzâz el-CEZERÎ'dir, müslüman bir Türk âlimidir. Artuklu Türklerinden olup 1136 -1206 yıllarında Diyarbakır'da yaşamıştır. Artukoğulları sarayın­da Nureddin Muhammed, Kutbeddin Sökmen, Nasîruddin Mahmûd'un hükümdar olduğu yıl­larda 32 yıl Reis-ûl Âmel (Başmühendisi) olarak görev yapmıştır.

Günümüzde bilgisayarın babası olarak İngi­liz matematikçisi Charles Babbage (1792-1871) bilinirken, Ebû'l İz El-CEZERÎ ondan altı asır önce aynı sisteme dayalı makinalar, otomatik aletler imal edip çalıştırmış, insanlarda ve ge­rekse makinalarda bilgi alışveriş, kontrol ve den­ge durumunu inceleyerek bu sistemi geliştirmiş­tir. Bu ilmin gelişmesi ile elektronik ve otomas­yon denilen sistemleri ortaya koymuştur.

CEZERÎ **«herkes rızıklandığı şeyden bir baş­kasına vermekle mükelleftir. Allah (c.c.)'ın ba­na verdiğini ben de başkalarına veriyorum»** ve hiçbir kimse faydalı olacak bilgileri başkasın­dan esirgeyemez düsturu ile büyük eseri **"Kitâb'ül-Câmî Beyn-el-ilmi ve-l Ameli en-Nâfi Sınaati'l Hiyel"** yazmıştır. Ebûl İz-el CEZERÎ'yi ilim dünyasında tanıtan bu eseri 6 bölümden oluşmaktadır.

(Devamı yarın)



**«Her kim ilim tahsili için çıkarsa, o, dönünceye kadar Allah yolunda (cihadda)dır.»**
(Tirmizi)



---
28 Temmuz Salı
## CEZERÎ





(Dünden devam)

Bu bölümlerde sibernetik ve elektronik sis­temle ilgili robotlar, 50 kadar otomatik makina, pompa, fıskiye, su terazileri, su ile çalışan saat­ler mûsîki aletlerinin detaylı bir şekilde planları, kesitleri, işleyiş şekilleri yer almaktadır.

Kitâb-ûl Hiyel 1974 yılında Dortrecht ve Bos­ton'da "**Al-Jazari's Book of Knowledge of Inge­nious Mechanical Devices"** adıyla Donald R. Hill tarafından İngilizce'ye tercüme edilmiştir. Ki­tabın bir nüshası 1978 yılında Londra'da Hagop Kevorkyan vakfı tarafından 16.000 sterline satıl­mıştır.

Ebû'l İz'in tariflediği makinalardan birkaç tanesi Alman Prof. Wiedemann tarafından yapılmış ve başarı ile işletilmiştir. Makinalar Ha­len Almanya'da Erlangen Üniversitesi'nde bulunmaktadır.

Ahmed El-Hasan eseri arapça olarak ay­nen yayınlamıştır. Maalesef kendi ilim adamı­mızın bu kıymetli eseri henüz Türkçe'ye çevril­memiştir. Yalnız ülkemizde İTÜ Bilim ve Tek­noloji Tarihi Enstitüsü CEZERÎ'nin kitabındaki şekillerin aslına sadık kalarak tavus kuşlu su saatini yapmayı gerçekleştirmiştir.

Eserin orjinali günümüzde mevcut değildir. Fakat 5 tanesi Türkiye'de olmak üzere dünyada bilinen 15 kopyesi vardır. Eserin nüshalarından birisi Topkapı Müzesi 3. Ahmed Kütüphânesi'nde 3472 numarada kayıtlıdır. Türkiye'dekilerin 4'ü Topkapı, biri de Süleymâniye Kütüphanesi'ndedir.



---
29 Temmuz Çarşamba
## PEYGAMBERİMİZ (S.A.V.)'İN HABEŞ KRALI NECAŞİ'YE GÖNDERDİĞİ MEKTUP





**"Bismillâhirrahmânirrahîm.**

**Allah'ın Rasûlü Muhammed'den Habeş Kra­lı Necaşî Absam'a!**

**Senin, temelli selâmet içinde olmanı diler, sana olan nimetinden dolayı Allah'a hamd ü sena ederim. Ki O'ndan başka ilâh yoktur.**

**Melik, Kuddûs, Selâm, Mü'min ve Müheymin olan O'dur.**

**Şehâdet ederim ki, İsa b. Meryem Allah'ın çok temiz, iffetli, dünyadan el etek çekmiş olan Meryem'e ilka ettiği Ruh'u ve Kelimesi'dir ki, Meryem, böylece ona gebe kalmış. Yüce Allah onu Ruh'dan nefh edip yaratmıştır. Nasıl ki Adem'i de kudret eliyle ve nefhiyle öyle yaratmıştı. Ben, seni, bir olan, eşi ortağı bulunmayan Allah'a ve O'na ibadet ve taata, bana tâbi ol­mağa ve Allah'dan getirip tebliğ etmiş olduğum şeylere iman etmeğe davet ediyorum. Çünkü ben Allah'ın Rasûlüyümdür. Seni ve askerlerini, Yü­ce Allah'a ibâdet ve tâata davet ediyorum. Ben, sana gereken tebligatı yapmış, dünya ve ahiret mutluluğunu sağlayacak öğütü vermiş bulunu­yorum. Öğüdümü kabul ediniz!.. Doğru yola uyan, gidenlere selâm olsun!»**
Peygamberimizin bu mektubu Necaşî'nin hu­zurunda okundu. Necaşi mektubu elçi Amr bin Ümeyye'den alıp gözlerine sürdü, öpüp başına koydu. Hemen tahtından indi, tevazu ile yere oturdu ve Müslümanlığını açıkladı. Şahadet ge­tirdi ve **«Eğer yanına kadar gitmeğe imkân bulsaydım, muhakkak giderdim»** dedi.

(A. Köksal, İslâm Tarihi, VII. Sh.: 23-25)



---
31 Temmuz Cuma
## KALB-İ SELiM





**"Kalb-i Selim"** ile gelen kimseden murâd: Malını hayırlara sarf ve evlâdına Hakk din'i öğ­reten ve Hakk yola işrâd ile, kalbi mal ve evlâ­dından sâlim olan kimsedir.

Kalbi Selim: Dininde cehaletten, kötü ah­lâktan, mal ve evlâdın şerrinden sâlim ve pak olarak huzûr-u İlâhiyye'ye gelen kimsedir. Şu halde malını hayrata sarf ve evladına dînin hükümlerini öğreteni kalbi hastalıklardan, kötü ah­lâk ve cehaletten salim olarak âhirete giden kim­senin mal ve evlâdından menfaat göreceğine Âyet-i Kerime delâlet eder. (Şuâra Sûresi: 83). Hakk Teâla Hazretlerinden dua taleb eden kim­senin evvelâ Hakk Teâlâ Hazretleri'ni Medh-û Sena etmesi, duasının kabulünün şartlarındandır.

Keşf ül-Esrâr Tefsirinde **«Selim Kalb»:** Kal­bin küfür, nifak hastalıklarından ve bunlar gibi diğer kötü illetlerden sâlim olmasıyla tefsir edilmiştir.

Eb'ül Kâsim El-Hakîm'e; **«Kalb-i Selim»**'den sorulduğunda dedi ki: Onun üç alâmeti vardır:

1 - Hiç kimseye eziyet etmemek.

2 - Hiç bir kimseden incinmemek.

3 - Bir kimseye iyilik yaptığında ondan mükâfat beklememek.

**«Zira;insan hiç kimseye eziyet etmeyince huzûr'u İlâhî'ye "vera" ile, kimseden incinmeyince vefa ile, yaptığından mükâfat beklemeyin­ce de ihlâs ile gelir.»**
(Rûh-ûl Beyan 2/859) (Hz. İbrahim (a.s.), Hz. R.M. Sâmi k.s.)

 



---
1 Ağustos Cumartesi
## SALÂT Ü SELAM'IN MAHŞER GÜNÜ FAYDASI





Hadîs-i Şerifte Resûl-i Ekrem (s.a.v.) Efen­dimiz :

**«Ümmetimden bir kimse var ki, o sırat köp­rüsünün üzerinde yürürken bazen (ayakta) yürür, bazen ayağı sürçüp yere kapanır, bazen sürünerek yürür, bazen de emekleyerek yürür. Derken (onun vaktiyle) bana okuduğu salât ve selâmı yanına gelerek elinden tutarak onu sırat köprüsünden geçirinceye kadar refakat eder,»** buyurmuştur.

Başka rivayetteki hadiste de:

**«Ümmetimden bir zat mizan başında iken tartılan sevabı hafif gelmiş vaziyette bulunduğu sırada birdenbire Aziz ve Celil olan Allah ta­rafından yanına bir kâğıt parçası gelir. O zat da onu açınca görür ki içinde bana okuduğu salât ve selâm vardır. İşte bu salât ve selâmla onun mizandaki sevabı ağır gelir ve o Cennete girer,»** buyurulmuştur.

(Ölüm - Kıyamet - Ahiret, Sh.: 163)



## CEM SULTAN'IN PAPAYA CEVABI

Papa Cem Sultan'a **«Dinini değiştirirse, büyük bir ordu toplayarak İstanbul'da tahta geçirecek­lerini»** söyleyince: **«Ben dinimi Osmanlı Sultan­lığı değil, dünya padişahlığına değişmem.»** ce­vabını aldı.

«Kâbetullah'a varıp bir kez tavaf eylediğin

Bin Karaman, bin Acem, bin memleket-i Osman'dır.»

Cem Sultan



---
2 Ağustos Pazar
## GAYEMİZ ALLAH'DIR





İnsanoğlu mahlûkatın en şereflisi olarak ya­ratılmıştır. Cenâb-ı Hak. Kur'ân-ı Kerîm'inde **«Biz Âdemoğlunu mükerrem sıfatta halkettik»** buyuruyor. Hz. Âdem (a.s.)'a, Cenâb-ı Allah (c.c.) kendi ruhundan bir parça vermiş ve cesed ça­murunu da yed-i kudretiyle yoğurmuştur, işte insanoğlu bir derece ulvi bir şerefe sahiptir. On­da iki sıfat vardır. Birincisi türabî ve hükmen de hayvani olan cesedi, ikincisi ve esas olanı, özü, mükerrem sıfatımız, melek gibi nurdan ya­ratılmış, cesed kafesinde kuş mesabesinde olan ruhumuzdur. Haydır, hiçbir zaman yok olucu değildir, ölücü olan cesedimizdir. Malûmdur ki ruhlar ölmez, herkes geçmişlerinin ruhuna fati­ha okur ki bu da ruhların ölmediğinin, diri oldu­ğunun delilidir.

Cenâb-ı Allah (c.c.)'ın kendi ruhundan bir parça verdiği ve mükerrem sıfatta yarattığı insanoğlu elbetteki başı boş bırakılmamıştır. Nite­kim Cenâb-ı Hak Kur'ân-ı Kerîm'de **«İnsanoğlu başıboş yaratıldığını mı zannediyor»** (Sûre-i Kıyâme, Ayet.- 36) buyuruyor. Bu dünyaya koyun gibi yeyip içip uyumaya, nefis arzu ettiğinde nef­si tatmin etmeğe gelmedik.

Ahseni takvim üzere yaratılan insanoğlunun da elbetteki vazifeleri olacaktır. Cenâb-ı Hak Kur'ân-ı Kerîm'de sarahaten **«Ben insanları ve cinleri beni tanısınlar, bana ibâdet etsinler diye yarattım»** buyuruyor. Boynumuzda kulluk hal­kası vardır. Yaratanımıza karşı vazifelerimizi yapmamız, Allah (c.c.)'ın rızâsını kazanmamız lâzımdır.



---
3 Ağustos Pazartesi
## EYYÛB (A.S.)'ÜN DUASI





Eyyûb (a.s.)'ün ibtilası on sekiz yıl sürdü. Yakın uzak herkes ondan ayrıldı.

Bütün serveti çocukları yok oldu. ilk defa çiçek ve cüzzam hastalığına tutulur.

Yemeği iki eli ile güçlükle ağzına götürür, dili dişleri ağzını doldurur. Yemeği güçlükle ağ­zına kor.

Bağırsakları vazifesini yapamaz olur. Yediği şey fayda vermez, girdiği gibi çıkar. Ayakların­da güç kalmaz, onları taşıyamaz hale gelir.

Vaktiyle, kendilerini ev halkı gibi geçindir­diği kimselere avuç açar olur. Onlar bir tek lokma verirler onu da başına kakarlar, kimse yü­züne bakmaz sadece zevcesi yanına uğrar...

Eyyûb (a.s.)'un ihtilası şiddetlendiği zaman Yüce Allah'a şöyle Hamd-ü Senâ'da bulunur:

**«Hamd, Rabbûl âlemin olan Allah'a mah­sustur. Ben, Babbim olan sana hamd ederim ki:Sen bana ihsanda bulundun: Bana mal ve evlad verdin.**

**Kalbimde bunların girmediği bölüm kalma­dı. Sonra benden hepsini geri aldın, kalbim onlardan bozuldu. Artık benim aramla senin ara­na bir şey girer değildir.»**

**«Ey Rabbim! Bundan önce, beni, gündüzleri, mal sevgisi, telaşı oyalıyordu. Geceleri de beni -kendilerine olan şefkatimden dolayı- evlad sevgisi oyalıyordu.**
**Ne mutlu ki şu anda, onlardan boşalmışım. Gözümü, kulağımı, gecemi, gündüzümü ,senin zikrin, şükrün, takdis ve Tehlil'in ile geçiriyo­rum.»** diye dua ederdi.

(Peygamberler Tarihi, A. Köksal. Sh.: 310)



---
5 Ağustos Çarşamba
## Barbaros Hayreddin Paşa Diyor Ki:





## ÂL-İ OSMAN'IN DUASI

«Oruç Reis bir gün yine gemisine binip gaza ya yüz verdi gitti. Günlerden bir gün selâmetle Pulya yakasına geçti. Orada av arayıp dolaşır­ken iki pare barçaya rast geldi. Allah (c.c.)'ın yardımı ile aman zaman vermeyip kakıp al­dılar Venedik barçaları idiler, içlerinde yirmidört bin altın çıktı. Beşte bir teknelerin hakkı çıktıktan sonra kalanı leventlere dağıtıldı. Alet edevat alanın oldu. Kalan kâfirleri esir edip bar­çaları ateşe vurdular, İslâm askeri öyle tok do­yum oldu ki ancak olur.

**Hepsi zengin oldular. Nasıl zengin olmayalar ki, Âl-i Osman'dan dua almışlardır. Dünyada iksir dedikleri Padişah duâsıdır. Her kim Âl-i Osman'dan dua alırsa, şüphesiz tuttuğu iş kolay gelir... Zira onlar bir ulu ocaktır. Kim onlara yan bakarsa onun başı aşağı olur.»**
(Barbaros Hayreddin Paşa'nın Günlüğü, Sh.: 32)



Hz. Abdullah İbn-i Abbas (r.a.)'ın Kelâm-ı Şerîflerindendir :

* İçlerinizin esası dindir.

* Zinetiniz ilimdir.

* İzzü şeref ve kuvvetiniz hilmdir.

* Sizi birbirinize bağlayacak olan şeyde vefâdâr olmanızdır.

(Ashâb-ı Kiram, Hz. R. M. Sâmi k.s.)



---
6 Ağustos Perşembe
## HİCÂZ'IN İLHAKI





Sultan Selim Han Kahire'de otururken dün­yanın siyasi haritası temelinden değişmişti. Venedik Cumhuriyeti Kıbrıs için Mısır'a ödediği 8000 altın verginin Osmanlılara ödenmesini ka­rarlaştırmıştı. Mekke emiri Şerif ikinci Berekât büyük oğlunu Kahire'ye Sultan Selim'e gönder­di. Mekke, Medine, Kabe, Ravza-i Mutahhara anahtarlarını, ellerinde bulunan diğer mukad­des emanetleri Sultan Selim'e teslim etti ve Hi­caz'ın tabiyetini arzetti. (6 Temmuz 1512) Mu­kaddes emanetler içinde en mühimleri Sancak-ı Şerif ile Hırka-ı Sâidet'tir. Hz. Osman ile Hz. Ali'­nin el yazılan ile iki Kur'ân vardır. Hepsi İstan­bul'a getirilerek Topkapı Sarayı'nda inşa edilen Hıka-ı Şerif dairesine kondu, bu günde orada­dır.

Mısır'ın alınmasıyla Osmanlı nüfuzu, Su­dan'a, Libya'ya, Cezayir'e yayıldı. Kahire'ye ge­len Yemen elçileri tabiyyetlerini Sultan Selim'e arzettiler.

Mısır'ın fethi ve yıkılmaz devletlerden telakkıy edilen Memlüklülerin hezimeti, İslâm dünyası kadar, Avrupa'da da büyük tesirler yaptı. Osmanlı Devleti çok geniş ölçüde Kuzey ve Gü­ney Afrika'ya ayak basmış, Hind Okyanusu'na açılmıştı. Bu başarı Avrupa'yı sindirdi.



**"Beş şey fıtrattan (Peygamberin sünnetinden)dır. Kasık kılının tıraş edilmesi, sünnet olmak, bıyıkların kesilmesi, koltukaltı kıllarının yolunması, tırnakların kesilmesi."**
(Tirmizi)



---
7 Ağustos Cuma
## DUÂ





Alâeddin Attâr Hazretleri, Hâce Muhammed Nakşibend Hazretleri'nden nakleder:

Ben 18 yaşlarındaydım. Ceddim (r.a.) beni Simâs'a, Hâce Muhammed Baba Simâsî Hazretleri'ne dua rica etmek için gönderdi. Ben o mü­barek beldeye varıp akşam vakti kendileriyle sohbet ettim. Sohbetin bereketi hâsıl oldu. Gecenin sonunda kalkıp abdest aldım, içinde cemaat bulunan bir mescide girip iki rek'at namaz kıl­dım. Başımı secdeye koyup bir çok tazarru ve dua ederken;

- **İlâhi! bana, belâya tahammül kuvveti, mihnetine tahammül kuvveti ver, dedim.**

Sabah olunca Hâce Muhammed Baba Simâsi Hazretleri bana teveccühen:

- Evlâdım! Dua ederken, **"İlâhi bu zayıf kuluna razı olacağın şeyi ver"** de. Çünkü Allah'ın rızası, kulunun belâya mübtelâ olmasında değildir. Eğer O, sevdiğine bir belâ gönderirse, ondaki hikmetini de izhar eder. Kendi ihtiyariy­le belâyı istemek çok tehlikeli bir iştir, sabret­mek müşkildir. (Adab, Sh: 290)



## BİLÂL-İ HABEŞÎ (R.A.)'NİN MESCİD CEMAATINI AĞLATMASI

Bilâl-i Habeşi (r.a.) Peygamberimiz (s.a.v.)'in irtihalinden sonra ve gömülmesinden önce ezan okurken **«Eşhedû enne Muhammeder'Resûlullah»** dediği zaman. Mescid ağıttan çalka­landı.

Peygamberimiz (s.a.v.) kabre gömüldükten sonra, Bilâl-i Habeşi (r.a.) ezan okumayı bıraktı.



---
8 Ağustos Cumartesi
## İYİLİKLE EMİR, KÖTÜLÜKTEN NEHY





İslâm'da iyilikle emir, kötülükten nehiy de bir öğütten ibarettir. Ne mühim bir vazifedir. Maruf (iyilik), şer'an güzel görülmüş olan şeydir.

Münker de (kötülük) şer'an çirkin bulunan şeylerdir. Her müslüman, kendi dindaşları hakkında ve bütün insanlık hakkında hayırhah bu­lunur. Maruf ile emir ve tavsiyede bulunmayı, münkerden men'etmeyi dinî bir vazife bilir. Bir irşat vazifesi, yapılmasında bir fenalık zuhuru melhuz değilse fiilen yapılır. Melhuz ise kavlen (söz ile) yapılır. Bu da muhataralı işe yalnız kal­ben yapılır.

Bir müslüman, yapacağı emir ve nehyin za­rarsız kabul edilebileceğini zannı galibiyle bilirse bu vazife kendisine bir vecibe olur, bunu terk edemez. Fakat bu yüzden kendisine bir za­rar gedeceğini, döğülüp söğüleceğini yine zannı galibiyle bilirse bunu terk etmesi efdal olur. Ka­bul edilmemekle beraber böyle bir mahzur zu­hur etmeyeceğini bildiği takdirde de muhayyer­dir. Dilerse bu vazifeyi yapar, dilerse yapmaz. Fakat yapması efdaldir. Bu uğurda bazı sıkın­tılara katlanmak ise bir mücahededir (cihaddır.) Bir zatın emir veya nehy ettiği, şey;hakka ve maslahata muvafık ise kabul edilmelidir.

Allah (c.c.) mü'minleri bu vazifelerinin şu­urunda olanlardan eylesin.

(İ. İlmihali, Ö.N. Bilmen. Sh.: 429)



**«Cennet güçlüklerle kuşatılmış, Cehennem ise şehvetlerle çevrilmiştir.»** (Tirmizi)



---
9 Ağustos Pazar
## SULTAN MURAD HAN





20 Haziran 1389 da Murad, 2 oğlu ile, düş­manı Kosova sahrasında karşıladı. Büyük meydan muharebesi 8 saat sürdü. Başkumandanları dahil, düşman tamamen imha edildi. Zaferden sonra muharebe sahrasını gezen Sultan Murad, kendisine bir şeyi arz edeceğini söyleyerek yak­laşan yaralı bir Sırp prensi tarafından şehid edil­di. Ahşası Kosova sahrasına Mesned-i Hudâvendigâr denen günümüze kadar Balkan Müslü­manlarının kutsal makamı olan türbeye defne­dildi, cenazesi Bursa'ya nakledildi. 63,5 yaşın­da idi. Saltanatı 27 yıl 6 aydır.

Birinci Kosova'nın bıraktığı miras, 27 yıl içinde, 5 mislinden fazla büyümüş oluyordu.

**"Dünyâ üzerinde çağdaşı bütün hükümdar ve devlet adamlarından üstündü. Babasının bi­le tahayyül ettiği sınırları çok aştı. Bütün târi­hin en hayret verici gelişmelerinden birini, Os­manlı devleti lehine sağladı. Rumların bile gü­venini, belki sevgisini kazandı. Ortodokslar'a, Katoliklerin Ortodokslara yaptığı muameleden kat kat iyi muamelede bulundu."**
(İngiliz tarih­çisi Gibbon, Oxford 1916, s. 52)

**"Rumeli ve Anadolu'da 37 muhârebeyi bizzat idare edip hepsini kazandı. Cesur, soğukkanlı, hesaplı, gençliğinde olduğu gibi ihtiyarlığında da çalışkan, enerjik, sert;disiplinli idi. Hiç bir ted­bîri ihmâl etmez, iyice planlamadan hiç bir işe girişmezdi. Hiç bir düşmanı elinden kurtulama­dı. Verdiği söze, sonradan aleyhinde tecellî etse bile sâdık kalarak, dost düşman herkesin güve­nini kazandı."**
(Çağdaşı Bizans tarihçisi Khaiko-kondylas, Paris tab'ı, s. 29)



---
10 Ağustos Pazartesi
## ASHAB-I KİRAM (R.A.)





Peygamber Efendimiz (s.a.v.) buyuruyor

*** «Eshâbım hakkında konuşulurken dili­nizi tutunuz.»**

***«Esbabım arasındaki münakaşa ve mu­harebeleri konuşmaktan kaçınınız. Zira sizden biriniz. Uhud dağı kadar altın sadaka verse, es­babımdan birisinin bir müd, yahut yarım müd (Bir müd dörtte bir sa'dır) sadakası sevabına kavuşamaz.»**

***«Müjde, saadet ve devlet, beni gören ve beni göreni gören kimse içindir.»**

***«Eshâbım için kötü söylemeyin, esbabı­ma sövmeyin, eshâbımı kötüleyen ve sövene Alah-û Teâlâ lâ'net etsin.»**
Enes (r.a.)'in bildirdiği hadîs-i şerifte: **«Allah-û Teâlâ beni seçti, benim için eshâbımı seçti. Eshâbımı bana yardımcı ve akraba eyledi. Yakında âhir zamanda bir kısım insanlar gelir ki, esbabımda kusur söylerler. Dikkat edin! öylele­ri ile yeyip içmeyiniz. Dikkat ediniz, onlarla ev­lenmeyiniz (kız alıp vermeyiniz). Dikkat ediniz! Onlarla namaz kılmayınız. Onların namazını kıl­mayınız. Onlara Hakk'ın lâ'neti inmiştir»**, buyuruldu. Câbir (r.a.) Resûlullah (s.a.v.)'ın: **«Hudeybiye'de ağaç altında bîat edenlerden bir kim­se Cehennem'e girmez»,** buyurduğunu bildiriyor. Ebû Hüreyre (r.a.)'nin bildirdiği hadîs-i şerifte: **«Allah-û Teâlâ Bedr muharebesinde bu­lunanlara, ey Bedr ehli, istediğinizi yapınız, elbette ben sizi mağfiret eyledim buyurmuştur.»** buyurdu. (İslâm Tarihi)



---
11 Ağustos Salı
## OTLUKBELİ MEYDAN MUHAREBESİ (1473)





Fatih Sultan Mehmed 190.000 askerle Otluk beli sahrasına girdi. Orduya savaş düzeni ver­di. Uzun Hasan 300.000 süvari ile burada bek­liyordu.

Uzun Hasan, tecrübeli askerdi. Osmanlı or­dusunun ne idüğünü duymuştu. Fakat Osman­lı seyyar ordusunu gözleriyle görmemişti. Ordu­nun Otlukbeli sahrasına sancaklar açıp Mehter vurdurarak girişindeki düzeni, askerin ünifor­malarının kumaşının kalitesini, ağır teçhizatını görünce **«vay kahbe Osmânoğlu, ne derya düz­müş!»** dediği meşhurdur. Hayâtında **«top, tüfek cengini görmemişti»** (Neşrî, 228b). Osmanlı top­çu, ve tüfekli ağır piyade ateşiyle süvari alay­larının sapır sapır döküldüğünü büyük teessür­le gördü. Birliklerine hâkim olamadı, ateşli si­lâhlarla yiğit Türkmen atlıları ve o derace yi­ğit olan atları karmakarışık olmuştu, iki kanat­taki kolordulara kıskacı kapamak emrini veren Fâtih, Akkoyunlular can havliyle kıskacın ucun­dun fırlamaya çalışırken ihtiyattaki iki kolordu­su ile firar yollarını da kesti. Muharebenin 8. ve sonuncu saatinde Ulu Şehzade Bâyezid, babası­nın emriyle, Uzun Hasan'ın otağı üzerine yürüdü. Mukavemet edemiyen Hasan Pâdişâh, otağını bırakarak, zamanında çok ünlü olan Arab atına atlayıp kaçtı. Muharebe meydanını terkederken yanındaki Sultânzâde Karamânoğlu Pîr-Ahmed Bey'e: **«behey Karamanoğlu, hanedanın harâb olsun, bed-nâm olmama sebep oldun. Benim Osmanlı ile ne işim vardı?»** dediği meşhurdur.

(Osmanlı Devleti Tarihi- Y. Öztuna)



---
12 Ağustos Çarşamba
## PEYGAMBERİMİZ (S.A.V.)'İN DÖŞEĞİ





Hz Âişe (r.a.)'nin bildirdiğine göre: Pey­gamberimiz (s.a.v.)'in, üzerine yatıp uyuduğu döşeğin, yatağın yüzü derindendi, içi hurma lift doldurulmuştu. Kendisi de, zevcesi de onun üzerinde yatardı. Yastığının da, yüzü deridendi, içi hurma lifi doldurulmuştu.

Ensari bir hanımın getirdiği yün döşeği ge­ri göndermiş ve **«Vallahi ey Aişe, isteseydim Al­lah (c.c.) altın ve gümüş dağlarını benim yanım da yürütürdü.»** buyurdu.

Peygamberimiz (s.a.v.)'in minderi de iki aba­dan ibadetti. Bir gece yanıma geldiği zaman, bu abayı katlayıp daraltmış idim. Onun üzerinde uyudu. Sonra:

**"Ey Âişe! Bu geceki döşeğim, ne için her zamanki gibi değildi?"** diye sordu.

**"Yâ Resûlallah! Onu senin için katlayıp daralttım."** dedim. **"Sen onu eski haline çevir."** buyurdu.

Hz Âişe (r.a.) der ki: "**Resûlullah (s a.v.)'ın bir hasırı vardı ki geceleyin onun üzerinde namaz kılar, gündüzün de serip üzerinde halk ile otururdu."**

(M.A. Köksal - İslâm Tarihi, C. 11, Sh.: 153)



**"Gökleri ve yeri yaratması, dillerinizin ve renklerinizin değişik olması, O'nun varlığının belgelerindendir. Doğrusu bunlarda, bilenler için ibretler vardır."**          

(Er-Rûm Sûresi: 22)



---
13 Ağustos Perşembe
## MÜSLÜMAN CERRAH ALİ BİN ABBAS (?- 994)





Buıdan 1000 sene önce ilk defa kanser ame­liyatını yapan müslüman cerrah Ali bin Abbas'tır. Devrinde başta kanser olmak üzere en zor ameliyatları başarıyla gerçekleştirip batıda Haly Abbas adıyla şöhret bulan ABBAS çok iyi bir cerrahtır. Uzun yıllar İslâm âleminde cerrahi doktor adayları Ali bin Abbas'ın Anatomisini bilmeden cerrah olamazlardı. Cerrah adaylarına bu anatomiyi bildikten sonra aşağıdaki şekilde yazılı olan bir diploma verirlerdi.

**"Alah (c.c.)'ın yardımıyla biz onu cerrah­lıkta bildiği şeyleri icraya, kendi işinde başarılı ve hayırlı olmaya mezun kılmak istiyoruz. Böy­lece o iyileştirinceye kadar yara tedavi edebilir, kan alabilir, emoroit kesebilir, diş çekebilir, sün­net yapabilir. Yalnız o, bundan sonra üstleriyle, bilgili ve tecrübeli öğretmenlerine danışmayı ihmal etmeyecektir."**
Prof. Dr. Philip K. Hitti'ye göre kılcal kan damarları fikrini ilk defa ortaya koyan Ali bin Ablas'tır.

Ali bin Abbas'ı şöhrete kavuşturan başlıca eseri **«Kitâb-ül Meliki = Sultan Kitab»**dır. Dr. Siğrid Hunke'nin ifadesiyle, dünya tababetine hedye edilen, o zamana kadar eşine rastlanma­yan bir eserdir. Batıda, Liber Regius adıyla ün bulu bu kitabın özelliği o zamana kadarki bü­tün millet ve çağların tıp bilgisini işlemesi ve bunları mantıkî bir şekilde düzenlemiş olmasıy­dı.

(Devamı yarın)



---
14 Ağustos Cuma
## ALİ BİN ABBAS - 2





(Dünden devam)

Ali bin Abbas Yunan tıbbını inceleyip, Yu­nanlı meşhur doktorları «Hipokrat (M.Ö. 460-377) Galen (M.Ö. 131-201) ve Oribasios (325-403)» tenkit ederek birçok yanlışlarını tesbit et­miştir. Meşhur eseri Sultan-Kitab'ı yazmasının en önemli sebebi bundandır.

Batı'da «Sultânî Kitab» 1493 yılında Nurnberg'li iki doktorun akrabalık kuracak kadar birbirlerine yaklaşmalarına sebep olmuştur.

Hieronymus Holzschuher, Padua Üniversitesi'ne devam etmekte olan bir gençtir. Venedik'­te Piza'lı Stephan tarafından Latinceye çevrilip bastırılan «Sultanî Kitab»ı satın almış. Genç san­ki hazine bulmuş gibi seviniyor. Nürnberg'in şehir doktoru Hieronymus Münzer ise kitap kolleksiyonuna düşkün birisiymiş. Genç Holzschuher'in **«Kitâb-ül Melîkî = Sultani Kitab»a sahip olduğunu öğrenince ona hayran oluyor ve şun­ları ifade ediyor. «Bu değerli kitabı temin, böy­lece zekâ ve alâkasını isbat eden genç Holzschuher'e karşı fazlaca hayran oldum ve sevgili bi­ricik kızım Dorothea'yı zengin bir cihazla bir­likte ona verdim.»**

Kitâb-ül Meliki 1294 yılında Kâhire'de basıl­dı. Latince'yle birlikte Fransızca ve Almanca'ya çevrildi. Eserin bir nüshası mevcut olup o da Berlin Kütüphanesinde bulunmaktadır.

Sultanî Kitab Bergama kadısı tarafından Türkçe'ye çevrilmiş; 2 cilt olan bu tercüme bu­gün Bursa Ulu Câmî Kütüphanesi 2 numarada kayıtlıdır.



---
15 Ağustos Cumartesi
## HZ. HATİCET'Ü'L-KÜBRA (Radıyallahü anhâ)





Hz. Resûlullah (s,a.v.) 25 yaşında iken 40 ya­şında olan Hz. Hatice (r.a.) ile evlenmiştir. Hz. Peygamber (s.a.v.)'in bütün çocukları, Hz. İbrahim dışında, Hz. Hatice (r.a.)'den olmuştur. Hz. Hatice (r.a,) 25 sene Hz. Peygamber (s.a.v.)'in nikâhında kalmış ve Peygamberliğin onuncu senesinin Ramazan ayında 65 yaşlarında vefat etmiştir. Peygamberimiz (s.a.v.) onu son dere­ce severdi. Onun sağlığında başka hiç bir ka­dınla evlenmemiştir. Hz. Hatice (r.a.)'nin İslâm'­dan önce de adı Tâhire (temiz, şerefli, namuslu kadın) idi. (Fezâil-i Âmâl, Sh.:150)

Hatîcetü'l-Kübrâ (r.a.), Resûlullah (s.a.v.)'ın nübüvvetini ilk tasdik edendir. O (s.a.v.)'nun ilk zamanlarında ve en müşkül anlarında yüksek ilmiyle, zekâ ve iradesiyle teselli eden, sonra en yüksek servetini ve bütün şeref ve itibârını Müs­lümanlık uğrunda ortaya koyan Hz. Hatice (r.a.) validemizdir. (Buhari Ter. Sarih, C. 9/404)

Ebû Hureyre (r.a.)'den: **«Nebî (s.a.v.) (Hıra dağında iken) yanına Cibril gelmiş de şöyle de­miştir»** dediği rivayet olunmuştur: Yâ Resûlallah! İşte şu Hatice'dir; sana doğru geliyor. Ya­nında bir kap var; içinde katık, yahut taân, ya­hut şerbet var. Hatice sana geldiğinde ona Rabb'inden ve benden selâm söyle! Ve Cennette inci­den yapılmış bir sarayla da müjdele ki, onun içinde (Hatice'nin hoşlandığı gibi) gürültü, pa­tırtı yok ve çalışmak, çabalamak da yok!»

(Buhari Ter. Sarih, 10. C. Sh.: 32)



---
16 Ağustos Pazar
## CENAB-I HAKK (C.C.)'IN HALİLİ (A.S.)'NE İKRAMI





Nemrûd'un yanında yenecek şeyler vardı. Nemrûd, bunlardan başkalarına verdiği halde İbrâhîm (a.s.)'e vermedi, İbrahim (a.s.) eli boş olarak evine dönüyordu. Yaklaşınca, toprak yığınlarından birinin yanına giderek heybesinin iki gözünü de toprakla doldurdu. Kendi kendi­ne sele dedi:

- Bu toprakla âilemi oyalamış olurum.

Hazret-i İbrâhîm (a.s.) evine geldi, yükünü indini içeriye girdi ve bir yere dayanır dayanmaz yudu. Ailesi Sâre kalktı. Heybeye baktı ki, heybenin iki gözü de yenecek şeylerle dolu. Onlardan hemen, bir yemek yaptı, İbrahim (a.s.) uyanıca oradaki hazırlanmış olan yemeği gör­dü v( sordu :

-Bu yemek size nereden geldi?

Sare validemiz cevap verdi:

- Senin getirdiğinden.

İbrahim (a.s.) o zaman anladı ki bu, Allah'­ın kedisine verdiği rızıktır.

(Hz. İbrâhîm (a.s.), Hz. R.M. Sâmi k.s.)



**«Allah, düşmanlarınızı çok iyi bilir. Allah size dost olarak da yeter, yardımcı olarak da yeter.»** (Nisa Sûresi: 45)

**«Ey insanlar! Yeryüzündeki temiz ve helâl şeylerden yiyin, şeytana ayak uydurmayın, zira o sizin için apaçık bir düşmandır.»** (Bakara Sûresi: 168)



---
17 Ağustos Pazartesi
## PEYGAMBERİMİZ (S.A.V.)'İN MEŞGALELERİ





Peygamberimiz (s.a.v.), evine girişinden iti­baren vaktini, Allah (c.c.)'a ibadete, ev halkının işlerine ve kendi şahsi islerine aid olmak üzere üçe ayırmıştı. Şahsına ayırdığı vakti de, kendisi ile insanlar arasında bölüştürmüştü.

O vakitte yanına, insanlardan ancak seçkin sahabiler girerdi. Halka dini meseleleri, onlar aracılığı ile tebliğ eder, halkı ilgilendiren hiç bir şeyi yanında tutmaz, biriktirmezdi. Peygamber (s.a.v.), ümmetine ait vakti, fazilet sahip­lerine, dindeki üstünlük derecelerine göre bölüş­türüp kendilerini ona göre huzuruna çağırmak âdeti idi. Onların dini hacetleri ile meşgul olur, sorularına gereken cevapları verir, sonra da **«Bunları, burada bulunan, burada bulunmayan­lara tebliğ etsin. Bana kendisi gelip hacetini arz edemeyen kimsenin hacetini siz bana arz ediniz. Muhakkak ki, sultana hacetini arz edemeyenin hacetini arz eden kimsenin ayaklarını, kıyamet gününde Allah (c.c.) sırat üzerinde sabit kılar.»** buyururdu.

Peygamber (s.a.v.)'in yanında başka bir şey anılmaz, dile getirilmezdi. Zaten kendisi de, hiç kimseden bundan başkasını kabul etmezdi. Pey­gamber (s.a.v.)'in huzuruna girenler, talib ola­rak girerler, en büyük ilim zevkini tatmış ve onlara dalalet edici oldukları halde çıkarlardı.

(M.A. Köksal, İslâm Tarihi, C. 11)



**"Suyunuz çekilecek olsa, söyleyin bakalım, size kim bir akar su getirebilir."**
(El-Mülk Sûresi: 30)



---
18 Ağustos Salı
## HZ. EBU BEKR (R.A.)





Ordu'yu Yezid bin Süfyan'ın kumandasında Suriye tarafına sevk etmişti. Yezid bin Süfyan'ı teşyi ederken şu sözleri söyledi :

**«Sana tecrübe ve imtihan için bu vazifeyi veriyorum. İyi hareket ettiğini görür isem seni memuriyette ibka ve terfi ederim. Yoksa seni azl ederim. Allah (c.c.)'dan sakın. Allah (c.c.), se­nin içini de dışını da görür. Allah (c.c.)'a en ya­kın insanlar, ona işledikleri işle yaklaşanlardır. Sana, Halid'i tayin edeceğim bir is vermiş bu­lunuyorum. Cahiliyet gururundan kaçın. Cenab-ı Hak (c.c.) onu ve onunla gururlananları sev­mez. Askerlerle arkadaşlığın iyi olmasına dik­kat et Onlara hayırdan bahs ve hayrı vaad ey­le. Askerlere nasihat ettin mi, nasihatlerin veciz olsun. Kendini ıslah et ki, insanlar sana karşı salâh bulsun. Düşman elçileri nezdine gelir ise onları izaz et ve onları fazla tutma ki, askerlerin halini anlamadan gitsinler. Onlara askerle­rini gösterecek olursan zaif noktalarını göster­me; bilakis onları en güzide, en muhteşem as­kerlerin arasında kabul et. Senden başka kim­senin onlarla konuşmasına mani ol. Bizzat ken­din onların maksatlarını anla...»**
(Hz. Ebu Bekir (r.a.), Hz. R.M. Sâmi k.s.)



**«Ey inananlar! Sabredin, düşmanlarınızdan daha sabırlı olun, cihâda hazır bulunun, Allah'a karşı gelmekten sakının ki başarıya erişebilesiniz.»** (Al-i İmran : 200)



---
19 Ağustos Çarşamba
## HZ. EBU UBEYDE BİN CERRAH (R.A.)





Eminu'l Ümme ve Aşere-i Mübeşşere'den bi­ri olan Ebu Ubeyde bin Cerrah (r.a.) Kureyş'dendir. Evvela Habeşistan'a sonra Medine'ye hic­ret etmiştir. Bedir'de ve bütün gazvelerde bu­lunmuştur.

Uhud Muharebesi'nde Resûlullah (s.a.v.) Efendimizle beraber sabit-kadem olup, Resûlullah (s.a.v.) Efendimiz hazretlerinin mübarek yüz­lerine batmış olan zırh halkalarını Ebu Ubeyde (r.a.) dişleriyle çıkarmış ve çıkarırken iki ön dışı de beraber çıkmıştır.

Nebiyy-i Ekrem (s.a.v.) Efendimiz: **"- Her Peygamberin veyahut her ümmetin emini vardır. Bu ümmetin emini de Ebu Ubeyde'dir"** bu­yurmuşlardır.

Hz. Ömer'ul-Faruk âhır ömürlerinde: **"**-**Eğer Ebû Ubeyde hayatta olaydı hilafete onu vasiyyet ederdim."** buyurmuşlardır.

Amr İbnü'l-As (r.a.):

**"- Kureyş'den üç kişi vardır. Bunlar hak­kında veçhen insanların en meymenetlisi, ahlâken en güzeli ve hayâda en ileri gideni derlerse yalan söylememiş olurlar. Sen böyle söylediğin zaman seni hiç kimse yalanlayamaz. Ebu Be­kir Sıddıyk, Osman bin Affan ve Ebu Ubeyde bin Cerrah'dır."** demiştir.

(Ashab-ı Kiram - Hz. R. M. Sâmi k.s.)



**"Kim bayram namazım İmamla kılmaya yetişemezse, onu 4 rekat olarak kılsın.**"

(Selâmet Yolları, C. 2, Sh. :187)



---
20 Ağustos Perşembe
## PEYGAMBERİMİZ (S.A.V.)'İN YATIŞI





Berâ b. Azib der ki: **"Resûlullah (s.a.v.), ba­na yatacak yerine varacağın zaman, namaz için abdest aldığın gibi, abdest al; sonra sağ yanının üzerine yat ve sonra da "Allahım, kendimi sana teslim ettim. Yüzümü sana çevirdim. Sırtımı sana dayadım. Ben senin azabından korkar, rah­metini umarım. Senden, senin rahmetinden baş­ka sığınılacak yok, Senin azabından korunulacak yok. Ancak Senin rahmetine sığınılır, ancak Senin rahmetinle kurtulunur. Ben senin indirmiş olduğun kitabına ve göndermiş olduğun Pepgamberine inandım." de! O gecede ölürsen, İslâm fıtratı üzere ölür­sün."**

Yine rivayete göre: Peygamberimiz (s.a.v.): **"Sizden biriniz geceleyin döşeğinden kalktıktan sonra, ona dönüp yatacağı zaman, onu izarının eteği ile üç kere çırpsın. Çünkü kendisinden son­ra neler olduğunu, nelerin gelip yatak üzerinde yerini aldığını bilemez. Döşeğine yattığı zaman sağ yanının üzerine yatsın. Yanını döşeğe koy­duğu zaman da "Allah'ım seni tesbih ve tenzih ederim. Ya Rab! Yanımı, döşeğe senin izninle koydum. Senin isminle de kaldırırım. Eğer ru­humu tutar, alıkorsan, ona rahmet ve mağfiret ihsan buyur. Eğer geri salarsan salih kulları­nı koruduğun gibi onu koru." Uyandığı zaman da "Hamdolsun Allah'a ki, beni cesedimde afiyetli kıldı. Ruhumu bana geri çevirdi. Ve zik­ri için bana izin verdi," desin.»**

(M.A. Köksal - İslâm Tarihi C. 11, Sh.: 395)



---
21 Ağustos Cuma
## MESCİD-İ AKSA





Resûlullah (s.a.v.) buyurmuştur ki; **"Namaz ve ibadet için hiç bir mescide sefer edilmesi doğ­ru değildir. Ziyade sevap umarak yalnız şu üç mescide sefer edilir. Mescid-i Haram, Mescid-i Resul (s.a.v.) ve Mescid-i Aksa"** (Sahih-i Buhâri, Tecrid - Cilt 4, Sh.: 168)

Mescid-i Haram, kıble-i enâmdır. Mescid-i Resul (s.a.v.) takva üzerine müesses olan Mâbed-i Nebevidir. Mescid-i Aksa geçmiş ümmet­lerin kıblesidir.

Mescid-i Aksa Kudüs mescididir ki. Beyt-i Makdîs de denilir. Yeryüzünde ilk önce Mescid-i Haram sonra Mescid-i Aksa bina kılınmıştır. Mescid-i Haram'dan bir aylık mesafe uzak ol­duğu için (Aksa = Çok ırak) vasfıyla tavsif buyurulmuştur. İsa Peygamber zamanına kadar peygamberlerin mecmaı ve mukaddes vahiy menzili olduğu için Peygamberimizin mi'racında da yol uğrağı kılınıp Mekke'den doğru semaya yükselip çıkılmamıştır.

Mescid-i Aksa'nın havâlî ve çevresi de Ku­düs şehri ve civarı demektir ki, Allah-û Teâlâ bu mıntıkayı dinî şerefle müşerref kıldığı gibi bir takım nehirler ye bahçelerle de bereketlendirmiştir. (Sahih-i Buhâri. Tecrid, C. 10. Sh.: 56)



**"Biz, Hûd ve beraberindekileri rahmetimiz­le kurtardık. Ayetlerimizi yalanlayanların da kö­künü kazıdık. Çünkü onlar mü'minlerden değil­lerdi."** (A'raf: 72)



---
22 Ağustos Cumartesi
## KIYÂMET GÜNÜNÜN DEHŞETİ





Hz. İsa (a.s.)'ya gelip:

- Ey İsa, Sen ölüyü diriltirsin. Fakat belki bunda hile olsa gerekir. Çünkü şimdiye kadar hep taze ölüleri dirilttin. Bir de şu eskiden kal­ma ölüyü dirilt dediler.

Bunun üzerine Hz. İsa (a.s.) iki rek'at namaz kılıp dua etti.

- **«Yüce Allah (c.c.)'ın izniyle kalk!»** de­di. Kabirden ak saçlı, ak sakallı yaşlı bir zat kalktı. Hz. İsa (a.s.) zata:

- Kimsin, adın nedir?

- Bana Sam derler. Nuh (a.s.)'un oğullarındanım, dedi. İsâ (a.s.) yine sordu;

- Senin zamanında saç sakal ağarmazdı. Bu halin nedir?

- Bir ses geldi. Sandım ki kıyamet kopuyor. Korkudan, dehşetten saçım sakalım ağardı. Ben öleli 4000 yıl oldu. Fakat ölümün acısı hâlâ içim­den çıkmadı, dedi.

(Müzekkin Nüfûs, Sh.: 193)

**«Her nefis ölümü tadacaktır.»** (Al-i İmran/185)



**FİL SÛRESİ**
**«Ey Muhammed! Kabe'yi yıkmağa gelen fil sahiplerine Rabbinin ne ettiğini görmedin mi? Onların düzenlerini boşa çıkarmadı mı? Onla­rın üzerine sert taşlar atan sürülerle kuşlar gönderdi. Sonunda onları, yenilmiş ekin gibi yaptı.»** (1-5 Âyet)



---
23 Ağustos Pazar
## EBUSSUÛD EFENDİ





Şöhreti asırları aşıp zamanımıza ulaşan Ebussuûd Efendi, 896/1490 yılında doğmuştur. Babası Ali Kuşcu'nun öğrencilerinden Şeyh Muhammed Muhyiddin Yavsı, annesi Ali Kuşcu'nun yeğeni­dir, ilk öğrenimini babasının yanında yapmış, zekâsı, çalışkanlığı ile şöhreti ilim çevresinde yayılmıştır. Müeyyed-zâde Abdurrahman Efen­di, Mevlâna, Seyyidi ve İbn Kemâl'den ders al­mıştır. İnegöl'deki İshak Paşa Medresesi'nde, Davudpaşa, Mahmutpaşa ve Gebze Mustafapaşa Medreselerinde görevde bulunmuş, daha sonra Bursa, İstanbul kadılığı ve Rumeli kazasker­liği yapmıştır. 1545'de Şeyhülislâmlığa atanmış­tır. Bu görevi tam 30 yıl sürmüştür.

İskilip'de yapdırdığı camii, İskilip Bağözü köyünde yaptırdığı mektep ve mescidi, İstanbul'­da yaptırdığı mektep ve çeşmeleri, hamamı ha­len ayakta olan eserleridir. Bunların ayakta ka­labilmesi için İstanbul ve İskilip yöresinde bir kısım tanınmaz (emlâk ve arazi) vakfetmiştir.

Kanuni Sultan Süleyman'ın vefatı üzerine yazdığı mersiye şöyle başlar:

**(Yıldırım gürültüsü mü, yoksa İsrafil Sûr'u mu?**

**Ki böyle doldu kıyamet sayhalarıyla yer yüzü**

**Bundan her tarafa büyük bir haile isabet etti,**

**Bundan bütün insanlar Tûr'daki helak hâdisesini tattı).**
Kanuni Sultan Süleyman Han vefat ettiğin­de cenaze namazını Ebusuûd Efendi kıldırmıştır.

Kendi devrinde kalemle kılıcı birleştirmiş, servet ve makamın imkânlarını en iyi şekilde il­min hizmetinde kullanarak ölmez eserler ortaya koymuştur.



---
24 Ağustos Pazartesi
## İSLÂM'IN BEŞ ŞARTINI EDA EDEN CENNET'TE!..





Ebu Hüreyre (r.a.) 'den; demiştir ki: Birgün Resûl-i Ekrem (s.a.v.)'e bir Arabî geldi ve:

**-  Yâ Resûlullah, beni bir amele (ibadete) delâlet buyurun da onu işlediğim zaman Cennet'e girebileyim,** demişti. Resûlullah (s.a.v.) :

- **Allah'a ibadet eder ve O'na hiçbir şeyi şerik koşmassın. Farz olan namazı dosdoğru kılarsın, farz kılınan zekâtı verirsin ve Ramazan orucunu da tutarsın!** buyurdu. Bunun üzerine Arabi :

**-  Hayatım kabza-i kudretinde olan Allah'a yemin ederim ki, ben ebediyyen bu sizden işit­tiğim ibadetler üzerine hiçbir şey ziyade etmem, bundan noksan da yapmam.** (Yani bunlardan ne eksik yaparım, ne de fazla bırakırım) dedi. O dönüp giderken Nebî (s.a.v.) :

**« - Kim ki ehl-i Cennet'ten bir kimseyi görmek onu sevindirirse işte şu zata baksın,»** bu­yurdu. (Buhari)

Demek ki bir. mü'min, dînî vecibelerim ye­rine getirdiği, helâli helâl, haramı da haram bildiği zaman - Allah'ın izniyle - Cennet'e girebilirmiş. Ancak haramı haram ve helâli de he­lâl tanımak demek, şer'i şerifin bütün emir ve nehiylerine riâyet etmek demektir!..

(105. Hadîs-i Şerif. E. Doğanay)



**"Şükreder ve inanırsanız, Allah size niçin azâbetsin? Allah şükrün karşılığını verir ve bilir"** (Nisa Sûresi: 147)



---
25 Ağustos Salı
## HZ. SAİD BİN ZEYD





Babası Zeyd ile Ömeru'l Faruk (r.a.) amca­zadedirler. Onun için Ömeru'l Faruk (r.a.) Said (r.a.)'i aşere-i mübeşşere'den olduğu halde ak­raba olduğundan dolayı istihlaf meselesinde şuraya dahil kılmamıştır. Âhir ömründe Ömer (r.a.) istihlaf isini aşere-i mübeşsere'den altı zata ha­vale buyurmuştur.

Said bin Zeyd (r.a.)'in nesebi Ka'b ibn-i Lueyide Nebi (s.a.v.) ile birleşir. Said'in babası Peygamberimiz (s.a.v.) ba's olunmadan Din-i Hanif'i yani Dîn'i İbrahim'i arardı. Putlar için kurban kesmez, murdar eti, akmış kanı yemez­di. Varaka bin Nevfel ile Hak dini aramağa çıktılar. Varaka Nasraniyeti kabul etti. Zeyd ka­bul etmeyince; Rahip: - Sen öyle bir din arıyorsun ki henüz yeryüzünde yok dedi. - O ne­dir sualine Rahîb: - İbrahim Halil'in dinidir dedi

Zeyd Hazretleri Allah'a ibadet eder. Allah'a şerik tanımaz. Kabe'ye karşı namaz kılardı. Said bin Zeyd (r.a.) rivayet ediyor:

**«- Biz Resûlullah (s.a.v.) ile Hıra Dağı'nda iken, Resûlullah (s.a.v.) Efendimiz o esnada vaki olan zelzele karşısında:**
**«- Sabit ol yâ Hıra! Senin şu anda üzerin­de bulunanlar, Nebî, Sıddıyk ve Şehid makamlarını ihraz eden kimselerdir.»** dedi. Bu söz üze­rine: **"- Onlar kimlerdir?"** denilince: **"- Onlar Ebû Bekir, Ömer, Osman. Ali, Talha, Zübeyr, Sa'd İbn-i Malik, Abdurrahman bin Avf'dır. «- Onuncusu kimdir?»** diye sual olununca Said b. Zeyd : **«- Benim»** cevabını verdi (r.a.).

(Ashâb-ı Kiram - Hz. R.M. Sâmi k.s.)



---
26 Ağustos Çarşamba
## SULTAN ALPASLAN HAZRETLERİ





Adüddevle İzzeddin Ebû Şücâ Sultan Alpas­lan Mehmed demekle ün salmıştır. Bağdat hali­fesi, hil'atlar gönderip sultanlığını onaylamıştı. Tedbirli, cömert ve zeki bir sultandı. Adalete düşkünlüğü ile ayrıca meşhurdur. Mukaddes ga­zaları, cihâdları dillere destandır. Akıllıdır, ted­birleriyle ülkeyi Ve fethettiği yerleri güven ve bayındırlığa kavuşturmuştur.

1071 Malazgirt Zaferi İslâm ve dünya tari­hinde bir dönüm noktasıdır. Haçlılar elbirliği edip müslüman ülkelerine hücuma geçmişlerdi. Halife, durumu Alpaslan'a duyurdu. Alpaslan, kendisinden beş kat daha fazla olan bu haçlı ordusunu hezimete uğrattı, başkumandanlarını esir aldı. Fakat ellibin altın başvergisi karşılığı, zengin hazinelerini de elde ederek serbest bıraktı.

Veziri, Nizâmûlmülk, yüksek düşünceli, bil­gili, tedbirli, adaletsever bir devlet adamıydı. Nizâmülmülke, dürüstlüğünün ve yöneticilikteki başarısının bir sonucu olarak Bağdat'ta sultan denilirdi. Tarihe de **«Nizamiye Medresesi»** diye anılan medresenin müessisidir.

Alpaslan'ın hükümdarlık süresi dokuz yıldır. Sultan Alpaslan'ın İslâm'a olan en büyük hizme­ti «Ehl-i Sünnet akâidi»ni muhafaza ve müdafaya çalışmasıdır. Bu yüzden Sultan Alpaslan, İsmâiliyye mezhebinin kurucusu Hasan Sabbah'ın mûridlerinden Yusuf adlı bir kalenin kuman­danı tarafından şehid edilmiştir.

(Bostanzade Yahya Efendi, Tarih-i Sâf)



---
27 Ağustos Perşembe
## ALLAH (C.C.)'A TEVEKKÜL





Allah Teâlâ buyurdu:

**"İzzetime yemin olsun ki, sen bana tevek­kül ettikten sonra ben de her ikisini (birden) sana iâde edeceğim."**
Mü'mine gereken Allah'a tevekkül etmek Ondan başkasına değil... O'nun muhafazasına güvenmekdir. Allah Teâlâ her iş ve bütün hal­lerde vâsıtalardan müstağni bizzat ganiyy-i mutlakdır. Bunun için Yûsuf (a.s.)'u kuyuda muha­faza etti.

Aynı şekilde Danyal (a.s.)'ı Buhtinnasr kuyuda bırakdı. Üzerine de iki arslan bırakdı İki­si de asla zarar vermediği gibi tabasbus ederek yaladı. Bir melek geldi:

- **Yâ Danyal, dedi. Ben Rab Teâlâ'nın re­sulü (meleğiyim) sana team için beni gönder­di.**

Danyal:

- **Kendisine zikredeni unutmayan ve O'nu muhafaza eden Allah'a hamd olsun,** dedi. (Hz. Yusuf a.s.)



**«Sahipsiz olan memleketin batması haktır;**

**Sen sahip olursan bu vatan batmayacaktır..**

** **

**«Ey cemâat, yeter Allah için olsun uyanın**

**Sesi pek müthiş öter sonra kulaklarda çanın.»**

** **

**«Ey Millet-i merhume, sabah oldu uyan!**

**Sana az geldi ezanlar, ötsün mü bu çan?»**
(M. Akif ERSOY)



---
28 Ağustos Cuma
## HZ. EBU BEKİR (R.A.)'İN MÜCAHİDLERE TENBİHNAMESİ





**"Gideceğiniz memlekette zinhar zulüm ve teaddî etmeyiniz, çok yaşlı olanı katl etmeyiniz. Kadın ve çocukları da kati etmeyiniz. Hayvana­tı da helak etmeyiniz. Düşman ile ahid ve ka­rar etdikte, ahdimizi bozubta ikrarınızdan dön­meyiniz ve manastırlarda bir takım Ruhbanlar vardır ki, onların kavl-i batılları iktizası nefis­lerini bahsetmişlerdir. Onlan sakın katl etmeyiniz. Mabedlerini hedm etmeyiniz ve zaruret fev­kalâde olmadıkça hayvanatı kesmeyiniz ve ağaç­ları da kesip yakmayınız.»**



Hz. Ebu Bekir (r.a.), Yezid bin Süfyan'ı Şam'a gönderirken şu sözleri söylemişti:

**«Ey Yezîd!.. Senin akrabaların vardır. Lâ­kin başkalarına tercih ederek onlara iş vermek isteyeceksen, senin namına en ziyade endişeye düştüğüm nokta budur. Resûl-i Ekrem (s.a.v.): "Müslümanların işinden bir işi deruhde edip il­timas eseri olarak o işe birini tayin eden Allah (c.c.)'ın lanetine duçar olur. Cenab-ı Hak (c.c.) ondan bir mazeret veya fidye kabul etmez, onu Cehennem'e atar"»** buyurmuştur.

(Hz. Ebu Bekir (r.a.), Hz. R. Mahmud Sâmi k.s.)



**«Sebepsiz akraba ziyaretini kesen ve bunu helâl sayan kimse Cennet'e giremez.»**
(Buhari, Sh.: 123, Hn : 1967, Cilt: 12)



---
29 Ağustos Cumartesi
## YAVUZ SULTAN SELİM HAN'IN HİLAFETİ





Haleb Büyük Camii'ndeki cuma namazında hatib hutbeyi Yavuz'un adına okumuş, Halife'nin adını zikretmeyerek, Yavuz'u -Hakimul-Haremeyniş- Şerifeyn diye anmıştır. Yavuz müdahele edip Hakim kelimesini **«hadim = hizmet­kâr»** şeklinde düzeltmiştir. Halife olmanın heye­canı içinde Yavuz, gözyaşlarını tutamamış. Hz. Peygamber (s.a.v.)'in meşru halefi olmanın se­vinciyle ağlamış ve oturduğu yerdeki seccadeyi kaldırarak alnını caminin mermer zeminine değ­dirmek suretiyle şükran secdesine kapanmıştır. Bu dindarlık ve tevazu cemaati heyecanlandır­mış ve coşturmuştur. Bundan sonra Yavuz, hut­benin bitişinde, sırtındaki 3.800.000 TL. değerin­deki kafdanını çıkarıp Hatip Efendiye giydirmiştir.

(Hemmer IV. 280)



## 400 SENE SUSTURULAMAYAN KUR'AN

Yavuz Sultan Selim hilafetin alâmeti olan Hırka-ı Şerif, Senedi Şerif ve diğer emaneti Mübareke'yi Mısır'dan, İstanbul'a hatimler indire­rek getirmiş; İstanbul'a vardığı gece, sarayda yüksek bir mevkie yerleştirmiş, mimarbaşı ve ustalar, asıl tevdi olunacak makamı harıl harıl inşa ederlerken sefer yorgunluğuna bakmaksızın sabaha kadar ayakta beklemiş. O gece geceli gündüzlü Kur'ân okunması için bir vazife tertip ederek kırkıncısı bizzat kendisi olmak üzere kırk hafız tayin eylemiş. O günden itibaren Türk ta­rihinde dörtyüz sene, her gün her saat fasılasız Topkapı Sarayı'nda, Hırka-ı Saadet dairesinde Kur'ân okunmuştur.

(Aziz İstanbul/Y. Kemal)



---
30 Ağustos Pazar
## HZ. ZÜBEYR'İBNÜ'L AVVAM (R.A.)





Nesebi, Hüveylid bin Esed bin Abdi'l-Uzza'dan Kusay'da Neseb-i Resûlullah (s.a.v.) ile bir­leşir. Aşere-i Mübeşşere'dendir.

Onbeş yaşında müslüman olmuştur, İslâm'­da en evvel «Sell-i Seyf,» eden Zübeyr (r.a.)'dir ki, Bedir Vak'asında düşmana en evvel kılınç çekmiştir. Kılınç, vurmakta maharetleri meşhurdur. Fahr-i Alem (s.a.v.) Efendimiz onun hak­kında: **"- Her Peygamberin havarisi yani sa­mimi dostu vardır, benim havarim de Zübeyr'dir."** buyurmuştur. Ashab-ı Sûrâ'dan altı kişi­den biri idi.

Mervidir ki Cibril-i Emin, Resûlullah (s.a.v.) Efendimize gelerek şöyle dedi:

**«- Allah sana selâm ediyor ve buyuruyor ki, Zubeyr'e benden selâm söyle ve ona müjde ver ki; Allah, sen Peygamber olarak gönderildi­ğin kıyamet gününe değin, Allah yolunda ne kadar kılınç sallayan mücahid varsa, onların ecirlerinden bir şey eksilmeden hepsinin seva­bı kadarını Zubeyr'e vermiştir. Çünkü O Allah yolunda kılınç sallayanların ilkidir.»**
Hz. Ali (r.a.)'den mervidir ki: Resûlullah (s.a.v.)'den şu iki kulağımla işittim; şöyle buyurmuşlardı:

**«- Talha ve Zübeyr, benim Cennet'te komşularımdır.»** (Ashab-ı Kiram)



**«Yahudi hahamlarından on kişi bana imân etmiş olsaydı, yahudilerin hepsi bana iman etmiş olurdu.»** (Buhari, Sh: 118 Hn: 1560, Cilt: 10)



---
31 Ağustos Pazartesi
## ABDULHAMİD HAN HAZRETLERİ'NİN İSLÂM DÜNYASI ÜZERİNDEKİ PRESTİJİ





II. Abdülhamid'in İslâm dünyasındaki pres­tiji muazzamdı. Doğu Türkistan, Orta Afrika'daki zenci Barnu krallığı bile, Sultan Aziz'in adına hutbe okutup para bastırıyor, padişahı metbû tanıyorlardı. Osmanlı subayları, doktor­ları, hocaları din adamları, İslâm âleminde gezip dolaşıyorlardı. Bugün (1967) bile Afrika'nın bazı ücra yerlerindeki camilerde II. Abdülhamid adı­na hutbe okunduğunun basına intikal ettiği ha­tırlanırsa, bu hükümdarın şahsî prestiji hakkın­da bir fikir edinmek kaabil olur. Halbuki II. Abdulhamid'den sonra V. Mehmet Reşad, VI. Mehmed, II. Afbdülmecid gelmiştir. Padişahın islâmi siyaseti, başta İngiltere olmak üzere Fransa ve Rusya'yı fevkalede ürkütüyordu. Bu ürkekliğin derecesini anlamak için o zamanın diplomatik vesikalarına göz gezdirmek kâfidir.

(B. Türkiye Tarihi - Y. Öztuna)



Lokman (a.s.) dedi ki:

Dört bin Nebî'yi tetkik ettim. Onlardan se­kiz kelimeyi seçtim:

1.  Namazda isen kalbini muhafaza et

2.  Başkasının evinde isen gözünü muhafaza et.

3.  İnsanların arasında isen dilini muhafaza et.

4. Sofrada isen boğazını muhafaza et.

5,6. İki şeyi hatırla: Allah ve ölüm.

7,8. İki şeyi de unut: Başkalarına yaptığın ihsan, başkalarının sana yaptığı kötülük.

(Hz. Yûsuf (a.s.). Hz. R.M. Sâmi k.s.)



---
1 Eylül Salı
## İBRAHİM (A.S.)'İN OĞLUNU VE AİLESİNİ GÖRMEYE GELİŞİ





Hz. İbrahim (a.s.) zevcesi Hz. Sare'den, Hz. Hacer'le, oğlunu görmek için izin aldı, o da Hz. Hacer'in evine inip kalmamak şartıyla izin ve­rince Hz. İbrahim (a.s.) Mekke'ye geldi, İbrahim (a.s.) Mekke'ye geldiği zaman Hz. Hacer vefat etmiş, İsmail (a.s.) de Umâre isimli bir kadınla evlenmişti.

İbrahim (a.s.), İsmail (a.s.)'i evinde bulama­dı, İsmail (a.s.)'in karısına: **«Sahibin nerede»** diye sordu. Umare; **«Buralarda yok! Avlanmaya gitti.»** dedi. Umâre kaba, katı bir kadındı, İbra­him (a.s.) O'na:

**«Evinde kozukluk var mı? Yiyecek, içecek var mı?»** diye sordu.

Umâre:Yanımda ne bir şey, ne de bir kim­sem var. dedi.

İbrahim (a.s.): **«Geçim durumunuz nasıl»** diye sordu.

Umâre: **«Biz çok kötü durumdayız,»** diye şikâyetlendi.

İbrahim (a.s.): **«Kocan gelince ona benden selâm söyle! O, sana: Ben, senin kapının eşiğine razı değilim! Kapının eşiğini, değiştirsin! diyor, de!»** dedi.

Dönüp Şam'a gitdi.

İsmail (a.s.) eve gelince babasının kokusu­nu aldı.

Hanımı da şöyle bir ihtiyar geldi, söyle söy­ledi diye aralarında geçen görüşmeyi, anlattı.
Hz. İsmail (a.s.) da Umâre'yi boşayıp, babasına yolladı.

(Peygamberler Tarihi. Sh.: 193)



---
2 Eylül Çarşamba
## YAVUZ SULTAN SELİM HÂN'DA TEVAZUU





Sultan Selim bir gün üzerinde milyonlarca insanın yaşadığı bir çok devletin kurulduğu ülkelerin fatihi ve hilafet-i İslâmiye'ye haiz olarak Mısır seferinden dönüyordu. Mukaddes belde­lerin Hâdim-i idi. Taht şehri İstanbul da iki yıldan aşkın bir zamandan beri hakanlarından mahrumdu. İstanbul halkının çok büyük bir kar­şılama hazırlığını öğrendi. Böyle bir kalabalığın karşısına çıkıp alkışlanmaktan utandı. Geceyi bekledi. Gizlice kayıkla Topkapı Sarayı'na seç­ti. Ertesi gün İstanbullular hakanlarının sarayda bulunduğunu öğrendiler. Bu Yavuz'un karakte­ri kadar, bütün Osmanlıların mizacı için de ka­rakteristik bir olaydır.

*******

## HANIMLARIN MESCİDLERİ EVLERİNİN İÇERİSİDİR

Müslümanlar bilmeliler ki, dinimize göre ka­dınların cemâate devam etmeleri kerahaten hâli görülmemektedir. Peygamberimiz (s.a.v.) şöy­le buyuruyorlar:"**Kadınların namazlarının en faziletlisi, evlerinin içinde kıldıkları namazlar­dır."** (B. İslâm İlmihali, Sh.: 152).

Bu Hadîs-i Şeriften anlaşılıyor ki hanımların mescitleri ev­lerinin içerisidir. Onlar taatlarını, namazlarını evlerinde ifâ ederlerse daha makbuldür. Daha güzel hareket edilmiş olur. Evlerde namazların kılınması oraların nurlanmasına sebep teşkil eder. Mü'min için hanesinin nurlanması büyük bir kazançtır.



---
3 Eylül Perşembe
## HZ. FÂTIMATÜZZEHRA (R.A.)





Hz. Fâtımatüzzehra (radıyallahu anhâ) Pey­gamberimiz (s.a.v.)'in kızı, Hz. Ali (k.v.)'nin zev­cesi ve Hz. Hasan ve Hz. Hüseyin (r.a.)'in an­neleridir. Hz. Fâtıma (r.a.) Cennetlik kadınların başı ve baş tâcıdır, ulusudur. Resûlullah (s.a.v.) kırkbir yaşında iken doğmuştur. Onbeş yaşın­da iken Hz. Ali (r.a.) ile Allah (c.c.)'ın emriy­le evlenmiştir. Hz. Resûlullah (s.a.v.) kızları için­de en çok Hz. Fâtıma (r.a.)'yı severdi. Nitekim Pey­gamberimiz (s.a.v.): **«Ehl-i beytin meyanında en ziyâde sevdiğim Fâtıma'dır.»**, **«Fâtımatüzzehra benden bir parçadır. Onu kızdıran beni gazaplandırmış olur.»** (Camiussağir) buyurmuştur. Hz. Ali (r.a.), Hz. Fâtıma (r.a.) hayatta iken başka bir kadınla evlenmemiştir.

Hz. Peygamber (s.a.v.) buyuruyor: **«Cennet hanımlarının en büyüğü dörttür. Onları Meryem, Fâtıma, Hatice ve Asiye hazerâtıdır.»** (Kenzül İrfan). Hz. Fâtıma (r.a.), Hz. Resûlullah (s.a.v.)'ın vefatından altı ay sonra hastalanmış ve bir gün yardımcısı kadına; «Ben yıkanacağım su koy» buyurmuş, yıkanmış, yeni elbise giymiş, daha sonra yatağını evin ortasına serin, demiş. Sonra da yatağa uzanıp yüzünü kıbleye dönerek sağ elini yanağının altına koymuş, ve "**Artık öl­mek üzereyim"** buyurarak mübarek ruhunu tes­lim etmiştir. Kabri Şerifi Cennetül Baki'de'dir. Hz. Resûlullah (s.a.v.)'ın nesli onunla devam etti ve inşaallah kıyamete kadar da devam ede­cektir. Üçü oğlan üçü kız altı çocuğu olmuştur. (Fezâil-i Âmâl, Sh.:161) Allah (c.c.) bizleri, Cen­net kadınlarının ulusu Hz. Fâtıma (r.a.)'nın şefâatına nail eylesin. (Amin)



---
4 Eylül Cuma
## MÜ'MİN'E ALLAH (C.C.)'IN İKRAMI





Ebu Hüreyre (r.a.) şöyle derdi:

-Allah Teâlâ kıyamet gününde (mü'min) kulu kendisine yaklaştırarak üzerine şefkat kanadını koyar da onu mahşer ahalisinin hepsin­den gizler ve o perdenin içinde ona amel kitabını verir de kendisine:

-Ey Âdemoğlu, kitabını oku, buyurur. Mü­teakiben (ilk önce kitabındaki) haseneye rastlayıp onun (sevinci)la yüzü beyazlanıp parlar. Sonra kötülüklerine tesadüf edince onun sebe­biyle de yüzü kararır. Akabinde Aziz ve Celîl olan Allah:

- Ben o günahların senin tarafından işte­nildiğini biliyorum. Fakat senin lehine olarak ben onları muhakkak bağışladım, buyurur. O zat hasenelerinin kabul edilmiş yahut da kötülüklerinin mağfiret edilmiş olması üzerine Al­lah'ın manevî huzurunda secde eder durur. Mah­şer halkı o zattan ancak bu secdeyi görürler, başka bir şeyini göremezler. Hatta mahşer ahali­sinin bir kısmı diğerlerine:

-  Ne mutlu şu kula ki o, Rabbına hiç âsî gelmemiş kişidir, diye nida ederler. Fakat Aziz
ve Celîl olan Allah'ın huzur-ı manevîsinde tev­kif edilip tutuklandığı zaman da kendisi ile Rab­bi arasında neler geçtiğini ve nelerle karşılaş­tığını bilmezler.

(Ölüm - Kıyamet - Ahiret: 176)



**«Cennette yüz derece vardır. Âlemler, o de­ recelerin birinde toplanmış olsalar onları içine alır.»** (Tirmizî)



---
5 Eylül Cumartesi
## ŞAH ŞUCA-I KİRMANİ (K.S.)





Şah Şuca-i Kirmanî (k.s.), padişahzade idi. Aba hırka giyinmez, sipahi elbisesi giyerdi. Çok tasnifleri vardır. **"Mir'at ül Hükema"** adlı bir kitab yazmıştır. Nişanbur'a geldiği vakit, Ebu Hafs gibi kişi, azametiyle ona karşı geldi.



Şeyh Hazretleri'nin bir kızı vardı. Kirman Padişahı diledi.

- Üç gün mühlet verin, ondan sonra cevap veririm. Şeyh birer birer mescid ve hanıgâhları gezdi. Bir derviş bulup kızını ona vermek için. Mescidde bir yiğidi namaz kılar gördü. Namaz­dan fariğ olunca, şeyh :

-Ey oğul evin var mıdır?

-Yok.

-Kız alır mısın?

-Bana kim kız verir, üç akçam vardır.

-Üç akçanın birini ekmeğe birini ete ve birini havuca ver ve o saat kızını ona verdi ve ol gece teslim eyledi. Şeyhin kızı yiğit katına geldi, bir bardak üstünde bir parça kuru ekmek durduğunu görünce kız:

-Bu ekmek nedir? diye sordu. Yiğit:

-Geceden kaldı. Kız :

-Dünkü rızkı veren Allah bugün vermez mi idi ki yarına ekmek gizledin?

-Atam beni bir tevekkül ehline verdim demişti. Meğer öyle bir kişiye vermiş ki rızk için Allah'a inanmaz imiş. (Tezkiret-ül Evliya)



---
6 Eylül Pazar
## KOMŞU HAKKI





Efendimiz (s.a.v.) bu hususta şöyle bu­yuruyor :

**«Komşunun hakkı, nedir, bilir misiniz?**

**Eğer senden yardım isterse, yardım etmeli, senden ödünç isterse vermeli, sana muhtaç olur­sa ihtiyacını karşılamalı, hastalanırsa ziyaret et­meli, ölürse cenazesinde bulunmalı, hayır anın­da onu tebrik etmeli, başına bir musibet gelirse taziyesinde bulunmalı, izni olmadan onun evin­den rüzgârı (havayı) kapatacak şekilde evini uzatmamalı, bir meyve aldığın zaman ona he­diye etmeli, hediye etmiyeceksen eve gizli ola­rak götürmelisin. Çocuğunu, onun çocuğunu kız­dırmak için dışarı çıkarmamalı, ona bir miktar yedirmiyeceksen, tencerenin yemek kokusundan onu rahatsız etmemelisin.**

**Komşunun hakkı nedir, bilir misiniz?**

**Nefsim yed-i kudretinde olan Allah'a yemin ederim ki, Allah'ın rahmet ettiğinden başkası, komşusunun hakkını tamamiyle eda edemez.»**
Komşuya selâm vermek, onunla sözü fazla uzatmamak, durumunu fazla soruşturmamak, hastalık halinde onu ziyaret etmek, başına bir musîbet geldiğinde taziyesinde bulunmak, darlığını paylaşmak, sevincine iştirak etmek ve se­vinçli anlarına katıldığını göstermek, düşkünlük halinde elinden tutmak, evden onun gizlilikleri­ne bakmamak... komşu hakları cümlesindendir.

İşte bu, umûmî olarak müslümanlar için zik­rettiğimiz haklardır.

(İslâm'da Kardeşlik Huk. - İmam Şarani)



---
7 Eylül Pazartesi
## HZ. MERYEM (R.A.)





Babası İmrân'dır. Süleyman İbn-i Dâvud neslindendir. Anası Hanne'dir. Hz. Meryem'in ba­bası, Meryem henüz ana karnında iken vefat ettiğinden, anası doğuracağı çocuğunu Beyt-i Makdis'e hizmetçi yapacağını nezretmişti Bu cihetle Hz. Meryem, Beyt-i Makdis'in imamı ve en yakın akrabası olan Zekerriyya Peygamber'e teslim edilmiştir.

Hz. isa (a.s.)'ın annesi olan Hz. Meryem için Resûlullah (s.a.v.) şöyle buyurmuştur: "**Zama­nındaki dünya kadınlarının hayırlısı İmran kı­zı Meryem'dir. Bu ümmetin kadınlarının hayır­lısı da Hatice'dir."** (S. Buhari Tec Sarih C 9/ 167)

Hz. Meryem, elini, eteğini sıkı tutmak, na­musunu ve iffetini muhafaza etmek hususunda kale kadar metin bir ruha, bir irâdeye mâlikti. Ona yakasından ruh nefhetmek üzere Cibril (a.s.) temessül ettiği sırada bile: **Muhakkak sen­den Rahman'a sığınırım!** diye korunmuştu! Hz Meryem bu derece mahcup ve çekingen bir kız olduğu için Allah (c.c.) onu bütün kadınlık âlemetinde görülmedik bir mazhariyetle ve ruhundan nefhetmek suretiyle ana yaptı. Ve bu ana ile oğulu âlemlere ibreti mûcib bir âyet bir mucize kıldı.

Allah (c.c.), Hz. Meryem'i, Hz. Zekeriyya (a s.)'nın yanında iken rızıldandırdı. "**Zekeriyya ne zaman (kızın bulunduğu) mihraba girdiyse onun yanında bir yiyecek buldu, «Meryem, bu sana nereden (geliyor), dedi. O da. Bu Allah tarafından. Şüphe yoktur ki Allah kimi dilerse ona sayısız rızık verir."** dedi. (Âl-i İmran 37)



---
8 Eylül Salı
## KANUNİ SULTÂN SÜLEYMAN HÂN'IN ŞAHSİYETİ





Doğu dilleri dışında Sırpça da bilen Sultân Süleyman. büyük bir divan sahibi, şair, hattat, değerli taşlar mütehassısı idi. 13 sefer-i Humayun'unun müddet bakımından toplamı 10 yıl, 7 ay, 7 gündür. Bu müddeti İstanbul dışında, at üzerinde veya otağında ordu içinde geçirdi. Bursa ve Edirne'de oturması ve sık sık diğer şehir­lere gitmesi bunun dışındadır.

Diplomasi ve devlet idaresinde gösterdiği de­ha bakımından Fatih'den, askerlik dehâsı bakı­mından Fatih ve babası Yavuz'dan sonra gelir.

Charles-Quint'den daha büyük şahsiyetti. Başında bulunduğu Türk imparatorluğu'nu, hiç bir Avrupa devletinin aynı müdded içinde tekâmülüyle mukayese dahi edilemiyecek derecede halefine teslim etti. (N. Ionga).

Şeyhülislâm Ebu Suud Efendi ile beraber yaptığı kanunlar 19. asır başlarına kadar yürürlükte kalmıştır. Ebu Suud Efendi bunları şeriat ve örfi hukukla çok mahirane bağdaştırmıştır. Bu kanunlar dikkatle uygulanmış, kanun yap­tığı için değil, bunları adaletle tatbik ettiği için millet Sultan Süleyman'a «Kânûnî» demişlerdir.

Kânûnî devri; en geniş sınırların elde edil­diği dönem değildir. En muhteşem devletin, en iyi yönetildiği dönemdir.

Kanûnî devrini, o yıllarda yaşıyan Latıyfi hiç bir mübalâğa taşımıyan şu baliğ cümle ile ifade eder. **"Bir Sultân-ı azıymü's-şandır ki, her kıtada hutbesi yürür ve bin bir kafada nevbeti vurulur."**



---
9 Eylül Çarşamba
## ADEM (A.S.)'İN ÜÇ ŞEYDEN BİRİNİ SEÇMESİ





Cebrâil (a.s.), Adem (a.s.)'in yanına gelip:

- **Ben, sana üç şey getirdim. Birini seç al!** dedi.

Âdem (a.s.) :

- Ey Cebrail! Nedir onlar? diye sordu.

Cebrail (a.s.):

-Akıl, Haya, Din! dedi. Âdem (as.):

-Akl'ı seçtim! dedi. Cebrail (a.s.); Haya ile Din'e:

-Akl'ı size tercih edip seçti. Siz, dönüp gi­diniz! dedi.

Onlar:

-Biz her nerde olursa olsun, akıl ile bir­likte bulunmakla emrolunduk! dediler. akl'ın yanından ayrılmadılar.

(Peygamberler Tarihi Sh. :38)



## İLMİHAL

Bir mescid-i şerife girerken evvela sağ ayağı atarak girmeli ve derhal Resûl-i Ekrem Efendi­miz (s.a.v.)'e salât-ı selâmda bulunmalı. **"Allahümmef'tah aleyna ebvabe rahmetike"** diye dua etmeli, çıkarken de evvela sol ayağı dışarıya at­malı, **«Allahümmef'tah aleyna evvabe fadlike»** diye duada bulunmalıdır.



**«Allah size yardım ederse, sizi yenecek yok­tur; eğer sizi yardımsız bırakırsa, O'ndan başka size yardım edecek kimdir?»** (Al-i İmran Sûresi: 160)



---
10 Eylül Perşembe
## PEYGAMBERİMİZ (S.A.V.)'İN MEDİNE İÇİNE HAREKETİ





Peygamberimiz (s.a.v.), Cuma namazını Kü­ba'da kıldıktan sonra devesine bindi. Yularını da onun boynuna doladı. Yine Peygamberimiz (s.a.v.) önde, Hz. Ebu Bekir (r.a.) arkasında Neccar okulları yiğitleri de çevresinde olduğu halde Medine içine doğru hareket ettiler.

Peygamberimiz (s.a.v.)'e Neccaroğulları: **«Yâ Resûlallah, Dayılarına buyur, sayıca çokluk, mal ve silâhça hazırlık, düşmanlarına karşı seni koruyup savunacak kuvvet ve kud­ret bizde var.»** dediler. Peygamberimiz (s.a.v.): **«Devenin yolunu açınız, nereye çökeceği ona buyrulmuştur.»** dedi. Yolunu açtılar, Kusva iler­ledi. Malik b. Neccar oğullarının evleri yanına varınca, bugünkü Mescid-i Nebevi'nin kapısının bulunduğu yere çöktü.

Deve, çöktüğü zaman, Peygamberimiz (s.a.v.), onun üzerinden inmedi. Deve ayağa kalktı. Kusvâ, biraz gittikten sonra birden bire arkasına dönüp ilk önce çöktüğü yere kadar gel­di. Oraya tekrar çöktü ve kalkmadı. Boy­nunu ve göğsünü yere uzatıp böğürmeye ve deprenmeğe başladı. Bunun üzerine Peygamberi­miz (s.a.v.) devesinden indi. **«İnşaallah menzili­miz burasıdır, kimindir burası?» dedi. Muaz b. Afra «Yâ Resûlullah, Amr'ın oğulları Sehl ve Süheyl'indir,»** dedi. Sehl ve Süheyl Neccar oğul­larından iki yetim gence ait hurma kurutma ye­ri idi.

(M.A. Köksal, İ. Tarihi, C. 1, Sh.: 24)



---
11 Eylül Cuma
## AHMET HADRAVİYYE (K.S.)





Bir gün bir derviş Şeyh Ahmed'e misafir ol­du. O gece yetmiş mum yaktırdı. Derviş dedi ki:

-Eğer Hak için yandırırsan bir mum kâfi. Ahmed:

-Var hangisi Hak için değilse söndür. Der­viş o gece sabaha kadar uğraştı. Su ve toprak­la yetmiş mumun birisini bile söndüremedi. Sa­bah olunca Ahmed geldi.

-Ne yaptın?

-Birisini bile söndüremedim, şaştım kal­dım. Ahmed:

- Gel, daha acaibler göresin. Bir kiliseye vardılar ki, bir bölük ruhbanlar oturur. Ahmed de oturdu. Taam getirdiler. Ah­med: - Allah dostu, Allah düşmanının taamını yer mi? Ruhbanlar da:

-Bize iman telkin eyle dediler ve müslüman oldular. Ahmed o gece düşündü gördü ki, Hak Teâlâ:

-Ya Ahmed! Bizim için sen yetmiş mum yandırdın. Biz de senin için, yetmiş gönülde iman nuru yendirdik, buyurdu.

## ÜÇ HASLET

Allah Teâlâ Adem'in göbeğinden oyulup çı­karılan çamurdan köpeği yarattı. Bu yüzden kö­peğin üç hasleti vardır:

1- Âdem'in toprağından yaratılmış olma­sından insanlarla ünsiyet eder.

2- Cebrail'in parmağının toprağına dokunmuş olduğundan dolayı geceleri az uyur.

3- İblis-i lâinin tükü­rüğünden yaratılmış olduğundan da insanları ve diğer varlıkları kendisine hıyanet etmeseler bile ısırır, onlara eziyet eder.



---
12 Eylül Cumartesi
## SİRKE HAKKINDA





Sahih-i Müslim'de Câbir (r.a.)'in rivayet etti­ğine göre Nebî (s.a.v.) :

**"Sirke ne güzel katıktır"** buyurmuşlardır Cabir (r.a.) der ki: Bir defasında Resûlullah (s.a.v.) ehline:Evde bir katık bulunup bulun­madığını sual ettiğinde kendisine: **«Evde ancak sirke vardır»** denildi. Resûlullah (s.a.v) onu is­teyip :

**«Sirke ne güzel katıktır»** diye yemeğe baş­ladı.

Câbir (r.a.) **«Resûlullah'tan bunu işitdiğimden beri sirkeyi severim»** demiştir.

Tuleyha bin Nâfi de: **«Câbir'den bunu işit­tiğim vakitten beri sirkeyi severim»** demiştir

Hattabî der ki: Resûlullah (s.a.v.)'in **«Sir­ke ne güzel katıktır»** buyurması, yeme hususunda iktisadı medh ve nefsi lezzetli yiyecek­lerden men içindir. Halbuki O, Allah'ın ni'metlerine lâyıkıyle şükreden ve rızıklarını lâyıkıyla medh edendir.

Bir kimse **«Ben katık yemeyeceğim»** diye yemin etse de ekmeği sirke ile yese yemininde yalancı olmuş olur.

Nebî (s.a.v.)'in ve ehlinin katıkları umu­miyetle sirke idi.

Resûlullah (s.a.v.)'in **«İçinde sirke olan eve şeytan yaklaşmaz»**, buyurduğu mervidir.

(Musâhabe 4 - Hz. R.M. Sâmi k s )



**"Göklerde ve yerde kim varsa onlar da, göl­geleri de sabah akşam ister istemez Allah'a secde eder "** (Er-Râd Sûresi: 15)



---
13 Eylül Pazar
## ŞEHİTLERİN HASLETLERİ





Eshab'dan Mıkdam b. Mâ'dikerib'in rivaye­tine göre: Peygamberimiz (s.a.v.): **«Şehid için altı haslet vardır :**

**1. ** **Kanının dökülen ilk damlasiyle şehidin bütün günahları bağışlanır.**

**2. ** **Şehid, Cennet'teki makamını görür.**

**3. ** **Kabir azabından kurtulması için kendi­sine imdad ve yardım olunur.**

**4. ** **Kıyametin en büyük korkusundan emni­yet ve selamette kalır.**

**5. ** **Şehidin başına, dünyadan ve dünyadakilerden daha hayırlı ve değerli olan Yakuttan Vakar Tac'ı konur.**

6.  **Şehidin yakınlarından yetmiş kişiye şefâatına müsâade olunur.»** buyurmuştur.



## SULTAN MUSTAFA'NIN ADALET ANLAYIŞI

Bizzat padişah adalete itaat ederdi. Bunun binlerce misâli vardır. III. Mustafa (1757-1774) Beylerbeyi sarayını genişletmek istemişti. Bu­nun için, civardaki dul bir kadının arsasını al­mak lâzımdı. Kadın arsasını satmak istemeyince padişah kızdı. Fakat arsayı zorla almayı düşün­medi. Kızgınlığından dolayı garip bir şey yap­tı; zaten eskimiş olan sarayı yıktırdı ve arsası­nı, halka mahsus bir bahçe haline getirdi.

Padişahın adalete itaati, örnek olmak içindi.



---
14 Eylül Pazartesi
## AKRABA HAKKI





Efendimiz (s.a.v.) buyurmuştur. Allah-û Teâlâ şöyle buyurur:

**«Ben Rahmanım (Bana inanan veya inan­mayan herkese rahmet ederim) Ve akrabaya kendi rahmetimden bir parça ayırdım. Kim on­lara merhamet ederse, ben de merhamet ederim. Kim onlardan merhameti keserse, ben de ondan rahmetimi keserim.»**
Efendimiz (s.a.v.) bir hadîsinde:

**"Kim hatalarının unutulmasını (affedilme­sini) ve rızkının bollaşmasını isterse, Allah'tan korksun ve yakınlarına merhamette bulunsun."**
Efendimiz (s.a.v.)'e soruldu:

«- Yâ Resûlallah, insanların en faziletlisi hangisidir?

Efendimiz (s.a.v.) buyurdu:

**«Allah'tan en çok korkan, başkalarına en çok yardımda bulunan, iyiliği en çok emreden ve kötülükten en çok sakındırandır.»**
Ebû Zerr (r.a.) anlatıyor:

**«Dostum Besûlullah (s.a.v.) helak olsam bi­le merhamette bulunmamı tavsiye etti. Aynı za­manda, acı olsa bile hakkı söylememi emir bu­yurdu.»**
(Şarani - İ. Kardeşlik Huk.)



**«Hikmetli söz mü'minin yitiğidir. Onu ne­rede bulursa o mü'minin kendisi ona daha layıktır.»** (Tirmizi)



---
15 Eylül Salı
## HZ. MUS'AB BİN UMEYR (RA.)





Mus'ab İbn-i Umeyr kudemâ ve fudalâyl Sahabe'den idi. Cahiliyyet devrinde en şerefli bir ailenin çocuğu olarak yaşamış, iyi tahsil görmüş melîh bir zat olduğu halde müslüman olduktan sonra zühdî bir hayat yolunu seçmiştir. Hicretten evvel ve akabe biatında bulunan Ensâr'a terfikan Medine'ye talimi din ve Kur'ân için gönderilmişti. Hicret'ten evvel Medine-i Münevvere'de ilk cuma namazını Hz. Mus'ab (r.a.) kıldırmıştır.

Uhud harbinde yirmi bir yerinden yaralan­mış ve şehit edilmiştir. Şehit olunca bayrağı Hz. Ali (r.a.) almıştır.

Habbâb İbn-i Eret (r.a.) der ki: Biz, Mek­ke'den Medine'ye dünyâ için değil, Allah rızâsı için Resûluilah ile beraber hicret ettik. Artık ecir ve mükâfatımız Allah'a aittir. Muhacir yoldaşlarımızdan bu ecir ve ni'metten hiç bir şey tatmadan âhirete gidenler vardır ki, Mus'ab İbn-i Umeyr onlardandır. Dostlarımızdan kendilerine hicret semeresi ulasan ve bu meyvayı devşirenler de vardır. Mus'ab Uhud günü şehîd olmuştu da biz onu saracak bir kefen bulamamıştık. Yal­nız şehidin bir kaftanını bulmuştuk. Biz, bu azîz şehidi, ona sarmağa çalıştık. Basını bururken ayakları açılıyordu; ayaklarını kapatırsak başı açığa çıkıyordu. Resûlullah bize şehidin başını örtmemizi ve ayaklarının üstüne de izhir otu koymamızı emir buyurdu. (Buhari, C. 9/494)

Hz. Mus'ab (r.a.)'ın kabr-i şerifi Medine-i Münevvere'nin Uhud şehitliğindedir. Ziyaretin­
den gafil olunmamalıdır. (Ashab-ı Kiram)



---
16 Eylül Çarşamba
## NİYETTE İHLÂSLI OLMANIN SONUCU





Ensardan Ebû Süfyan b. Haris ile bir arka­daşı, Uhud'a gelirken, arkadaşı: **«Allah'ım! Be­ni, ev halkıma döndürme! Resulünün yanında bana şehidlik nasib et!»**

Ebû Süfyan b. Haris ise: **«Allah'ım! Bana, Resulünle birlikte çarpışmak ve O'nun için ögütleşmek nasîb eyle! Beni, ev halkıma ve körpecik­lerime sağ, salim döndür ve onlara kavuştur!»** diyerek dua etmişti.

Ebû Süfyan b. Haris, şehid olmuş, arkadaşı ise, evine önmüştü :

Onların bu haleri, Peygamberimize anlatı­lınca, Peygamberimiz: **«Ebû Sâfyan, iki kişinin -niyet bakımından- en doğrusu idi!»** buyurdu.

Ebû Süfyan, önce: **«Düşmanla savaşırım, Sonra, kızlarıma döner, kavuşurum.»** dedi.

Müşriklerin, Müslümanlara galebe çaldıkla­rını görünce ise: **«Allah'ım! Kızlarımın yanına dönmeyi istemiyor, şehid olmayı istiyorum!»** di­ye dua etmişti.

(İslâm Tarihi M.A. Köksal)



## TEVEKKÜL

Allah-û Teâlâ Mâide sûresinde **«Eğer imanı­nız varsa Allah'a tevekkül ediniz»**, Âl-i imran sû­resinde **«Allah-û Teâlâ tevekkül edenleri sever»** buyurmuştur.

Bir hadis-i şerifte **«Allah-û Teâlâ'ya tam te­vekkül etseydiniz, kuşların rızkını verdiği gibi, size de gönderirdi. Kuşlar sabahleyin mideleri boş aç giderler. Akşam mideleri dolu, doymuş olarak dönerler.»** buyurulmuştur.



---
17 Eylül Perşembe
## DAVUT (A.S.)'UN İRTİHALİ





Davut Peygamber (a.s.), evindeki bir taht üzerinde namaz kılardı. Bir gece namaz için hazırlık yaptı, albdest aldı. Tahtın birinci mer­diven ayağına çıktı, ikincisine basmak üzereyken Azrail (a.s.) karşısına dikildi. Bunun üze­rine Davut (a.s.) Melekü'l Mevt'e:

- Ey Azrail, az vakit tanı da yukarı çıkıp başımı secdeye koyayım. Ruhumu secdedeyken kabzeyle, dedi. Ancak vaktin tamam olduğunu bildiren Azrail (a.s.) izin vermedi ve ruhunu merdiven basamağında kabzetti.

(Müzekkin Nüfûs, Sh.: 167)

**«Ecel gelip çattı mı, ne bir an geri bırakıla­bilir, ne de bir an önce alınabilir.»**
(A'raf Sûresi, Âyet: 34)



## EHL-İ KUR'ÂN'A MÜJDE

«Ehl-i Kur'ân'a "oku ve yüksel!" buyurulacak. Okuyacağı her âyet karşılığında bir hasene artırılacak. (Oku ve yükseli Dünyada Kur'ân'ı) Tertil ettiğin gibi, Tertil et! Çünkü, senin merte­ben, okuyacağın en son Ayetin yanındadır» (Tirmizi). «Oku! Cennet derecelerine, Cennet'in yük­sek katlarına yüksel!» buyurulacak. O da oku­mağa devam ettikçe yükseldiği yer, kendisinin yeri olacaktır.» (A.b. Hanbel)

**«Ehl-i Kur'ân'ın baba ve annesine de birer elbise giydirilecek. Onlar (Bu, bize ne için giydirildi?»** **diye soracaklar. (Çocuğunuzun Kur'ân öğrenmesinin karşılığıdır!) denilecektir.»** (Müsned - Ahmed b. Hanbel)



---
18 Eylül Cuma
## TEYEMMÜM





Teyemmüm, lügatte kest manasınadır. Şer'i şerifte **«su bulunmadığı veya bulunduğu haldi kullanılmasına kudret bulunmadığı takdirde temiz olan toprak cinsinden bir şey ile hadesi gidermek maksadı ile yapılan bir ameliyedir»**. Şöyle ki:Abdestsiz olan veya gusl etmesi icap eden kimse, iki elini toprak cinsinden temiz bir şe­ye bir kere vurup bununla yüzünü mesheder. Sonra iki elini bir daha vurup bununla da dir­seklerine kadar iki elini mesheder ve bu ameli­yesi hadesi gidermek veya namaz kılmak veya taharetsiz sahih olmayan sair bir ibadette bu­lunmak niyetine mukarindir. İşte teyemmümün mahiyeti bundan ibarettir. O halde teyemmü­mün farzları da bir niyyet ile iki meshtten iba­ret bulunmuş olur.

Teyemmümün meş'ruiyeti, hicret-i Nebeviyye'nin beşinci senesindedir Şöyle ki: Hicret-i Seniye'nin beşinci senesi Şabanın ilk günlerinde Huzaa kabilesinin bir oymağı olan Beni Mustaleb Gazvesi'nde Resûl-i Ekrem (s.a.v.) ile bin kadar İslâm askeri susuz bir yerde gecelemişlerdi. Sabah namazını kılmak için abdest ala­cak su bulamadılar. Sabaha yakın, **"Yolculukta bulunup da su bulamazsanız temiz toprak ile te­yemmüm ediniz"** mealindeki âyeti kerime nazil olundu. Teyemmüm ile namaz kılmalarına mü­saade olundu. Eshab-ı Kiram çok sevindi, te­yemmüm ederek sabah namazını kıldılar.

(B. İslâm İlmihali, Ö.N. Bilmen. Sh.: -36)



---
19 Eylül Cumartesi
## MARUF-I KERHÎ (K.S.)





Ol rehnüma'yı rah-ı hakikat, ol arif-i esrar-ı şeyh-i hazret Maruf-ı Kerhî (k.s) aziz, Ariflerden: Eğer o Arif olmasaydı ona Maruf demezlerdi. Kendi Kâfiroğlu idi. Anası, atası onu kendi din mekteplerine verdiler. Üstadı (Salisün Selâse) de dedi. Maruf **«Lâ hâşâ Allah üç ola­maz birdir ve cümle mahlûkatı kahredicidir»** di­ye cevap verdi. Üstadı Marufu dövdü. Ne ka­dar çalıştıysa dediremedi, akıbet Maruf kaçtı atası, anası gönderdiklerine pişman oldular keş­ke göndermeseydik ne dinde olursa olsaydı biz de o dine döneydik dediler. Hazret-i Maruf var­dı, İmam-ı Alin bin Musa (r.a.) hazretlerinin mübarek elinde müslüman oldu. Akşam evine geldi. Atası, anası görüp, şad oldular. Sordular ki:

-Oğul ne dindesin.

-Hz. Muhammed Mustafa (s.a.v) dinindeyim. Bunlar da müslüman oldular. Ondan sonra Maruf, Davud Tainın eşiğine vardı Çok riyazet çekti. Ve irşad hâsıl oldu. Ve müşârün ileyh oldu.



## TESETTÜRÜN HİKMETİ

Fitne kapısını kapamak, nesebi zayi etmek­ten muhafaza etmek, zevceyi rabt ile başkasının taarruzundan kurtarmak, aile teşkilâtına inti­zam vermek, evlâdın terbiyesine ve dünyanın imarına erkek dışardan kadın içerden çalışmaktır.

(Hz. R.M. Sâmi (k.s.) -Musahabe: 4)



---
20 Eylül Pazar
## DOĞRULUK KURTULUŞTUR





Bağdad'da iki kişi kavga ediyorlardı. Yeni­leceğini anlayan birisi kaçmaktan başka çare bulamadı. Hasmı da elindeki kılıncı ile ardın­dan onu kovalamaya başladı. Hızla giderken, bir şeyhe rastlayan mazlum, can korkusuyla :

- Aman ya şeyh kurtar!, diyerek şeyhten yardım istedi. Şeyh de kendisine:

- Dergâhın içinde büyük bir su küpü var. İçine gir ve saklan, dedi.

Kendisini kovalayan zalim, yalın kılınç pe­şinden gelip şeyhe aradığı adamı sordu. Şeyh ona:

-Hasmın geldi. Benden yardım istedi, içe­ride su küpünün içindedir, dedi. Adam içeri girip tarif edilen yeri buldu. Baktı ki yıllardır san­ki içine su konmamış, ağzı örümcek ağlarıyla kaplıydı. Hemen geri dönerek :

-Ya şeyh! Senin maksadın beni oyalamak mı? deyip hızla oradan uzaklaştı. Korkuyla küpün içinden çıkan mazlum :

-Az kaldı beni bulup öldürecekti, deyin­ce şeyh kendisine :

-Evet, büyük bir tehlike atlattın. Fakat benim doğru söylemem dolayısıyle Cenâb-ı Hak sana kurtuluş ihsan etti. Zira doğruluk kurtu­luştur, buyurdu.

(Mecmuu'l Adab, Sh.: 300)



**«Cennet ehli Cennet'e kılsız, tüysüz, yara­tılıştan sürmeli, otuz veya otuzüç yaşın çocukları olarak gireceklerdir.»** (Tirmizi : 318)



---
21 Eylül Pazartesi
## CENNET KÖŞKÜ'NÜN SAHİBİ





Cabir (r.a.) dedi ki:

Resûlullah (s.a.v.) ile beraberdik. Buyurdu ki:

-Cennet köşkünü size söyleyeyim mi?

-Evet yâ Resûlallah babamız, anamız hak­kı için dedik.

Resûlullah (s.a.v.) buyurdular ki:

- **Muhakkak Cennet'te bir nevî cevahirden ğurfe vardır ki, içinden bakılınca dışındaki gö­rülür, dışından bakılınca içindeki görülür. Ni­metler, lezzetler ve sürûr vardır ki, onları henüz gözler görmemiş, kulaklar işitmemiş, insanın kalbinden bile geçmemiştir.**

Câbir (r.a.) dedi ki:

-  Yâ Resûlallaih bu ğurfe kimin içindir?

Nebi (s.a.v.) buyurdular ki:

-**Kim ki selâmı yayar, yemek yedirir, oru­ca devam eder, nâs uykuda iken gece de namaz kılar. Bu ğurfe Cennet'te bunun içindir.** (Hz. Yusuf a.s.)

*******

## II. ABDÜLHAMİD HAN'IN DAHİLİ SİYASETİ

Dış siyesetteki dehası yanında II. Abdülhamid'in imarcılığı maarifciliği, şefkati kan dökmekten şiddetle kaçınması, prestijini artırıyor ve şahsını, adetâ imparatorluğun selâmeti, hat­ta bütünlüğü için şart haline getiriyordu.

Arap, Arnavud, Kürd, Çerkeş gibi müslüman unsurları padişaha son derece bağlı idiler. Şimdi Osmanlı düşmanlığı yapılan Şam'da ve Kahire'de, Sultan Hamid'in ismini abdestsiz ağzına almayanlar olduğu malumdur.

(B. Türkiye Tarihi - Y. Öztuna)



---
22 Eylül Salı
## NELERDEN ALLAH (C.C.)'A SIĞINALIM





İbni Abbas (r.a.)'dan rivayet edildiğine gö­re: Resûlullah (s.a.v.) kendilerine Kur'ân'dan bir sûre öğretir gibi şu duayı öğretir:

**«Yâ Rab! Biz Cehennem azabından sana sı­ğınırız. Ben kabir azabından sana sığınırım, Mesih-i Deccalın fitnesinden de sana sığınırım. Ha­yat memat fitnesinden dahi sana sığınırım, de­yin»** buyurmuştur.

Hadisler tetkik edildiğinde Resûlullah (s.a.v)'ın kendilerinden Allah (c.c.)'a sığındığı şeyler şöyle hülasa edilebilir:

1 - Cehennem azabından,

2- Kabir azabından,

3 - Hayat ve memat fitnesinden,

4 - Mesih-i deccalın fitnesinden,

5 - Günah ve borçtan.

Resûlullah (s.a.v.) masum (günahsız) oldu­ğu için yukarda mezkur şeylerden Allah'a sığınması Allah korkusundan ayrılmamak, üm­metine numune-i imtisal olmak ve ümmetine nasıl dua edeceklerini öğretmek içindir. Mesih-i deccal ondan çok sonra çıkacağı halde onun fit­nesinden dahi Allah'a sığınması yine bu hikmete mebnidir.

## HADİSTEN ÇIKARILAN HÜKÜMLER

1 - Kabir azabı vardır,

2 - Deccalın vücudu sabittir ve günün bi­rinde çıkacaktır.

3 - Fitne ve şerlerden Allah'a sığınmak on­ların def ve ref'ini niyaz etmek meşrudur.

4 - Borçlanmak ağır ve kötü bir iştir.

5 - Borçtan Allah'a sığınmak gerekir.

(Sahîh-i Müslim, C. 3, Sh.: 1705)



---
23 Eylül Çarşamba
## HZ. ASİYE (R.anha)





Resûlullah (s.a.v.) şöyle buyurmuştur: **«Erkeklerden çoğu (fazilette) kemâle erdi. Halbuki kadınlardan yalnız Fir'avn'ın kadını Asiye ile İmrân'ın kızı Meryem'den başka hiç biri kemâle erişemedi.»**

Hazret-i Âsiye, Musa'nın sebeb-i hayâtıdır. Ve Musa'ya en büyük hizmetlerde bulunan ve nihayet îmân eden yüksek iradeli bir kadındır. Musa'nın velâdeti sırasında Allah-û Teâlâ tarafından validesine çocuğu endişesiz emzirmesi, şayet çocuğu hakkında bir fenalık hissederse onu bir sandık içinde Nil'e bırakıp mahzun ve mükedder olmaması ve çocuğu kendisine iade edilip büyüdüğünde nübüvvet ve risâlet payesi verileceği vahyedilmişti. Vahy mucibince Nil'e bırakılan sanduka Fir'avn'ın sarayı sahilinden akıp giderken görülerek saraya alınmış ve Âsi­ye tarafından Fir'avn'a: **«Bu yavrucak bana ve sana bir göz aydını olur, bunun hayâtına kıy­mayınız! Belki bize bir faydası dokunur. Yahut evlât ediniriz,»** demişti.

Mûsa'nın hayâtını kurtaran Âsiye, ileride, Musa'ya îman ve mucizelerini tasdik etmiş olmakla Musa gibi o da Fir'avn ile karşılaşmış ve bu suretle Musa'nın hayâtı, Musa'nın dîni uğrun­da kendi hayâtını feda etmiştir. Fir'avn'ın çok acı işkenceleri altında vefat etmiştir. Rivayete göre Hazret-i Âsiye: **"Rabb'ım Cennet'inde, civa­rında bana ev yap da beni Fir'avn'den ve onun kötülüklerinden kurtar!."** duasını bu işkencelere ma'rûz kaldığı sırada okumuş ve derhal kabul buyurulup Cennet'teki makamı kendisine gös­terilmekle güle güle terk-i hayât etmiştir.



---
24 Eylül Perşembe
## CENNET'E GİDECEK HAYVANLAR





Mü'minlerle beraber Cennet'e girecek hay­vanlar:

1.   Hz. Mühammed (s.a.v.)'in devesi,

2.   Hz. Salih (a.s.)'ın devesi,

3.   Hz. İbrahim (a.s.)'in buzağısı,

4.   Hz. İsmail (a.s.)'in koçu,

5.   Hz. Musa (a.s.)'nın ineği,

6.   Hz. Yunus (a s.)'un balığı,

7.  Hz. Üzeyr (a.s.)'in merkebi,

8.  Hz. Süleyman (a.s.)'ın karıncası,

9.  Belkıs'ın hûdhüdü,

10. Âshab-ı Kehf'in köpeği.

Bu hayvanların hepsi koç suretinde olarak Cennet'e gireceklerdir.

(Musahabe 6. Hz. R.M. Sâmi k.s.)

## EZAN'IN FAZİLETİ

Ezan, bildirmek demektir. Dinimizde ise farz namazlar için muayyen vakitlerde bilindiği gibi okunan mübarek sözlerden ibarettir.

Ezan okuyana «**müezzin**» denir. Müezzinlik pek şerefli bir iştir. Mü'minler bunun kıymetini bir bilseler müezzinlik için can atarlar.

Hz. Peygamber (s.a.v.) Efendimiz: **«İnsanlar ezandaki ve birinci safdaki fazileti bilmiş olsa­lardı, yer bulamazlardı da aralarında kur'a çe­kerlerdi...»** buyurdu. (Müslim)

Yine Hz. Peygamberimiz (s.a.v.) ashab'tan bi­risine hitaben:

**«Kanaatime göre, sen koyun ve kır hayâtını seviyorsun. Koyunların yanında ve­ya kırda bulunduğun zaman namaz için ezan okursan, yüksek sesle oku; zira sesinin erdiği ye­re kadar o sesi işiten insandan, cinden ve sâireden ne varsa hepsi kıyamet gününde senin lehi­ne şahadet ederler.»** buyurdu.



---
25 Eylül Cuma
## HZ ABDURRAHMAN BİN AVF (R.A.)





Abdurrahman bin Avf (r.a) Cennet ile müj­delenen on sahabiden biridir. Nesebi Kılâl bin Mürre'de Resûlullah (s.a.v.) ile birleşir. Cahihye devrinde ismi **"Abdû'l Ka'be"** idi. Resûlullah (sav) ona Abdurrahman ismini verdi.

Abdurrahman bin Avf (r.a.)'ın hususiyetle­rinden birisi Resûlullah (s.a.v.)'ın kendisine iktida ederek namaz kılmış olmasıdır. Bir gun Abdur­rahman bin Avf cemate imam olmuş, Resulullah (sav)'da namaza erişerek iktida etmişti, imam selâm verdikten sonra fevt olan bir rekâtı ken­dileri tamamlayıp selâm vermişler ve buyur­muşlar ki :

**«Hiçbir Nebî, ümmetinden salih bir kimse­nin arkasında namaz kılmadan dünyadan ayrılmamıştır.»** Hazret-i Ali (r.a.) diyor ki:

- Ben Resûlullah'ın Abdurrahman bin Avf için şöyle buyurduklarını işittim: **"Sen semâ eh­li içinde eminsin. Sen ehl-i arz içinde de emin­sin"** Ve yine Resûlullah (s.a.v.) onun hakkın­da: **"Abdurrahman bin Avf yeryüzünde Allah'ın vekilidir,"** diye buyurmuşlardır.

Abdurrahman bin Avf, Bedir vak'asına ve bütün harblere katıldı, ilk müslüman olan sekiz kişiden biri oldu. Resûlullah'ın kendileriyle istişare ettikleri altı Sahâbîden biridir. Ebu Bekir (ra.) huzurunda müslüman olanlardandır.

Tebük seferinde malının nıfsını tasadduk etmişdir Resûlullah (s.a.v.) Efendimiz de:

**"**- **Cenab-ı Hak, verdiğine de, bıraktığın da bereket ihsan buyursun!"** diye dua buyurmuştur. Duayı Nebevi bereketiyle zengin olmuş daha sonra fî-sebilillah 500 at ve 500 deve vermiştir.



---
26 Eylül Cumartesi
## PEYGAMBER EFENDİMİZ (S.A.V.)'İN GÜZEL AHLAKI





Peygamber Efendimiz (s.a.v.)'in mübarek sözleri arasında öyle güzel ve hikmet dolu sözler vardır ki, bunlara **"Bedayi'ül-Hikem"** deni­lir. Şu mealdeki Hadis-i Şerifler, bu Ahlak ve Hikmet esaslarından bazısıdır:

«Hikmetin başı Allah korkusudur.»

«İnsanlar altın ve gümüş madenleri gibidir.»

«İnsanlar, tarak dişleri gibi hukuk bakımın­dan eşittirler.»

«Kendi değerini bilen kişi helak olmaz.»

«Kendisi için istediğini senin için de isteme­yen kimsenin dostluğunda hayır yoktur.»

«Kendisi için sevdiğini, kardeşi için de sev­medikçe, kişinin imânı kâmil olmaz.»

«Yalan yere yemin etmek yurtları harabeye çevirir.»

«Emaneti sana güvenen kimseye teslim et; sana hıyanet edene sen hıyanet etme.»

«Eski dostluğu devam ettirmek, imandandır.»

«Alışverişde en çok ziyan eden o kimsedir ki, başkasının dünyası uğrunda, kendi ahiretini yitirir.»

«Kardeşinin uğradığı musibetten dolayı sen sevinç gösterme, yoksa yüce Allah onu kurtarır da seni musibete düşürür»

«Cezası en çabuk verilen şey, zulümdür.»

«İnsanlara kendini sevdirmek aklın yarısıdır.»

«Kanaat tükenmez bir hazinedir.»

«Pişmanlık bir tevbedir...»

(Ö.N. Bilmen - Büyük islâm İlmihali)



---
27 Eylül Pazar
## BARBAROS HAYREDDİN PAŞA DİYOR Kİ:





Direk seven kereste yüklü barçayı, şevketlü âlem-penah Sultan Selim Hazretlerine göndermek istedim. O barçadan başka nice hediyeleri gerek Sultanıma gerek erbâb-ı devlete düzüp, başına Muhiddin Reis'i başbuğ dikip, bahar gün­leri geldikte altı tekne ve bir barca olmak üze­re yedi pare ile Tunus'tan kalkıp İslâmbol'a doğ­ru yola çıkardım.

Yirmi birinci gün Âsitâne-i Saâdet'e vardı­lar. Hünkâr dahi o gün Yalı Köşkü'nde Muhiddin Reis'i huzuruna kabul buyurmuş. O da edep-i Pâdişâhiyi yerine getirip:

**«Hızır Reis kulunuzundur.»** deyu, arznâme-i muhabbetimizi takdim kılmış.

Padişah Hz.leri, bizzat kendi lisanı ile kıraat eylemiş. Yazılanlar malum olunca, İslâm Pâdi­şâhı efendimiz hazretleri ellerini kaldırıp, bana, Oruç Reis'e, bize yâr ve yaver olan gazi müca­hitlere azim dualar eylemiş:

**«Hak Teâlâ dünyada ve âhirette mücahit la­lalarımızın yüzlerini ak eylesin. Dünya durdukça düşmanlar üzerine kılıçlarını keskin eylesin. Ve her halde Allah-û Zülcelâl, küffârı mahkûr ey­leyip, karada ve denizde, asâkir-i İslâm'ı üzerle­rine mansur ve muzaffer eylesin.»**
Dünyada en büyük iksir dedikleri, pâdişâh duası ve teveccühüdür. **Biz Osmanlının nazarına nail olduk. Allah katında ve halk yanında nam û şan sahibi, payelerimiz yüce ve kılıcımız keskin olup arşa asıldı.**

(B. Hayreddin Paşa Günlüğü, Sh.: 72)



---
28 Eylül Pazartesi
## HZ. ÖMER BİN ABDÜLAZİZ (R.A.)





Devlet bütçesinden kendisine günlük üç ak­çe ödenek ayırmıştı. Canı yaş üzüm istediği bir gün para bulamamış, zevcesinden istemişti. O da:

**«- Siz halife değil misiniz? Üzüm aldıracak kadar paraya gücünüz yetmez mi?»** diye onu kınamıştı. O da:

**"- Yarın, devlet hazinesini dağıttın töhmetiyle Cehennem'de yanmaktansa yemeyip sabrederim, bu daha kolaydır."** demiştir.



Her gün müslümanların işlerini gördükten sonra gece sabaha kadar Allah-û Teâlâ'ya sığınır, yaş döker, yakarışlarda bulunurdu. Zevce­si bunun sebebini sorduğunda:

**«- Bütün müslümanların, hasta, yaşlı, yok­sul, kimsesiz, düşkün, mazlum, sakat... hepsinin yükü boynunda. Bu ağır mesuliyetin hesabı­nı öbür dünyada nasıl vereceğimi düşünüyorum.»** demişti.



Hutbede:**«Gerçekten Allah, adaleti, iyiliği, yakınlara karşı elaçıklığını buyurur.»** (Nahl: 90) Âyet-i Celîlesi'ni okumayı başlatan Ömer bin Abdûlaziz Hazretleridir.



Onun zamanında bütün ülkede adalet, sü­kûn, kardeşlik ve huzur vardı. Sanki kurt ile koyun arkadaşlık ederdi. Bir çobana ariflerden birisi, bu adalet ve huzurun hikmetini sordu. Çoban da: **«Baş doğru yolda olursa gövdeye za­rar gelmez.»** cevabını verdi.

(Bostanzâde Yahya Efendi, Tarih-i Sâf)



---
29 Eylül Salı
## MUSÂFAHA





Musâfaha;iki kişinin, selâmlaşmak için bir­birlerinin açılmış ellerini uzatıp tutuşmalarına denir.

Ashâb-ı Kiram'dan Berâ b. Azib'e göre: Mü'min kardeşiyle selâmlaşmak, musâfaha ile tamamlanır.

Çocuklarla musâfaha, onların başlarını ok­şamak ve kendilerine (Barekâllahu fike!) diye dua edilmek suretiyle olur. İslâmda ilk musâfahayı, Yemen'den Medine'ye geldikleri zaman Yemenliler yapmış, Resûlullah (s.a.v.) Efendi­miz :

**«Size Yemenliler geldi, onlar el sıkışmayı getirenlerin ilkidir.»** buyurmuştur.

(Ebu Davud)

Yine Resûlullah (s.a.v.) buyurdu ki:

**"İki Müslüman bir biriyle karşılaşıp da el sıkışırlarsa, ayrılmazdan evvel günahları bağışlanır."** (Ebû Davud)

Bir adam:

- **«Ya Resûlallah bizden biri kardeşine ve­ya dostuna rastladığında, önüne eğilebilir mi?»** diye sorunca, Nebî (s.a.v.) Efendimiz:

- **«Hayır.»** buyurdu. Adam:

-«Elini öpebilir mi?» deyince, yine :

- **«Hayır.»** buyurdu. Adam:

- «Öyleyse elini tutup musâfaha eder mi?» deyince: Resûlullah (s.a.v.) :

- «**Evet**» buyurdu.

(Tirmizi - Riyazû, Salihîn, C. 2, Sh.: 255)



**"Cennet'te bir ağaç vardır ki, hayvanına bin­miş kişi onun gölgesinde yüz sene yürür."** (Tirmizi)



---
30 Eylül Çarşamba
## HURMA AĞACININ KILIÇ OLUŞU





Uhud günü çarpışırken Abdullah b. Cahş'ın kılıcı kırılmıştı, Peygamberimiz (s.a.v.) ona bir urcun (hurmadalı) verdi.

Dal Abdullah b. Cahş'ın elinde bir kılıç olu­verdi. Kendisi şe'hit düşünceye kadar bu kılıç­la çarpıştı.

(Urcun kılıcı) diye anılan bu kılıç Abdullah b. Cahş'ın varisleri elinde iken, onu Türk Bey­lerinden birisi ikiyüz dinar (altın)a satın aldı. Bu Türk beyi, Bağdat'ta Halife Mutasım Billah'ın beylerindendi. (İ. Tarihi, Sh.: 122, Cilt: 3)



## MEVLÂNA'NIN MESNEVİSİNDEN

**"HER EZ ZANN-İ HOD SÜD YAR-İ MEN VEZ DERİN-İ MEN NECÜST ESRARI MEN."**
(Herkes kendi anlayışına göre benim yârim oldu. içimdeki esrarı araştırmadı.).

**«SIRR-I MEN EZ NALE-İ MEN DUR NİST LİK ÇEŞM-Ü GUŞRAAN NUR NİST.»**
(Benim sırrım, feryadımdan uzak değildir. Lakin her gözde onu görecek nur, her kulakta onu işitecek kudret yoktur.).

**"TEN Zİ CAN Ü CAN Zİ TEN MESTUR NİST LİK KER RA DİD-İ DESTUR NİST."**
(Beden ruhdan, ruh bedenden gizli değil­dir. Lakin herkesin ruhu görmesine ruhsat yoktur.).



---
1 Ekim Perşembe
## HZ. YÛSUF (A.S.)'UN KUYUYA ATILDIĞI AN





Yûsuf (a.s.) kuyuya atıldığında 12 yaşında idi. Kardeşleri O'nu kuyuya atmışlardı. Bu esnada Hz. Melik-i A'lâdan. Cebrail (a.s.)'e sidre-i müntehâdan bir hitap erişdi ki:

**«Kuluma yetiş.»** Ve Cebrail yetişdi, Yûsuf'u kuyuda bir taş üzerine oturttu. Kuyuda yılan, böcek, haşarat da vardı. Böceklere dedi ki: **"Meskenlerinize çekilin zira enbiyadan bir nebi geldi, delikden çıkmayın"**. Fakat yılan Yûsuf'a kasdetti, fısladı. Derhal Cibril sus diye eyledi, yılanın bir daha sesi çıkmaz olduğu gibi, nes­linden gelenlerin de sesleri çıkmaz oldu.

Yûsuf (a.s.) kuyuya atılınca şu duayı okudu :

**«Ey gâib olmayan Şâhid, ey uzak olmayan Karîb, ey mağlup olmayan Gâlib! Sen benim üzerimden musibeti kaldır. İçinde bulunduğum hâlden halâs olacak kapı aç.»**
Bir rivayette: **«İçinde bulunduğum halden bir kurtuluş yolu kıl.»**

(Hz. Yûsuf (a.s.) -Hz. R.M. âmi k.s.)

## ***

## HASAN BASRİ (R.A.) HAZRETLERİ DER Kİ:

- Güzel ameller işlemeden Cennet istemek, günahlardan bir günahtır. Hakikatin alâmeti,
karşılık beklemeden salih ameller işlemektir.

Resul-i Ekrem (s.a.v.) :

-**Zeki o kimsedir ki, nefsini itaat altına alır ve ölüm sonrası için salih ameller işler. Ahmak da o kimsedir ki, hevâyi nefsine uyar ve Allah'a karşı boş ümitlere kapılır,** buyurmuşlardır.

(Gazali, Arifler Yolu. Sh.: 46-47)



---
2 Ekim Cuma
## PEYGAMBERİMİZ (S.A.V.)'İN YÜCE AHLAKI





Peygamberimiz (s.a.v.) kendisine peygamber­lik gelmeden önce de, kavmi arasında ahlakının güzellik ve üstünlüğü ile övülür parmakla gös­terilirdi. Bu gerçeği, Muhammed b. İshâk ile Muhammed b. Sad ve daha başkaları, şöyle dile getirirler:

«Resûlullah (s.a.v.), erlik çağına erinceye kadar ve insanlıkça, kavminin en üstünü Ahlakça en güzeli, soy sopca, en şereflisi, komşuluk haklarını, en çok gözeteni, hilimce en büyüğü, doğru sözlülükte, en başta geleni, eminlik ve güvenirlikte, en büyüğü, kötülükten ve insanla­rı alçaltan huylardan da, en uzak bulunanı idi. Allah (c.c.), O (s.a.v.)'nda, bütün iyi haslet,ve meziyetleri toplamıştı. Bunun için, kendisi kavmi arasında **«El'Emin»** ismi ile anılırdı.

Ebu Abdullahülcedeli (r.a.) der ki: **«Âişe (r.a,)'a Peygamber (s.a.v.) ahlakı nasıldı?»** diye sordum. **"İnsanların en güzel ahlaklısı idi. Hiç­bir çirkin söz söylemez ve hiç bir çirkin hareke­te tenezzül etmezdi. Çarşı pazarda bağırıp ça­ğırmaz, kötülüğü kötülükle karşılamazdı. Affeder ve bağışlardı."** dedi.

Peygamberimiz (s.a.v.)'in dokuz on yıl hiz­metinde bulunmuş olan Enes b. Malik (r.a.)'te **«Resûlullah (s.a.v.) insanların en güzel ahlak­lısı idi.»** der.

(M.A. Köksal - İslâm Tarihi, C. 11, Sh.: 431)



**«Gökleri ve yeri yoktan var eden Allah'tır. O, bir işin olmasını dilerse, ona ancak "ol" der ve olur.»** (Bakara Sûresi: 117)



---
3 Ekim Cumartesi
## CEDEL





**"Kim, haklı olduğu halrle münâkaşayı terkederse, Allah-û Teâlâ ona Cennet'te bir ev yapar."**
Bu gösteriyor ki, haksız olduğu takdirde mü­nâkaşayı kesmesi vâcibdir. Ancak, haklı olduğu zaman terketmesinin sevabı, daha büyüktür. Zira; haklı olduğu halde susmak, haklı olmadı­ğı zaman susmaktan daha ağır gelir nefse. Sevâb da durumun ağırlığına ve din kardeşleri arasında sebebiyet vereceği kinin ateşlenmesine göredir.

Nitekim;Efendimiz (s.a.v.) şöyle buyurdu:

**«Birbirinizden yüz çevirmeyin, buğz etme­yin, kıskanmayın, yekdiğerinizden yardımınızı kesmeyin ve Allah'ın kullarıyla kardeş olunuz.**

**Müslüman, müslümanın kardeşidir. Ona zu­lüm etmez, onu mahrum etmez ve rüsvâ eylemez.»**
Münâkaşa sebebiyle bir müslümanın karde­şine hakaret etmesi çirkindir. Esasen cedel, en şiddetli harekettir. Zira; bir kimse diğerinin sö­zünü reddedince onu cehalet, ahmaklık, gaflet ve kavrayışsızlıkla itham etmiş olur. Bütün bunlar ise, kalb kırıcı, küçük düşürücü ve uzaklaştırı­cıdır.

Ebû Ümâmetel - Bahilî şöyle bir hadîs riva­yet etmiştir:

Şiddetli münakaşa ettiğimiz bir sırada Resûlullah (s.a,v.) çıkageldi. öfkelenerek şöyle buyurdu:

- **"Hayrının azlığından dolayı cedeli (çe­kişmeyi) bırakınız. Şüphesiz, onun faydası azdır ve kardeşler arasında adavet yayar."** (İ. Şârâni)



---
4 Ekim Pazar
## YAHYA BİN MUAZ (R.A.)





Yahya ban Muaz, vaaz-ı şerifi işitenlere azim tesir yapardı. Ona, Yahya'yı Vâiz derlerdi. Meşâyıh demişlerdir ki: - Hak Teâlâ'nın iki Yah­ya'sı vardır: Biri nebî, diğeri ulu velidir.

Dediler ki: Sen Hakk'ı ne kadar seversen, seni de (halk o kadar sever. Sen Hak'dan ne kadar korkarsan, halk da senden o kadar korkar. Allah'dan utanan kimse, masiyet kıldığında Al­lah da ondan utanır, azab vaktinde. Allah ha­yası kerem, kul hayası nedamettir.

Üç haslet evliya sıfatıdır:

1- Allah'a itimâd eylemek,

2 - Allah'dan gayriden bîniyaz olmak.

3 - Kanaat eylemek.

Kendinde şu üç haslet olan Salih kişidir: Kendinden yüksekte olanlara ibret gözüyle bakar; onlara heves etmez. İkincisi: Yoksullara şefkat gözüyle bakar, kibir gözüyle bakmaz. Üçüncü: Müslüman ıyal ve avretlerine sıyânet gözüyle bakar, şehvet gözüyle bakmaz.

Nasuh tövbesinin nişanı üçtür:

1 - Az ye­mek (oruçtan ötürü),

2 - Az uyumak (namaz­dan ötürü),

3 - Az söylemek (Allah zikrinden ötürü).

Allah'ı dost tutan, nefsine düşman olur. Ahmak o kişidir ki Tamu ameliyle, Cennet umar.

Mü'min, ümidi ile korku arasında, iki arslan arasındaki tilki gibi olmalı.

Ol kişiye taaccüb ederim ki; hastalık korku­suyla yiyecekten perhiz eyler de, tamu korku­su için günahlardan perhiz eylemez. (Teskiret-ül Evliya)



---
5 Ekim Pazartesi
## HZ. BİLAL (R.A.)





Hazret-i Ömer (r.a.): Ebû Bekr bizim ulumuzdur. O, bir ulumuzu da âzadlamıştır! dermiş ve âzadlananla Bilâl'ı kastedermiş. Kays İbn-i Ebî Hâzim'in rivayetine göre, Hazret-i Bilâl Resûlullah (s.a.v.)'ın irtihâlinden sonra Medine'den çıkıp gitmek -ve İbn-i Sa'd'ın rivayetine gö­re- düşman ağzı serhadlerde fî-sebîli'llâh derbend beklemek ister. Fakat Halife Hazret-i Ebû Bekr müsaade etmez ve mescidde müezzinlik et­mesini ister. Bilâl de: Ben Resûlullâh'sız Medine'­yi istemem ve Resûlullâh'ın makamını ondan hâ­li görmeğe tahammül edemem, dedikten sonra:

-  Muhterem Halîfemiz, eğer sen beni vak­tiyle nefsin için satın aldınsa beni tut, bir tara­fa bırakma; eğer Allah için iştira edip âzadladınsa beni bırak, Allah için (serhadlarde) çalı­şayım! der. Ebû Bekr Hazretleri de:

-  Ey Bilâl, hem Allah hakkı için, hem be­nim için Medine'de kal! der. Bilâl de Ebû Bekr zamanında Medine'de kalır. Ebû Bekr'in irtihâli üzerine Hazret-i Ömer'den izin alarak ve mücâhid olarak Şam'a gider ve Amvas tâûnunda vefat eder. Şam'da bir kere ezan okur. Hem ken­di ağlar, hem halkı ağlatır. (Buhari, C. 9/398)

Hz. Bilâl (r.a.) Peygamberimiz (s.a.v.)'in de­vamlı müezzini ve hâzinidir. Bedir'de ve bütün gazalarda bulunmuştur.

Sabah ezanında «Namaz uykudan hayırlı­dır.» cümlesi Hz. Bilâl (r.a.)'in ilavesidir.

(Ashab-ı Kiram. Sh.: 243)



---
6 Ekim Salı
## HZ. YÛSUF (A.S.)'UN ZİKRİ





Cebrail (a.s.). Yûsuf'a şu duayı öğretti: **«Ey her belâyı kaldıran Allah'ım ve her du­ayı kabul eden Rabbim. Ey kırık kalbleri iyileş­tiren, ey güçlükleri kolaylandıran ve ey gariblerin sahibi, ey yalnızların tesellicisi, ey senden başka ilâh olmayan!. Seni bütün noksan sıfat­lardan tenzih ederim. Beni bütün sıkıntılardan kurtarmanı diler, muhabbetini kalbime koyarak senden gayrı ne düşünce ne de zikrim olmama­sını, ve her türlü isyan ve fena halden muha­faza buyurmanı ve rahmetinle muamele etme­ni niyaz ederim. Ey Erhamü'r - rahîmin olan Al­lah...»**

Yûsuf (a.s.) kuyuya atılınca Allah'ın esmâ-i hüsnasını (güzel isimlerini) zikre başladı. Bunu Melekler işitti ve dediler ki: **«Yâ Rab, kuyu­da güzel bir sada işitiyoruz, bize bir saat müh­let ver.»** Allah-û Azze ve Celle buyurdu ki:

- **«Siz dememişmiydiniz, Yâ Rabbi! Orada fesad çıkacak ve kanlar dökecek bir kimse ya­ratacaksın?»** (Bakara Sûresi, Âyet :30)

Melâike Yûsuf'un zikri ile me'nûs oldular ve dediler ki:

- Yâ Rabbi bize mühlet ver. O'na katıla­lım.

Melâike de zikrullahın şerefine binâen tenez­zül edip ehl-i zikirle me'nûs olurlar.

(Hz. Yûsuf a.s.)



**«Allah, geniş yollar edinip dolaşabilesiniz di­ye, yeryüzünü sizin için bir sergi yapmıştır.»** (Nuh Sûresi: 19-20)



---
7 Ekim Çarşamba
## MAĞRUR YAHUDİLERİN AKIBETİ





Bedir Vak'ası'ndan döndükten sonra Resû­lullah (s.a.v.), Hazretleri, Medine'de Ben-i Kaynuka gazasında yahudileri topladı ve buyurdu ki:

**«Ey yahûdî cemaati! Kureyş'e nazil olan be­laların size de nazil olmasından korkun! Ve be­lalar nazil olmadan evvel İslâm olun, necat bulun. Zira siz benim Nebî olduğumu bilirsiniz. Bi­naenaleyh iman etmeniz lâzımdır.»** Bu beyanat-ı Risalet penahî üzerine yahudiler:

«Mağrur olma ya Muhammed (s.a.v.), sen ilm-i harbi bilmez bir kavimle muharebe ede­rek onların bilgisizliğinden istifade ettin. Bizi Kureyş'e kıyas etme. Eğer sen bizimle muhare­be edersen karşında fenn-i harbe aşina kuvvet­li bir kavmi bulursun» demişlerdir.

İşte bunu söyleyen yahudilere Cenab-ı Hakk Hazretleri, her halde Bedir Vak'ası'ndan ibret almalarını tavsiye buyurmuştur.

Hakk Teâlâ, ve Tekaddes Hazretleri yahudilerin de Kureyş müşrikleri gibi mağlub olacaklarını haber verdi. Ve akıbet aynen vakî oldu. Çünkü yahudilerin Kureyza kabilesi katl ve Beni Nadir kabilesi de memleketlerinden sürüldüler ve Hayber de feth olunduğu gibi diğerleri de ciz­yeyi verir oldu.



**"Allah yolunda sarf edin, kendinizi kendi elinizle tehlikeye atmayın, işlerinizi iyi yapın. Şüphesiz Allah iyi iş yapanları sever."** (Bakara Sûresi: 195)



---
8 Ekim Perşembe
## İNANANLAR MUTLAKA GALİP GELECEKTİR!





**«Ey mü'minler! Zikredin şol zamanı ki, o zamanda siz Rabbinizden yardım talep ediyordunuz. Sizin bu talebiniz üzerine Rabbiniz bir­birine tabî melâikeden bin kişi ile size imdad edeceğini beyânla iddianızı müstecap kıldı. Ve bu duanızın kabulü ile mesrur olasınız ve bu müjde sebebi ile kalbiniz müsterih olsun ki, düş­manınıza kemal-i cesaret ve şecaatle müdafaa edesiniz. Halbuki nusret (yardım ve zafer) an­cak Allah'tan gelir. Allah'ın geyrinden nusret olamaz. Zira Alla-û Tealâ emrinde Gâlib ve ef'alinde Hakîm'dir. Binaenaleyh hiçbir fi'li hik­metten halî olamaz. Bilakis her işinde yüzbinlerce hikmet vardır.»** (Enfal: 9-10)

Fahri Razî, Kâdi, Hâzin'in beyanları vechile; nusretin ancak Allah-û Teâlâ'dan olup askerin çokluğu ve mühimmatın ve diğer harb alet ve edevatının mükemmel olmasıyla muzaffer olunamıyacağına ve görünen sebepler insanları te­selli ettiğine bu Ayet-i Celile delalet eder. Zira Cenab-ı Allah te'sir halketmeyince sebeplerin cümlesi faidesiz kalır. Nitekim pek çok vak'alarda azıcık bir cemaatın büyük bir kuvvete galip geldiği ve görünen sebepleri noksan olanların le­vazım ve mühimmatı olanlara galebe geldiği her zaman görülmektedir.



**«Erkek erkeğin avretine bakmamalı, kadın­ da kadının avretine bakmamalı. Bir örtü içinde (yatarken) erkek erkeğe sokulmamalı, kadında kadına sokulmamalı.»** (Tirmizi)



---
9 Ekim Cuma
## ABDEST LÜZUMU





Namaz gibi birtakım dinî vazifeleri yerine ge­tirmek için abdeste ihtiyaç vardır. Bu vazifeler­den herbirinin yapılması abdestin bir sebebidir. Abdestsiz bir kimse namaz kılamaz. Kabe'yi ta­vaf edemez. Kur'ân-ı Kerîm'i doğrudan eline alamaz. Kur'ân ayetlerine hiçbir zaman el süre­mez. Bunlar haramdır.

Kur'ân-ı Kerîm'i ezberinde  ve elini sür­meksizin karşıdan bakarak okuyabilir. Abdest ile âkîl-baliğ olan ve suyu kullanabilecek her müslüman sorumludur.



## BİR MEKTUP

Kanuni Sultan Süleyman'ın Ebusuûd Efendiye Niş'ten yazdığı mektup:

Halde haldaşım, yaşta akranım, ahret kar­deşim, hak yolda arkadaşım olan Ebussuûd Efendi'ye sonsuz dualar sunduktan sonra, duru­munuz nedir, nasıldır sıhhatiniz, sağlığınız? Allah, gizli hazinesinden eski gücünüzü ihsan et­sin, sonsuz sıhhat, afiyet ve selâmet nasip etsin! Onun bereket ve keremiyle lütfen, mübarek va­kitlerde bu acizlerini kalplerinden çıkarmayıp unutmayalar. İnşallah düşman yerle bir olur, yı­kılır ve üzüntüsünden yok olur; İslâm ordusu da tamamen galip ve muzaffer olup Allah'ın rı­zasına uygun hareket etmiş olur. Dâima duacı olan riya ve gösterişten uzak ve samimi olan Allah'ın kulu Süleyman.

(Ebusuûd Efendi - Kültür Bakanlığı Yay.)



---
10 Ekim Cumartesi
## HZ. HASAN VE HÜSEYİN (R.A.) CENNET GENÇLERİNİN EFENDİSİDİR





Hz. Hasan ile Hz. Hüseyin (r.a.), Hz. Ali (k.v.)'nin. Resûlullah (s.a.v.)'ın kızı Hz. Fatıma (r.a.)'dan olan iki evlâdıdır. Hz. Hasan (r.a.) zehirlenmek suretiyle, Hz. Hüseyin (r.a.) da Kerbelâ'da şehid edilmiştir.

Hz. Resûlullah (s.a.v.) buyuruyor:

**«Bir melek semadan birinci defa olarak ba­na gelip selâm verdi. Hasan ile Hüseyin Cennet ehlinin gençlerinin, tazelerinin efendileridir. Fâtımatüzzehra da Cennet ehli kadınlarının hanım­efendisi olduğunu bana müjdeledi.»** (Camiussağir)

**«Ehl-i Beyt'in meyanında en ziyade sevdiğim Hasan ile Hüseyin'dir.»**
**"Hz. Hasan ile Hz. Hüseyin'i seven tahkika beni sevmiş, onlara buğuz eden muhakkak bana buğuz etmiş olur."** (K. İrfan)

Hz. Hasan (r.a.). Hicretin üçüncü senesi Ra­mazan ayında doğup, 49 senesinde Medîne-i Münevvere'de 46 yaşlarında zehirlenmiş olarak mer­hum olmuşlardır.

Hz. Hüseyin (r.a.) de Hicretin dördüncü se­nesi Şaban ayında doğup 60 senesi Muharrem'in onuncu aşure gününde Irak'da Fırat nehrine ya­kın Kerbelâ mevkiinde 56 yaşlarına karîb olduk­ları halde maktülen merhum olmuşlardır. Mâ­hiyeti çoluk çocukla beraber 72 nüfus idi.

Resûlullah (s.a.v.), Hz. Hüseyin (r.a.) için: **«(Hz. Hüseyin'e işaretle) şu oğlum Kerbelâ denilen arz-ı Irak'da katlolunur. Herkim orada hâ­zır bulunursa ona yardım etsin.»**

(Râmuz. C. 3) (A. Kiram (r.a.), Sh.: 229)



---
11 Ekim Pazar
## HZ. ABDULLAH'IN HZ. AMİNE İLE EVLENİŞİ





Hz. Amine, o zaman, soy ve şerefçe, Kureyş'liler içinde üstünü idi. Kureyş erkeklerinin en güzel yüzlüsü olan Abdullah'ın endamı ve yü­zünün güzelliği, Hz. Amine'ye anılıp **"Onunla evlenir misin?"** diye soruldu.

Hz. Amine muvafakat edince, nikahlandılar.

Hz. Amine hamile kalınca Hz. Abdullah'daki Peygamberlik nuru ona da geçti.

Ve Hz. Amine'ye rüyasında, bir Peygambere hamile olduğu müjdelendi.



## HZ. ŞEYH HATEM-İ ESAM (K.S.)

Şeyh Hatem-i Esam (k.s.) Belh meşayıhmm ulularından idi. Cüneyd gibi aziz, onun hakkın­da:

-Bu zamanın sıddıkı Hatem-i Esam'dır de­miştir. Tasnifleri vardır. Mübarek kulağı sağır değildi. Fakat Hatem-i Esam dediklerinin sebebi: Bir gün ona bir şey sormağa bir kadın geldi. Konuşurken kaza ile o avretin yeli uçtu. Hatem kendisini işitmeze verdi:

-Yüksek söyle, kulağım ağırdır, işitmiyo­rum dedi. Ta ki o kadın hacil olup utanmasın deye. Bunun üzerine kadın sualini yüksek ses­le sordu. Hatem de cevap verdi. O kadın, işitip melül olmasın diye, yaşadığı onbeş yıl müddet içinde Hatem kendisini sağır hesabına koydu. Kadın ahirete intikal ettikten sonra bunu devam ettirmeğe lüzum görmedi Ona sağır demelerinin sebebi bu idi... (Tezkiret-ül Evliya)



---
12 Ekim Pazartesi
## RESÛLULLAH (S.A.V.)'IN TAVSİYELERİ





Tirmizî'nin 2516 numara ile İbn-i Abbas (r.a.)'dan rivayet ettiği sahih hadîste müşarünileyh demiştir ki:

Bir gün Peygamber (s.a.v.)'in bindiği hayvan­da arkasında idim, bir ara buyurdular ki:

«Ey oğlan! Sana bir takım kelimeler belle­teceğim: Allah'ı(n emirlerini ve nehiylerini) ko­ru ki, O da seni (her şeyden) korusun! Allah'ın hukukunu hıfzet ki O'nu (her zaman) yanında bulasın. (Bir rivayette: Serbesken, bollukta Al­lah'ı (ibadetin ve taatin ile) tanı ki, şiddette darlıkta da O seni tanısın). Herhangi bir şey is­tediğinde, onu Allah'tan iste. Yardıma ihtiyaç duyduğunda Allah'tan yardım dile. (Çünkü her şey O'nun mülkü ve O'nun tasarrufundadır. O vermezse kimse veremez ve O'nun verdiğini kim­se engelleyemez). Şunu ka'i bil ki, bütün üm­met sana bir şeyle menfaat vermek üzere birleşseler; senin için Allah'ın yazmış olduğu bir şeyden başkası ile sana menfaat veremezler. (Bil­farz) bütün millet sana bir şeyle zarar vermek için ittifak etmiş olsalar, Allah'ın senin aleyhi­ne takdir etmiş olduğu bir şeyden başkası ile sana zarar veremezler. Artık kader kalemleri kal­dırılmış ve (mukadderatın yazılı bulunduğu) sahifelerlin mürekkebi) kurumuştur.»

(105. Hadis-i Şerif, E. Doğanay)



**«Hayvan üstünde olan yürüyene, yürüyen oturana, azlık çokluğa ve küçük büyüğe selâm verir.»** (Tirmizi)



---
13 Ekim Salı
## KELİME-İ TEVHİD (I)





«Lâilâhe illallâh Muhammedürrasûlullah» kavli şerifi kelime-i tevhiddir.

Lisânen ikrar, kalben tasdik ile İslâm'ı te­sis eden iki cümle-i şerifedir. (Lâilâhe illâllah) İslâm'ın etmemi, (Muhammedürrasûlullah) mü­temmimidir.

Lâilâhe illallah, ikrar-ı vahdettir. Muhamme­dürrasûlullah tasdîk-i risâlettir.

«Eşhedü enlâilâhe illâllah ve eşhedü enne Muhammeden abduhü ve rasûlühu» kavli şerifi kelime-i şehâdettir.

İnanılması lâzım gelen meselelerin temeli, hepsi kelime-i tevhid sözünde toplanmıştır. Bu iki cümle İslâm'ın itikad esaslarım tamamen ih­tiva edecek kadar geniştir.

**«Lâilâhe İllâllah»** = Allah'tan başka hiç bir ilâh yoktur cümlesi bir Allah (c.c.)'ın varlığını ve O'ndan başka ibâdet olunacak bir ilâh olma­dığını haber veriyor. Allah (c.c.) demek, varlığı zâtının muktezası olup, başka hiç bir şeye ih­tiyacı olmayan ve her şey kendisine muhtaç olan bir Vâcibü'l-vücûd demektir. Bizatihi mevcûd olan bir şeyin kadîm, baki, ezeli olması, hiç bir şeye benzememesi, yani zâtında, sıfatında, ef'âlinde şerîki ve benzeri olmaması lâzımdır. **«Lâilâhe İllallah»** demek, bizatihi mevcûd olan, hiç bir şeye benzemeyen ve ihtiyacı olmayan ebedî ve ezelî bir Allah (c.c.)'ın varlığını tasdik et­mektir. Her şey Allah (c.c.)'a muhtaçtır. Allah (c.c.)'dan başka her şey sonradan ve O'nun yaratmasıyla vücûda gelmiştir. Her şeyi yok iken yaratmasıyla vücûda gelmiştir.



---
14 Ekim Çarşamba
## KELİME-İ TEVHİD (II)





Her şeyi yok iken yaratıp meydana getiren Vâcibü'l-vücûdun ilim, hayat, irâde, kudret, tek­vin, kelâm, semi' ve basar sıfatlarıyla muttasıf olması vâcilbdir. **«Lâilâhe İllâllah»** Allah (c.c;) hakkında isbâten ve nefyen îmân ve i'tikadı lâ­zım olan şeylerin hepsini câmi'dir. Manasını dü­şünerek **«Lâilâhe İllâllah»** diyen bir adam, bütün bunlara iman etmiş olur.

**"Muhammedün - Resûlullah = Muhammed (s.a.v.) Allah'ın Resulüdür."** cümlesi: Bunda bü­tün Peygamberlere, Meleklere, Semavî kitaplara, Ahiret Gününe, ve Ahiret ahvâline îmân dahil­dir. Muhammed (s.a.v.)'in Allah (c.c.)'ın Resu­lü olduğunu tasdik etmek, bunların hepsine ina­nıp îmân etmektir. Çünkü Hz. Muhammed (s.a.v.) bunları tasdik eden bir şeriat ile gelmiştir.

Hz. Muhammed (s.a.v.)'in Peygamber oldu­ğunu tasdik, söylediklerinin hepsini tasdiki gerektirir. Allah'a, Peygamberlere, Meleklere ve diğer esaslara îmân etmeyi gerektirir. Hz. Mu­hammed (s.a.v.)'in Peygamberliğini candan ka­bul eden bir adam, O'nun haber verdiği her şeye îmân etmiş demektir.

Kelime-i Tevhid cümlesi inanılması lâzım olan esasların hepsini şâmildir. Bundan dolayıdır ki Peygamberimiz (s.a.v.): **«Lâilâhe İllâl­lah... diyen Cennet'e girdi, Cennet'e girmeyi haketti.»** buyurmuştur. Kelime-i Tevhid'i (şehadetd) söylemek, kalbde olan îmân ve İslam'a alâmet kılınmıştır. Bunu dili ile söyleyen fertler îmân ile hükmolunmuştur.

(İslâm İlmihali)



---
15 Ekim Perşembe
## BEŞİKTE KONUŞAN ÇOCUKLAR I





1 - Yûsuf (a.s.)'a şehâdet eden çocuk.

2 - Peygamberimiz (s.a.v.) Efendimiz:Velâde­tinde en evvel kelâmı: **"Allah'ü ekber kebîran vel hamdû lillâhi kesîran ve sübhânellâhi bükraten ve esîlen»** oldu.

3 - İsa (a.s.) doğduğunda dedi ki: **«Ben gerçek­ten Allah'ın kuluyum. Bana kitab verdi ve be­ni nebî kıldı.»** (Meryem: 30 âyetini okudu.)

4 - İbrahim (a.s.) doğup yere düştüğünde aya­ğa kalkıp dedi ki: **«La ilahe illallâhü vahdehûle şerîkelehû lehülmülkü velehülhamdü, elhamdülillahillezî hedânâ lıhâzâ.»**

5- Nuh (a.s.) mağarada doğduğunda, valide­si, vâ Nûhâh dedi. Nuh (a.s.) validesini teselli için, dedi ki: **«Ey anne, korkma, beni yaratan muhakkak beni muhafaza eder.»**

6- Musa (a.s.) doğduğunda oturarak validesi­ne dedi ki: **«Ey anne benim için korkma, muhakkak Cenâb-ı Allah (c.c.) benimledir.»**

7- Yûsuf (a.s.) validesi karnında iken **«Ben uzun müddet babamdan uzak kalacağım.»** di­ye konuştu. Validesi bunu babası Ya'kûb (a.s.)'a haber verdi. O da **«bu sırrı gizle»** dedi. Validesi aksırınca Yûsuf (a.s.) validesinin hamdine **«yerhamükillah»** dedi. Orada hazır olan cemâat Yû­suf'un validesinin karnındaki kelâmını işittiler

(Hz. R.M. Sâmi (k.s.), Hz. Yûsuf a.s )



---
16 Ekim Cuma
## BEŞİKTE KONUŞAN ÇOCUKLAR II





8- Firavun'un kızına hizmet eden ve onun ba­şını tarayan hizmetçi -İslâm oldukta- kızı ba­basına verdi. Firavun da kendisinin ve evlâdlarının bakır kazanda kaynar suya atılmasını em­retti. En sonra sıra kucağında sütünü eman ço­cuğa gelince validesine dedi ki: **«Sabr et zira sen hak din üzerindesin.»**

9- Bunlardan biri de Mübârekü'l-yemâmedir. Bazı sahabe Mekke'de bir eve girince Resûlullah (s.a.v.)'i gördüler. O sırada bir adam geldi bir günlük çocuğu bir hırkaya sarmış idi. Nebî (s.a.v.) Ona:

-Ey çocuk ben kimim buyurdu? Çocuk ta fasîh lisân ile:

-Sen Resûlullah'sın, Allah'ın elçisisin dedi. Resûlullah (s.a.v.): **«Doğru söyledin, Hakkında Allah mübarek kılsın»** buyurdu ve o çocuk bir daha konuşmadı. Onun için kendisine Mübarekü-l Yemâme ismi verildi. Bu vak'a Veda Haccı'nda oldu.

10 - Rahip Cüreyc bir kilisede ibâdet ederdi. Be­ni isrâil kızlarından bir kız nefsini rahibe tek­lif etti. Rahip iltifat etmeyip reddetti. Sonra o kız nefsini bir çobana teslim etti. Ondan bir çocuk oldu. Kız Cüreyc'e iftira ile bu çocuk Rahip Cüreyc'den oldu dedi. Cüreyc'i dövdüler, kilisesini de yıktılar. Cüreyc namaz kıldı, o ço­cuğun başına elini koydu ve dedi:

**- Seni yaratan Halik için haber ver, baban kimdir? Allah'ın izniyle çocuk konuştu ve :**
**- Babam filân çobandır** dedi. Cüreyc'den özür dilediler ve kilisesini tek­rar yaptılar.



---
17 Ekim Cumartesi
## BEŞİKTE KONUŞAN ÇOCUKLAR III





Şeyh Muhyiddin Arabi (k.s.) buyurdular ki: **"Zeyneb isminde, bir yaşında, anasını emmekte olan kızıma sordum:**

-**Söyler misin? Bir adam ailesi ile birleş­tiği halde inzal vâki olmamış olursa ne lazım gelir? Kızım dedi ki :**

**- Gusül lâzım gelir. Orada hazır bulunan­lar da taaccüb ettiler.**

**Sonra ben hac için kızımdan ayrıldım. Bir sene kadar Mekke'de idim. Kızımın validesine de hac için izin verdim. Şam hacıları ile be­raber geldi. Kızım deve üzerinde anasını emer­ken beni görünce, anasına dedi ki ; Bu babam­dır. Ve güldü, kucağıma kendini atmak istedi»**
(Hz. R.M. Sâmi (k.s.), Hz. Yûnus a.s.)



AYET MEALİ

**«Hakikat - bir sivri sinek olsun, daha üstün­deki (büyüğü) olsun - her hangi bir şeyi Allah mesel (ve misal) getirmekten çekinmez. Ar­tık iman edenler onun rablerinden (gelen) bir gerçek olduğunu bilirler. Kafirler ise "Allah bu misal ile ne murad etmişdir" derler. Allah onun­la bir çoğunu şaşırtır, yine onunla bir çoğu­nu yola getirir. Onunla fasıklardan başkasını şaşırtmaz.»** (Bakara:26)



---
18 Ekim Pazar
## YARDIM ALLAH (C.C.)'TAN İSTENİR





Cebrail Yûsuf (a.s.)'un yanına zindanda da­hil oldu. Yûsuf O'nu görünce tanıdı ve dedi ki:

- Ey peygamberlerin kardeşi, nasıl oluyor ki, ben seni hatâ edenler arasında görüyorum?
Cebrail O'na cevâben dedi:

- Ey temizlerin temizi, muhakkak Cenâb-ı Hak seninle beni mükerrem kıldı. Ve babaların ve Rabbin sana selâm ediyor ve sana buyurur ki:

- Benden haya etmedi de benden başka­sından istiane ile yardım talep etti. Ve izzetim
hakkı için elbette zindan içinde senelerce onu bekleteceğim.

Yûsuf (a.s.) da dedi ki:

-Ey Cebrail O benden razı değil mi? Ceb­rail :

-**Ceddi İbrahim (a.s.)'a uyman vâcib idi ki, başkasından yardım istemeyi terk etmesi lâzımdı. O ateşe atılacağı vakit, Cebrail bana ih­tiyacın var mı demişdi de O sana ihtiyacım yok, Rabbinden istediğinde de benim halimi Rabbim bilir, istemeden benim vekilimdir cevâbını ver­mişti.**

Mâlik bin Dinar'dan:

Yûsuf (a.s.) şarabdâra **"Beni Efendinin ya­nında an"** dediğinde, Allah Teâlâ buyurdu ki:

**-  Ey Yûsuf benden gayri vekil edindin, el­bette senin hapsini uzatacağım. Bunun üzerine Yûsuf ağladı ve dedi ki:**

**- Ya Rabbi hüzün ve belâların çokluğun­dan kalbim kasvetlendiydi. Bir daha benden böy­le bir kelime sudur etmez.»**
(Hz. R.M. Sâmi (k.s.), Hz. Yûsuf as.)



---
19 Ekim Pazartesi
## MACAR KRALI'NIN ÖLÜSÜ





Saadetlü Padişah-ı rûy-ı zemin ve halife-i Resûl-i Rabbül âlemin, ol gazi Sultan Süleyman bin Selim han hazretleri, Huda'nın yardımı ve Mustafa (s.a.v.)'nın mucizesi ile Macar'Kralı'na galip oldu. (1526) Kafirler onun kılıcından kurtulmayıp kırıldıklarında, Macar Kralı (II. Layoş) kendisini kurtarmak sevdasıyla at boynuna dü­şüp kaçarken Gümüş ırmağı denen nehre dü­şüp boğuldu. Ardından koğup giden gazi asker­ler bunu gördüler. Gelip şevketlü mehâbetlü Sul­tan Süleyman Hazretlerine bildirdiler.

Ol dahi emr eyledi ki:

**«Varın, Kral'ın ölüsünü çıkarın. Alıp Belgrad'a götürün orada ecdâd-ı nâpâkinin yanına defn edesiz!»**
Bunun üzerine Belgrad'a götürüp ecdâd-ı nâpâklerinin yanına gömdüler.

Amma bu hareket krallar arasında çok makbule geçti:

**«Gran Senyör gibi şanı yüce ve kahhar bir padişahın, Macar Kralı'nın ölüsünü nehirden çıkartıp, Belgrad'a ecdadı yanına defn ettirmesi büyük ululuktur!»** dediler.

O zamandan beni kâfirler, padişah efendile­rimize hürmet eder, **«Gran Senyör»** diye tazimde bulunurlar.

Onlar kâfir iken böyle ederlerse, ümmet-i Muhammed'den olan Müslüman karındaşlarımıza beş vakitte Padişah hazretlerine dua eylemek farz olur. Allah (c.c.) onların gölgesini bir an üzerimizden eksik etmeye, âmin.

(Barbaros Hayreddin Paşa Günlüğü, Sh.: 291)



---
20 Ekim Salı
## İŞLERİNİ ŞEYTANIN TAVSİYELERİNE GÖRE YAPANLAR





Bedir harbi sırasında, Kinane şeyhlerinden Sûrakâ bin Mâlik (r.a.) bir fırka süvari ile Kureyş ordusuna gelip: **"Ben sizinle beraberim"** diye onlara cesaret vermiş, ancak Allah-û Teâlâ'nın gönderdiği melekler ordusunu görünce, askerlerini alıp savuşmuş ve onun savuşup git­mesi Kureyş taifesini vehmû telâşa düşürmüş­tür. Halbuki Şûrakâ bin Mâlik suretinde görünen gerçekte şeytan ve avanesi idi.

Enfal sûresinin 48. âyetinde Allah-û Teala şöyle buyuruyor:

**"Zikredin şol zamanı ki, o zamanda şeytan, amellerini kâfirlere tezyin etti (süsledi). Ve size gâlibolacak bugün nasdan kimse yoktur ve elbette ben size yardımcıyım"** dedi. Vakta ki İslâm ve kâfir askerleri birbirlerini görüp mu­harebeye tutuşacağı zaman şeytan arkasına dön­dü ve dedi ki; Ben size refik (arkadaş) olamam, zira sizden ve amelinizden beriyim ve ben si­zin görmediğiniz şeyleri görüyorum, binaenaleyh teşriki mesâi edemem. Çünkü ben Allah'dan kor­karım; tahkik (hakikatte) Allah'ın azabı şiddetlidir.

(Hz. R.M. Sâmi (k.s.), Bedir Gazvesi)



**Üç şey gözün nûrunu arttırır:**
1 - Kâ'be-i Muazzama'ya bakmak,

2 - Kur'ân-ı Kerîm'e bakmak,

3 - Anne ve babanın yüzüne bakmak.

(Dört Büyük Halife, Sh. : 296)



---
21 Ekim Çarşamba
## HAKK (C.C.) HUZURUNDA ÂDÂB





Muhakkak ki, barış ve savaş zamanlarında, uyuduğun saatlerde, diri ve ölü hallerinde bir an bile senden ayrılmayan sahibin ki, O seni Yaratan'dır, Mevlâ'ndır, Rabbindir, rızkını verendir. Hangi saatte sen O'nu düşünür ve anar­san O seninle beraberdir, sen O'nun huzurundasın. Allah (c.c.)'ın huzurunda iken riâyet edi­lecek âdâb ve erkân:

1 - Başını eğip önüne bakmak,

2 - Aklını toplayıp Allah (c.c.)'tan gayrı olan bütün fikir­leri zihinden atmak,

3 - Tam bir sessizlik için­de bulunmak ve susmak,

4 - Vücudun bütün organlarını sakin, rahat bulundurmak.

5 - Emir­leri yapmakta azimli olmak,

6 - Yasaklardan sakınmak,

7 - Hiç bir şeye itiraz etmemek,

8 - Devamlı zikir yapmak,

9 - Allah (c.c.)'ın büyüklüğü üzerinde düşünmeğe devam etmek,

10- Allah (c.c.)'ı her şeyden üstün tutmak.

11- Halkın hepsinden ümidi kesmek,

12- Al­lah (c.c.)'ın heybet ve azameti, büyüklüğü kar­şısında yalvarışta bulunmak,

13- Haya (utan­gaçlık) içinde ve kırık kalble huşu içinde bulun­mak,

14- Kazanma heveslerine dalmayıp Al­lah (c.c.)'ın verdiklerine güvenmek,

15- Al­lah (c.c.)'a teslim olmak ve O'ndan gelene razı olmak.

Bu esaslar kulun bütün gün ve gece şiarı, âdeti ve yapacakları olmalıdır.

(Marifetname, C. 2, Sh.: 159)



**«İlim ve irfan sahibi olduğunu iddia eden cahildir.»** (H.Ş.) (Kenzül irfan:852)



---
22 Ekim Perşembe
## HADİS ÖĞRENMEK VE YAŞAMAK





Süfyân İbn es-Sevrî (k.s.), Süfyân İbn Uyeyne (k.s.) ve Abdullah ibn Sinan (k.s.) şöyle der­lerdi: **«Şayet, bizler bir memleketin kadısı ol­muş olsaydık, hadisleri öğrenmek istemeyen fakihlerle, hadisleri bilip de fıkhı öğrenmek iste­meyen muhaddisleri budaksız ve soyulmuş hur­ma ağacı dalı ile döverdik.»**

Hadisleri yazmanın ve bunları topluluklara duyurmanın çok büyük faydaları vardır. Şayet bir yerde şer'i delâil (deliller) okutulmuyorsa, insanlar bu şer'î delillerin tümünü bilememelerinden dolayı -Allah (c.c.) korusun -şeriatla­rını din düşmanlarına karşı koruyamaz hale gel­miş olurlar. Bizler bunları babalarımızdan böyle gördük böyle yaptık demek kâfi değildir.

Bir kere düşünün! Bir insan şek ve şüphe içinde ölüp de Münker ve Nekir (Melekleri) gelerek o kişiye dininin hangi din olduğunu ve peygamberinin kim olduğunu sorunca, o kişi: **«Bunlardan haberim yoktur. İnsanların bir şey söylediğini duydum. Ben de onu söyledim.»** diye cevap vermek zorunda kalırsa, bu hesap melek­leri öyle ağır demir tokmaklarla o kişiyi döve­ceklerdir ki bu tokmakların biri bir dağa vu­rulmuş olsa o dağ göçüp gider. Bütün bunları bizlere Peygamberimiz (s.a.v.) Efendimiz haber vermişlerdir.

İlim her insana kısmet olmamış, Allah (c.c.) bu ilmi insanların bazılarına ihsan etmiş olmakla beraber, ilimle amel etme kısmetini de her âlime vermemiştir. Bunun yani ilimle amel etmeyi ancak bazı kullarına vermiştir.

(İmam-ı Şa'rânî - El - Uhûdül Kübra)



---
23 Ekim Cuma
## HZ. MUHAMMED ESAD EFENDİ (K.S;)





Muhammed Esad Erbilî Hazretleri 1848 yı­lında Musul'un Erbil kasabasında dünyaya geldiler. Çocukluk yıllarını aynı kasabada geçirmiş, genç yaşında zamanın büyük alimi şeyhi olan Tâhal Hariri Hazretlerine intisap ettiler. Üsta­dından görmüş olduğu tahsil ve terbiyede üstün başarı göstererek 24 yaşında Tahâl Hariri Hazretleri'nden icazetlerini aldılar. Esad Efendi Hazretleri'nin gençlik yılları ilim ve irfan meclislerin­de geçmiştir. Zamanın uleması Abdülmecid Refkânî Hazretleri'nden Nakşi tarikatının icazetna­mesini almış Nakşi ve Kadiri tarikatlarının hila­fet makamına yükselmiştir. 1888'de Osmanlı payıtahdı İstanbul'a gelmiştir. Almış olduğu ica­zetler Şeyhülislamlar makamı tarafından tasdik edildi. Ve kendisi Kelâmî dergahının başına ge­tirildi. Burada irşad halkasını kurdu.

Osmanlı Padişahı, Sultan Reşat, Şeyh Esad Efendi'ye tutkundu. Ona bütün gönül kapılarını açmış ve sevgi bağlarıyla bağlanmıştı. Bizzat Osmanlı sultanının emriyle İstanbul'da tarikat şeyhlerini toplayan **"Şeyhler Heyetinin Reisi"** se­çildi.

Sultan Reşat bu gönül efendisine Çiçekli durağındaki mescid ve zaviyeyi bağışladı.

Kainatın Efendisine karşı duyduğu muhabbed sonsuzdu, îrşad vazifesini burada yapıyordu. Her beşer gibi ecel şerbetini içme zamanı yaklaşmıştı. Mukedderât-ı ilahi huzura gelip Me­nemen vak'asında oğlu Ali Efendi ve birçok kişi ile birlikte şehidlik makamında Cenâb-ı Hakk'a rûcu eylemişlerdir. (Rahmetullâhi aleyhi ve Rahmeten vesia)

(İstanbul ve Anadolu Evliyaları)



---
24 Ekim Cumartesi
## HASED





Resûlullah (s.a.v.) buyuruyor: **"Hasedden hazer edip sakınınız. Zira muhakkak hased ateşin odunu yakıp erittiği gibi hasenatı yer."**

Bazı Hukemâ demişlerdir ki: «Hased eden kimse beş veçhile Rabbine itiraz etmiş olur:

1   - Cenâb-ı Hakk'ın nimetini başkasında izhâr etmesine buğzeylemiş olur.

2   - Rab Teâlâ'nın taksimine rızâ göstermeyip böyle yapmasaydı da taksimini böy­le yapsaydı diye itiraz etmiş olur.

3   - **«Allah Tealâ fadlını dilediğine verir.»** (Mâide: 54) Fazl-ı ilâhîye cimrilik iz­hâr eylemiş olur.

4   - Allah Teâlâ'nın; velî, dost ittihaz buyurduğu bir kulunun yardımdan mah­rumiyetini ve nimetin ondan gitmesini murad etmiş olur.

5   - İblîs'in hased sıfatına iştirak etmiş olur. Bir kimse sûre-i Yûsuf'u okumaya devam edip mânâsını da düşünürse Yûsuf (a.s.)'un vâ­sıl olduğu sürûra nail olur.

(Hz. R.M. Sâmi (k.s.), Hz. Yûsuf a.s.)



**HİKMETLİ SÖZ**

**Bayezid Bistamî - kuddise sirruh - der ki:**
Otuz yıl ibadetlerimde nefsime tâbi oldum. Bir gün adamın şöyle söylediğini işittim:

-Yâ Bâyezîd! Allah'ın hazineleri ibadet do­ludur. Eğer Cenâb-ı Hakk'a kavuşmayı dilersen sana gereken nefsini zelil, hor hakîr görmen, amellerinde ihlâs üzere olmandır.



---
25 Ekim Pazar
## İSLAM'DA KARDEŞLİK ANLAYIŞI





Enes (ra.). Efendimiz (s.av.)'den rivayetle şöyle demiştir:

**«Kendi nefsi için sevdiğini, mü'min kardeşi için de istemedikçe, sizden biriniz hakkıyle mü'­min olamaz.»**
Yine bir; hadîsinde Efendimiz (s.a.v.):

**«Mü'minleri;birbirlerine karşı merhamet, samimiyet ve bağlılıklarında bir tek vücut gibi görürsün: Herhangi bir uzuv ağrıdığında, ce­sedin diğer kısımları da, uyku uyumayıp, sıtma olmuş gibi ızdırap duyar.»** buyurmuştur.

Bir hadîsinde de Efendimiz (s.a.v.):

**«Mü'minler;gözü ağrıdığında bütün vücudu şikâyet eden, başı ağrıdığı zaman da, bütün vü­cudu ızdırab duyan, bir tek adam gibidir.»** bu­yurmuştur.

Ebû Musa (r.a.), Hz. Peygamber (s.a.v.)'in şöyle buyurduğunu rivayet etmektedir:

**«Bir mü'min, diğeri için, birbiriyle kenetlen­miş yalçın duvarlar gibidir.»** Sonra bunu göster­mek için üç defa parmaklarını birbirine geçirdi.

Ebû Rukiyye (r.a)'nin rivayet ettiğine göre, Hz. Peygamber (s.a.v.) :

**«Din, nasihattan ibarettir.»**
Ve bunu üç defa tekrarladı.

- Ya Resûlullah, kimin için? diye sorduğu­muzda :

**«Allah için, O'nun Kitabı ve Resulü için, müslümanların önderleri (havass) ve avamı için.»** cevabını verdiler.

(İslâm'da Kardeşlik Hukuku -İ. Şarani)



---
26 Ekim Pazartesi
## TRİGONOMETRİ İLMİNİ İCÂD EDEN İSLÂM ÂLİMİ BATTÂNÎ





10. yüzyılda bir bilgin **«Beşer, Allah (c.c.)'ın birliğini isbata, O'nun emsalsiz büyüklüğünü, yüce birliğini, muazzam kudretini ve eserinin mükemmeliyetini anlatmaya yıldızlar ilmi saye­sinde muvaffak olur.»** Bu sözler Laland'ın ifa­desiyle dünyanın 20 meşhur astonomundan biri olan Müslüman BATTÂNİ'ye aittir.

BATTÂNİ, 858 yılında Harran'da doğdu. Ast­ronomi ve matematik sahalarında büyük hizmetler verdi. Gayret dolu ömrünü 929 yılında Samarra şehri civanndaki Kasralcıs'ta tamamla­dı.

Paris İslâm Enstitüsü eski profesörlerinden JACQUES RİSLER'e göre trigonometrinin ger­çek mucidi BATTANi'dir Batı'ya trigonometriyi o öğretmiştir. Trigonometrik bağıntıları bugün kullanılan şekliyle formüle etmiştir. M. CHAR­LES **"Geometride Metodların tarihi"** adlı eserin­de, BATTÂNİ'den söz ederken, onun sinüs ve kosinûs tabirlerini ilk kullanan kişi olduğunu ifade etmiştir.

BATTÂNİ astronomide de çok hizmetler ver­miş **«Sâbiî Cetvelleri» yıldızların hareketi kata­logunu** hazırlamış, Güneş yılını bugünkü hesap­lara çok yakın olarak, sadece 24 saniye fazlalık­la hesaplamayı başarmıştır.

(Devamı yarın)



**Hikmet**: Nasipsiz avcı, Dicle'de dahi balık tutamaz. Eceli gelmeyen balık karada ölmez.



---
27 Ekim Salı
## TRİGONOMETRİ'NlN MUCİDİ BATTÂNÎ





(Dünden devam)

Batıda ALBETEGNİUS (gayri müslimler bü­yük alimlerin müslüman olduklarını saklamak için herbirine bir Hıristiyan ismini takmışlar­dır) adıyla şöhret bulan BATTÂNİ'nin astrono­mideki hizmetlerini yadetmek için batı şimdiki Ay haritasında bir bölgeye onun ismini vermiş­lerdir.

**ESERLERİ:**
1 - Kitâbû Mârifet-il Bürûc fi mâbeyne erbe-il felek: (On iki burcun gök küresinin dört­te birindeki doğuş yerlerinin bilinmesi.) Yıldız­ların doğuş yerlerinin katalogudur. Böyle bir cetveli ilim dünyasına kazandıran BATTÂNÎ ol­muştur.

2 - Risâletûn fî tahkik-i akdâr-il ittisâlât: (Yıldızların yanyana gelme ölçümlerinin araştırılması hakkındaki kitab)

3 - Şer'h-ul Makâlât-il erbaı li-Batlamyus: (Batlamyus'un **"Dört kitap"** adlı eserinin açık­lanması.) BATTÂNÎ, Batlamyus'un (Yunan Ast­ronomu) birçok yanlışlarını düzeltti. Ay ve bazı gezegenlerin yörüngelerinin hesaplanmasında bir kısım düzeltmeler yapmıştır.

4 - Ez - Ziyc; BATTÂNÎ'nin günümüze ka­dar gelebilen tek Astronomi ile ilgili kitabidir. Eser rasatlardan elde ettiği neticeleri de içine almaktadır. Kral X. Alfonso (1284) tarafından Arapçadan İspanyolca'ya, 12. yüzyılda Tivoli'li Plato Tiburtinus tarafından Latinceye tercüme edilmiştir. Eser Kopernik (1473-1543), Fransız Laplace (1749-1827)'in incelemelerine ışık tut­muştur.                             



---
28 Ekim Çarşamba
## HZ. HAMZA (RA.)





Seyyid'üş-Şühedâ Hz. Hamza (r.a.) Resûl-i Ekrem (s.a.v.)'in amucasıdır. Bi'set-i Muhammediye (s.a.v.)'nin ikinci senesi müslüman olmuş­tur. Onun müslüman olması İslâmiyet için bü­yük bir kuvvet ve mesned idi.

Hz. Hamza (r.a.), Bedir harbinde fevkalâde yararlıklar göstermiştir. Uhud harbinde de ibraz ettiği kahramanlıklarla Kureyş'in en nâmdar bahadırlarından otuz kadarını tepelemiş ve kendisi de yirmiden fazla yara almış olduğu halde Vahşî (r.a.) tarafından şehit edilmiştir.

İslâm tarihinde her ne zaman Uhud Gaz­vesi yâdolunsa Uhud'dâki Şüheda kafilesinin alemdarı olarak Seyyid'üş Şühedâ Hz. Hamza (r.a.) anılır.

Hadis-i Şerifte **«Şehldlerin büyüğü Abdulmuttaliboğlu Hz. Hamza'dır»** buyurulmuştur.

Hz. Hamza (r.a.), Resûl-i Ekrem (s.a.v.) ta­rafından hemşirezadesi Abdullah İbn-i Cahş ile bir kabre defn olundular. Medîne-i Münevvere'de Uhud'da yatan bu aziz şehidimizi her hac ve umreye giden müslüman ziyaret etmelidir.

Hz. Hamza (r.a.) son derece merd, kahra­man bir adamdı. Son derece titiz ve serbest bir zattı. Hüsnü ahlâk sahibi idi, Resûl-i Ekrem (s.a.v.) Hz. Hamza (r.a.) için: **«Allah sana rah­met etsin, seni bildim bileli hep sıla-i rahme ehem­miyet verir ve hep iyilikler işlerdin.»** buyurmuş­tur.

(E. Edip, İ. Tarihi, C. 2, Sh.: 100)



---
29 Ekim Perşembe
## OSMANLI'DA IRKIYET ANLAYIŞI (VEYA AZINLIK MES'ELESİ)





Yıldız Sarayı'nda bir Türk bahçıvanı; **«Pis Türk»** diye azarlayan bir Arnavut tüfekçi subayının sözünü pencereden duyup başını uzata­rak: **«Ben de Türküm»** diyen II. Abdülhamid Han'ın karşısında subayın ödü kopmuştur.

Fakat azınlıklar dengesi çok iyi kurulmuş­tur. Bu mesele ihtişam akabinde halledilmiş ve sonraki asırlarda bu dengeyi muhafaza edebil­mek artık o kadar kolay değildi. Bunun son büyük üstadı II. Abdülhamid Han idi. Hissen Türk milliyetçisi olduğu halde, o derece zeki bir po­litika takıyb etmişti ki, Türk kadar Arap, Arnavud, Kürd, Abaza, Boşnak, Pomak, Giritli, Çeçen, Lengi, gibi gayrı Türk Müslüman kavimleri de -herbirine ayrı ayrı siyaset uygulayarak - şah­sına ve devlete bağlamıştı.

Binaenaleyh, bazen ileri sürüldüğü gibi Osmanlı İmparatorluğu Türklüğün kaynadığı bir kazan değil, Türklüğün kaynattığı bir kazandır. Böyle bir kazan, Atlantik'le Hazar arasında kaynatılabilmiş ve bugünkü varlığımızı sağlamış­tır. Gene böyle bir kazan, bugünkü Menç'le Ağ­rı dağı arasındaki asgari sınırlı Türkiye'de as­la kaynatılamamaktadır.

(Büyük Türkiye Tarihi - Yılmaz Öztuna)



**MEVLÂNÂ C. RÛMÎ DİYOR Kİ:**

**«Bir lokmadan sen, hased, tuzak, cehalet ve gaflet husule geldiğini görürsen, onun haram olduğunu anla.»**



---
30 Ekim Cuma
## MESCİD'DE AĞLAYAN KÜTÜK





Minber yapılmadan önce Mescidde bir hur­ma kütüğü vardı, ki Peygamberimiz (s.a.v.) hutbe esnasında ona dayandı.

Kendisi için yapılan Minberin üzerine çıktı­ğı zaman, bu kütükten, gebe veya yavrusundan ayrılan devenin bozulamasına, inlemesine ben­zer sesler gelmeğe başladı.

Peygamberimiz (s.a.v.) Minberinden inip eli­ni onun üzerine koyunca, sesi kesildi. Bu hâdi­se, Mescidde bulunan bütün cemaatin gözü önün­de cereyan etmiştir.

Sehl b. Sa'd'e göre cemâat, kütüğün başına üşüşmüşler, rikkat ve heyecanlarından ağlaşmış­lardır.

Rivayete göre, kütük çatlayıp parçalanıncaya kadar inildemiş, bozulamıştır.

Kütüğün öküz gibi böğürüp bozulamasından Mescidin içi çalkanmıştı. (Darimî - Sünen, C. 1, Sh.: 10).

Câbir b. Abdullah'a göre: Peygamberimiz (s.a.v.) Minberden inip kütüğü kucaklayınca, kü­tük, bir çocuk gibi hıçkıra hıçkıra susmuş, Pey­gamberimiz de: **"O, yanında yapılan zikrullâh'ı dinlemekten uzak kaldığı için, ağlamıştı"** demiş­tir.

Peygamberimiz, bir çukur kazılıp kütüğün oraya gömülmesini emretmiş, bunun üzerine, kütük, Minberin altına gömülmüştür.

Minberin sağına, soluna gömüldüğü de, ri­vayet edilir.

(İslam Tarihi - M.A. Köksal)



---
31 Ekim Cumartesi
## NEMRUD'UN ÖLÜMÜ





Cenâb-ı Hakk, Nemrûd isimli hükümdara Allah'a imân etmesi için bir melek gönderdi. Fakat o îmân etmedi, kabul etmedi. Melek onu ikinci olarak îmâna da'vet eyledi, o yine kabul etmedi. Nemrûd üçüncü olarak îmâna da'vet edildi, yine kabul etmedi ve meleğe şöyle dedi:

- Sen taraflarını topla, ben de adamlarımı toplayayım da savaşalım.

Nemrûd, güneş doğarken ordusunu ve as­kerlerini yığdı. Cenâb-ı Hakk da ona sivrisinek sürüleri gönderdi ki, gökyüzü sinekten görül­müyordu. Böylece Cenâb-ı Hakk onlara sinekle­ri musallat kıldı, öyle ki, sinekler onların et­lerini yediler, kanlarını emdiler ve onları kup­kuru kemik bıraktılar. Sineklerden biri de Nemrûd'un burnundan beynine girdi. Onun dimağın­da tam dörtyüz sene kaldı. Bu suretle de Ce­nâb-ı Hakk onu ta'zîb etti. Nemrûd bu müddet içinde başını tokmakla dâima dövdürmüştür. Ve nihayet Cenâb-ı Hakk onu böylece helak etti. (Tarîh-i Eb'ül-Fidâ)

(Hz. Ebu Bekir (r.a.), Hz. R.M. Sâmi k.s.)



**GÜLİSTAN'dan :**
**Vaız:** İki şey akla aykırıdır: kısmetine dü­şenden fazla rızk yemek, eceli gelmeden ölmek.



**DİNÎ TABİRLER:**
**Vâcib**: Yapılması şer'an kat'i derecede bir delil ile sabit olmamakla beraber, herhalde pek kuvvetli bir delil ile sabit bulunan şeydir.



---
1 Kasım Pazar
## ŞAKK-I SADR HADİSESİ





 

Bu hâdise, Peygamberimiz (s.a.v.) dört beş yaşlarında iken vuku bulmuştur.

Peygamberimiz (s.a.v.)'in Sahabilerinden ba­zıları **«Yâ Resûlallah! Bize, Kendinden biraz** **bahset»** dediler.

**Peygamberimiz (s.a.v.) «Olur!» «Ben, Atam İbrahim'in Duâsı'yım! İsa'nın, geleceğini müjdelediği Peygamberim! Annem de, bana hâmile kaldığı zaman, rü'yasında, kendi­sine Şam köşklerini aydınlatıp gösteren bir Nûr'un kendisinden çıktığını görmüştü. Ben, Sa'd b. Bekrlerde emdirilip büyütüldüm. O sıralarda, süt kardeşim ile birlikte evlerimizin arkasında kendimize âid küçük kuzuları yayıyorduk. Üzer­lerinde ak elbise bulunan iki adam, içi kar dolu altundan bir leğen ile yanıma geldi. Beni, tu­tup karnımı yardılar, kalbimi, çıkardılar. Onu da yardılar. Kalbimin içinden kara ve pıhtılaşmış bir kan parçası çıkarıp attılar. Sonra, kal­bimi ve karnımı, o karla iyice yıkayıp temizle­diler. Sonra da, onlardan birisi, arkadaşına:** (Onu, Ümmetinden on kişi ile tart!), **dedi. Beni, onlarla tarttı. Ben, onlardan ağır geldim!** (Onu, Ümme­tinden yüz kişi ile tart!) **dedi. Beni, onlarla tarttı. Ben, yine onlardan ağır geldim.** (Onu, Üm­metinden bin kişi ile tart!) **dedi. Beni, onlarla tarttı. Ben onlardan da, ağır geldim. Bunun üzerine,** (Artık, O'nu, tartmayı bırak! Vallahi, Onu bütün Ümmetile bile tartacak olsan, yine, O ağır gelirdir!) **dedi.»** buyurdu.

(M.A. Köksal, İslâm Tarihi)



---
2 Kasım Pazartesi
## İMÂM-I RABBÂNİ AHMED FÂRUK SERHENDİ (K.S.)





Ehl-i hakikat idi Cedleri 28 bâtın sonra Hz. Ömer (r.a.)'e varır.

Muhakkik İmamı Süyuti **«Cem'ul-Cevami»** adlı eserinde sahih hadis-i şerîf olarak **«Benim Ümmetim içinde '"sıla" namında bir kimse ola­caktır. Onun irşadı ve şefaati ile nice nice insan­lar Cennet'e girerler»** mealindeki hadis-i şerifi nakleder. Sofiyye uleması «**sıla**» namını Ahmed Faruk Hazretlerine atfederler. (Sıla: Şeriatla ta­rikatı birleştiren manasınadır.)

Müceddidin 7 iklimi birbirine mezceden di­rayeti, bayü gedayı uzlaştıran firaseti çeşitli tarikat ve mezheplerin te'lifindeki idaresi hülâsa yüce tevhid dininin türlü sebeplerle dağılmış sâliklerinin birleştirilmesi, onun esas vazifelerindendir. Mü'minlerin ehli hak, ehli tevhid, ehli sünnet olarak birbirlerine yaklaşmaları, kaynaş­maları, birleşmeleri inandıkları imanın, men­sup oldukları dinin ve tuttukları yolun icabıdır. Âlemlere rahmet olarak gelen Peygamberimiz (s.a.v.)'in iki cihanın saadetini sağlayan dini bü­tün insanlığa ve varlığa gereken değeri vermiş ve icaplara göre en hayırlı ve mes'ud düzeni kurmuştur. Müceddid İmamı Rabbani Ahmed Faruk Hazretleri de o yolu tutmuştur. Tefrika­lara yol açan siyasî, idarî, zümrevî, ırkî ve bölgevî düşünceleri bıraktırmak, bu uğurda öne düşen harisleri ıslâh etmek âlemin huzuru için şarttır. Hazret de onu yaptı, insanları gönlün­den birbirine bağladı. Birliği kurdu. Birliği sağladı.

                      (M. Hâni Âdâb. Sh.:144)



---
3 Kasım Salı
## SELÂM





Hz. Ömer (r.a.)'in bildirdiğine göre: Hz. Ebû Bekir, bir gün, bir cemâatin yanına uğramış, on­lara (Esselâmü aleyküm!) diyerek selâm vermiş, onlar da (Esselâmü aleyküm ve rahmetullâh!) demişler.

Bunun üzerine, Hz. Ebû Bekir (Esselâmü aleyküm ve rahmetullâh) demiş.

Onlar da (Esselâmü aleyküm ve rahmetullâhi ve berekâtüh!). diyerek selâm alınca. Hz. Ebû Bekir **«Bu gün, halk, selâm faziletinde bize çok üstün geldiler!»** demiştir.

**Selâmı Verecek ve Alacak Olanlar:**
İslâm Selamlaşma âdabına göre: Binitli bulunan, yaya olana, yaya olan otu­rana, az çoğa, küçük olan büyük olana, geçip gitmekte olan oturana önce selâm verir.

Selâm alanın da, veren gibi, ecri vardır. Selâm almayana bir şey yoktur. İki yaya bir araya geldikleri zaman, onlar­dan, selâm vermekte erken davranan, üstünlüğü sağlamış olur.

Peygamberimiz (s.a.v.): **«İnsanların, Allah yanında en makbul olanları, selâmı, önce veren­lerdir.»** buyurmuştur. (Ebu Dâvud-Sünen. C. 2, Sh.: 641).

Selâm vermek, nafile bir ibâdettir. **Verilen selâmı almak ise, farzdır.**

(islâm Tarihi - M. Asım Köksal)



---
7 Kasım Cumartesi
## ALLAH-Û TEÂLÂ'NIN ZAFER İHSANI





**«Zât-ı Uluhiyetime yemin ederim ki muhak­kak Bedir'de "Allah-ü Teâlâ" size yardım etti. Halbuki siz Bedir'de zelil ve fakir idiniz. Bina­enaleyh Bedir Vak'ası'nda nail olduğunuz ni'mete şükretmeniz için Allah'a ittikanız vacip­tir.»** (Âl-i İmrân: 123)

İşte Bedir günü fakîr ve zelîl ve zayıf bir halde bulunan mü'minlere Cenâb-ı Hakk nusretini ihsan etti. Ebû Cehil gibi sanâdid-i Kureyş hep o gün maktul düştüler. O günden itibaren izzet-i îmân tezahür etti. Yevm-i Bedir mebnâ-yı İslâm oldu. Bunu Cenâb-ı Allah'tan başka hangi kuvvet yapabilir? Şimdi aklı olan­lar böyle bir nusreti ihsan eden Cenab-ı Allah'a tevekkül ve i'timad etmez mi? Nasıl olur da sa­bır ve ittikayı bırakır (feşile) yani cebânet ve za'f-ı kalb'e düşersiniz?!

Binaenaleyh ey mü'minler! Bundan boyla hep Cenabı Allah'a ittika ediniz ki, nusrete nail olup şükredesiniz!!!



---
8 Kasım Pazar
## ZEMZEM





İbn-i Abbas'dan rivayet edildiğine göre: Zemzem suyu, içildiği şey içindir:

Onu, şifa bulmak için içersen, Allah sana şifâ verir. Onu, korunma isteklisi olarak içersen, Allah, seni, korur. Onu, susuzluğunu kesmek için içersen, Allah, senin susuzluğunu keser. Eğer, Onu, karnını doyurmak için içersen, Allah seni doyurur. O, Cebrail (a.s.)'in ökçesi ile vu­rup yerden çıkardığı ve İsmail (a.s.)'i suladığı sudur.

Zemzem, yalnız suya kandırıcı değil, aynı zamanda, karnı doyurucudur da. Bunun için, cahiliyye devrinde Zemzem'e (Şubâ'a) denirdi. Zemzem'in ismi olan (Şubâ'a) doyduktan son­ra arta kalan yemek demektir.

Peygamberimiz (s.a.v.)'in, İslâmiyeti yaymağa çalıştığı ilk sırada Peygamberimiz (s.a.v.)'e gö­rüşmek için Mekke'ye gelip, geceli gündüzlü otuz gün, susadıkça ve acıktıkça Zemzem suyu içmek­le iktifa ettiğini ve hiç de, zayıflamadığını ve aksine, semizlediğini söyleyen Ebûzerr'ül Gıfârî'ye Peygamberimiz (s.a.v.) **"O, gerçekten mü­barek, gerçekten doyurucu yemektir!"** buyur­muştur.

Hazret-i Abbas da **«Cahiliyye devrinde insanlar, Zemzem kuyusundan su içmekte birbirleri ile yarışırlar, çoluk çocuklu iseler, birlikte Zemzem kuyusuna gidip ondan içerler, bu ken­dileri için, sabah içkisi olurdu. Biz Zemzem su­yunu, çoluğumuza çocuğumuza bir yardım sa­yardık»** demiştir.

(M.A. Köksal, İslâm Tarihi)



---
9 Kasım Pazartesi
## MEHMED ŞEMSEDDİN FENÂRİ (1350- 1431)





Muhammed Şemseddin Fenârî, Yıldırım Bayezid Han, Çelebi Sultan Mehmed ve II. Murad devirlerinde yaşamış, ilmi kudretiyle şöhret bul­muş ve II. Murad zamanında ilk defa Şeyhül-İslâm ve Müftil-Enâm ünvaniyle makam-ı Meşihat-ı ;slâmiye'yi ihraz etmiş Türk ilim adamlarındandır. İlmiyle âmil, fazliyle kâmil bir zat­tır. 1350 (751) tarihinde Maveraünnehir'de Fenar köyünde dünyaya gelmiştir.

Babası Mehmed İbn-i Hamza, Sadreddin-i Konevi halifelerinden âlim bir zattır.

Taşköprülüzâde şöyle bir rivayet nakleder:

**«Yıldırım Beyazıd bir gün bir husus için Molla Fenârî huzurunda şahadet etmişti. Molla Fenârî; sen cemaati terk eden bir adamsın. Ter­ki cemaat edenin şahadeti merdud olur dedi. Yıl­dırım Beyazıd bundan müteessir olup sarayı önünde bir cami yaptırdı. Camide kendisine muaynen bir yer tayin edip bir daha cemaati terk etmedi.»**
Molla Fenârî 21 yıl Bursa Kadılığı yapmıştır. Daha sonra Konya'ya gelmiştir. Karamanoğlu Mehmed Bey Molla Fenârî'ye çok saygı göster­miş ve iltifat etmiştir. Molla on iki sene Karaman'da kalmış fetva işiyle ve talebe yetiştirmek­le meşgul olmuştur.

Daha sonra tekrar Bursa'ya dönmüş ve Bur­sa kadısı olmuştur. Sene 1431 (834)'de Molla Fe­nârî 87 yaşında irtihal etmiştir. Çok sayıda eser­leri mevcuttur.

(Meşhur Şeyhülislamlar, Sh.: 36)



---
10 Kasım Salı
## YEHÛD ÎLE HARB OLMADIKÇA KIYAMET KOPMAYACAKTIR





Resûlullah (s.a.v.) şöyle buyurmuştur:

**"(İleride) müslümanlar Yehûd ile harb ede­cek (ve onları tamamiyle kırıp mahvedecek.) Hatta onlardan bir Yehûdî taş arkasına saklansa (da sağ kaldığı farz edilse) taş parçası da (dile gelerek) ey Allah'ın kulu, şu arkamdaki Yehûdidir. onu da öldür diyecektir."**
(Ebû Hureyre (r.a.)'den gelen) bir rivayette de: Müslümanlarla Yehûd arasında kanlı bir harb olmadıkça kıyamet kopmaz, buyurulmuş ve hadisin geri kalan kısmı zikr edilmiştir (ki, bu harbde müslümanlarm Yehûdîleri tamamiyle tenkil etmesinden ve bir tanesinin taş arkasında saklı kaldığı farz edilse bile taş da izhar-ı husûmet ederek: **Ey Müslüman, arkamda saklanan Yehûdiyi de öldür!** demesinden ibarettir.)

(S. Buhari Tec. Sarih, C. 8/3-12)



**EBDAL KİMDİR**
Ebüd-Derdâ (r.a.) şöyle demiştir:

«Allah'ın bir takım kulları vardır ki. onlar? "Ebdal" denilir. Onlar Allah'a ne çok oruç tutmakla, ne çok namaz kılmakla, ne çak hacca gitmekle, ne sakallarının güzelliğiyle ulaşmışlar­dır. Allah'a vâsıl olmalarının sebebi verâ'da sadâkatları, sâlih amellere hâlis kalb ile sağlam niyetleri, sadırlarının selâmeti, yani kibr, kin, buğz gibi ahlâk-ı zemimeden salim bulunmala­rı ve bütün müslümanlara merhametli bulunma­larıdır.» (Ruhu'l Beyân. 2/20)



---
11 Kasım Çarşamba
## VAZİFE TALEP ETMEK





Rivayete göre: Bir kavim geldiler ve Nebi (s.a v.)'den valilik istediler. Resûlullah (s.a.v.) buyurdular ki :

**«Bizden valilik vazifesi arzu edeni elbette o vazifede kullanmayız. İstediği vazifeyi ona ver­meyiz.»**
Valilik yükü ağır bir vazifedir. O vazifenin hukukuna riâyet etmeye bir insan muktedir olmaz. Fakat Hâkimlik veya emaret vazifesine ve emsali bir vazifeye ta'yin olundukda kabul et­mek lâzım olur. Zira farz-ı kifâyedendir. İhmâli caiz olmaz.

(Hz. R.M. Sâmi (k.s.). Hz. Yûsuf a.s.)



## EBUSSUÛD EFENDİ

Gayet yumuşak ve mülayim bir tabiata sa hip olan Ebussuüd Efendi'nin gerektiğinde sert davrandığı da olmuştur. Bilindiği üzere, Zenbilli Ali Cemâli Efendi, Yavuz Sultan Selim'in hu­zuruna girerken yüksek sesle: **«Allah zalimleri sevmez»** âyetini (Âl-i İmrân. 3/57, 140) okuya­rak padişahı uyarırmış. Ebussuüd Efendi de bir cinayet meselesinde cemaatle namaz kılmadığın­dan dolayı Kanunî Sultan Süleyman'ın şahidliğini kabul etmemiş ve din hükümlerini korumadaki titizliğini ortaya koymuştur.



**"Gökleri yedi kat üzerine yaratan O'dur. Rahmân'ın bu yaratmasında bir düzensizlik bulamazsın. Gözünü bir (çevir bak, bir çatlak görebilir misin?"**
(Mülk Sûresi: 3)



---
12 Kasım Perşembe
## HZ. HALİD BİN VELİD (R.A.)





Din uğrunda kendini her türlü tehlikelere atarak yıldırım süratle düşman ordularını mağ­lup ediyordu. Tevhid-i ilâhi için fetihten fetihe koşuyordu. Ve zafer haberi geldikçe Hz. Ebu Bekir (r.a.) **«Analar Halid gibi bir er doğurmak­tan acizdir»** diyordu.

Kibarı-Sahabeden muhaddis, fakih, şeci, hatib ve maruf kumandan idi. Fütuhatında demir kapıları, taşlardan muhkem kaleleri hâk ile yek­san etmiştir.

Hz. Ömer (r.a)'ın emriyle seraskerlikten tenzil buyrulduğu zaman **"Semi'nâ ve eta'na"** diyerek kabul edip itiraz etmemiştir.

Ve hatta asker arasında galeyanı mucib bir hal görerek umum askere hitaben:

**«Ey Guzzat-i Kiram!.. Bizim maksadımız, ilây-ı kelimetullahtır. Emirul-ceyş olmak değildir. İslâmiyet ilerlesin, aktâb-ı şevketimiz parlasın da emirülceyş kim olursa olsun. Bundan ne çıkar? Benim bu kadar muharebelerde can atıp harp etmekliğim Emirulasker (baş kuman­dan) olmak fikrine mebni değil, ancak Rızâullah (Allah rızası) içindir. Düşmanın istifade ede­ceği ihtilafta bulunmamanızı tavsiye eder ve bun­dan böyle âdi bir nefer gibi din-i âli yolunda fedây-i Can etmeği deruhte eylerim.»** dedi.

Hz. Halid'in bu sözleri asker-i İslâm'ı teskin eyledi ve herkesi bu derece âlicenab olduğuna taaccüble mehâsin-i Ahlâkını takdir eylediler.

(Hz. Halid Bin Velid (r.r.)-Hz. R.M. Sâmi (r.a.))



---
13 Kasım Cuma
## İMAMETE EN LÂYIK KİMDİR





Cemaat arasında imamete en lâyık olan Sün­neti bilen, yani fakih olandır. Bunda müsavi ol­salar kıraati daha güzel olandır. Bunda da müsavi olsalar ziyade mütteki olan, yani haramdan kaçınandır. Bu üç vasıfta müsavi olsalar hilm, rıfk, haya gibi ahlâk i'tibar ile daha mü­kemmel olandır. Bu hususta da müsavi olsalar yüzce, sonra nesepçe, sonra sesçe, daha sonra libas bakımından nezâfetçe güzel olandır. Bun­ların hepsinde de bilfarz müsavi olsalar, arala­rında kur'a çekilir.

Bununla birlikte, cemaat arasında hâne sa­hibi veya o mahallin muvazzaf imamı bulunursa bunlar tercih olunurlar, velev ki, matlûp olan sıfatları tamamen cami' olmasınlar. Başkasının hanesinde imam olacak kimse, onun izni ile imamette bulunur.

(Büyük İslâm İlmihali)



Hikâye edilir ki: İbrahim bin Edhem hama­ma girmek istedi, hamamcı ücret istedi. Bunun üzerine İbrahim bin Edhem ağladı ve **«Şeytan evine ücretsiz girilmiyor. Nebîler ve sıddıklar arasına girmek nasıl olur?»** dedi.



**"Allah'a döneceğiniz ve sonra haksızlığa uğramadan herkesin kazancının kendisine eksiksiz verileceği günden korkunuz."** (Bakara Sûresi : 28)



---
14 Kasım Cumartesi
## SÖZ TAŞIYICILIK





Efendimiz (s.a.v.):

**«Hak arasında söz taşıyan (koğuculuk ya­pan) kimse Cennet'e giremez.»** buyurmuşlardır. Halid b. Ahmed (r.a.) demiştir ki: **«Senin yanında başkasının aleyhinde bulunan kimse, başkalarının yanında da, senin aley­hinde bulunur. Sana başkasının sırlarını getiren, senin sırlarını da başkasına götürür.»** Abdullah b. El-Mübarek (r.a.) ise: **«Gayr-i meşru çocuk sır saklayamaz.»** de­miştir.

Sır saklamayan ve söz taşıyan kimsenin, zina çocuğu olmasından korkulur.

Bu, Allah-û Teâlâ'nın şu âyetlerinden mül­hemdir :

**«Çok ayıplayanı, koğuculukla gezeni, hayır­dan alıkoyanı, aşırı zalimi, çok günahkârı;zorbayı, bütün bunlarla beraber soysuz olan yar­dakçıyı.»** (Nur: 11, 12, 13)

**«Azam olsun (insanları arkalarından çekiş­tiren), her ayıplayıcıya, yüzlerine karşı dil uzatıcıya.»** (Hûmeze, 1)

Allah-ü Teâlâ (Hammâlete-l Hatabi) **«Odun taşıyıcı»** buyurmuştur: O kadın söz taşıyıcıdır ve koğuculuk yapmakdır.

(İ. Şarani, İslâm'da Kardeşlik Huk., Sh.: 7)



**«Resûl-i Ekrem, onlar (Ashâb) için tırnak kesmeyi, bıyıkları almayı ve kasık kıllarını tıraş etmeyi her kırk günde (en az bir defa) olarak tayin etti.»** (Tirmizi)



---
15 Kasım Pazar
## SILA-I RAHİM





Sıla-i rahimde bulunmak, bir selâm ve he­diye ile dahi olsa sıla-i rahim yapmak vaciptir. Sıla-i rahim, akrabaya yardım etmek, onlara ih­san ve ikramda bulunmak, onlara yumuşak dav­ranmak, ziyaretlerinde bulunmak demektir.

Akrabayı günaşırı ziyaret etmek sevgi ve muhabbeti artırır. Buna imkân yoksa, haftada bir yahut ayda bir ziyaret etmelidir.

Akrabalar birbirlerinin ihtiyaçlarını red et­memeli. Çünkü bu bağların kopmasına sebep olur.

Bir Hadîs-i Şerifte: **"Sıla-i Rahim ömrü uza­tır."** Diğer bir H. Şerifte: **«İçlerinde akrabadan bağlarını koparan bir kimsenin bulunduğu bir kavme melekler inmez.»**

Yoksula ve kimsesizlere iyilik etmek... Za­limi bağışlamak, kötülük yapana iyilikte bulunmak gereklidir. (Sırat-ul İslâm, Sh.: 49)



Resûlullah (s.a.v.) buyuruyor:

**«Üç şey vardır ki, bunlar kimde bulunursa o kimse imânın tadını bulur.**
**1** **- Bir kimseye Allah (c.c.) ve Resulü (s.av.), başkalarından daha sevgili olmak,**

**2** **- Bir kimse sevdiğini yalnız Allah (c.c.) için sevmek, .**

**3** **- Bir kimseyi Allah küfürden kurtardık­tan sonra, tekrar küfre dönmekten, ateşe atılmaktan tiksindiği gibi tiksinmek.»** (Müslim. C. 1/260)



---
16 Kasım Pazartesi
## ALLAH-Ü TEÂLA'NIN MEKRİ





**«Ya Ekrem'er-Rûsûl! Zikret şol zamanı ki, o zamanda kafirler seni habs yahud kati, yahud Mekke'den çıkarmak suretiyle istişare ederek hile ve hud'a etmişlerdi. Onlar seni helake dair olan müşaverelerinin neticesini saklarlar. Allah-û Teâlâ onlar için hazırladığı kahrını saklar. Zi­ra Allah-û Teâlâ saklayıcıların en hayırlısı ve kavîsidir.»** (Enfal: 30)

Çünkü Allah-û Teâlâ onların hile muamele­sine karşı hîle muamelesini en güzel yapıcıdır.

Allah'ın mekri ile murad; onların hilelariyle kendilerine ceza vermektir. Çünkü onlar, Resûlullah (s.a.v.)'ı Mekke'den ihraç veyahud katl etmek üzere karar verdiler.

Allah-û Teâlâ Hazretleri de onları Mekke'den ihraç ve Bedir'de katletmek suretiyle kendi ka­rarlarını kendi üzerlerine icra buyurdu.

Yahud **«Allah'ın mekri»**: Bedir Gazası'nda Allah-û Teâlâ ve Tekaddes Hazretleri Ehli-islâm'ı onların gözlerine az göstermek suretiyle onlara hücuma cesaret verip kâfirler de hücum edince, E'hl-i İslâm'ın kılıçları altında helak olmalarıy­la onlar hakkında mekr-i ilâhî zuhur etmiştir.



**"Merhamet edenlere Allah (c.c.) de merha­met eder. Yerdekilere merhamet ediniz ki göktekiler de size merhamet etsin."** Hadîs-i Şerif (Buhari)



---
17 Kasım Salı
## ESMÂ'ÜL HÜSNÂ-I





**Bismillâhirrahmânirrahim**
Hüvellâhüllezî lâ ilâhe illâhü *Er-Rahman (c.c.) * Er-Rahîm (c.c.) * El-Melik (c.c.) *El-Müheymin (c.c.) * El-Azîz (c.c.) * El-Cebbâr (c.c.) El-Mütekebir (c.c.) * El- Halik (c.c.) * El-Bârî (c.c.) * El-Musavvir (c.c.) * El-Gaffâr (c.c.) El-Kahhâr (c.c.) * El-Vehhâb (c.c.) * Er-Rezzâk (c.c.) * El-Fettâh (c.c.) * El-Alîm (c.c.) *El-Kâbid (c.c.) * El-Bâsit (c.c.) *El-Hâfiz (c.c.) * Er-Râfi' (c.c.) * El-Mu'in (c.c.) * El-Müzil c.c.) * Es-Semi, (c.c.) * El-Basîr (c.c.) * El-Hakem (c.c.) *El- Adil (c.c.)* El-Lâtif (c.c.) * El-Habir (c.c.) El-Halîm (c.c.) * El-Azîm (c.c.) * El-Gafûr (c.c.) *Eş-Şekûr (c.c.)* El-Aliyy (c.c.) * El-Kebîr (c.c.) *El-Hafîd (c.c.) * El-Mukît (c.c.) * El-Hasîp (c.c.) * El-Celîl (c.c.) * El-Kerîm (c.c.) * Er-Rakîb (c.c.) * El-Mu'cîb (c.c.) * El-Hakîm (c.c.) *El-Vedûd (c.c.) * El-Mecîd (c.c.) * El-Bâl's (c.c.) * Eş-Şehîd (c.c.) * El-Hakkul-Vekîl (c.c.) *El-Kaviyy (c.c.) * El-Metîn (c.c.) * El-Velîyy (c.c.) * El-Hamîd (c.c.) * El-Muhsî (c.c.) * El-Mübdî (c.c.) * El-Muhyi (c.c.) * El-Mümit (c.c.) *El-Hayy (c.c.) * El-Kayyûm (c.c.) * El-Vâcid (c.c.) * El-Mâcid (.c.c.) * El-Vâhid (c.c.) * El-Ehad (c.c.) * Es-Samed (c.c.) * El-Kâdir (c.c.) *El-Muktedir (c.c.) * El-Mukaddim (c.c.) * El-Mü'ahhir (c.c.) * El-Evvel (c.c.) * El-Âhir-üvez-Zâhir (c.c.) * El-Bâtın (c.c.) * El-Vâli (c.c.) * El-Müteâli (c.c.) * El-Berrü (c.c.) * El-Tevvâb (c.c.) * El-Müntekîm (c.c.) * El-Afüvv (c.c.) * Er-Raûf (c.c.) * Mâlik'ül-Mülk (c.c.) * Z'ül-Celâli (c.c.) *V'el-İkrâm (c.c.) * El-Muksit (c.c.)

(Devamı Yarın)



---
18 Kasım Çarşamba
## ESMA'ÜL-HÜSNA-II





* El-Câmi' (c.c.) * El-Ganiyy (c.c.) *El-Muğnî (c.c.) * El-Mâni' (c.c.) * Ed-Darr (c.c.) * En-Nâfî' (c.c.) *En-Nûr (c.c.) * El-Hâdî (c.c.) * El-Bedi' (c.c.) * El-Bâkî (c.c.) * El-Vâris (c.c.) * Er-Reşîd (c.c.) *Es Sabûr (c.c.) * El-Hak (c.c.) * El-Kuddüs (c.c.) * El-Mûid (c.c.) * El-Muizz (c.c.) * El-Mü'min (c.c.) * Es-Selam (c.c.) * El-Vasi' (c.c.).

**"Kim Esmâ'ül-Hüsnâ'yı ezberler ve bellerse Cennet'e girer."** (Hadîs-i Şerif)



## DAVET

Dâvet eden zâta yakışan, kötü kimseleri de­ğil, iyi kimseleri davet etmektir. Resûl-i Ekrem (s.a.v.): **«Ancak iyilerin yemeğini ye, yemeğini de ancak iyiler yesin.»** buyurmuştur.

(Ebû Dâvûd)

Dâvetde zenginleri değil, hassaten fakirleri seçmelidir. Nitekim Resûl-i Ekrem (s.a.v.) Efen­dimiz : **«Yemeklerin en fenası, zenginlerin davet edilip de, fakirlerin çağrılmadığı düğün yemek­leridir.»** buyurmuştur. (Buhari ve Müslim)

Davete icabet sünnet-i müekkededir. Hatta bazı yerlerde vacib olduğunu söyleyenler de vardır. Resûl-i Ekrem (s.a.v.) Efendimiz: **«Kü­ra' (Tebük yakınında bir yerdir) denilen yere de davet edilsem; icabet eder, bir paça yemeği ikram etseler kabul ederdim.»** buyurmuştur. (Bu­hari)

(İhyau Ulumi'd-din. C. 2. Sh.: 35)



---
19 Kasım Perşembe
## PEYGAMBERİMİZ (S.A.V.)'İN ROMA İMPARATORUNA MEKTUBU





Peygamberimiz (s.a.v.) Hudeybiye antlaşma­sından sonra, en yakından, en uzağına kadar komşu hükümdarlara ve kabile reislerine İslâm'ı tebliğ etmek ve kendilerini İslâmiyet'e davet et­mek gayesiyle teşebbüslerde bulundu. Dıhye b. Halîfetü'l Kelbî'yi de Roma imparatoruna elçi olarak gönderdi.

Heraklius, mektubu aldı ve okuttu:

**«Bismillâhirrahmânirrahîm.**

**Allah'ın kulu ve Resulü Muhammed'den Rum­ların Büyüğü Herakllus'a!**

**Hidayete uyanlara, doğru yolu tutanlara se­lâm olsun!**

**Bundan sonra derim ki: Ben, seni İslâm da­vetiyle müslümanlığa davet ediyorum. Müslüman ol, selâmeti bul da Allah sana ecr ve mü­kâfatını iki kat versin. Eğer bu davetimi kabul etmezsen, yoksul çiftçilerin, bütün tebaan olan halkın günahı senin boynuna olsun!**

**(De ki: Ey Ehl-i Kitâb, geliniz aramızda ve aranızda eşit ve ortak olan bir kelimede birleşe­lim de, Allah'tan başkasına tapmayalım. O'na hiç bir şeyi eş, ortak tutmayalım. Allah'ı bıra­kıp da birbirimizi Rab tanımayalım. Buna rağ­men, onlar bu davetten yüz çevirirlerse, siz şâhid olunuz ki, bizler muhakkak müslümanız) de­yiniz.»**
Mektubun okunuşu sırasında Kayzer'in et­rafındakiler arasında karışıklık çıktı. Ancak. Heraklius ruhen mektup karşısında derin bir huzur duydu ve İslâmiyet'e karşı saygısı arttı.

(A. Köksal, İslâm Tarihi. VII. Sh.: 37-49)



---
20 Kasım Cuma
## DÖRT ŞEYİ KALBİNDEN ÇIKART





Ey aziz! Ehlullah demişlerdir ki:

Dört şeyi kalbinden çıkar, at. Onlardan te­mizle : Uzun emel, Acele, Kıskançlık, Kibir. Bu âfetlerden kurtulmak için, ruhunu şu faziletlerle bezet: Emellerini kıs, işlerini acele etme­den, düşünerek yap. Halka öğütçü ve herkese karşı alçak gönüllü ol. Dünya üç saattir. Biri geçmiş hayaldir, biri gelecek bilinmez ne hal­dir. O halde dem bu demdir; Saat bu saattir. Gece gündüzün birbiri ardında gelmeleriyle ömür uzamaz. Sabaha çıkacağına inanan felah bulmaz. (Marifetname)



## FATİH'İN CEVABI

Fatih Trabzon'u çeviren sarp dağları aşar­ken yaya yürümüş. Sâre hatun **«Hey oğul, bu Trabzon'a bunca zahmet nedendir»** diye sormuş; Fatih de şu manidar cevabı vermiştir: **«Hey Ana, bu zahmet din yolundadır; zira bizim eli­mizde İslam'ın kılıncı vardır. Eğer bu zahmeti etmezsek bize, gazi demek yalan olur. Bugün ya­hut yarın, huzûr-ı ilâhiye çıkınca mahcûb olu­rum.»**



**«Hakkı tanıyanların kölesi ol»** (Hz. Ebu Bekir r.a.)



**"Herhangi biriniz bir** **(din) kardeşini otur­duğu yerden kaldırıp sonra oraya oturmasın."** (Tirmizi)



---
21 Kasım Cumartesi
## HÛR-İ ÎYN VE ONLARIN SIFATLARI





Nebi (s.a.v.) şöyle buyurmuştur: **«Cennet hurilerinden bir kadın yer halkına baksa hiç şüphesiz o, Cennet'le yer arasındaki fezayı ay­dınlatır. Ve bir güzel koku doldurur. Yine muhakkaktır ki, o kadının baş örtüsü, dünyadan ve dünyadaki her şeyden değerlidir.»**

Hûr-i îyn, kara gözlü kadınlar demek olup Kur'ân diliyle mü'minlerin ve gazilerin Cennet'teki kadınlarına verilmiş bir mefharet unvanı­dır. Kur'ân'ın Cennet kadınlarına verdiği bu ca­zip unsur, müteaddit hadîslerde de zikredilmiştir. Hür lâfzı kara gözlü kadınlara denilmiştir, Îyn lâfzı da geniş gözlü kadına ıtlak olunmuştur. Huriler o kadar cazip bir güzelliğe mâliktirler ki, insan onlara bir göz atmakla hayret içinde kalır. Gözlerinin beyazı son derece beyaz, siyahı da son derece siyahtır.

Hakikaten gözün akı ak, karası kara olmak göz güzelliğinin en müstesna bir vasfıdır.

Cenab-ı Hak'k Kıyamet gününde mücahidleri, müttakileri Cennet'ine koyacaktır. Onlar hakikaten emin bir makamdadırlar. Onlar Cennet'lerde pınar başlarmdadırlar. Allah (c.c.) onlara ırmaklar, ipekli giyecekler ikram edecek ve yine aynı zamanda onlara Cennet hûrilerini ni­kâh edip çiftleştirecektir. (S. Buhari, C. 8/263) Muttakiler için Allah (c.c.) buyuruyor: **«İnce, nâzik ve kalın** **(altın işlemeli) ipeklerden, at (laslardan giyecekler, karşı karşıya (gelerek muhabbet edecekleridir. İşte (emir) böyledir. Onlara bembeyaz, şâhin gözlü hurileri eş yapdık.»** (Duhan Sû. 52-53)



---
22 Kasım Pazar
## MÜSAADE ALMADAN EVE GİRİLMEZ





Müsâade üç defa istenir (kapı çalınır), şa­yet izin verilmezse, geri dönülür.

Ebû Hüreyre'nin rivayet ettiği bir hadîste Resûlullah (s.a.v.) şöyle buyuruyor:

**«Müsâade istemek** **(kapıyı çalmak) üç defa tekrar edilir: Birincisinde, uyanırlar; ikincisinde, hazırlanırlar; üçüncüsünde, ise; ya izin verirler veya reddederler.»**

Onlara nasihatin bir nevi de:

**HERKESE GÜZEL AHLAKLA VE EN GÜZEL YOL HANGİSİ İSE, ONUNLA MUAMELEDE BULUNMAK**
Nitekim insan, şayet câhile ilim, ümmiye fıkıh gabî olana beyân ile mukabelede bulunursa, hem onlara eziyet vermiş olur, hem de ken­disi eziyet görür.

Aynı şekilde yaşlılara saygı, küçüklere de şefkat göstermelidir.

Hz. Peygamber (s.a.v.) :

**«Büyüklerimize saygı, küçüklerimize şefkat göstermeyen, bizden değildir.»** buyurmuşlardır.

Büyüklerin yanında izin almadan konuşma­mak da, onlara saygının esasından sayılır.

Bir hadîste :

**«Yaşından dolayı bir ihtiyara saygı göste­ren bir gence, Allah-û Teâlâ, mutlaka o yaşında** **(ihtiyarladığında) kendisine başkası tarafından saygı göstertir.»**

Bu, aynı zamanda, uzun ömürlü olmak için de bir müjdedir. Zira; büyüklere saygı göstermeye, ancak ömrünün uzun olmasında ilâhî irâ­denin vâkî olduğu kimseler muvaffak olabilir. (İmam-ı Şarani)



---
23 Kasım Pazartesi
## KUR'AN'A BAĞLANMANIN SONUÇLARI





Hz. Peygamberimiz (s.a.v.) buyurmuştur:

Kur'ân'ın bir ucu Allah'ın, bir ucu da sizin elinizdedir. Ona sıkı tutunup, onunla amel ederseniz delâlete düşmez, daima mutlu olursunuz. Kur'ân kıyamet gününde şefaatçidir. Onunla amel etmiş olan Cennet'e, etmemiş olan Cehennem'e gider. Kur'ân, Allah'ın bir ziyafetidir. Gü­cünüz yettiği kadar o ziyafeti kabul ediniz. O bir nurdur, şifadır, koruyucudur. Ona bağlı ola­nı korur.

Kur'ân'ı okuyunuz ki onun her harfi için Allah, on sevap ihsan eder. Onu okuyun ve anlamaya çalışın. Onda, Dünya ve ahirete ait bü­tün hükümler vardır. Doğru ile yanlışı (hak ile batılı) bildirmiştir. Onu terk eden Allah'ı terketmiştir, delâlete düşmüştür. Ona bağlanan doğru yoldadır. Alimler onu okumaya doymaz­lar. Ne kadar okunsa eskimez, aksine değeri ar­tar. Kur'ân doğru yolu gösteren, adaletle hük­metme yollarını bildiren ilâhî bir kitaptır ki, onunla amel eden felaha, mutluluğa erer. Kur'­ân'ı okuyan, ezberleyen, helâl ve haramını bilip ona göre amel edene Allah Cennet'ini ihsan eder ve ailesi fertlerinden cehennemlik olanlardan on kişiyi (şefî olma) bağışlatma hakkını yetkisi­ni verir.

(Marifetname -İ. Hakkı Hz., C. 1, Sh.: 67)



**"Her kim yola ilim arayarak girerse Allah ona Cennet'e varan yolu kolaylaştırır."**
(Tirmizi)



---
24 Kasım Salı
## OKUNAN SALÂT VE SELÂMLAR





İmam Kuşeyrî (r.a.) tefsirinde şöyle zikret­miştir:

Kıyamet gününde mü'minin iyilikleri (yani güze amelleri) hafif gelince Resûl-i Ekrem (s.a.v.) Efendimiz, mü'min için parmak uçları gibi bir pusula (ortaya) çıkarır ve o pusulayı güzel amellerinin bulunduğu terazinin sağ ke­fesine koyunca mü'minin güzel amelleri (yani sevapları) ağır basar. Bunun üzerine mü'min kul Peygamberimiz (s.a.v.) Efendimiz'e:

- Babam anam sana feda olsun, ne kadar da güzel yüzün var. Hilkatin de ne kadar güzel. Binaenaleyh sen kimsin? diye sorar. Peygamberimiz (s.a.v.) de:

- **Ben senin Peygamberin Muhammed'im (s.a.v.). Bu pusula da senin bana okumakta olduğun salât (ve selâm)ındır. İşte senin en çok muhtaç olduğun bir zamanda onu sana tastamam olarak veriyorum,** buyurur.

(Ölüm - Ahiret - Kıyamet)



## BİR AN ALLAH'I UNUTTURUNCA

Hz. Talha (r.a.) kendi hurma bahçesinde namaz kılarken, ağaçlar arasında uçan bir ku­şa gözü takılıp, kalbi de oraya meyledince, na­mazı kaç rekât kıldığını unutmuş. Salam verdik­ten sonra hemen istiğfar edip kendisini Allah-û Teâlâ'dan bir an için bile olsa ayırmış olduğun­dan hurma bahçesini sadaka olarak infak et­miştir.



---
25 Kasım Çarşamba
## SIR





Yine Efendimiz (s.a.v.) buyurdu:

**"Üç tanesi müstesna, bütün meclislerde ema­net vardır (sırları saklanmalıdır).**

**Bunlardan birincisi, bir mü'minin kanı akı­tılan meclis, ikincisi, zina meclisi, üçüncüsü ise, gayr-i meşru yoldan bir malın iktisâb edildiği meclis.**

**Yine buyurdu ki:**

**Emânet içinde oturan iki kişiden birinin, sonradan arkadaşının hoşlanmadığı bir şey söylemesi caiz değildir.»**
Edîblerden birine sorulmuştu:

-Sen sırrı nasıl muhafaza edersin?

-**Ben onun mezarı olurum, cevabını ver­mişti.**

Yine denilmiştir ki, hürlerin (asalet sahibi olanların) göğüsleri sırların mezarlarıdır.

Aynı şekilde denilmiştir ki; ahmaklığın kal­bi dilinde, akıllının kalbi ise içindedir. Yâni; ahmak, içindekileri bir türlü saklayamaz, farkın­da olmadan açığa çıkarır.

Bundan dolayı, ahmaktan uzaklaşmak, onun arkadaşlığından, hatta onu görmekten sakınmak gerekir.

Bir adama nasıl sır sakladığı sorulmuş, o da şu cevabı vermiştir:

-Ben sırrı saklarım, sakladığımı da sakla­rım.

Zünnûn ise, şöyle diyor:

**«Seni sadece masûm halinde görmek iste­yen kimsenin dostluğunda hayır yoktur.»**
(i. Şarani)



---
26 Kasım Perşembe
## ÜSÂME BİN ZEYD





Hazret-i Üsâme bin Zeyd bin Hâriset'ül-Kelbi (r.a.) Ümm-i Eymen (r. anhâ)nın oğludur.

Üsâme (r.a.)'yi Resûlullah (s.a.v.) Efendimiz pek severler idi. Hadîs-i Şerîf'de:**«Üsâme en sevdiğim insandır»** buyurmuşlardır. Nezd-i Resûlullah (s.a.v.)'de Üsâme'nin rifat-i menziline mabni, Ashâb arasında Hazret-i Resûlullah (s.a.v)'ın mahbûbu diye vasıflanıp yâd olunur. Hazret-i Ömer (r.a.) oğlu Abdullah'a iki bin i'tâ buyurmuş olduğu halde Üsâme (r.a.)'e beş bin i'ta buyurdu.

Abdullah İbn-i Ömer itiraz ederek; **«Hazret-i Resûlullah ile şu kadar gazada beraber bulun­muş iken Üsâme'yi bana tercih etdiniz!»** demesi üzerine Hazret-i Ömer (r.a.):**«Üsâme Hazret-i Resûlullah (s.a.v.)'a senden ve pederi Zeyd da­hî senin pederinden daha sevgilidir!»** diye tevâzuan buyurmuşlardır.

Buhârî'de mezkûrdur ki: Hazret-i Seyyid'ül-Enâm Aleyhisalâtü ve's-selâm Efendimiz Hazret-i Hasan ve Üsâme'yi beraber alarak birini bir diz­lerine ve diğerini öbür dizlerine otutarak:

**«Yâ Rabb! Sen bunlardan razı ol zira ben bunları seviyorum»** buyururlardı.

Hacc-ı Vedâ'da Arafat'dan Müzdelife'ye iner­ler iken, Resûlullah (s.a.v.) Efendimiz Kusvâ nam develerine binerek Hazret-i Üsame'yi terkisine almışlar idi.

Yüzleri siyahtı ve yassı burunlu idiler. Hic­retin 58. senesinde Medine-i Münevvere'de vefat etmişlerdir (r.a.).

(Ashab-ı Kiram - Hz. R.M. Sâmi k.s.)



---
27 Kasım Cuma
## O BELDENİN HALKI İLE KOMŞUYUM





Âdem (a.s.)'e inzal buyrulan suhufunda Hak Teâlâ buyuruyor ki:

**"Mekke beldesi, ki o beldenin halkı benim komşularımdır. O beldenin ziyaretçileri benim misâfirimdir. Onlar benim hıfz u himâyemdedir. O haneyi ehl-i semâ ve ehl-i arz ile ma'mûr etsem gerektir. O haneye güruh güruh gelirler, yüzleri tozlanmış olduğu halde «Lebbeyk» sedalarını yükselterek gözyaşları akıtırlar. Her kim ki o hanenin ziyaretine gele ve ziyaretten mak­sûdu benden başka nesne olmaya, o kimse tahkîkan beni ziyaret etmiş gibi mihmânım olarak, kerem ve ihsanıma lâyık olur. O hanenin şeref ve kemâlini, hâlinin yüksekliğini, senin evlâdın­dan bir peygambere tefviz ederim ki, onun adı "İbrahim"dir.**
**Beyt'in temellerini onun vasıtasıyla yüksel­tir ve onun eliyle tamâmlarım. Zemzem kuyusu­nu izhâr eder ona mîrâs veririm. İbrahim'den sonra her karîn ehli o Beyt'in ma'mûrluğuna sa'yeder. Tâ ki senin evlâdından son Peygamber'in nevbeti zamânında erişe ki onun adına Muhammed (s.a.v.) derler. O Muhammed** **(s.a.v.) o Beyt'in sakinlerinden ve sâkîlerinden kılarım. Her kim beni araya, benden bir dilek dileye, ge­rektir ki, o kimse beni şu cemaatle bilsin ki, onların saçtan sakallarına karışmış, toza top­rağa bulaşmış, nezîlerine vefâ edici, Rab'leri yö­nüne rücû' edici kimselerdir. İşte beni arayan o cemâatle beraber bilsin.»**

(Hz. İbrahim (a.s.) - Hz. R.M. Sâmi (r.a.))



---
28 Kasım Cumartesi
## KIYAMET GÜNÜ MAZERET YOK





Haberde vârid oldu ki:

Kıyamet gününde kula sorulur: **Bana ubûdiyyet (kulluk)tan seni ne menetti de ibadet etmedin?** Kul cevap verir:

- Beni mübtelâ kıldın, âmirim beni ubûdiyyetten meşgul kıldı, ibadet ettirmedi. Cevaben denilecek :

**-  Senin ubûdiyyetine mâni olan hâl Yûsuf (a.s.)'un hâlinden daha mı şiddetli idi. Yûsuf o halinde ubûdiyyetini terk etmedi.** Böylece kul kusurunu i'tiraf eder.

Sonra bir zengin sorguya çekilir:

- **Niçin bana ibâdeti terk ettin? Seni bana ibâdetten ne men etti?**

- Yâ Rab malımın çokluğu beni mübtelâ kıldı, ibâdetten alıkoydu. Cevaben denilir:

- **Sen Süleyman (a.s.)'dan da mı zengin idin?**

(Böylece) Süleyman (a.s.)'ın daha zengin olduğunu i'tirafla ilzam edilir.



Gene bir hastalıklı insan getirilir ve sorguya çekilir:

**- Bana ubûdiyyeti senden ne menetti?**
Hastalıklara mübtelâ olduğunu iddia edince Eyyûb (a.s.) delil getirilir ve denilir ki:

- Senin hastalığın Eyyûb'ün hastalığından daha zararlı ve şiddetli mi idi?

Eyyûb'ün hastalığının daha şiddetli olduğu­nu kabul edince bu da kusurunu itiraf ile ilzam edilir.                               

(Devamı Yarın)



---

29 Kasım Pazar

(Dünden Devam)

Bir de günahları sebebi ile Allah'ın rahme­tinden ümidini kesen kimse getirilir. O'na deni­lir ki:

- Niçin benim rahmetimden ümidini kesmişdin?

-  İsyanım çokluğu sebebiyle diye cevap ve­rir. Ona denilir ki:

-  Senin isyanın Firavun'un isyanından da mı çok idi? Ki O Allah'ın rahmetinden ümidini
kesmeyerek bozulmazdan evvel kelime-i Tevhîd-i lisânen söylemişti.

Ve denilir ki:

**"Cenâb-ı Allah'ın rahmeti her şeyden geniş­dir. O rahmetten ümîd kesilmez."**
Hadîs-i Şerif'te buyurulmuştur:

**«Allah bir kuluna muhabbet ettikde O'nun üzerine belâ döker. Onunla mübtelâ kılar.»**
(Hz. R.M. Sâmi (k.s.), Hz. Yûsuf a.s.)



## İNSANLARIN EN BİLGİLİSİ

Hâlid b. Velîd (r.a.) der ki: Resûlullah (s.a.v.)'a bir adam gelip bazı sorular sormak istedi. Resûlullah (s.a.v.): **"İstediğini sor!"** buyurdu.

Soru sahibi: **"Yâ Resûlullah! Ben, insanla­rın en bilgilisi olmak istiyorum"**, dedi.

Resûlullah (s.a.v.): **«Allah'dan kork, buy­ruklarını yerine getir, yasaklarından sakın! İnsanların en bilgilisi olursun»** buyurdu.



---
30 Kasım Pazartesi
## TEKKE VE ZAVİYELER





**«Bir tarikata mensup dervişlerin, bir şeyhin idaresinde topluca yaşadıkları ve gelip geçenle­rin ücretsiz doyurulup barındırıldığı yerler»** şek­linde vasıflandırılırlar.

İlk zaviyeyi H. İkinci yüzyılda Ebû Haşim Osman bin Şârik'in Şam'da yaptırdığı kayıtlıdır. Ashab-ı Suffa'nın yaşayışını örnek alan sûfilerin H. Dördüncü yüzyıldan itibaren sınır boy­larına yerleşerek İslâm fütuhatında önemli hiz­metleri olduğu görülür. Bir yandan İ'lâyı Kelimetullah için cihad ederken, diğer yandan hal­leriyle yerli halkın müslüman olmalarını sağla­mışlardır. Halk üzerinde büyük etkileri olan za­viyelerle mensubu oldukları derviş ve tarikat­ların Ortaçağ İslâm âleminde siyasi nüfuzları da bir hayli büyüktür. Selâhaddin Eyyubî, Memlûklü Sultanı Baybars ile Osmanlı sultanlarının hemen hepsi, tekke ve zaviyeleri destekleyerek vakıflar ihdas eden devlet büyükleri arasında sa­yılırlar.

Osmanlı gibi bazı devletlerin kuruluşunda, pekçok savaşta öncü ve kesif hattında büyük gayreti olan tarikatlar ve zaviyeleri, çok sayıda gönül sultanı ile ilim, hikmet ve irfan dolu eser­ler vücuda getirmiştir. Bizde 30 Kasım 1925'ta kacatılan tekke ve zaviyelerden bazıları Orta­doğu ve Balkan ülkelerinde hâlâ varlığını devam ettirmektedir.



**"Allah, ni'metinin eserini kulunun üzerinde** **görmeyi sever."** (Tirmizi)



---
1 Aralık Salı
## ZİKRE DEVAM ETMENİN FAZİLETİ





Ey aziz, Ehlullah demişlerdir ki:

Zikrullah (Allah'ı anmak) irfan yoludur. Allah'a yaklaştıran en kuvvetli söyleyiştir, imanın alâmeti ibadetin beyni ve irfan kapısının anah­tarıdır. Zikrin faziletlisi, **lâ ilâhe illâllah** sözünün gizlice tekrarlanmasıdır. Zikir kalbin nuru, ru­hun huzurudur. Gönlün cilası aklın nurudur. Zi­kir, kalbin hayatı sevgiliye ulaşma aracıdır. Ge­ce yarısından sonra zikir yapmak, amellerin en güzelidir. Zikirle uğraşıyorsan Allah'ın sevgisi­ni kazandığını bil, Allah'ın zikri, kalbin nuru, gözün ışığı, ruhun kuvvetidir. Zikre devam ede­nin kalbi mamur, fiil ve ahlakı güzel, ruhu se­vinçli olur. Zikir, ruha hidayet, her derde ilaç­tır. Zikri Allah olanın fikri Allah, ruhu uyanık olur. Zikrin gerçeği, kalbi Allah'ın gayrısından temizlemektir. Zikre devam Allah sevgisini artı­rır. Allah'ın zikri, dilden kalbe, kalpten ruha ulaştığı gün veli mertebesine çıkılmıştır.

Zikir hakkında Resûlullah (s.a.v.) şöyle bu­yurmuştur :

**- Allah'ı zikreden cemaati melek ziyaret eder, gönüllerine rahmet ve huzur iner ve Allah onları, meleklerin ruhlarıyla zikreder.**

**- Sabah namazını cemaatla kılıp, Rüneş do­ğuncaya kadar zikirle meşgul, iki rekat namaz kılarsa onun için bir hac sevabı vardır.**
(Marifetname -i. Hakkı Hz., C. 1, Sn.: 116)



**"Benim (adım) ile adlandığınız zaman be­nim (künyem) ile künyelenmeyiniz.**"

(Tirmizi)



---
2 Aralık Çarşamba
## İSLAM'DA FAİZ'İN HÜKMÜ





**«Riba (faiz) yiyenler kendilerini şeytan çarp­mış** **(bir mecnunldan başka bir halde kabirlerinden kalkmazlar. Böyle olmasında onların "Alım-satım da ancak riba gibidir" demelerindendir. Halbuki Allah alış-verişi helal, faizi ha­ram kılmıştır. (Bundan böyle) Kim rabbinden öğüt gelip de (faizden) vazgeçerse geçmişi ona ve işi (haklarındaki hüküm) de Allah (c.c.)'a aittir. Kim de tekrar (faize) dönerse onlar da ateşinyaranıdırlar ki orada onlar (bir daha çık­mamak üzere) ebedî kalıcıdırlar.»** (Bakara:275)

**"Ey iman edenler gerçek mü'minler iseniz Allah (c.c.)'tan korkun, faizden (henüz alınmamış olup da) kalanı bırakın (almayın). İşte böyle yapmazsanız Allah (c.c.)'a ve peygambe­rine karşı harbe (girmiş olduğunuzu bilin). Eğer tefeciliğe, ribaya tövbe ederseniz anaparanız yi­ne sizindir. (Bu suretle) ne haksızlık yapınız ne de haksızlığa uğratılmış olmazsınız."** (Bakara: 278-279)

Peygamber Efendimiz (s.a.v.) şöyle buyur­muştur:

**«Faiz yetmişüç çeşittir. En hafifi ada­mın anasını nikâhlamaya kalkmasının dengidir. Ribanın ötesindeki** **(günah) ise adamın müslümanların ırzı(na saldırması)dır.»**

## SEHER REKATCIKLARI

Cüneyd-i Bağdadî (k.s.) vefatından bir müd­det sonra rüyada görüldü. Gören sordu: - Allah sana nasıl muamele etti?» Cüneyd cevaben :

**"- Dünyâda meşgul olduğumuz işaretler şa­şırdı, ibâdetler fena buldu, merasimler mahvoldu, tahsil ettiğimiz ilimler kayboldu. Bize de ancak seherlerde kıldığımız rekatcıklar fayda verdi"** dedi. (Ruhul - Beyân. 2/28)



---
3 Aralık Perşembe
## ALLAH (C.C.)'A YALVARMAK





Hadiste buyurulmuştur ki: Cenâb-ı Allah'dan rica edip yalvaran fâcir, Cenâb-ı Allah'dan ümîd kesen âbidden Allah Teâlâ'ya mâ'nen daha ya­kındır.

Bir adam öldü, Allah Teâlâ Musa (a.s.)'ya vahy buyurdu ki: Evliyamdan bir veli öldü, onu gaslet... Musa (a.s.) geldi ve gördü ki, halk gü­nâhından (fıskından) dolayı O'nu mezbeleye atmış...

- Ya Rabbi, dedi. Sen halkın O'nun hakkın­daki kelâmını işitirsin... Allah Teâlâ buyurdu:

- O üç şey ile ölümü ânında benden, şefaat diledi ki, bütün günahkârlar bunun gibi benden dileseler mağfiret ederim.

Birincisi:Dedi ki, Yarabbi, sen benim bu kötülükleri şeytanın fili ile işlediğimi bilirsin, arkadaşlarım da kötü idi. Fakat bunları kalbim kötü gördü.

İkincisi:Ehl-i fısk ile irtikâb-ı meâsîde be­raberdim ama salihler ile oturmayı onlardan daha çok severdim.

Üçüncüsü de: Bir fâcir ve sâlih ile karşılaşdığımda sâlih kimseyi, fâcir üzerine tercih ve takdim ederdim.

(Hz. R.M. Sââmi (k.s.). Hz. Yûsuf as.)



## MESCİTLERİ BİNA VE İMAR

Mescitleri bina ve imar eden ehli iman hak­kında büyük müjdeler vardır. Bir hadis-i şerifte: **"Herkim Allah Teâlâ (c.c.)'nın rızasını dileyerek bir mescid bina ederse Hak Teâlâ (c.c.) da ona Cennet'te bir ev bina eder."** buyurulmuştur.



---
4 Aralık Cuma
## HADİS-İ ŞERİFLER





Efendimiz (s.a.v.) bir hadîslerinde, şöyle bu­yurmuşlardır:

**«Muhakkak Cennet'te, önünden bakıldığı zaman sırtı, arkadan bakıldığı zaman da karnı görünecek kadar güzel hanımlar var.»**
Bir Arabî sordu :

- Bunlar kimin içindir ya Resûhıllah?

Efendimiz (s.a.v.) cevap verdi :

**"Bunlar sözü güzel olan, başkalarına yemek yediren ve gece, herkesin uyumakta olduğu za­manda namaz kılan kimse içindir."**
Muaz b. Cebel'in rivayet ettiği bir hadîste Efendimiz (s.a.v.) şöyle buyurur:

**«Size Allah'tan korkmanızı, doğru konuşma­nızı, ahde vefa etmenizi, emâneti geri vermeni­zi, hıyaneti terk etmenizi, komşularınızı koruma­nızı, yetimlere merhamet göstermenizi, yumuşak sözlü olmanızı vasiyet ediyorum..»**
(İslâm'da K. Hukuku - İmam-ı Şarani)

## İMAM-I AZAM'IN TİCARET ANLAYIŞI

Ebû Hanife kumaş ticareti yapardı. Onun ticaret anlayışı şöyledir: Ona göre ticaret hal­ka bir nevi hizmettir. Halkın muhtaç olduğu eş­yayı bulup onların ayağına getirmektir. Mak­sat sadece para kazanmak değil, halkın hizme­tine koşmaktır. Ticarette emniyet, dürüstlük, gü­ven, esastır. Tacir emin olmalı, ihtikâr, karabor­sacılık yapmamalı. Böyle olunca ticaret bir nevi ibadet gibi sevap olur.



---
5 Aralık Cumartesi
## İYİ NİYET





İshak el-Harbi'nin oğlu İbrahim Zübeyde ha­nımı rüyasında gördü ve halini öğrenmek istedi. Hayırsever kadın dedi ki: **"Allah-û Teâlâ beni bağışladı."** İbrahim:**"Mekke yolundaki inşaat ve çeşmeleri yaptırdığın için mi?"** "**Hayır, onlar mal sahiplerine gitti. Çünkü helâl servetle ya­pılmış değillerdi. Beni kurtaran, onları insanla­ra hayır olsun diye yapmamdır. Bu niyet hür­metine Allah (c.c.) beni bağışladı."**



## KERVANSARAYLAR

İşlek caddelerde, konak yerlerinde, ticaretgah şehirlerde yolcuları barındırmak, kervanları dinlendirmek, malları sahiplerine ve tüccara tes­lim edinceye kadar muhafaza eylemek için som kârgir olarak yapılan binalara verilen isimdir. Prof. H.Z. Ülken : **«Kervansaraylar batıda oldu­ğu gibi derebeylerinin kafa tutması için** **olmayıp, halkın korunması için yapılmış âdeta birer şato idi»** diyor. Vakıflı kervansaraylar padişahın anası, kızkardeşleri, vezirler ve bazan «ulema» ta­rafından yaptırılır ve bu tip kervansaraylarda yolculara eşyalı odalar ve bedava yemek verilir, işlerine bakılırdı.

Kervan gelince zengin veya fakir, herkes kendi odasını seçerdi. Çünkü bu binalarda insanların mertebe farkı asla gözönüne alınmazdı.

(Osmanlı Tar. Dey. ve Ter. Söz)



---
6 Aralık Pazar
## ANNE BABAYA İTAAT





Rivayet edilmiştir ki; Hz. Ya'kûb (a.s.) Hz. Yûsuf (a.s.)'ın yanına geldiğinde, Hz. Yûsuf (a.s.) ayağa kalkmamıştı. Bunun üzerine Allah-û Teâlâ ona vahyetti:

**"Babanın önünden kalkmaya tenezzül etmi­yor musun? İzzetim hakkı için yemin ederim ki, zürriyetinden hiç, peygamber çıkarmayacağım..»**
Efendimiz (s.a.v.) şöyle buyurmuştur:

**«Birisi bir sadaka vermek istediğinde, eğer müslüman iseler, bunu ebeveynine versin. Böy­lece onlara bunun sevabı verilir. Ona da, onla­rın sevabından hiçbir şey noksan olmaksızın onun gibi sevâb yazılır.»**
Mâlik b. Rabia anlatıyor:

Resûlullah (s.a.v.)'ın yanında bulunduğumuz bir sırada, O'na Benî Seleme'den bir adam gel­di ve sordu :

- Ya Resûlullah, ölümlerinden sonra da ebeveynime yapacağım bir iyilik var mı?

Rssûlullah (s.a.v.) cevaben buvurdu :

**«Evet! Onlara dua etmek, onlar için istiğfar etmek, sözlerini yerine getirmek, dostlarına ik­ramda bulunmak ve kendi akrabalarına yardım­da bulunmaktır.»**
Yine bir hadîsinde Efendimiz (s.a.v.) buyur­muştur ki:

**«Kişinin baba dostlarına iyilikde bulunması, iyiliklerin en güzellerindendir.»**
Efendimiz- (s.a.v.) bir hadisinde de şöyle bu­yuruyor :

**«Annenin hakkı, babanınkinin iki katıdır.»**
(İmam-ı Şaranı - İslâm'da Kardeşlik Hukuku)



---
7 Aralık Pazartesi
## EŞSİZ BİR TEVAZU TABLOSU





Mekke'nin Fethi günü Peygamberimiz (s.a.v.)'in yanına bir adam gelmiş, konuşurken bir titreme tutmuştu.

Peygamberimiz (s.a.v.), ona **«Sakin ve epsem ol!**

**Ben, bir hükümdar değilim!**
**Ben, ancak, güneşte kurutulmuş et parçaları yiyerek geçinmiş olan Kureyşîlerden bir kadının oğluyumdur!»** buyurdu.

(M.A. Köksal, İ. Tarihi, C. 8. Sh. : 303)



## PEYGAMBERİMİZ (S.A.V.)'İN DOĞRULUĞU HAKKINDAKİ MÜŞRİKLERİN İTİRAFLARI

Peygamberimiz (s.a.v.) peygamberliğinden önce de, kavmi arasında doğrulukta en başta gelmekte idi. Kureyş müşriklerinin ileri gelen­lerinden ve Peygamberimiz (s.a.v.)'in en azılı düşmanlarından Ebu Cehil, Peygamber (s.a.v.)'e: **"Seni yalanlamıyoruz! Fakat senin getirdiğin şeyleri yalanlıyoruz»** demiştir. Müşriklerden Ahnes b. Şerik'in Bedir yolunda kendisine: **"Ey Ebul Hakem! Şurada benden ve senden gayrı konuşmamızı işiten yok. Sen bana Muhammed (s.a.v.) hakkındaki kanaatini haber ver. O doğ­ru sözlü müdür? Yoksa yalancı mıdır?"** sorusu­na da **«Vallahi Muhammed (s.a.v.) doğru söz­lüdür, hiç yalan söylememiştir»** diye cevap ver­miştir.



---
8 Aralık Salı
## CİHAD





- Hak Yolunda Uyumayan Gözler:

**«Allah yolunda nöbet beklemekte vesair din ve vatan hizmetlerinde uyumayan göze Cehen­nem haram kılınmıştır.»** (Nesaî)

**«Müslümanlığın en yüce amel ve ibadeti Allah (c.c.) yolunda muharebe etmektir. Buna müslümanların çok faziletli olanlarından başkası na­il olamaz.»**

**«Kişinin, savaş halinde kılıncını yani silâ­hını kuşanarak kıldığı namazın sevabı kılına kuşanmadan kıldığı namazın sevabından yediyüz kattan fazladır.»**

**«Kim Allah (c.c.) yolunda savaşan bir mü­cahide yahut sıkıntıda buunan bir borçluya yahut hürriyete kavuşması hususunda bir mükâtem köleye yardım ederse, hiç bir gölge bulunmayan kıyamet gününde Allah (c.c.) onu Arşı'nın gölgesinde gölgelendirir.»**
(Ahmed bin Hanbel)

**«Gerideki müslümanların topluluğunu üç ge­ce nöbetçi olarak muhafaza etmekliğim bana göre iki mescidden birinde yani Medine veya Beyt-i Mukaddes mescidlerinin birinde Kadir Gecesi'nin bana nasib olmasından daha sevgi­lidir.»** (Beyhaki)

**«Kim, savaşta bir menzili tazyik ederse; ya­hut yol keserse yahut bir mü'mine eza verirse onun için hirbir cihad sevabı yoktur.»**
Hazret-i Ömer (r.a.) Şam ümerasına gönder­diği bir ta'mimde askeri yürüyüşlere ve atışla­ra çok ehemmiyet verilmesini emretmiştir.

(Hz. R.M. Sâmi (k.s.). Musâhabe)



---
9 Aralık Çarşamba
## KERİH KOKUDAN UZAK DURMAK





Resûlullah (s.a.v.): **«Her kim sarımsak veya soğan yediyse bizden yahut bizim mescidimizden ırak olsun, evinde otursun.»** buyurmuşlardır.

## HADİSTEN ÇIKARILAN HÜKÜMLER

1 - Çiğ sarımsak yiyerek mescide gelmek haram değil mekruhtur. Mekruh olması kerih kokusundan dolayıdır.

2 - Sarımsak gibi kerih kokan soğan, prasa ve turp gibi şeyler de sarım­sak hükmündedir.

3 - Sarımsak ve emsali seb­zeleri yiyen mescide gelmemelidir. Bu nehiy umu­mu ile bayram, cum'a, cenaze ve düğün daveti gibi bütün cemaatlara şamildir.

4 - Hadiste sa­rımsak ve soğanın zikredilmesi çok yenildikle­ri içindir. Kerih kokusu olan bütün sebzeler hü­kümde dahildir.

(Sahih-i Müslim Terc. C. 3/1631)



## ALLAH (C.Ç.)'IN GAZABI

Musa (a s.) bir mûnâcatında demişti ki:

**«- Yâ Rabb, sen hükmünü semâdan indir­mektesin, biz ise arzdayız. Senin,** **gazabını hoşnutluğundan ayıran alâmet nedir?»** Hak Sübhanehu ve Teâlâ nida etti ki:

**«- İnsanların başına,** **hayırlılarını getirdi­ğim zaman bu hoşnutluğumun alâmetidir. Şerlilerini getirdiğim zaman bu da gazabımın alâme­tidir.»** (Ruhu'l-Beyân -1/316)



---
10 Aralık Perşembe
## SA'D İBNİ MUAZ (R.A.)'IN ALLAH VE RESÛLÜNE TESLİMİYETİ





Sa'd İbni Muaz (r.a.), Bedir harbinde, ensarın reisi olarak, Resûlullah (s.a.v.) Efendimize itimad ve teslimiyetini belgeleyen şu nutku sarfetmiştir.

**"Ya Resûlullah! Biz sana inandık, Taraf-ı Barî'den getirdiğin Kur'ân'ın Hakk olduğuna itikad ve iman ettik ve sana itaat ve ittiba etmek üzere ahd-ü mîsâk eyledik. Nasıl dilersen öyle hareket et, bize emret, biz seninle beraberiz. Seni gönderen Allah hakkı için eğer denize girersen seninle beraber gireriz, hiçbirimiz geri kalmayız, biz düşmana varmaktan çekinmeyiz. Muharebe vaktinde geri dönmeyiz. Ya Resûlul­lah biz harbde sebat etmesini, sadakat göster­mesini biliriz. Düşmanla karşılaştığımızda Cenab-ı Hakk'tan umarız ki, Ensâr camiasının elin­den seni memnun ve mesrur edecek şehâmet hâ­rikaları gösterecektir. Hemen â'la bereketillah bizimle beraber düşman üzerine azimet buyurunuz."**



Hz. Âişe der ki: **«Resûlullah (s.a.v.), evime gelmişti. Parmaklarımdaki, gümüşten yapılmış, kaşsız iki yüzüğü görünce: «Âişe! Nedir bu?» diye sordu. «Yâ Resûlullah! Onu, sana karşı süs­leneyim diye yaptırdım!» dedim. «Onların ze­kâtını ödüyor musun?» diye sordu. «Hayır! Al­lah dilerse öderim!» dedim.** **«Bu, sana Cehen­nem ateşi olarak yeter!»dedi.»**



---
11 Aralık Cuma
## MÜSLÜMANIN HAKLARI





Müslümanın belli başlı hakları şunlardır:

-Karşılaştığın zaman selâm vermek,

-Dâvetine icabet etmek.

-Aksırdığı ve «Elhamdülillah» dediği za­man «Yerhamükellah» demek,

-Hastalığında ziyaretine gitmek.

-Öldüğü zaman cenazesine katılmak.

-Kendisine verilen sözde durmak.

-Akıl danıştığı zaman, doğruyu söylemek,

-Gıyabında kendisini korumak,

-Kendin için sevdiğini onun için de sev­mek; kendin için hoşlanmadığını onun için de hoşlanmamak.

Müslüman haklarıyla ilgili hadîs-i şerifler­de, Resûlullah (s.a.v.) Efendimiz şöyle buyurmuşlardır;

**"Bir kimsenin sıkıntı ve kederini gideren veya bir mazluma yardım eden kimseyi, Allah-û Teâlâ yetmiş üç kere mağfiret eder."**

**«Din kardeşini müdâfaa eden kimseye o mü­dafaası Cehennem ateşine karşı perde olur.»**

**«Yaşlılara saygı gösteren kimseye, ihtiyar­ladığı zaman, Allah-û Teâlâ saygı gösterecek kimseler yaratır.»**
(İhya u Ulumi'd-din, C. 2/477)



**«Ateş;bin sene yakılarak kırmızılaştı, son­ra bin sene yakılarak beyazlaştı ve sonra bin sene yakılarak siyahlattı. Şimdi o siyah ve ka­ranlıktır.»** (Tirmizi)



---
12 Aralık Cumartesi
## ABDULLAH B. AMR'IN YÜCE ALLAH İLE KONUŞMASI





Câbir b Abdullah (r.a.) der ki: Resûlullah (sa.v.), bana: **«Ey Câbir! Sana müjdeleyeyim mi?»** diye sordu.

Olur! Müjdele ey Allah'ın Peygamberi, de­dim.

Buyurdu ki. **«Uhud'da şehid olunca, babanı, yüce Allah, diriltip ona: "Ey Abdullah b. Amr! Sana, ne yapmamı arzu edersin?"** diye sordu.

O da: **"Ey Rabbım! Ben, dünyaya döndürül­memi ve yine Sen'in yolunda çarpışarak tekrar öldürülmemi dilerim!"** dedi.

Yüce Allah:**"Ben, şehidler geri dönmeyecekler diye hükmettim!"** buyurdu.

**"Öyle ise, yâ Rab! Geride kalanlara bunu ulaştır!" dedi. Bunun üzerine Al-i İmran sûresi­nin 169 - 171'inci âyetleri nazil oldu.»**
Başka bir rivayete göre de: Resûlullah (s.a.v.), Câbire: **«Seni, hayırla müjdelerim: Al­lah, babanı diriltip huzurunda oturttu da: "Ku­lum! Dile benden dilediğini vereyim sana!"** bu­yurdu.

O da: **"Ya Rab! Sana hakkıyle kulluk ede­medim. Beni, dünyaya geri çevirmeni, Peygamberinin yanında savaşıp Senin uğrunda bir kerre daha şehid olmamı dilerim!"** dedi.

**Allah:"Senin dünyaya dönmemen hakkın­da daha önce benden hüküm sâdır oldu"buyurdu.» dedi.**
(İslâm Tarihi - M. Asım Köksal Cilt 10)



---
13 Aralık Pazar
## OSMANLI İMPARATOLUĞU'NUN NÜFUZU





XX. asrın ilk çeyreğinde Osmanlı, bir cihan imparatorluğunun enkazı idi. Ancak devlet öylesine sağlam temellere oturtulmuş, öylesine şan­lı bir tarih yaşamıştı ki, bu enkaz bile göz kamaştırıyor, haset uyandırıyordu. Nüfuzu da hâ­lâ büyüktü, telkin ettiği saygı azametliydi.

Bir imparatorluk, mütecanis ve milli devlet­ler gibi değildir, idaresi daha çok san'at ve tecrübeye bağlıdır. Bir imparatorluğun, en uzak ve ücra köşelerde toprakları vardır, imparatorlu­ğun sahibi de umumiyetle tek millettir. O tek milletin sadece askeri gücü, o kadar dağınık ve çeşitli şartlardaki ülkeleri tutmaya kâfi değildir. O ülkeleri ve milletleri tutmak bir san'attır ki, imparatorluk sahibi olmamış milletler bu san'atı hiç bilmezler.

Osmanlılar, imparatorluğu çok defa askerle tutmamışlardır. Zaten bir çizgiden itibaren artık Türk askeri bu işe yetişemezdi. Son devirde II. Abdülhamid Han, imparatorluk san'atının üs­tadı idi. Adeta irsen tevarüs edilmiş bir kabili­yetle bu işi yaptı. Bunun ne büyük bir ince­lik olduğunu kavrayamayan ve bu san'atı hiç bilmeyen ittihadçılar, muazzam mirası kolayca harcadılar. Osmanlı imparatorluğu 1683'den bu­yana büyük parçaları kaybetmişti ama, ceste, ceste, adeta hesapla kaybetmişti. Hesapsız har­cama, îttihad ve Terakki'nin eseridir ve imparatorluğu yıkıştır.

(Y. Öztuna, B.T. Tarihi)



---
14 Aralık Pazartesi
## ÇIKAN GÖZÜ YERİNE KOYMA MUCİZESİ





Katada (r.a.) düşmanın oklarından korumak için Peygamberimiz (s.a.v.)'in önüne dikilerek yayın başı ufanıncaya kadar yerinden ayrılmaksızın onunla müşriklere ok attı.

Nihayet gözünden kendisi de bir okla vurul­du. Göz bebeği yanağının üzerine aktı. Çıkan göz bebeğini avuçuna alıp Peygamberimiz (s.a.v.)'in yanına geldi. Onu görür görmez. Peygamberimiz (s.a.v.)'in gözleri yaşardı.

**«Ey Katade bu ne?»** buyurdu.

Katade:"**Görmüyor musun şunu ya Resûlallah (s.a.v.)"** dedi. Peygamberimiz (s.a.v.): **"İs­tersen sabredersin, Cennet senin için hazırlanır. İstersen göz bebeğini yerine koyup senin için Allah'a yalvarırım. Ondan hiçbir şey eksik ol­maz. Eski halini bulur."** buyurdu.

Katade. **«Ya Resûlullah (s.a.v.) Muhakkak ki Cennet büyük bir mükâfat ve yüksek bir ihsandır. Fakat benim nikâhım altında genç ve gü­zel bir hanımım var. Ve onu severim o da beni sever. Onun, gözümü (kapalı ve çapaklı) görme­sinden bana karşı sevgisinin azalmasından kor­karım. Sen hem gözümü yerine koyup eski ha­line getirsen, hem de benim için Allah'tan Cen­net dilesen olmaz mı?»** dedi.

Peygamberimiz (s.a.v.): **«Ey Katade olur ya­payım.»** buyurdu ve Katade'nin gözbebeğini alıp yerine koydu.

Katade'nin yeni gözü ötekinden daha daya­nıklı ve güzeldi.

(İslâm Tarihi - M. Asım Köksal)



---
15 Aralık Salı
## II. SELİM HAN





Onbirinci Osmanlı padişahıdır. Oldukça uzun boylu, sarışın ve semizdi. Bütün halk, onun sultanlığı gölgesindeki süreyi, parlak ve sevinç­li bir dönem olarak kabul etmiştir. Sultan, bütün işlerini Veziriazam Sokullu Mehmed Paşa'ya havale etmiştir.

Devlet hazinesinin korunmasında son dere­ce titizdi. Yerde, düşmüş bir akça görse sevinerek alır: "**Devlet kasasından bu kadarcık bir paraya bile hakkımız olmasa gerekir."** dermiş.

Ataları gibi hayır işlerine düşkündü. Edir­ne'de Selimiye Camii ile süslü bir medrese yaptırmıştır. Devam eden savaşlar hususunda aşı­rı gayret göstermiş, Kıbrıs Adası fethedilerek Müslümanlar sevince boğulmuştur.

Hastalığı artmış, hekimler: **«Şarap içmeniz gereklidir»** diye birkaç defa uyarmışlarsa da ke­sinlikle bunu reddetmiştir. Hatta, "**- Menekşe şarabıdır, padişahım iç."** demelerine karşılık: "**- Bunun aslı şarap değil mi, içmem."** diyerek **"Haramda şifâ yoktur."** ahkâmınca hareket et­miştir.

Sohbetlerinin tatlılığı hâlâ söylenir. Doğrusu, temiz, yumuşak huylu bir padişahtı. Nüktadândı. Babası Sultan Süleyman Han gibi şâirdi, söz söylemede ustaydı. Günahlardan arınıp içini nurla doldurmaya say ü gayret göstermiştir.

(Bostanzâde Yahya Efendi, Tarih-i Saf)



**«Allah'a isimlerin en sevgilisi Abdullah ve Abdurrahman'dır.»** (Tirmizi)



---
16 Aralık Çarşamba
## ZEYD İBN-İ HÂRİSE (R.A.)





Zeyd (r.a.), Resûlullah (s.a.v.)'ın âzadlı kö­lesi idi. Hakîm İbn-i Hizam onu dört yüz dirhem bedel ile Hadîce İçin aldı. O da Peygamberimiz (s.a.v.)'e verdi. Bir müddet sonra Zeyd'in Mek­ke'de olduğu, ailesi tarafından duyularak baba­sı Harise, oğlunu bedelini vererek almak üzere Mekke'ye geldi. Resûlullah (s.a.v.)'a müracaat ettiğinde Peygamberimiz (s.a.v.) Zeyd'i yanın­da kalmak, yahut babasiyle ailesine gitmek ara­sında muhayyer bıraktı. Zeyd, Resûlullah (s.a.v)'ı ailesine tercih etti. Peygamber Efendimiz (sav)'de Zeyd'i evlâd edindi ve kendi dâyesi ve mürebbiyesi Ümm'i Eymen'i Zeyd ile evlendirdi. Usâme, bu mübarek ana ile babadan dünyâya geldi. Zeyd'in menâkıb ve fazâilinden en büyü­ğü, adının Kur'ân'da zikrolunmuş bulunmasıdır. Ve bu menkıbe yalnız Zeyd'e mahsustur. Köle­lerden ilk müslüman olan Zeyd'dir.

Zeyd, ordu kumandanlığına kadar yüksel­miştir. Ve mücâhidlere kumanda ederken Mute'de şehîd olmuştur. Abdullah İbn-i Ömer de­miştir ki: Biz, dâima Zeyd'i, Zeyd İbn-i Muhammed! diye çağırırdık. Nihayet (Ahzâb sûresinin): **«Siz, evlâtlıklarınızı babalarına nisbet ederek ça­ğırınız. Bu, Allah yanında daha doğrudur. Eğer onların (neseben) babalarını bilmiyorsanız (kar­deşim, dostum deyiniz!) Çünkü onlar, sizin din­de kardeşleriniz ve dostlarınızdır»** mealindeki âyet nazil oldu. Biz de Zeyd İbn-i Harise diye çağırmaya başladık. Kur'ân-ı Kerîm'de yegâne ismi zikredilen sahabedir (r.anh). (T. Buhari)



---
17 Aralık Perşembe
## SİHR (BÜYÜ)





Sihr, bedenlere, ruhlara, gönüllere tesir eden, insanı hasta bırakan, öldüren, karı ile kocanın arasını açan, bir takım dökümlerden, yazılandan, dualar ve efsunlardan ibarettir. Dinimiz­ce katiyyen haramdır. Sihr, fâsık kimselerin el­lerinde zuhur edebilir. Bazı müctehitlere göre sihri öğrenip başkalarına öğreten kimseler, din­den çıkmış olurlar, öldürülmeleri lâzım gelir. Yalnız cevazına inanmaksızm kendisini fenalı­ğından korumak için sihr yapmayı öğrenen kim­se dinden çıkmaz. Büyücü ve falcılara inanıl­maz.

**«Büyücüler, şeytanlar her istediklerini ya­parlar»** diye itikat edilmesi de küfürdür.

Bazı sihrler Allah (c.c.)'ın dilemesiyle tesir eder. Sihrler mücerret bir san'attan İbarettir. Sihirlerin bir fevkalâdeliği yoktur.

Sihr yapanların tövbeleri bazı müçtehitlere göre kabul olunur. Bazılarına göre olmaz. Her halde dünyada ceza görmeleri gerekir. Çünkü bu, bir zındıklıktır. Sihr yapmak çok büyük bir günahtır.

Kehânette bulunmak, yani gaybdan haber vermek iddiasına kalkışmak, yıldızlardan birtakım hükümler çıkarmak, **"remil"** atmak da ha­ramdır. İslâm dini, bu gibi şeyleri kat'iyyen menetmiştir. Bunlar ile vakitlerini zayi etmek müslümana asla yakışmaz. Gaybı ancak Allah (c.c.) bilir. Müslümanlar bunu unutmamalıdır.

(B. İ. İlmihali. Sh.: 433)



---
18 Aralık Cuma
## SIKINTI ANINDA OKUNACAK DUALAR





-  Aşağıdaki birinci dua 480 defa okunacaktır. Okurken her doksandokuzuncuda bir defa aşağıdaki ikinci dua okunacaktır.

1. DUA:**«Rabbeneftah beynana ve beyne kav­mine bil hakkı ve ente hayrül fatihin.»**

2. DUA:**«Allahümme ya müfettihal ebvab iftahlena hayrel bab.»**

-Aşağıdaki dua yedi defa okunacaktır.

**«Fallahü hayrün hafızan vehüve erhamürrahimin.»**
-Aşağıdaki dua yedi defa okunacaktır.

**«Selâmün kavlen minrabirrahim.»**
-Aşağıdaki dua yedi defa okunacaktır.

**«Selâmün aleyküm bima sabertüm fenîğme ukbeddar.»**
-Sekiz defa Âyetel kürsî okunacaktır. Birinci okununca ön tarafa, ikincide sağa, üçüncüde sola, dördüncüde arkaya, beşincide yukarıya, altıncıda aşağıya üflenilecek, yedinci okunup yutkunulacak, sekizinci okunup etrafa dönülerek üflenilecektir.



Kur'an Herkesi İrşad Edebilir:

İngilizlerin Arapça bilginlerinden Stanley Lenpol (Kur'ân'dan Seçmeler) adlı kitabının Ön­sözünde şöyle der:

**«Peygamberin Medine'de telakki ettiği Ayet­ler, bilhassa dikkata şayandır. Çünkü bunlar, İs­lâm cemiyetini idare eden, her müslümanı doğ­ru yola sevk eyleyen âyetlerdir. Mekke'de vahy olunan sûreler ise, büyük ve müessir bir diya­net için gereken her şeyi içine alır.»**
(M.A. Koksal. İ. Tarihi, C. 18. Sh.: 220)



---
19 Aralık Cumartesi
## YÛSUF (A.S.)'UN RÜYASINDA GÖRDÜĞÜ YILDIZLAR





**"Bir vakit Yûsuf (a.s.) babasına; babacığım demişti; gerçek ben rüyamda onbir yıldızla, gü­neşi ve ayı gördüm, onlar bana secde ediyor­lardı."**
Yûsuf (a.s.) rüya gördüğünde yedi yaşında idi.

Bir Yahudi Resûlullah (s.a.v.)'e geldi ve:

-Ya Muhammed (s.a.v.) bana haber ver, Yûsuf'un gördüğü yıldızlar hangileridir? Resûlullah (s.a.v.) sükût buyurdu. Cebrail indi ve haber verdi. Resûlullah (s.a.v.) :

-Eğer sana haber verirsem müslüman olur musun? buyurdu.

Yahudi:

-Evet dedi. Resûlullah (s.a.v.):

-Cereyan, Târık, Zeyyâl, Kabis, Amûdan, Felîk, Subh, Darûh, Fera, Vesab, Zülkitefeyn bu­yurdular. Yahudi de:

-  Vallahi bunlar doğru isimlerdir, dedi. Onbir yıldız havass-ı hamsey-i zâhire ve bâtına işarettir, denilmiştir. Beş havass-ı zahire:  Duymak, görmek, koklamak, tatmak, dokunmak. Altı havass-ı bâtına ise: Müfekkire, müzekkire, hafıza, muhayyile, vâhime ve hiss-i müşterek.

(Hz. R.M. Sâmi (k.s.), Hz. Yûsuf a.s.)

## DARGINLIK

Ebû Eyyûb el-Ensârî'den rivayet edildiğine göre, Resûlullah (s.a.v.) şöyle buyurdu:

**«- Bir müslümana üç günden ziyâde karde­şi ile darılıp konuşmaması helâl olmaz;karşıla­şırlar da biri öteye döner biri beriye döner. Bun­ların hayırlısı, selâm ile ilk söze başlayandır.»**



---
20 Aralık Pazar
## İHLAS HAKKINDA





Resûlullah (s.a.v.) Efendimiz, **«Ameller(in kıymeti) niyetlere göredir. Herkesin niyet ettiği ne ise eline geçecek olan odur. Her kimin hicre­ti Allah ve Resûlü'ne müteveccih ise hicreti Allah ve Resûlü'ne müntehidir; kimin de göçü bir dün­yalık için veya bir kadınla nikahlanmak için yapılmış ise onun göçü de hicretine neden olan şeye varır»**, buyurmuşlardır.

Başka bir hadiste de **«(Ba's günü) insanlar, (öldüklerinde) bulundukları niyet üzere diriltilirler.»**

Peygamberimiz (s.a.v.) şöyle buyurmuşlar­dır: **«Hakk Teâlâ sizlerin ne cisimlerinize ve ne de şekil ve suretinize bakarı ancak kalblerinize bakar.»**

Peygamber Efendimiz (s.a.v.) başka bir ha­diste : **«Dünyanın son günlerinde ümmetim üçe bölünecektir. Bunlardan bir kısmı Allah'a tam bir hulûs ile ibadette bulunacaklar, diğer bir kısmı riya ve yapmacık ibadette bulunacaklar, üçüncü kısmı ise insanları (istismarla) soyup yemek için ibadette bulunacaklardır. Hakk Te­âlâ kendisine hulûs ile bağlanıp ibadet edenlere: "Haydi Cennetliklerle Cennet'e gidin" diğer iki kısma veya zümreye de: "Siz de Cehennemlikler­le Cehennem'e yürüyün" buyurur.»**

Amel ve niyetlerimizi her türlü leke ve kir­den korumasını, hatta ihlas sahibi olduğumuzun ve sevap kazandığımızın farkına varmaktan bi­le bizleri muhafaza etmesini Allah'tan dilemeliyiz.

(El-Uhudul Kubra/İmam-ı Şarani, Sh.: 38)



---
21 Aralık Pazartesi
## DÜNYADA SEVDİRİLEN ÜÇ ŞEY





Peygamberimiz (s.a.v.) buyurdular ki:

**-  Dünyanızda bana üç şey sevdirildi, gü­zel koku, helâl nisa, gözüm nuru olan namaz.**
Hz. Ebu Bekir (r.a.) :

**-  Bana da dünyadan üç şey sevdirildi yâ Resûlullah: Senin yüzüne bakmak, kızımın Resûlullah'ın zevcesi olması, senin yolunda mal harcetmek.**
Hz. Ömer (r.a.) :

**-  Dünyadan bana üç şey sevdirildi: İyilik­le emretmek, kötülükten nehyetmek, eski kaftan giymek.**
Hz. Osman (r.a.) :

**-  Bana da dünyadan üç şey sevimli oldu: Aç doyurmak, Kur'an okumak, çıplak giydirmek.**
Hz. Ali (r.a.) :

**-  Ben de dünyadan üç şeyi sevdim: Misa­fire hizmet etmek, yaz gününde oruç tutmak, düşmana kılınç vurmak.**



## FIKH'UL-EKBER'DEN

İman (dil ile) ikrar, (kalp ile) tasdıyktir. Gök ve yer ehlinin (ya'ni insanların ve cinnin), îmanı inanılması lâzım gelen şeyler bakımından (ya'ni bütün onlara inanmak şartiyle ve esas i'tibâriyle), ne artar, ne eksilir. Fakat yakıyn ve tasdıyk cihetinden (ya'ni inanışın kuvvetli veya zayıf olması bakımından) artar, eksilir. Mü'minler imanda ve tevhîdde (Allah (c.c.)'ı bir ta­nımakta) müsavi (eşit)dirler. Amellerde birbi­rinden farklıdırlar.



---
22 Aralık Salı
## ADİL HÜKÜMDAR





Avf b. Mâlik (r.a.)'den, Resûl-i Ekrem (s.a.v):

**«İdare adamlarınızın hayırlısı, sizi seven ve sizin tarafınızdan sevilenlerdir. Siz onlara dua edersiniz, onlar da size dua ederler. İdare adam­larınızın şeriri, sizi sevmeyen ve sizin tarafınız­dan sevilmeyen, size lâ'net eden, sizin de kendi­lerine lâ'net ettiğiniz kimselerdir»** buyurdu. Biz:

**«Yâ Resûlullah! Onlarla münâsebeti keselim mi?»** dedik. Resûl-i Ekrem (s.a,v.) iki defa:

**«Hayır, sizinle namaz kıldıkları müddetçe onlara itaat ediniz.»** buyurdu. (Müslim)

- Ebû Hüreyre (r.a.)'den, Resûl-i Ekrem (s.a.v.):

**«Yedi sınıf var ki, Allah-û Teâlâ kendi gölgesinden başka gölge olmayan bir günde on­ları kendi gölgesinde barındırır:**
**Adil devlet reisi, Allah'a ibâdet ederek yeti­şen delikanlı, gönlü mescitlere bağlı olan kimse, Allah rızası için birbirlerini seven ve bunun üze­rine toplanan ve ayrılan iki kimse, şeref ve mev­ki sahibi güzel bir kadın kendisine arz-ı nefs et­tiği halde "Allah'tan korkarım." diye bu teklîfi reddeden kimse, sağ elinin verdiğini sol eli duymayacak surette gizli sadaka veren kimse, kim­senin bulunmadığı yerde Allah'ı hatırlayıp da gözleri yaşla dolup taşan kimse»** buyurmuştur. (Buhârî ve Müslim)

Resûl-i Ekrem (s.a.v.):

**«Ehl-ü iyâline ve idaresi altında olanlara adaletle hükmeden âdil kimseler, Allah nezdinde nurdan minberler üzerinde otururlar, yüksek mevkilere çıkarlar.»** buyurmuştur. (Müslim)



---
24 Aralık Perşembe
## CENNETLİK KADINLARIN ÜSTÜNLERİ





İbn-i Abbas (r.a.) der ki: **«Resûlullah (s.a.v.), yere dört çizgi çizdi. "Bunları, ne için çizdim bi­lir misiniz?" diye sordu. "Hayır, bilmiyoruz. Al­lah (c.c.) ve Resulü (s.a.v.) daha iyi bilir!" de­diler. Resûlullah (s.a.v.): «- Cennetlik kadınla­rın en üstünü dörttür. Onlar da:Hatice bint-i Hüveylid (r.a.). Fatıma bint-i Muhammed (r.a.), Meryem bint-i İmran ve Âsiye bint-i Müzâyım (ki Firavun'un zevcesi)dir.»** dediler.

(İslâm Tarihi. C. 2, Sh.: 220)



---
25 Aralık Cuma
## KUR'ÂN-I KERİM'E HÜRMET - I





Her müslümamn, Kur'ân-ı Kerîm'i usûlüne uygun olarak okuyabilmesi gereklidir. Kur'ân'ın mânasını duyarak, anlayarak, düşünerek oku­mak, okuyabilmek ise çok güzeldir.

Kur'ân-ı Kerîm'i okumağa «**Eûzü**» ile **«Besmele-i Şerife»** ile başlanır. Kur'ân ele alınacağı zaman abdestli bulunmalıdır. Bu esnada kıbleye yönelmeli, toplu hürmetli bir vaziyet almalıdır. Abdestsiz olan bir kimse Kur'ân'ı eline alamaz.

Kur'ân-ı Kerim, temiz yerlerde, avret mahal­leri örtülü ve Kur'ân'ı dinleyecek vaziyette bulunan kimselerin yanlarında açıkça okunabilir. Mülevves yerlerde, avret mahalleri açık olan ve­ya başka işle meşgul olan kimselerin yanların­da cehren okunamaz mekruhtur.

Kur'ân'ı ta'zim için öpmek caizdir. Kur'ân ile, dini bir kitap ile başında Kur'ân'dan bir şey yazılı bir yüzük parmakta iken helaya girile­mez. Kur'ân-ı Kerîm okunmayacak hâle gelince temiz, bir bez içine koyup ayak basılmayacak te­miz bir mahalle defnedilir. Tam üzerine toprak atılmaması için tahtalardan bir tavan yapıl­malıdır. Bu gibi mushafları yakmak caiz değil­dir. Sâir dinî kitaplar eskiyince hem defnedilebilir. Hem de akar suya bırakılabilir. Hem de içlerindeki mukaddes isimler silindikten sonra yakılabilir. Bu gibi kitap kâğıtlarına bir şey sar­mak, dine ilme karşı hıyanettir. Caiz değildir, içlerinde Allah (c.c.)'ın veya Resûl-i Ekrem (s.a.v.)'in isimleri yazılı kağıt parçalarına da bu isimler bilinmeksizin bir şey sarılması mekruhtur.                         

(Devamı yarın)



---
26 Aralık Cumartesi
## KUR'AN-I KERÎM'E HÜRMET - 2





Bu meyanda dinî gazete ve dergilere bir şey sarmamak lâzımdır.

Kur'ân-ı Azîm'e, din ve imâna, Peygamber­lerden herhangi birine, bir sünnete, bir hadis-i şerife, bir İslâm mabedine -hâşâ- sövmek, iha­net etmek, alaya almak küfürdür. Böyleleri he­men tevbe ve istiğfar etmelidir. İmânı ve nikâh­larını da tazelemeleri gerekir.

Hiç bir kimseye sövülmesi de caiz değildir. İnsanın ağzına sövülmesi büyük bir günahtır. Tazir cezasını ve tevbeyi gerektirir. Bazı fukahaya göre bir mü'minin ağzına sövülmesi küfürdür. İmanı ve nikâhı yenilemeği gerektirir.

Kur'ân-ı Kerîm'i veya herhangi bir din ki­tabını temiz olmayan bir yere atmak, Kur'ân âyetlerini ve kelimelerini sihr (büyü) gibi bir maksatla temiz olmayan şeyler ile yazmak ve yine bu maksatla tazime münafi sözler söyle­mek küfürdür. Bu gibi şeylerden son derece kaçınmalıdır.

Kur'ân-ı Kerîm okumak ve gereğiyle amel olunmak için indirilmiştir. Mü'minler olarak yü­ce kitabımıza hürmette kusur etmeyelim. Âyet, âyet, sûre sûre, kelime kelime okuyup inceleye­lim ve anlayalım. Onda ne buyuruluyorsa öyle­ce yaşama gayretinde olalım.

(B. İslâm İlmihali, Sh.: 431)



**"Allah kime hayır dilerse onu dinde bilgili kılar."** (Tirmizi)



---
27 Aralık Pazar
## MEHMET AKİF'İN GAYESİ





Mevzularına pencereden bakmayıp sokağa çıkan Akif, eserlerini en çok yırtan sanatkârdı. Yazarken memnun, eserleri basılınca pişmandı. **«Ah diyordu, yazdıklarımın hepsine topyekûn bir çizgi çekebilsem.»** Şehinşahlara boyun eğmi­yor, her faniye nasip olmayacak temiz bir hayat sürüp bu fani âlemden ayrılan bu aralan tabi­atlı şair imanının kuvvetini ipekli babanın ka­nından, millî kültür kaynaklarına dayanan, il­hamlarını da Türkistanlı anasının ak sütünden alıyordu. Kapitalist batı dünyasının yalnız tek­niğinin alınmasını, sermayeci toplumunun ah­lâk ve adetlerinin yurda sokulmamasını istiyor­du. Bunun içindir ki medeniyet modeli olarak alman Batı Burjuvazisine has yasayış şekilleri­ni kökten reddediyordu. Akif omuzunda kumaş satarak nafaka çıkarmağa çalışan devlet reisini arıyor, devesine kölesi ile münavebeli binen, halkın acısını paylaşan, adaleti ile dünyaya ör­nek olan Hz. Ömer'in yaşayışını arzuluyordu. Onun özlediği ideal toplum yetimlerin şefkatle okşanıp, yaşlıların atlas elbise giydiği toplumdu. Öyle bir toplum ki, orada kahvehane ve meyha­ne ebediyyen mühürlenecek, kapılar açık ve san­dıklar kilitsiz olduğu halde ortada hırsız deni­len insan tipinden hiçbir iz bulunmayacaktı. Ge­ce gündüz açık evler, kapılar mandalsız.



**"Kim yalan olduğuna tahmin ettiği halde benden bir hadis anlatırsa iki yalancıdan biri kendisidir."** (Tirmizi)



---
28 Aralık Pazartesi
## KIBLENİN MESCİD-İ HARAM'A ÇEVRİLMESİ





Peygamberimiz (s.a.v.), Medine'de namazlarını 16-17 ay Beyt'ül Makdise doğru kıldılar. Halbuki Peygamberimiz (s.a.v.) öteden beri Kâbe'ye doğru yönelerek namaz kılmayı arzu ederdi. Hele, yalhudilerin **«Muhammed ve Eshabı biz gösterinceye kadar, kıblelerinin de neresi oldu­ğunu bilmiyorlardı.»** diyerek sinsi sinsi söylen­meleri, kendisini büsbütün rahatsız ediyordu

Bir gün Cebrail (a.s.), gelince O'na **«Ya Ceb­rail Allah'ın yüzümü yahudilerin kıblesinden, Kabe ye çevirmesini arzu ediyorum!»** dedi Ceb­rail **«Ben, ancak bir kulum, sen Rabbine niyaz et. Bunu ondan iste.»** dedi. Peygamberimiz (s.a.v) Beyt-ul Makdis'e doğru namaz kılacağı zaman başını göğe doğru kaldırmağa başladı Bunun uzenne indirilen âyetlerde şöyle buyurdu:

**"Biz, senin yüzünü, çok kerre göğe doğru çevirin durduğunu görüyoruz. Artık seni herhalde hoşnut olacağın bir kıbleye döndüreceğiz. Haydi namazda yüzünü Mescid-i Haram'a çevir. Ey mü'minler, siz de nerede bulunursanız na­mazda yüzlerinizi o tarafa (Mescid-i Haram'a) döndürünüz. Kendilerine kitap verilenler herhalde bilirler ki bu, Rablarından gelen bir hak­tır. Allah, onların yaptıklarından yapacakların­dan gafil değildir."** (Bakara: 144)

Rivayete göre: Peygamberimiz (s.a.v.) öğle namazını Mescid'de müslümanlarla birlikte iki rekat kıldığı zaman, Mescid-i Haram'a dönmesi emrolunmuş. Namaz içinde müslümanlarla o ta­rafa dönmüştür.

(M. Asım Köksal - İ. Tarihi, C. 2/33)



---
29 Aralık Salı
## HARAMA BAKMAMAK DÜŞÜNCEYİ KORUR





İmâm-ı Gazali (k.s.) Hazretleri haram karşı­sında gözü kapamanın faziletini aksi takdirde felâketini haber vererek buyuruyorlar ki: **«Yok­sa gözünü koruyamayan kimse, düşüncesini de koruyamaz. Kafasını oraya çevirir. Derken, Al­lah (c.c.) korusun, günün birinde bir felâket ile karşı karşıya gelir. Esasen, gözün zinası küçük günâh serisinin hatırı sayılanlarından ve ileri gelenlerinden biridir. Çünkü göz zinası, insanı gerçek zinaya götürür. Gözünü korumasını beceremeyen kimse, kendini de koruyamaz.»**

(İhya-u Ulumiddîn)



## HERKESE HÂLİNCE MUÂMELE ETMELİ

Hadîs-i Şeriflerde şöyle buyuruluyor:

**«İnsanları lâyık oldukları yerlere koyun, herkese hâlince muamele edin.»** (Müslim)

**«Biz insanlara akıllarının alacağı (tarzda ve o) miktarda söz söylemekle emrolunduk.»** (Deylemî)

**«Siz (ey millet) ne halde bulunursanız, ba­şınıza da öyle idare eden adamlar geçirilir.»** (Deylemi)

**«Gerçekten biz işimizin başında ona talip olanı asla kullanmayız. (Ehliyetli olanı kendimiz, arar buluruz)».** (Buhari)

**«Allah, amel sahibinin yani iş adamının iş yapınca iyi ve güzel yapmasını sever.»**
(Taberani)

**«Ekmeği muhterem tutun! Horlamayın! Kıy­metini bilin!»** (Hakim)

**«Size ziyaretçi geldiği zaman ona ikram edin,»** (İbni Mâce)



---
30 Aralık Çarşamba
## SULTAN I. MURAD HÜDAVENDİGAR





Saltanatı müddetince, hiçbir devlet adamı tarafından üstüne çıkılamayan bir kiyâsetle Osmanlıların mukadderatını idare etmiştir. Sultan Murad'ın hükümdarlığı esnasında vukua gelen inkılâblar, bütün tarihin en hayret veren va­kıalarından biridir. Kendisinin harb hususunda­ki evveliyat ve gayreti babasınınki gibi idi. (Or­han Gazi) Fakat babasının tebeyyül ettiğinden daha geniş bir icraat sahasına yayılmış olduğu için daha müşkül vaziyetlere maruz kaldığı hal­de gevşememişti.

Rumeli ve Anadolu'da yaptığı 37 harbi za­ferle bitirmiştir. Doğuştan hükümdar yaratılmıştı. Sultan Murad'ın sayesinde küçük Osmanlı kavmi, bir tek mefkure peşinde birleşen millet olmuştu.

(İngiliz tar. Gibbons, Fransız tar. Grenard)



## PAZARTESİ - PERŞEMBE ORUCU

Ebu Hureyre'nin rivayetine göre: Resûlullah (s.a.v.): **«Ameller pazartesi ve perşembe günleri, yüce Allah'a arz olunur. Bunun için ben de amelimin oruçlu bulunduğum sırada arz edil­mesini severim.»** buyurmuştur.

Hz. Aişe de: **«Peygamber (s.a.v.), pazartesi ve perşembe orucunu teharri ederdi. Resûlullah (s.a.v.), bir ayın cumartesi, pazar ve pazartesi günleri, öteki ayında salı, çarşamba ve perşem­be günleri oruç tutardı.»** demiştir.



---
31 Aralık Perşembe
## KANUNÎ S. SÜLEYMAN'DA TEVEKKÜL





Rodos'un fethine giderken Anadolu'dan Ro­dos Adası'na geçmek için hocası aynı zamanda Divan üyesi Hayreddin Efendi ile bir kadırgaya binerler. Tam o anda iki yandan toplar tüfekler atılmaya başlayınca geminin direkleri kırı­lır. Süleyman Han, asla korkmayarak hocasına:

**«- Niçin korkuyor ve titriyorsunuz?»** diye sordukça o muhterem kişi:

**«- Topun tüfeğin sesi, sakin durmaya el­veriyor mu? Dünya başıma dar oldu. Nasıl korkmayayım, padişahım?»** demiş. Bir yandan da ses­lerin fasılalarından faydalanıp:

**«- Aman Padişahım! Siz de bir kıyıcığa saklansanız?»** öğüdünü eksik etmezmiş. Sultan, onun bu durumuna şaşakalıp:

«- Allah'a tevekkülünün azlığından böyle yapıyor.» buyurmuş.

Allah (c.c.) adını her yerde duyurmak uğ­runa pek fazla çaba gösterip yaşı yetmişe varmışken bile yok olası kâfirlere gençler gibi sal­dırmıştır.



Elkas seferinde (İran'a açılan 1548 seferi) Bostan Efendi rahmetli kadıasker olarak yanında bulunuyordu.

**«Sürme Şâhım asker-i rahmâni şeytan üstüne Şâhı mat et şehsuvârım sür atın Van üstüne»** şiirini Sultan Süleyman'a takdim eder. Padişah Van Kalesi'ni alır ama kalenin sağlamlığını görünce: **«- Bu, çaba ve yılmazlık ile biter iş de­ğildir, doğrudan doğruya Bostan Efendi'nin ke­rametidir»** der.

(Bostanzâde Yahya Efendi. T. Sâf)



