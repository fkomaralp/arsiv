## 1994 MEVLÂNÂ TAKVİMİ

---
1 Ocak Cumartesi
## EÛ'ZÜBİLLÂHİMİNEŞ-ŞEYTAN-İRRACİM BİSMİLLAHİRRAHMANİRRAHİM

Peygamber Efendimiz (s.a.v.)'in bir Hadis-i Şeriflerinde haber verdiklerine göre: dünyada rahmetinin yüzde biri ile bütün mahlûkatını nîmetler içinde yüzdüren Allah (c.c.), Ahirette, rahmetinin yüzde doksan dokuzu ile mü'minlere rahmet buyuracaktır.

İşte, Kur'ân-ı Kerim'in Besmelesi, bütün bunları ifade etmektedir.

Denilebilir ki: Kur'ân-ı Kerim'in mevzuu, gayesi müc­mel olarak Besmelede mevcuddur.

Bu icmal, önce Fatiha Sûresinde, sonra da, ard arda ge­len süreleriyle bütün Kur'ân-ı Kerim'de tafsil olunmuştur.

Besmele, bu kadar şümullü ve önemlidir.

Bunun içindir ki: yüce Allah (c.c.), her meşru işi Besme­le ile başlamak edebini aziz Peygamberine (s.a.v.) tâlim buyurmuş, Peygamberimiz (s.a.v.) de: **"Allah (c.c.)'ın is­miyle başlamayan her önemli iş, güdüktür, devamsız­dır!"** buyurarak, bunu ümmetine gereği gibi duyurmuş­tur.

Besmele tam bir âyettir, istiâze (Eû'zûbillahimineş- şeytan-ir-racim)'in besmeleye takdimi de namazdan evvel ta­haret gibidir. Mâsivâdan tecerrüd edip Cenab-ı Hakka yö­nelmek içindir.

Allah (c.c.)'ın üçbin ismi vardır. Bunlardan binini sade­ce meleklere, binini sadece peygamberlere öğretmişdir. üçyüzünü Tevrat'da, üçyüzünü İncil'de, üçyüzünü Ze­bur'da, doksandokuzunu da Kur'an'da zikretmiş ve birini de kendine tahsis etmişdir. Sonra bu üçbin ismin mana­sını besmelede dercetmiştir. Kim besmeleyi bunların mânasını bilerek söylerse Allah'ı bütün esmasıyla zikret­miş olur.

---
2 Ocak Pazar
## HAMD VE DUA

**"Rahman, Rahim, Allah'ın ismi ile,**

**Hamd, o rabbil alemin, o Rahman, o Rahim, o din gü­nünün maliki Allah (c.c.)'ın. Sade sana ederiz kulluğu, ibadeti. Ve sade senden dileriz avni, inayeti ya Rab! Hi­dayet eyle bizi doğru yola. O kendilerine in'am ettiğin mesutların yoluna; ne o gadap olunanların ne de sap­kınların!** (Fatiha Sûresi),

İlahi! Hamdini sözüme sertaç ettim, zikrini kalbime mi'râç ettim, kitabını kendime minhâç ettim. Ben yoktum var ettin, varlığından haberdar ettin. Aşkınla bi karâr et­tin. İnayetine sığındım, kapına geldim. Hidayetine sığın­dım lutfüne geldim. Kulluk edemedim afvine geldim. Şa­şırtma beni, doğruyu söylet, neşeni duyur, hakikati öğret. Sen duyurmazsan ben duyamam, sen söyletmezsen ben söyleyemem, sen sevdirmezsen ben sevdiremem. Sevdirbize hep sevdiklerini. Yerdir bize hep yerdiklerini. Yâr et bize erdirdiklerini. Sevdin habibini kainata sevdirdin. Sevdin de hil'atı risaleti giydirdin. Makamı İbrahim'den makamı Mahmud'a erdirdin. Serveri asfiya kıldın. Hatemi enbiya kıldın. Muhammed Mustafa kıldın. Selatü selam, tahiyyat-ü ikram, her türlü ihtiram ona, O (s.a.v.)'nun Al-ü Eshab-u Etbaına Yarab!

(Hak Dini Kur'an Dili C.1/7)

---
3 Ocak Pazartesi
## SALÂT-Ü SELÂM'IN MAHŞERDEKİ FAYDASI

Kâinatın efdali Peygamberimiz (s.a.v.) Efendimize Salat-u Selâm getirmek abd (köle, kul) azat etmekten kat kat efdaidir.

Hadis-i Şerifte Resûl-i Ekrem (s.a.v.):

**"Ümmetimden bir kimse var ki, o sırat köprüsünün üzerinde yürürken bazen (ayakta) yürür, bazen ayağı sürçüp yere kapanır, bazen sürünerek yürür, bazen de emekleyerek yürür. Derken (onun vaktiyle) bana oku­duğu salât ve selâmı yanına gelerek elinden tutarak onu sırat köprüsünden geçirinceye kadar refakat eder."** buyurdular.

Başka bir rivayette de:

**"Ümmetimden bir zat mizan başında iken tartılan sevabı hafif gelmiş vaziyette bulunduğu sırada bir­denbire Allah (c.c.) tarafından yanına bir kağıt parçası gelir. O zat da onu açınca görür ki içinde bana okudu­ğu salât ve selâm vardır, işte bu salât ve selâmla onun mizandaki sevabı ağır gelir ve o Cennete girer"** buyur­dular.
(Ö.K.Ahiret, sh. 63)

**"Cenab-ı Allah (c.c.)'a, O'nun razı olduğu halde, O (c.c.)'na kavuşmak isteyenler bana çokça selâvat gönder­sinler. Tahkika sizden bana en yakın olan kimse beni salât-u selâm ile çokça yadeden, ananlardır (Bana çokça salâvat getirenlerdir.) Bir kerre bana salât-u selâm geti­renlere Cenab-ı Allah (c.c.) on defa rahmet eder."**

**"Kim bana bir kere salât ederse Allah (c.c.) ona on salât eder. O'nun on günâhını afveder. Derecesini de on kat yükseltir."** (Buhâri)

**"Hakîkat, Allah Teâlâ'nın yeryüzünde seyahat eden öyle melekleri vardır ki, onlar ümmetimden bana olan selâmı ulaştırırlar."** (Ahmed b. Hanbel)

**"Cimri o adamdır ki, yanında anılırım da bana selât etmez."** (Tirmîzi)

---
4 Ocak Salı
## MÜ'MİNLER ÜSTÜNDÜR

İnanan kimse, peygamberlerle mü'minlerin akıllarının kâfirlerin akıllarıyla eşit olmadığını, peygamber ve mü'minlerin akıllarının daha üstün olduğunu bilecek. **"Akıllar eşittir, mü'min ve kâfirin aklı müsavidir"** diyen bid'atçıdır.

Bil ki akıl beş kısımdır:

1-Akl-ı garîzî (tabiî akıl)

2- Akl-ı tekellüfî,

3- Akl-ı atâî,

4- Peygamberlik aklı,

5- Şeref aklı (üstünlük payesi olan).

Garîzî akıl (tabiî akıl) bütün yaratıklar müsavidir. Her kâfir kendini yaratan bir rabbi ve halikı olduğunu bilir.

**Akl-ı tekellüfî:** Bilginler ve hikmet ehliyle hemdem olanların, öğrenmek için var güçlerini harcayanların aklıdır ki, katlandık­ları zorluk nisbetinde bu akıldan nasiplenirler.

**Akl-ı atâî:** Kâfirler bundan mahrumdurlar. Mü'minlerle pey­gamberler bu akla eşit nisbette sahiptirler.

**Peygamberlik yönünden olan akla gelince:** Bu akılda, mü'minlerin payı yoktur. Bu, bütün peygamberlere has bir akıl­dır.

Şeref (üstünlük) payesi akıl ise, yalnlz Hz.Muhammed sallallahu aleyhi ve selleme özgüdür, diğer yaratıklar ondan nasipsiz­dir. Çünkü Cenab-ı Hak (c.c.) ne meleklerden ne de insanlardan hiç kimseye vermediği bir ahlâkı ona lütf etmiş ve şöyle buyur­muştur:

**"Hiç şüphesiz sen büyük bir ahlâk üzerindesin".** (EI-Kalem 4)

Vehb b. Münebbih diyor ki:

"Doksanbir (91) kitap okudum. Bunların hepsinde şu gerçeği tespit ettim: Eğer gelmiş ve gelecek insanların akılları toplanıp Hz. Muhammed sallallahu aleyli ve sellemin aklıyla kıyaslansa tümünün aklı onun aklı yanında, karalardaki kum zerrecikleri arasında bir kum zerreceğinin değeri kadar kıymet taşırlar. Al­lah Celle ve Âlâ aklı yüz parçaya bölmüş, doksan dokuz cüzünü Peygamber aleyhisselâma, öteki bir parçasını da dilediği kulları­na bahşeylemiştir." (Sevad ül A'zam sh: 42)

---
5 Ocak Çarşamba
## SA'D İBNİ MUAZ (R.A.)'IN ALLAH VE RESÛLÜNE TESLİMİYETİ

Sa'd ibni Muaz (r.a.), Bedir Harbi'nde, ensarın reisi olarak, Resulullah (s.a.v.) Efendimiz'e itimad ve teslimi­yetini belgeleyen şu nutku sarfetmiştir.

**"Ya Resulullah! Biz sana inandık, Taraf-ı Barî'den getirdiğin Kur'ân'ın Hakk olduğuna itikat ve iman et­tik ve sana itaat ve ittiba etmek üzre ahd-ü mîsâk eyle­dik. Nasıl dilersen öyle hareket et, bize emret, biz se­ninle beraberiz. Seni gönderen Allah hakkı için eğer denize girersen seninle beraber gireriz, hiçbirimiz geri kalmayız, biz düşmana varmaktan çekinmeyiz. Muha­rebe vaktinde geri dönmeyiz. Ya Resulullah biz harbde sebat etmesini, sadakat göstermesini biliriz. Düş­manla karşılaştığımızda Cenab-ı Hakk (c.c.)'tan uma­rız ki, Ensâr camiasının elinden seni memnun ve mes­rur edecek şehâmet hârikaları gösterecektir. Hemen â'la bereketillah bizimle beraber düşman üzerine azi­met buyurunuz."**

Hz. Aişe der ki: **"Resulullah (s.a.v.) evime gelmişti. Parmaklarımdaki, gümüşten yapılmış, kaşsız iki yüzü­ğü görünce: "Âişe! nedir bu?" diye sordu. "Ya Resulullah! Onu, sana karşı süsleneyim diye yaptır­dım!" dedim. "Onların zekâtını ödüyor musun?' diye sordu. "Hayır! Allah dilerse öderim!" dedim. "Bu, sana, Cehennem ateşi olarak yeter!" dedi."**

---
6 Ocak Perşembe
## İDRİS (A.S.)'İN PEYGAMBERLİĞİ, MÜCADELE VE MÜCÂHEDESİ

Adem ve Şit (a.s.)'den sonra, İdris (a.s.)'a, Yüce Al­lah (c.c.) tarafından Peygamberlik verildi ve kendisine otuz sahife indirildi.

İdris (a.s.); kavmini, putlara tapmaktan men ve Yüce Allah (c.c.)'a ibadete davet etti. Fakat onlar, onu, yalan­ladılar.

İdris (a.s.); Şis oğullarından olan kavmim yanına çağı­rıp onlara, öğütler vermiş. Yüce Allah (c.c.)'a itaat, Şeytan'a ise, isyan etmelerini ve Kabil oğullan ile düşüp kalkmamalarını emr etmiş ise de, onlar, dinlememişler, Kabil oğullarının yanına, birbiri ardınca, kafile kafile in­meğe başlamışlar, İdris (a.s.)'ın dâvetine, ancak, bin kişi icabet etmiştir.

İdris (a.s.), ilk kez, Allah (c.c.) yolunda Kabil oğullan ile savaşmış, onlardan esirler alıp âzad etmiştir.

İdris (a.s.); göğe yükseltilmeden önce, oğlu Mettu Şelah'ı, kendisine halef ve ev halkına vasi tayin etti.

Yüce Allah (c.c.)'ın; Kabil oğullarını, onlarla düşüp kalkanları ve onlara meyl edenleri azaba uğratacağını bildirdi ve kendilerini, onlarla düşüp kalkmaktan nehy etti.

Allah (c.c.)'a ibadette ihlaslı olmalarını, doğruluk ve yakîn üzere amel etmelerini tavsiye etti. Bundan sonra, Yüce Allah (c.c.), İdris (a.s.)'i, pek yüce bir yere kaldınp yükseltti. (Meryem: 57) O zaman, kendisi yüz altmış beş yaşında idi. Ona ve gönderilen bütün peygamberlere Selam olsun!

(Peygamberler Tarihi: Sn.. 80)

---
9 Ocak Pazar
## RUMELİ HİSARI (BOĞAZKESEN HİSARI)

856 Hicrî'de Baltaoğlu Süleyman Bey'in donanması, Karadeniz Boğazı'ndan taş ve kireç yüklü binlerce gemi ve mavna, Anadolu hisarı önünde demirlerler. Fatih Sultan Mehmed Han, bütün paşalarıyla, beyleriyle, ağalarıyla, mimarbaşlarıyla, işçileriyle karşıya geçer. O gün o kıyıda Boğazkesen Hisarı'nın ilk temel taslarını kendisi koyar. Vezirinden son nefere kadar bütün maîyeti işe girişir. Bizans Kayseri Konstantin Dragazes karşı koymaya kalkışır, lâkin Genç Fatih (rh.a.), Varna Meydan Muharebesi sırasındaki ihanetini hatırlatır, bir taraftan Hisar'ın temelleri üstüne atılmak isteyen Bizans cengâverlerini yeniçeriyle püskürtür, bir taraftan da emelleri yükseltir. Anadolu şehirleri, kasabaları, köyleri harıl harıl levazım gönderirler. Hisar yüksele yüksele Ağustos'un 28 inci günü, büyük ve küçük kuleleriyle, burçlarıyla, surlarıyla bembeyaz meydana çıkar. Evliya Celebi bu hisarı halkın imanlı gözleriyle gördüğü için emin eder ki bu Boğazkesen Hisarı, tepenin çizilmiş bir **"Muhammed (s.a.v.)" (ismi şerifîdir;hem de görünüşü "Muhammed (s.a.v.)" (ismi şerifini) ismini miminden dalına kadar şen şatır tarif eder.**

Hisar bittikten sonra içine toplar yerleşir ve Firuz Ağa muhafız olarak başında kalır. Fatih, ilkbahar hazırlıkları için Edirne'ye gider. O ilkbaharda Edirnekapı ile Topkapı arasında görülür.

Türk azmi bu sarp sâhilde tabiatın yalçın bağrını yarmış bu surların, bu burçların, bu kulelerin derin temellerini atmış, bu kaleyi göğe yükseltmiş, burada müebbed bir manzara halinde bırakmış! Debdebeli manzaralara meftun olanlar, ikide birde soruyorlar:"Genç Fatih hangi kapıdan İstanbul'a girdi?" Rumeli Hisarı'nı göstererek, "işte buradan!" denilebilir.

(Yahya Kemal Beyatlı, Aziz İstanbul)

---
10 Ocak Pazartesi
## HÂCE ABDÜ'L-HÂLİK GÜCDÜVÂNİ

Pederleri Abdülcemîl hazretleri Hızır (a.s.) ile kardeşlik kurmuş Sâlih ve sâdık ve ârif bir zat idi. Hızır (a.s.) ona:

- Sulbün'den sâlih bir oğul gelecektir. Onun ismini **"Abdülhâlik"** koy buyurmuşlardır.

Abdülhâlik henüz ana rahminde iken babası Abdülcemîl Türkiye'de Malatya'dan akraba ve taâllûkatı ile birlikte evvelâ Mâverâünnehre sonra Buhâra'ya hic­ret etmiş ve oraya yerleşmişlerdir.

Bir gün Hızır (a.s.) zuhur eder. Cehri (lisan ile) ve Hafi (kalbî) zikir târiklerini ve usullerini ona tâlim eyler ve zikri hafiden icazet verib "Vukûfı Adedi"yi kendile­rine telkin eder.

Nakşibendiye tarîkinin vukufu adedi ile zikri hâfisi bu telkinde ve **"Nefy ve isbat"** târiki ile zikretmeyi ona talîm eder. Bu da, nefes hapsi ile başı havuza daldırmak suretiyle 7-21 defa kalpten Lâ ilâhe illallah demekle baş­lar. Bu hâfi zikir hem nefy ve isbattır, hem hakkani murakebeye eriştirir.

Zikri Cehri de ise lisânen halisane edilen zikrin mânâsını kalben devamlı tefekkür etmekle feyiz alınır.
(M.Hâni,Adâb, Sh.:72)

**HZ. EBU BEKiR (R.A.) DİYOR Kİ:**

**"Ne söylediğini ve ne zamanda söylediğini düşün."**

---
11 Ocak Salı
## OSMANLI AHLAK VE KARAKTERİ

Osmanlı'nın vatanseverlik duygusu, din, devlet, pâdişâh, aile, namus mefhumlarının kutsal sayılması üzerine kurulmuştur. Bu mefhumların zedelenmemesi, devletin ayakta kalabilmesi için, feda edilmeyecek hiç bir şey tasavvur olunmamıştır.

Osmanlı vekaarı meşhurdur. Osmanlı vekaarı, işinde ciddi, ağırbaşlı, mütevazidir. Vekaarın kibir ve azametle hiç bir ilgisi yoktur. Osmanlılar vakur, terbiyeli, edebli bir millettir. Terbiye ve nezaket kaidelerini hiç ihmal et­mezler. Huzur ve sükuna düşkündürler. Kimseyi rahat­sız etmezler. Az heyecanlı, az meraklıdırlar. Sokakta bir şey için toplanmak, bir birini kovalamak, taşkınlıkta bu­lunmak gibi hareketler Osmanlı şehirlerinde görülmez. Gürültü ve şamatadan nefret ederler. Sessizlikten çok hoşlanırlar. Erken yatıp namaz için gün doğmadan kal­karlar.

Osmanlıda büyüğe saygı, küçüğe şefkat diğer bir ka­rakter çizgisidir. Genç yaşlıya, ast üste, yoksul zengine saygı gösterir ve bu sıra bozulmaksızın şefkat görür.

Sadâkat, hayırseverlik, cömertlik, merhamet, müsa­maha, tevekkül Osmanlının belirgin vasıflarındandır.

Sosyal adalet iyi kurulmuştur, örf kanun derecesinde geçerlidir.

(Y.Öztuna, Osmanlı Devlet Tarihi, C.2, Sh.: 207)

---
13 Ocak Perşembe
## PEYGAMBER (S.A.V.) EFENDİMİZ'İN AHDE VEFAKÂRLIKLARI

Peygamberler ve bahusus Peygamberimiz Hz. Muhammed (s.a.v.), ahdine ya'nî verdiği söze son derece vefakâr ve riayetkar idiler. Birkaç misâl:

Ebû Râfi (r.a.), Kureyş tarafından Medine'ye gönderi­len bir köle idi. Medine'de Resûl-i Ekrem (s.a.v.)'i gör­dükten sonra O (s.a.v.)'na gönülden bağlanmış, müslümân olmuş ve Medine'de kalmayı arzûlamıştı.

Resûlullah (s.a.v.):

**"Elçileri alıkoymak doğru değildir. Kalk Mekke'ye git. Oraya vardıktan sonra bize dönmek istersen gele­bilirsin."** diyerek bu teklifi reddetmişlerdi.

O da Mekke'ye dönmüş bilâhere Medine'ye gelerek müslümânlara iltihâk etmişti.
(Ebû Dâvud)

Peygamberimiz (s.a.v.) peygamberliğinden önce Ab­dullah b. Ebû Amsâ ile bazı ticari işler görmüştü. Bir gün Resûl-i Ekrem (s.a.v.), bazı hesabları tesviye etmek için bu adamla bir yerde buluşmağa söz vermişlerdi. Abdullah bu sözü unutmuş ancak üç gün sonra verdiği sözü hatırlayarak geldiğinde Resûlullah (s.a.v.)'ı, hâlâ kendini bekler bir halde bulmuştu. Allah (c.c.)'ın Resulü (s.a.v.), Abdullah'ı görünce:

- **"Abdullah! Üç gündür seni burada bekliyorum."** demekle yetinmiş, başka bir şey söylememişlerdi. (Ebû Dâvud)

(Peygamber(s.a.v.) Efendimizin Yüce Ahlakı, Sh.: 73)

---
14 Ocak Cuma
## ABDESTİN ADABI

1- Daha vakit gelmeden abdest alıp namaza hazır bulunmak.

2- Abdest alırken kıbleye müteveccih bulunmak.

3- Abdest alırken yüksekçe bir yerde durmak, ta ki abdest suları elbiseye dokunmasın.

4- Abdestte başkasından yardım istememek.

5- Abdest esnasında bir zaruret bulunmadıkça dünya lâkırdısı yapmamak.

6- Abdestin evvelinden, nihayetine kadar niyeti unutmayıp kalbde tutmak ve her uzvu abdest niyetiyle yı­karken Besmelei şerifeyi okumak ve her uzvu yıkarken dua etmek.

7- Abdest alırken sık olmayan parmak yüzüklerini oynatmak, dar olan yüzükleri oynatmak ise her lâzımdır, tâ ki altı kuru kalmasın.

8- Abdestte göze, burna sağ el ile su vermek, sol el ile sümkürmek.

9- Abdestte yüzü yıkarken göz pınarlarını yoklamak, abdest suyunu dirseklerin ve topukların yukarılarına kadar yetiştirmek.

10- Abdest suyu, israf derecede fazla ve uzuvlardan damlayacak derecede su az olmamak.

11- Abdest suyu güneşte ısıtılmış olmamak.

12- Abdest için toprak ibrik kullanmak ve bunu sol ta­rafında bulundurup, kullanırken ağzından değil, kulpundan tutmak.

13- Abdest bitince kıbleye karşı şehadet kelimesini okumak.

(B.İ.İlmihali, Ömer Nasuhi Bilmen, Sh: 78)

---
16 Ocak Pazar
## HZ. SA'D İBN-İ EBİ VAKKAS (R.A.)

Sa'd İbn-i Ebi Vakkas (r.a.) **"Aşere-i Mübeşşere"den**dir. İslâm'a ilk girenlerden yedincidir. **"İslâm'da Allah (c.c.) yolunda ilk ok atan Sa'd (r.a.)'dır".** Fârisül-İslâm denmekle meşhurdur.

Irak ve iran üzerine hareket eden muazzam ordunun baş kumandanı olarak pek büyük fütuhata mazhar ol­muştur. Küfe valiliği yapmıştır. Aşere-i Mübeşşere için­de en son vefat eden Sa'd İbn-i Ebi Vakkas (r.a.)'dır. Me­dine'de, Cennet-ül Bakiye defnolunmuştur.

Hz. Ebû Bekr (r.a.) delaletiyle on yedi yaşında iken müslüman oldu. Kendisinden Buhâri ile Müslim müttefikan 115 hadis rivayet etmişlerdir.

Sa'd (r.a.) vefat edinceye kadar Resûlullah (s.a.v.)'den ayrılmadı. Resûlullah (s.a.v.) Sa'd'den razı olduğu halde vefat etdi. Sa'd (r.a.)'ın hususiyetlerinden:

1- Allah yolunda ok atan, arabların ilkidir.

2- Duası indellah müstecabdır. Çünkü Nebi (s.a.v.) "**Allah'ım sana dua ettiği zaman Sa'd'ın duasını müstecab kıl"** diye dua etmiştir.

3- Nebî (s.a.v.) ana ve babasını cem'an Sa'd (r.a.)'e fe­da ile iltifat etmiştir. Uhud günü: **"At ya Sa'd! Babam anam sana feda olsun"** diyordu

4- Uhud günü Nebi (s.a.v.)'nin etrafında Cebrail ve Mikâil'i görmüş olma hususiyetini sahibdir.

(Hz. Ramazanoğlu M Saâmi k.s-Ashâbı Kiram)

---
19 Ocak Çarşamba
## EBÜ'L-HASAN HARKÂNİ (K.S.)

Mevlâna Celâleddin-i Rumi'nin beyanına göre, Bâyezid-i Bestâmi hazretleri kendinden bir buçuk asır sonra Harkân'dan bir er zuhur edeceğini, ulvî evsaf ve makamata sahip olacağını müridlerine haber vermiştir.

Filhakika Ebül Hasan Harkâni zuhur ettiği zaman, Hazreti Bâyezid-i Bestâmi'yi rüyada gördüğünü ve ir­şadına mazhar olduğunu ve fevtine müstağrak bulun­duğunu söyledi.

Yatsı abdesti ile sabah namazını kılardı.

Hazreti Bâyezid'in mânevi emri ile Fatihadan başlıyarak Kur'an-ı Azimüşşan'ı tefsir ederek hatmeyleyüp za­hir ve bâtın ilimlerinin cümlesinin kapıları kendisine açıldı.

Ebu Ali Sinan'ı ziyarete gittiğinde evine uğradı. Hır­çın bir kadın olan ailesi, zevci Ebül Hasan hakkında yer­siz sözler söyledi ve Ebu Ali Sina'yı kınadı. Sina, Ebül Hasan'a itimat ve hüsnü zannını bozmadı ve onu gör­mekte ısrar etti. Sordu soruşturdu, ormanda odun tedarikinde olduğunu öğrendi. O semte giderken yolda Ebül Hasan'ın bir aslana odun yükleyip geldiğini gördü ve selâmına durdu. Ebül Hasan yekten:

**- Evdeki kurdun ezasına katlandığımızdan dolayı Allah (c.c.) dağdaki arslanı emrimize müsahhar kıldı, buyurdu ve yol boyu sohbet ettiler...**
(M. Hani. Adab, Sh.: 65)

---
20 Ocak Perşembe
## İMAM-I ŞAFİİ (r.aleyh)

(150) tarihinde Askalan'da veya Şam beldelerinden Gazze'de doğmuş, (204) tarihinde Mısır'da vefat etmiş­tir.

İmam-ı Şafiî çok ahlâklı, şiir ve lügatta gayet kuvvetli büyük bir müçtehid idi. O, dört büyük müçtehidin üçüncüsüdür. Pek büyük bir âlimdir. Pek büyük bir müfessir ve muhaddistir. Tıp ilminde ve edebde de ihtisası var idi. Şafiî mezhebinin kurucusudur, iki yaşında iken Mekke'ye götürülmüş, orada büyük âlimlerden okumuş ve yirmi yaşında iken fetva vermeye izin verilmiştir. Medine'de İmam-ı Mâlik'ten "Muvatta" okumuş, Mâlik, Şafiî'nin üstün bir zekâ, diri ve güçlü bir hafıza ve ay­dınlık bir kafaya sahip oluşu dolayısıyla kendisine ilgi göstermiştir.

Hz. İmam-ı Şafiî (k.s.) nübüvvet ağacının bir budağı feraset ve sehâvette bî-nazîrdir.

Hz. Peygamber (s.a.v.) buyurur ki:

- "Benden sonra her yüzyılda bir er çıkar ki benim di­nimi yenileye ve şer'imi taze kıla."

Evvelki yüzyıl içinde, Ömer bin Abdü'l Aziz çıktı, ikinci yüz yıl içinde Şafiî geldi.

(B.İ. İlmihâli, Ö.N.Bilmen)

**Beş nesne kalbi aydınlatır, karanlığı giderir:**

1- İlim meclisinde bulunmak.

2- Elini yetim başına sürmek.

3- Seher vaktinde çok istiğfar etmek, günâhlarının afvını istemek.

4- Az yemek

5- Çok oruç tutmak.

(Hz. M. Sâmi (k.s.), Hz. Ali (r.a), Sh.:296)

---
23 Ocak Pazar
## HZ.ALİ (R.A.)'NİN HALİFE SEÇİLMESİ

Hz. Osman Zi'n-Nureyn (r.a.)'in şahadetinden sonra bu facianın neye müncer olacağı meçhul bulunduğun­dan ehli Medine telâşa ve endişeye düştü, kimse ne ya­pacağını bilemedi. Hilafeti Hz. Ali (r.a.)'ye kabul ettir­mek üzere onun başına üşüştüler

Hz. Ali (r.a.):

"- **Bu iş sizin işiniz değildir. Ehl-l Bedr'in işidir" de­di. Medine'de mevcud olan Ehl-i Bedir, hilâfete Ali (r.a.)'yi lâyık gördüler ve onun yanına vardılar "Elini ver, bey'at edelim"** dediler.

Hz. Ali (r.a.):

"- **Beni bırakınız, başkasını arayınız, önümüze bir iş çıkacak ki onun, akıllar almaz, gönüller mütehammil olmaz şekil ve renkleri vardır. Bence vezir olmak emir olmakdan evlâdır. Siz kimi intihâb ederseniz ben de ona bey'at ve cümleden ziyâde itaat eylerim."** dedi

Onlar da:

"- Yâ Ali (r.a.), Allah (c.c.) için insaf et. Ehl-i İslâm'ın başına gelen felâketi görmüyor musun?" diyerek ısrar edince Hz. Ali (r.a.) kabule mecbur olup kararını ertesi güne bıraktı.

Hz. Ali (r.a.):

"- Bu iş sizindir onda kimsenin hakkı yokdur. Siz kimi isterseniz halife odur. Dün bir karar üzere ayrıl­mış idik ki ben istemiyerek söz verdim." deyince hepsi:

"- Biz dünkü karar üzereyiz"demeleriyle

Hz. Ali (r.a.)'da:

"Şâhid ol yâ Rabbi" dedi.

Hz. Ali (r.a.)'a Mescid-i Nebevî'de Hicrî 35 senesi Zilhicce'nin yirmibeşinci ve Cum'a günü bey'at olundu.

(Hz. R.M. Sâmi(k.s.), Hz. Ali (r.a.), Sh.: 62)

---
28 Ocak Cuma
## ASHAB (R.A.)'DA TESLİMİYET

Bedir Günü Resûlullah (s.a.v.), tarihteki kayda naza­ran şöyle buyurmuştur:

"- **Eminim ki küffâr, bent Hâşim'i kendilerini ta'kibe mecbur etmişlerdir. Yoksa benî Hâşim kendi arzularıyla bize karşı gelmezlerdi. Binâenaleyh şayet düşman saflarında Abbâs veya başkasına rast gelirse­niz onları öldürmeyiniz."**

Huzeyfe (r.a.): **"Niçin? Biz harb sahnesinde biraderlerimizi karşılayacak olursak da onları bile koruyamayız. Nerede kaldı benî Haşim'i korumak? Hûda şahidim olsun ki Abbâs'a tesadüf edersem ken­di elimle öldürürüm."** dedi.

Resûlullah (s.a.v.) Efendimiz bu mukabeleden incin­miş ve Hz. Ömer (r.a.)'e:

-**"Ey Ebû Hafs! Peygamberin amcasının yüzüne kı­lıçla vurulur mu?"** buyurmuş.

Hz. Ömer (r.a.) de:

-**"Müsâade ediniz, Huzeyfe'nin kellesini uçurayım"** demişti.

(Hz. R.M. Sâmi (k.s), Bedir Gazvesi)

## EBU LEHEB SURESİ

**Rahman ve Rahim olan Allah'ın adıyla.**

Ebû Leheb'in iki eti kurusun. Kurudu (ya). Ona ne malı, ne kazandığı fayda vermedi. Alevli bir ateşe girecek o. Karısı da. Odun hamalı olarak! Boynunda bükülmüş bir ip de olduğu halde. (1-5)

---
29 Ocak Cumartesi
## BEŞ VAKİT NAMAZ

Sallallahû Teâlâ aleyhi ve sellem Efendimiz buyur­muşlardır ki;

**"Nâs beş sıkıntı karşısında kalacaktır."**

- Onlar nedir Yâ Resûlallah? denildiğinde buyurdular ki:

**"Evvelkisi: Ölüm ve ölüm sarhoşluğudur, ikincisi: Kabir ve kabir zulmetidir, üçüncüsü: Münker ve Nekir sualidir. Dördüncüsü: Günah ve hasenatın vezni­dir. Beşincisi: Sırat ve Sıratın gecikmesidir."**

Bunun üzerine Hz. Ebu Bekir Sıddık (r.a.) ve bilcümle ashâb ağlaşırlar.

Cebrail (a.s.) nazil oldu: **"Yâ Muhammedi (s.a.v.) Ebu Beldr (r.a.)'e söyle. Allah (c.c.) sana selam ediyor ve her zehrin panzehiri ve her derdin şifası olduğunu işitme­din mi? Kim sabah namazını kılarsa Allah ona sekâratı kolay kılar. Kim öğle namazım kılarsa onun kabrini nurlandırıp zulmetini giderir. İkindi namazını talana Münker Nekir suallerini kolaylaştırır, akşam namazını kılan Sıratdan berk-i hafit (şimşek) gibi ge­çer."** buyurdu.

Namaz imandan sonra en mühim fiîli bir ibadettir. Secde, rükû, kıyam kıraat gibi mühim rükünlerini terk ile fiilen ibadetten uzak bir halde kalıp huzurdayım, na­mazdayım diye iddiada bulunmak batıl bir akide ve dalâlettir. (Hz. R.M. Sâmi (k.s.) Musâhabe: 3)

**HADİS-İ ŞERİF**

**"Kul hakkı müstesna, islâm dini, kişinin küfür halindeki masiyetini (günahını) imha eder."** (Camiussağir)

---
30 Ocak Pazar
## GUSL ETMELERİ FARZ OLANLARA HARAM VEYA MEKRUH OLAN ŞEYLER

**Haram olan** **şeyler:**

1-Namaz kılmak, Kur'ân kasdıyla velev bir âyet mikdarı olsun Kur'ân okumak, fakat dua ve senâya dair âyetleri dua ve sena kasdiyle okumak caizdir.

2-Kur'ân-ı Kerim'e, velev bir âyet veya yarım âyet ol­sun el sürmek. Mushafı Şerifi el ile tutmak haramdır. Fakat bitişik olmayan bir kılıf, bir muhfaza, bir torba ve­ya sandık içinde bulunan bir Mushafı Şerifi tutmak caizdir.

3-Kâbe-i muazzamayı tavaf etmek ve bir zaruret ol­madığı halde bir mescide, bir camiî şerife girmek ve içinden geçmek. Zaruret hali bundan müstesnadır.

4-Üzerinde Ayet-i kerime yazılı bir levhayı, bir akçeyi el ile tutmak.

**Gusl etmeleri icap eden kimselere yıkanmadan ev­vel yapmaları mekruh olan şeyler de şunlardır:**

1-Dinî kitaplardan herhangi birini el ile tutup oku­mak.

2-Elini ağzını yıkamadan yiyip içmek.

3-Elde tutulmayıp yer üzerinde bulunan bir sahifeye, bir levhaya Kur'ân-ı Kerim'i yazmak. Bu da İmam Muhammed'e göre mekruhtur.

Cünüp ile hayız ve nüfesanın Kur'an-ı Kerîm'e bak­ması mekruh değildir. Bu el ile tutmak kabilinden sayıl­maz.

(Büyük İslâm İlmihâli, Sh.: 96)

**AYET-İ KERÎME**

Cenab-ı Hakk Kur'an-ı Kerîm'de şöyle buyuruyor.

**"Ey iman edenleri Eğer cünüp olduysanız boy abdesti alın."** (Maide Sûresi: 6)

---
31 Ocak Pazartesi
## HACE YAKUB ÇERHİ (K.S.)

Mısır'da zahir ilimlerini tahsil ederken içini bir cezbe-i Rahmani kapladı... Ve Buhara yolunu tuttu.

Şahı Nakşibend'in huzuruna geldiğinde aralarında şu konuşma geçti.

**Yakub:**

-  Beni hizmetinize kabul buyurup ders tâlim eder misiniz? efendim.

-  Gidilecek zamanda mı geliyorsunuz?

-  Gönlünüzün bir köşesinde bize bir yer lütfetmez mi­siniz?

-  Ne yüzden?

-  Siz bir ulu kişisiniz. Herkesin makbulüsünüz.

-  Ya herkesin makbulü olmak şeytanî bir hâl ise.

-  Size bir hadis-i şerif ile cevab vereyim:

**"Allah (c.c.) bir kulunu dost edinmek isterse onu her­kese sevdirir (makbul eder)."**

- Güzel... O halde istihare edelim.

Ederler...

**Yakubu Çerhi diyor ki:**

- Acep kabul olunmazsam halim nice olur diye sabaha kadar endişeler içinde kıvrandım durdum. Sabahleyin huzura vardım.

**Hazret:** -Kabul olundun! buyurdular ve dersimi ver­diler.

**Yakup diyor ki:** -"Şimdiye kadar okuduğum ilimlerin şer'i tatbikini, öğrendiğim güzel ahlâkın nefsimde ya­şanmasını ve mânevi hallerin seyir ve tekâmülünü on­dan öğrendim. Zevkine daldım ve YOL BU YOL oldu­ğunu anladım, ELHAMDÜLİLLAH."

(M. Hâni, Adab, Sh.. 100)

---
2 Şubat Çarşamba
## TAHARETİN ADABI

* Ayakta su katiyetle dökülmemeli, Resûlullah (s.a.v.): "**Ayakta su dükündüm diyen yalan söyler"** şek­lindeki Hz. Aişe (r.a) Hadis'ini hatırlayalım.

*Yıkandığı yerde su dökmemek, **"Umum vesveseler bundandır."**

* Def-i hacet için gidilen yere, Allah ve Peygamber ismi yazılı bir şey yanında olduğu halde gitmemek.

* Hacet için, oturmadan evvel tehâret maddesini (suyu) hazırlamak.

* Mesaneyi tamamen boşaltmak için iyice beklemek ve sonra öksürmek, ayakları kımıldatmak, oylukları sı­kıştırmak, tenasül uzvunu sıvamak, gibi mutadı olan hareketler yaparak necis şeylerin giderilmesi gerekir ki buna **isribra** denir.

* Sidiğin tamâmiyle kesildiğine kanaat geldikten sonra istinca yapılmalıdır. Zira, sidik yaşlığının dam­laması abdestin sıhhatine mânidir.

* Bu hususta fazla ifrata varmak ve vesveseye düş­mek de zararlıdır. Resûlullah (s.a.v.) bunun için "**şey­tandandır**" demişlerdir.

* İstincada temizliğe fazla dikkat edip bevil ve sâire eseri bırakmamaya **istinka** denilir.

İstincadan sonra ayağa kalkmadan, temiz bir bez par­çası ile kurulanıp bedendeki kullanılmış suyu mümkün mertebe azaltmalıdır. Bir Hadis-i Şerifte **"Sidikten pek korununuz, çünkü kabrin bütün azabı ondandır"** bu­yurulmuştur.

---
3 Şubat Perşembe
## GAZİ MURAD HÜDAVENDİGAR HAZRETLERİ

Uzun boylu, ak kara gözlü, doğan burunlu, heybetli ve yiğitti. Konuşması tatlı olup, bilginlerle, tecrübeli kimselerle her zaman sohbet ederdi. Dinine bağlı doğ­ruluktan şaşmayan bir sultandı.

Erişmiş ve keramet göstermişti. Kardeşi Süleyman Paşa'nın Gelibolu'da Rumeli'nin fethiyle uğraşırken şehid olması, ardından babası Sultan Orhan'ın vefatı, kendisinin tahta yeni çıkmış bulunması, Anadolu'da haydutların türemesine, yerebatası dinsizlerin ayaklan­masına yol açmıştı, her tarafta fitne ve fesad başlamıştı.

**"İşlerinizi danışarak yapınız"** Hadis-i Şerifine uyup Ayak Divanı düzenlemiş, bilginleri, vezirleri toplaya­rak düşüncelerini sormuştur. Allah-ü Teâlâ(c.c.)'ya hamdolsun ki dünyayı dize getiren kılıcıyla ülkede az zamanda birliği ve düzeni yeniden sağlanmıştır.

İlk defa kazasker tayini bunun zamanındadır. Babası gibi Bursa şehrinde iki cami ve medrese yaptırmıştır. Sipahi sınıfını da kuran Murad Gazi'dir.

Mevlâna Celâleddin Rûmî Hazretleri'ne sevgisinin aşırılığından, ona ait bir elbisenin parçalarına altın dik­tirip taç edinmiş, üzerine sarık sarmıştır. Müslüman Türklerin beşyüz yıl süren Balkanlar'daki hakimiyeti­nin kurucusudur.

Cuma namazını kılmak için, Bursa Kalesi'ndeki sara­yından Kaplıca'daki camiye ibadet bilip yaya gittiği nakledilir.

(Bostanazâde Yahya Efendi, Tarih-i Sâf)

---
4 Şubat Cuma
## ADEM (A.S.)'İN VEFATI

Adem (a.s.); Nevz dağında oğulları ve oğullarının oğulları, kırk bine doluncaya kadar yaşadı.

Adem (a.s.) ölüm döşeğine düştüğü zaman oğullarına: **"Oğulcuklarım Ben Cennet meyvalarından yeme­yi özlüyorum."** dedi.

Oğulları onu, Babaları için aramaya elde etmeğe gitti­ler. Meleklerle karşılaştılar. Meleklerin yanlarında Adem (a.s.) için kefen ve koku ile kazma kürek ve zenbil vardı.

Melekler:**"Ey Adem'in oğulları! Nereye gidiyorsu­nuz ve ne aramak istiyorsunuz?"** diye sordular.

Onlar da **"Babamız, hastadır. Cennet meyvaların­dan yemeği arzuluyor, onu toplamak için bizi gönder­di."** dediler.

Melekler: **"Geri dönünüz! Babanızın eceli geldi"** dediler.

Adem (a.s)'in oğulları, Meleklerle birlikte geri döndü­ler. Melekler, Adem (a.s)'in yanına girince, Hz. Havva korktu ve Adem (a.s)'e yapıştı.

Adem (a.s), ona: **"Sen, Yüce Rabb'ımın Melekleri ile benim aramdan çekil"** dedi.

Bunun üzerine, Melekler, Adem (a.s)'in ruhunu kabz ettiler. Sonra onu yıkadılar, kefenlediler, kokuladılar. Kabrini kazdılar. Meleklerden birisi öne geçti, öteki Melekler de onun arkasına durdular. Adem (a.s)'in oğulları da, onlann arkasında sıralandılar. Cenaze namazını kıldılar. Melekler kabrin içine girip Adem (a.s)'i, kabre indirdiler, üzerini kerpiçle kapattılar.

Kabrin üzerine toprak çektikten sonra **"Ey Ademoğulları! işte, ölüleriniz hakkında tutacağınız yol bu­dur!"** dediler.

(M.A.Köksal, Peygamberler Tarihi: Sh:60)

---
5 Şubat Cumartesi
## SADAKA CEHENNEMDEN KORUYAN BİR PERDEDİR

Müslüman, helal mal kazanarak, helalinden yemeli ve helalinden yedirmeli; haram maldan infaktan sakın­malıdır.

Dua etmek isteyen kimse, helal ve harama başkala­rından ziyade dikkat etmelidir. **"Yediği haram, içtiği haram, giydiği haram, hasılı haramla beslenmiş kişinin duası nasıl kabul edilir?"**

Resûlullah (s.a.v.): **"Sizden her kim cehennemden ve­lev yarım hurma tanesiyle korunabilecekse hemen bunu yapsın."** buyurmuştur. Adiy (r.a.) şöyle nakletmiştir: Resûlullah (s.a.v.) cehennemi zikrederek yüzünü çe­virdi ve korundu. Sonra: **"Cehennemden korunun bu­yurdular. Sonra yine yüzünü çevirdi ve korundu. Hat­ta biz onu görüyor galiba zannına kapıldık. Sonra: Yarım hurma ile de olsa cehennemden korunun. Onu da bulamıyan (hiç olmazsa güzel) bir sözle ce­hennemden korunsun"** buyurdular.

Güzel sözden murâd: Nasihat ve talim gibi şer'an tâat sayılan sözlerdir

**Bu hadisten çıkarılan hükümler:**

1- Müslüman az da olsa sadaka vermeye gayret etme­lidir. Zîrâ sadakanın azı dahi cehennemden kurtulma­ya sebep olur.

2- Güzel söz, cehennemden kurtulma sebeplerinden biridir.

---
6 Şubat Pazar
## NASİRÜDDİN TUSİ

1201 yılında Horasan'ın Tuş şehrinde dünyaya gelen Nasirüddin, tahsilini çağının ünlü alimlerinden İbn-i Yunus ve Muinüddin Salim'in yanında tamamladı.

Tûsî'nin coğrafya ve felsefe bilimleri yanında, asıl hizmeti matematik ve astronomide olmuştur. **"Kitabu'ş Şekli'l Kutta"** adlı kitabı düzlem ve küresel trigono­metri ve geometrinin 200 yıl kaynağı olmuştur, üçgen­lerin çözümü için temel kuralları tesbit etmiştir. Polar üçgen kullanmak suretiyle üç açı ve üç kenarı bilinen üçgen çözümüne getirecek, geometrik transformasyon mekanizmasını düşünerek küre üzerindeki problemleri halletmiştir. Tûsî Oklidis'in 5 numaralı aksiyonunu ye­terli görmemiş, üçgenin iç açıları toplamının 180° dere­ce olduğunu ispat etmiştir.

Nasirüddin Tûsî, Meraga'da kurduğu rasathanede Astronomi ile uğraşmıştır. Endülüs, Türkistan, Şam, Tiflis, Musul ve Çin'den getirtilen astronomlardan ku­rulu bir heyetin başında 12 yıl çalışarak, bir dakikalık kavis ölçebilen meridyen daireleri; ekliptiğin ekvatora göre eğimini ve kutbun yüksekliğini ölçen çemberleri; ayın çapını ölçen pinülleri, iki yıldız arasındaki mesafe­yi gösteren grafometreleri geliştirmiştir. Bugün elektro­nik aletlerle 50.2 olarak tesbit edilen yer küreye ait presesyon değerini, Tûsî 700 yıl önce 51 olarak tesbit etmiştir ki, bu sonuç onun bilim tarihindeki gerçek değe­rini göstermeye kâfidir.

(Bilim ve Teknik, Sy. 277. S.48-49)

---
7 Şubat Pazartesi
## HZ. ZÜBEYR İBNÜ'L AVVAM (R.A)

Nesebi, Hüveylid bin Esed bin Abdi'l-Uzza'dan Kusay'da Neseb-i Resulullah (s.a.v.) ile birleşir. Aşere-i Mübeşşere'dendir.

Onbeş yaşında müslüman olmuştur, İslâm'da en evvel **"Sell-i Seyf"** (kılıç sallayan) eden Zübeyr (r.a)'dir ki, Bedir Vak'asında düşmana en evvel kılınç çekmiştir. Kılınç vurmakta maharetleri meşhurdur. Fahr-i Alem (s.a.v) Efendimiz onun hakkında: **"-Her Peygamberin havarisi yani samimi dostu vardır, benim havarim de Zübeyr'dir."** buyurmuştur. Ashab-ı Şûrâ'dan altı kişiden biri idi.

Mervidir ki Cibril-i Emin, Resulullah (s.a.v.) Efendimize gelerek şöyle dedi:

**"-Allah sana selâm ediyor ve buyuruyor ki, Zübeyr'e benden selâm söyle ve ona müjde ver ki; Allah, sen Peygamber olarak gönderildiğin günden kıyamet gününe değin, Allah yolunda ne kadar kılınç sallayan mücahid varsa, onların ecirlerinden bir şey eksilmeden hepsinin sevabı kadarını Zübeyr'e vermiştir. Çünkü O Allah yolunda kılınç sallayanların ilkidir."**

Hz. Ali (r.a)'den mervidir ki: Resulullah (s.a.v.)'den şu iki kulağımla işittim; şöyle buyurmuşlardı: **"Talha ve Zübeyr, benim Cennette komşulanmdır"** (Timizi)

Evvela Habeşistan'a sonra Medine-i Münevvere'ye hicret etmiş, Resullullah (s.a.v.) Seleme b. Selâm ile din kardeşi yapmıştır. Zevcesi Ebû Bekir (r.a.)'in kızı Esma (r.a.)'dır. Zübeyr (r.a )'i uyurken İbn-i Hürmüz hâini öldürmüştür. **"Zübeyr'in katilini cehennem ile müjdeleyin."** Hadis- i Şerifi ile cehennemlik olmuştur.

(RM Sâmi Ashab-ı Kiram, Sh; 155)

---
8 Şubat Salı
## HZ. PEYGAMBER (S.A.V.)'İN HİLMİ

Peygamberimiz (s.a.v.), Peygamberlikten önce de, hilm sıfatının üstünlüğü ile kavminin en büyüğü idi. Her hilm sahibinden bir sürçme sadır olmuştur. Fakat Resulullah (s.a.v.), bundan masûn bulunmuş, eza ve iş­kencelerin çoğalması, kendisinin, ancak sabrını artır­mıştır. Peygamberimiz (s.a.v.), şahsına karşı işlenmiş olan suçlardan dolayı asla öç almazdı. O (s.a.v.) insan­ların en az kızanı, en çabuk razı olanı ve suç bağışlaya­nı idi.

Hz. Ali (r.a), **"Peygamber (s.a.v.), meclisine gelen ya­bancıların sözlerinde ve sorularındaki kabalık ve kı­rıcılığa, Eshabı da kendisi gibi katlansınlar diye, kat­lanırdı."** demiştir.

Enes b. Malik (r.a.)'in rivayetine göre: Peygamber (s.a.)'e her kim gelirse, ona vaadde bulunur, istenen şey, yanında bulunursa vaadini yerine getirirdi. Na­maz için kamet getirildiği sırada, bir bedevi gelip, Pey­gamber (s.a.v.)'in elbisesinden tutarak: **"Görülecek işimden az bir şey kaldı. Namazdan sonra, onu unu­tursun diye korkuyorum."** dedi. Bunun üzerine Pey­gamber (s.a.v.), işini görüp bitirinceye kadar bedevi ile birlikte ayakta durdu, sonra dönüp namaz kıldı.

Yine Enes b. Malik (r.a) der ki; Peygamber (s.a.v.)'e on yıl hizmet ettim. Bana ne "öf" dedi, ne de yapmadı­ğım bir iş için "Keşki onu yapmasaydın." ne de yaptı­ğım bir iş için **"Bunu ne diye yaptın"** dedi

(M. A. Köksal - İslâm Tarihi, C. 11, Sh. 451)

---
9 Şubat Çarşamba
## HZ. ÖMER BİN ABDÜLAZİZ (R.A.)

Devlet bütçesinden kendine günlük üç akçe ayırmıştı. Canı yaş üzüm istediği bir gün para bulamamış, zevce­sinden istemişti. O da:

**"Siz halife değilmisiniz? üzüm aldıracak kadar pa­raya gücünüz yetmez mi?"** diye onu kınamıştı. O da:

**"Yarın, devlet hazinesini dağıttın töhmetiyle Cehennem'de yanmaktansa yemeyip sabrederim bu daha kolaydır,"** demiştir.

Hergün müslümanların işlerini gördükten sonra gece sabaha kadar Allah-û Teâlâ(c.c.)'ya sığınır, yaş döker, yakarışlarda bulunurdu. Zevcesi bunun sebebini sor­duğunda:

**"Bütün müslümanların, hasta, yaşlı, kimsesiz, düş­kün, mazlum, sakat... hepsinin yükü boynumda. Bu ağır mesuliyetin hesabını öbür dünyada nasıl verece­ğimi düşünüyorum."** demişti

Hutbede: **"Gerçekten Allah, adaleti, iyiliği, yakınlara karşı eli açıklığını buyurur."** (Nahl. 90) Ayet-i Celilesi'ni okumayı başlatan Ömer bin Abdülaziz Hazretleri­dir.

Onun zamanında bütün ülkede adalet, sükûn, kar­deşlik ve huzur vardı. Sanki kurt ile koyun arkadaşlık ederdi. Bir çobana ariflerden birisi, bu adalet ve huzu­run hikmetini sordu. Çoban da: **"Baş doğru yolda olursa gövdeye zarar gelmez."** cevabını verdi.

(Bostanzâde Yahya Efendi, Tarih-i Sâf)

---
10 Şubat Perşembe
## RAMAZAN-I ŞERİF

Oruç, İslâm'ın şartlarından biridir. Peygamber s.a.v.) Efendimiz; **"Allah-û Teâlâ buyuruyor ki; her iyiliğe on misli karşılık verilir. Fakat oruç müstesna. Çünkü oruç bana mahsustur, onun karşılığını ben veririm"** demiştir. Ez-Zümer Sûresi'nin 10. âyetinde **"Kendi arzu ve isteklerine sabredenler (canları istediği halde yap­mayanlar) hesaba çekilmezler; ecirleri sevapları he­sapsızdır"** buyurulmaktadır. Peygamber Efendimiz (s.a.v.) **"Sabır imânın yansıdır. Oruç da sabrın yarısı­dır." "Oruç tutanın ağzının kokusu Allah-ü Teâlâ'nın indinde misk kokusundan daha güzeldir."** **"Oruçlu­nun uykusu ibâdettir"** buyurmuşlardır. Allah û Teâlâ bütün ibâdetler kendisine ait olduğu halde **"Oruç be­nim içindir karşılığını ben veririm"** buyurmaktadır. Bu bütün mülk kendisine ait olduğu halde Kabe'ye **"Benim evim"** buyurmasına benzemektedir.

Oruçta iki ehemmiyetli hususiyet vardır. Biri yeme­mektir. Bu batini bir şeydir. Diğer insanlar bunu gör­mediği için buna riya da kanşmaz. Diğer hususiyet ise Allah-ü Teâlâ(c.c.)'nın düşmanı olan şeytanın askeri, in­sanın nefsi, şehevî arzu ve istekleridir. Oruç bunları kı­rar. Çünkü orucun hakîkatı arzuları terkdir. Peygamber (s.a.v.) Efendimiz **"Şeytan insanın vücûdunda kan gibi dolaşır. Onun geçiş kolunu açlıkla tıkayınız." "Oruç kalkandır." "İbâdetlerin kapısı oruçtur."** buyurmuşlar­dır.

**HADİS-İ ŞERİF**

Resûlullah (s.a.v.) Efendimiz: **"Bizim oruçlarımızla Ehl-i Kitabın orucu arasında fark, sahura kalk­maktır."** buyurmuşlardır. (Müslim)

---
11 Şubat Cuma
## ORUC'A NİYET

Herhangi bir oruca kalben niyet kâfidir. Oruç için sa­hura kalkması da niyettir. Fakat niyetin dille yapılması menduptur. Ramazan-ı Şerifte her gün için ayrı ayrı ni­yet şarttır. Çünkü hergün müstakil bir ibadettir. "Rama­zan orucunu tutmaya niyet ettim" denilmesi efdaldir.

Akşam ezanı okunduktan sonra da ertesi günün oru­cuna niyet yapılır. Niyet kuşluk vaktine kadar yapılabi­lir.

Niyet ederken **"Yarınki Ramazan-ı şerif orucunu tut­maya niyet ettim"** denilmesi efdaldir.

Teravih namazı, Ramazan-ı şerife mahsus 20 rekat­tan ibaret olup bir sünneti müekkededir. Peygamber (s.a.v.) ile Hülafe-i Raşidin Hazeratı her Ramazan de­vamlı kılmışlardır. Cemaatla kılınması da bir sünneti kifayedir. Mescidlerin ve cemaatın faziletine nail olmak için camilerde cemaatle kılınması daha iyidir. Her iki rekatta bir selâm vermek suretiyle on selâm ile bitirmek efdaldir. Dört-sekiz-on ve yirmi rekâtta bir selâm ile de bitirebilir.

Teravih vaktin sünnetidir, orucun sünneti değildir. Binaenaleyh hasta ve yolcu gibi filhal oruç tutmakla mükellef olmayanlar içinde Teravih namazı kılmak sünnettir.

                     (B. İslâm İlmihah - Ö.N.Bilmen)

**ÂYET-İ KERİME**

Kafir olanlara ateşe arzedilecekleri gün şöyle denir: **"Siz dünya hayatında bütün zevklerinizi yaşayıp bitirdiniz ve bunlarla safa sürdünüz. Artık bugün hakaret azâbı ile cezâlanacaksınız; çünkü yeryüzünde haksız yere kibir taslıyordunuz, bir de dinden çıkıyordunuz (fâsıklık ediyordunuz)."** (El-Ahkâf Sûresi, Ayet:20)

---
13 Şubat Pazar
## CENNETÜ'L-BAKİ'Yİ İSTERİM

Uzun seneler önceydi... İstanbul'da büyük bir âlim vefat etmiş, Eyyüb Sultan sırtlarında toprağa verilmiş­ti...

O zaman yakınlan Hacı Sâmi (k.s) Efendi'ye Eyüp Sultan sırtlarında Halic'e hâkim bir noktada kabir yeri almak istediler. Ve huzuruna gelip dediler ki:

- Ey din diyarının şeyhi, iznin olur mu size de Eyyüb Sultan'da bir kabir yeri alalım?

O yaradılışı büyük pir, bir an daldılar. Sonra gözleri­ni göklere doğru çevirip buyurdular ki:

- Eğer herkesin istediğini verselerdi, bizim gönlümüz Cennetül Baki'yi isterdi!..

Tabiî ki bu sözün manasını kimse anlayamamıştı... Aradan seneler geçti.. Tam yarım asır kadar bir zaman evvel böyle söylemişlerdi... Vakit tamam olunca kanatlı kuşlar gibi çırpınmaya başladılar ve nur şehri Medi­ne'ye, peygamber diyarına gitme arzusunu izhâr ettiler. Ve bütün sevdikleriyle vedâlaşarak Allah (c.c.) Resulü'nün mübarek beldesine sefer eylediler. Onun böyle aceleyle gidişi de bir başka mâna taşıyordu... Artık ömür günlerinin sona erdiği anlaşılıyordu.. Yine yanık gönüller onun ardından pınarlar gibi çağlıyordu...

(M.N.Bursalı İstanbul ve Anadolu Evliyaları Sh: 558)

**HZ.ÖMER (R.A.) DİYOR Kİ:**

**"Sırrını ketm eden kendine hâkim olur."**

---
14 Şubat Pazartesi
## ORUÇ ALLAH (C.C.)'INDIR

**Ebu Hüreyre (r.a.) 'den;** **Resulullah (s.a.v.)** **buyurdu­lar ki:** "Aziz ve Celîl olan Allah-û Teâlâ buyurdu ki; **"Adem oğlunun her ameli kendisinindir. Yalnız oruç müstesna. O, benim içindir. Onun mükâfatını ben vere­ceğim."** **Oruç, ateşe karşı siperdir. Sizden biriniz oruçlu bulunuduğu günde fena lakırdı söylemesin, kavga et­mesin. Şayet birisi onunla döğüşür veya ona çatıp, çeki­şirse, "Ben oruçluyum." desin. Muhammed'in nefsi yed-i kudret'inde olan Allah'a kasem ederim ki, muhakkak oruçlunun ağız kokusu, Allah nezdinde, misk koku­sundan daha hoştur. Oruç tutanın ferahlanacağı iki se­vinçten birisi, iftar ettiği zaman, diğeri de orucunun sevâbiyle Allah'a kavuştuğu andır."**
Müslim Hadis No:151 /163)

## SAHURA KALKIŞ

Enesb. Malik(r.a.)'den, Resulullah (s.a.v.): **"Sahur yiyin. Çünkü sahurda bereket vardır."** (Müslim Hadis No: 1095/45)

Ebu Hüreyre (r.a.) rivayetinde: **"Sahur berekettir, tirit (et suyuyla yapılan yemek) bereket, cematte bereket­tir."** Sünen-i Neseî, İbn-i Abbas (r.a.) rivayetinde de; **"Gündüzün orucu için sahur yemeğinden, gecenin ibadeti için kaylûle (öğlen uykusu)den istifade edin."** buyurdular. (İbn-i Mâce)

* Sahura mutlak kalkılmalıdır

* İmsaktan önce Besmele ile kalkıp dua ve şükürden sonra ağız misvâklanmalı, abdest alınmalıdır.

* İki rek'at da olsa "Teheccüd Namazı" kılınmalıdır.

* Sahur yemeği mutlaka yenilmeli, hiç olmazsa su içil­melidir. Lakin gündüz bir şey yenilmeyecek diye mide tıka-basa doldurulmamalıdır.

* Yemeği müteakip dua etmeli, el-ağız yıkanılmalı, dişler misvâklanmalı ve oruca niyet edilmelidir.

Sabah namazına kadar uyumadan zikir ve münacaatla meşgul olunmalıdır.

* Sabah namazının sünnetini evde kılıp, camiye gidi­lerek cemaatle namaz eda edilmelidir.

---
15 Şubat Salı
## ORUCU BOZMAYAN ŞEYLER

1- **Unutulularak** bir şeyi yemekle, içmekle veya cinsi yakınlaşmayla,

2- Mazmazadan sonra ağızda kalan yaşlığın tükürük ile beraber yutulması,

3- Dişten gelen kan tükürüğe galip olmadan yutulursa bozulmaz. Tükürüğe gâlibse bozulur.

4- Tükürük ile ıslanmış dudakları sahibinin emmesi orucu bozmaz,

5- Gözyaşı veya yüz teri ağıza gittiğinde bir katre ise bozulmaz. Fazla ise bozulur.

6- Yenilmesi kasdedilmeyen ve kendisinden kaçın­mak mümkün bulunmayan bir şeyin içeriye gitmesi,

7- İp parçasını ağıza (defalarca) almak orucu bozmaz,

8- Bir kusuntu (kendi başına geldiğinde) bir ağız do­lusundan azsa orucu bozmaz,

9- Yalnız tutmakla, öpmekle, oynamakla oruç bozul­mayacağı gibi mücerret bakmak ve düşünmek neticesi olarak meni akmakla da bozulmaz. (Yalnız, bunlar oru­cun mekruhlarındandır. Kendine sahip olamayanın orucu bozulur, hem kaza hemde keffâret gerektirir.)

10- İçeri nüfuz etmeyen ilâç orucu bozmaz,

11- Baştaki veya karındaki bir yaraya konulup yara­nın rutubetiyle ıslanarak dimağa veya içeriye gitmeyen bir ilâçtan dolayı oruç bozulmaz.

(İslâm İlmihali, Sh.: 270-275)

**HADİS-İ KUDSİ**

**"Oruç kulun** **cehennem ateşinden korunacağı bir kalkan, bir siperdir."**
(Ahmed b. Hanbel)

---
16 Şubat Çarşamba
## ORUCU BOZAN ŞEYLER

1- Bilerek yeyip içilen ve oruca münafi olduktan hal­de yapılan şeyler, orucu bozar. Ve bunların bir kısmı kaza, bir kısmı kefareti icâb ettirir.

2- Uyku halinde bir şeyi yemek içmek.

3- Oruçlu olduğu halde sehven yemek yiyene, oruçlu olduğu söylenince yemek yemeye devam etmek,

4- Diş arasında kalmış taam, nohut tanesi kadar varsa ve yutulursa oruç bozulur. Nohuttan küçükse bozul­maz.

5- Susam ya da buğday tanesi kadar bile olsa böyle bir şey dışarıdan alınıp yutulursa.

6- Zorla kusmak.

7- Kendi kendine gelen kusmuk ağız dolusundan çoksa.

8- İki yoldan başka herhangi bir uzva mukarenet so­nucu meni gelmesi orucu bozar.

9- Zevcesini elbisesi üstünden tutmakla menisi gelen kimse, zevcesinin cildinin hareretini hissetmişse orucu bozulur. Aksi halde bozulmaz.

10- İhtikar ve burna akıtılan ilâç, kulağa damlatılan yağ orucu bozar.

11- İçeri nüfuz eden ilaç orucu bozar.

(Büyük İslâm İlmihâli, Sh: 290)

**HADİS-İ ŞERİF**

**" Kim** **oruçlu iken (sehven) yer; yahut içerse oru­cunu bozmayıp tamamlasın. Çünkü Allah (c.c.) ona yedirmiş ve içirmiştir."** (Buhâri-Müslim)

---
17 Şubat Perşembe
## ORUÇLU İÇİN MÜSTEHAB OLAN ŞEYLER

**MÜSTEHAB:** Lügatte sevilmiş şey demektir. Istılahta:**"Resûl-i Ekrem (s.a.v.) Efendimiz'in bazen yapıp ba­zen terk buyurmuş oldukları şeylerdir."**

Oruç tutacak kimsenin sahur yemeği yemesi müstehabdır. Bunun vakti gecenin sonu (imsak saati)na ka­dardır.

İftarı ta'cil (acele) yani akşam namazından evvel oruç açmak müstehabdır. Ta ki oruç hali namazda kalbin huzuruna mâni olmasın.

İftar esnasında: **"Ey Allahım! Senin nzan için oruç tuttum, sana iman ettim, sana tevekkülde bulundum, senin rızkınla orucumu açtım, Ramazan-ı şerif ayının yarınki günü orucuna da niyet ettim. Artık benim geçmiş ve gelecek günahlarımı yarlığa"** diye dua et­mesi sünnettir.

Orucu hurma gibi tatlı bir şey ile açmak mendubdur. Oruçlunun yakınlarına, fakirlere fazla ihsanda bulun­ması müstehabdır.

Oruçlunun mümkün olduğu kadar gece ve gündüz Kur'ân-ı Kerim'i tilavetle, zikir ile, Resûl-i Ekrem (s.a.v) Efendimize salât ü selâm ile, ilim ile iştigal etmesi müstehapdır.

Oruçlunun lüzumsuz fazla lakırdılarından dilini tut­ması müstehabdır. Gıybetten, nemimeden kaçınmak her zaman bir vecibedir. Oruçlu için itikaf de müstehabdır.

(İslâm İlmihali, Sh.: 276)

Ebu Hüreyre (r.a.)'den Resulullah(s.a.v.): **"Ramazan geldim! Cennet kapıları açılır; Cehennem kapılan ka­panır ve şeytanlar bağlanır."** buyurdular.
(Müslüm Hadis No:1079/1)

---
18 Şubat Cuma
## ORUCUN FARZİYETİ

Cenâb-ı Hakk (c.c.) buyuruyor:

**"O sayılı günler Ramazan ayıdır ki, Kur'an o ay içinde indirilmiştir. O Kur'an, insanları Hakka ulaş­tırır, helâl ile haramda ve din hükümlerinde hakkı bâtıldan ayırır. Sizden her kim Ramazan ayında hazır bulunursa o ay oruç tutsun, kim hasta olur yahut se­ferde bulunursa oruç tutamadığı günler sayısınca sıh­hat ve ikamet halinde orucunu kaza etsin. Allah size kolaylık diler, size güçlük dilemez. Bu kolaylıktan sayıyı tamamlamanız, ve size yol gösterdiğine karşı­lık O'nu yüceltmeniz için meşru kılmıştır. Ola ki şükredesiniz."** (EI-Bakara, Ayet: 185)

Oruç ile mükellef olabilmek için İslâm, akıl ve bulûğ şarttır. Şu kadar var ki âkil ve mümeyyizi olmayan bir İslâm çocuğunun orucu bir nafile olarak sahih olur.

Orucun edâsının farz olabilmesi için sıhhat ve ikamet şarttır. Hasta ve misafir olan kimseler tutamadıktan oruçları daha sonra kaza ederler.

Tutulan bir orucun sahih olabilmesi için niyet, kadınların da hayız ve nifastan tahareti şarttır. Hayız veya nifas halinde bulunan bir kadının oruç tutması sahih olmaz. Ramazan orucunu bilahare kaza etmeleri lâzım gelir.

(Ö.N.Bilmen, İslâm İlmihali, Sh. 277)

**HZ. EBU BEKİR SIDDIK(R.A)'IN SÖZLERİ**

      * İstişarede doğru söyle ki, rey doğru olsun...

      * Dostuna dost ol ve cümle ashabını hukukta müsâvi tut...

---
19 Şubat Cumartesi
## ZEKAT

Zekât, İslam'ın beş şartından birini teşkil eder ve farz­dır. Zekâtın önemi pek büyüktür. Zekâtı veren bu mü­him ibâdeti yapmakla mallarını temizlemiş ve korumuş olur. Bütün ibâdetlerde olduğu gibi zekât da Allah (c.c.) rızâsı için verilir. Zekâtın alenî verilmesi daha efdaldir. Çünkü böyle yapılınca suizandan kurtulmuş ve diğer müslümanlara örnek olunmuş olur. Zekât farz ol­duğundan buna rîyâ carî olmaz. Yalnız nafile sadaka ve hayırlar gizli yapılmalıdır. Bu ibadetlerde riyadan (gös­terişten) kaçınılmalıdır.

Zekâtın farzıyetinin ve sıhhatinin şartları vardır Zekât; müslûman, hür, âkil ve baliğ olana farzdır. Bu sıfatları üzerinde bulundurana da ancak havai-i asliye­sinden (zaruri ihtiyaçlarından) ve borcundan başka ni­sap miktarı veya daha fazla bir mala sahip olması halinde zekât farz olur. Bu kadar malı olmayana zekât farz olmaz.

Zekât hususunda nisap şöyledir: Altın 20 miskal (80.14 gr), gümüş (200) dirhem (veya bunların değerin­de para)dır. Koyun ve keçi (40) adet, sığır ve manda otuz, deve ise beş adettir.

Bu Ramazan ayında müslümanlar kendilerini tartmalı ve zekât vermelidirler. Kendi bilmiyorsa bilenlere sormalıdırlar.

Fakiri kurtarmak ve zengine özendirmemek için zekâtı ihmal etmemeliyiz, îçtimaî dengesizliği ve eşit­sizliği de böylece gidermiş oluruz.

---
20 Şubat Pazar
## BÂYEZİD'İ BESTÂMİ (K.S.)

Sultanü'l-ârifin Bâyezid-i Bistâmî (k.s) esrâr-i hakâyık- ta bî nazîr idi (benzeri yoktu).

Cüneyd-i Bağdadi, Bâyezid hakkında;

- **"Bizim içimizde feriştehler içinde Cebrail gibidir"** der idi.

Bâyezid'in anası der ki;

- **"Bâyezid karnımda iken ne vakit şüpheli taam yedi isem karnım içinde ayağı ile beni deperdi. Tâ ol lok­mayı ağzımdan bırakınca dokunmazdı."**

Bâyezid'in anası, onu mektebe verdi.

- **"Bana ve ana ve babana şükret"** (Lokman Sûresi: 14) âyetini okudu, içine od düştü. Anasına geldi.

Anası: - **"Ya Tayfur, niye geldin?"** dedi.

- "Bugün üstadımdan bir âyet işittim. Hak Teâlâ bu­yuruyor ki: "**Bana kulluk eyle, ve atana anana kulluk eyle"** **imdi ben iki eve nasıl kulluk edeyim."** dedi.

Anası da:

- **"Ben hakkımı sana bağışladım, var Allah'a kulluk eyle."** dedi.

Bâyezid on ik yılda Kabe'ye vardı. Her bir adımda iki rekât namaz kılardı. O yıl Kabe'ye giremedi. **"Lâyık de­ğilim"** diye edeb gözledi, geri döndü, ikinci yıl gelip Kabe'yi ziyaret eyledi. Mekke'den avdetinde Hamedan'a geldi. Usfur çiçeği tohumu aldı. Bistam'a gelince tohumun içinde bir karınca gördü. **"O karıncayı yerin­den ayırdım"** diye tekrar Hemadan'a götürüp aldığı yere koydu.

**"Din Allah'ın emrine ta'zim ve Allah'ın yaratıkları­na şefkatdir."**

                              (Tezkirüt'ül Evliya 44)

---
21 Şubat Pazartesi
## ORUCUN MEŞRU'İYYETİNDEKİ HİKMET

Şüphesiz Allah-û Teâlâ hazretleri bir hâkimi mutlak­tır. O'nun kullarına emrettiği şeylerde bir çok fâideler vardır, velev ki biz bunları hakkı ile tayin ve takdir edemiyelim.

Orucun dinî, uhrevî fâidelerinden başka sıhhî, içtimaî ve ahlakî bir çok fâidelerini takdir edebilmekteyiz.

Sevgili Peygamberimiz (s.a.v.): "Her şey için bir zekât vardır, cesedin zekâtı da oruçtur. Oruç sabrın yarısı­dır." buyurmuştur. (İbniMâce)

İnsan oruç sayesinde behimî duygularını azaltır, ru­hunu tasfiye eder, melekiyet sıfatıyla vasıflanmaya baş­lamış olur.

Oruç sayesinde cemiyetin içtimaî, ahlâki, hayatından başka bir inkişaf, başka bir fazilet tecelli eder.

Oruç tutan kimse nefsini bir kısım şiddetli arzulann savletine karşı mukavemete alıştırır.

Oruç tutan zat bir müddet mahrumiyete katlanır. Bu mahrumiyet sayesinde yoksulların mahrumların halle­rine tecrübeli bir vukuf sahibi olur, kendisinde merha­met, şefkat, yardımlaşma duyguları artar.

Mabudunun mukaddes emrine imtisal ederek kendi­sinin meşru nimetlerinden bir müddet mahrumiyete katlanan bir insan artık başkalarının nimetlerine göz di­kemez.

Oruçtaki hikmetleri takdir edememek için insanın hassasından büsbütün mahkum olması lâzım gelir.

(İslâm İlmihali, Sh.: 275)

---
22 Şubat Salı
## SULTAN VAHİDEDDİN HAN

Altıncı Mehmed unvanıyla 4.7.1918'de tahta çıkan son Osmanlı hakanıdır.

Saltanatın ilgası ile, tek oğlu olan Mehmed Ertuğrul Efendiyi yanına alarak Malta'ya oradan Mekke'ye gi­der. Daha sonra sağlık nedeniyle İtalya'nın Cenova ve San Remo şehirlerine geçer, buralarda yaşar.

Sultan Vahideddin Hân yurdundan ayrılırken, Os­manlı Hânedânı'na ait en ufak şeyleri dahi Hazine-i Hümayun'a teslem eder. Yola çıkmadan biraz önce, bir altın çekmece, "murassa ve ortasında mustatil şeklinde pırlanta büyük bir taş bulunan bir Sorguç'u da Hazine-i Hümayun'a bırakarak parasız denilebilecek kadar bir cep harçlığı ile memleketini terk etmiştir." San Remo'da "Saray ve saltanat yıkılmış ne çıkar vatan ve millet kurtuldu ya." dediğini anlatırlar. "Ben milletin ateşli külü üzerinde oturdum, taht-ı saltanatın kuş tü­yünden minderleri üzerine oturup gömülmedim. Bun­lardan kimseye bahsedilmiyor, millete malûmat veril­miyor. Elbette bir gün tarih bu hakayıkı yazar. Taht-ı Saltanat ile teneşir arasında ne kadar mesafe olduğunu bilirim"demiştir.

22. 2. 1861'de doğan Vahideddin Hân, gurbet cehen­neminde, 3 yıl, 5 ay, 28 gün yaşadı. 15-16 Mayıs 1926 gecesi irtihal etti. Borçlu olduğu için italyan alacaklılar cenazesinin kaldırılmasına izin vermezler. Cenazesi bir ay ortada kalır. Sonunda kızı, bir miktar para bularak borçları öder ve cenaze Şam'a nakledilir. Şam'da Sultan Selim Camii'nin bahçesinde yatmaktadır.

(Türk Medeniyeti Üzerine Düşünceler)

---
23 Şubat Çarşamba
## ZEKÂTIN FARZİYETİNİN ŞARTLARI

1- Zekât verecek kimse müslüman, hür, âkil ve baliğ olmalıdır. Bir gayri müslim, zekât ile mükellef değildir.

2- Zekât verecek kimse, havaici asliyesinden (zarurî ihtiyaç) ve borcundan başka nisap miktarı (80.14 gr. al­tın) veya daha ziyâde bir mala sahip olmalıdır.

3- Zekâtın lüzumu için mal hakikaten veya hükmen artıcı bulunmalıdır.

4- Zekâtın lüzumu için tam bir mülk bulunmalı yani mal elde olmalıdır.

5- Zekâtın lüzumu için bir mal üzerinde tam bir sene geçmiş olmalıdır. Bu şart ilk defa zengin olan içindir. Zengin olan kimsenin yıl ortalarında kazandığı malın bir yıl beklemesi gerekmez. Zekât vereceği zamanki durumuna göre verir.

## ZEKATIN SIHHATİNİN ŞARTLARI

1- Zekâtı fakire verirken veya zekât için bir mal ayı­rırken zekât olduğuna kalben niyet edilmesi.

2- Zekâtta vekilin değil müvekkilin (zekât verenin) niyeti muteberdir.

3- Bir kimse fakirlere bir müddet tasadduktan sonra "Şu müddet içerisinde tasadduk ettiğim şeylerin zekâtından olmasına niyet ettim" demesi kifayet etmez.

4- Bir kimse, zekâtı icap eden bir malın bir miktarını bir fakire hibe etse bu miktara isabet eden zekât sâkit olur.

(Ö.N.Bilmen, İslâm İlmihali, Sh.: 334)

---
24 Şubat Perşembe
## İMAN VE AMEL

Mü'min, imanla amelin ayrı ayrı şeyler olduğunu bi­lecek. Yapılan her amel, imanın bir tezahürü sayılama­yacağı gibi, her ma'siyet de küfür addedilemez. Her peygamberin -diğer bir peygamberin sahip olmadığı-, kendine has bir şeriatı, bir yolu vardır. Bununla bera­ber, hiçbirinin imanı ötekinin imanından başka değil­dir. Binaenaleyh, Allah elçilerinin imanları bir, şeriatla­rı değişik olunca; imanla amelin ayrı ayrı mütalaa edi­leceği de kendiliğinden ortaya çıkar. Çünkü, peygam­berlerden birinin imanı çoktu, diğerininki azdı demek caiz görülmez. Nitekim (aklî) deliller de bu ayırımı açık şekilde göstermektedir: Bakınız, imanda süreklilik şart iken, amel için bu, bahis mevzuu değildir. Zira, kişinin, vakti girmeden kıldığı namaz, vakit namazının yerini tutamaz. Ramazan ayından önce oruç tutarsa orucu Ra­mazan orucundan sayılamaz. Bir kâfir, tüm hayır ve tâatleri yapsa mü'min olamaz, çünkü imân amelden önce gelir. (Demek ki) iman daimî, amel ise zamanla kayıtlıdır.

Bir başka yönden bakalım: Bir kâfir çöplüğün tepe­sinde îman etse, îmanı makbuldür. Fakat o mezbelelik­te namaz kılsa namazı caiz olamaz. Amel imandan bir cüz olsaydı, necaset üzerinde bir bölümünün caiz bir bölümünün de gayr-i câiziyyeti düşünülemezdi.

Yine âdet görmekteki bir kadın yahut cünüp bir er­kek iman etse, imanı caiz, lâkin bu durumda namaz kılmaları caiz olmaz.

Yine, amel yapmayan mü'minlerin de Cennete gire­ceklerini düşünmez misin? Hâsılı iman başka, amel başkadır.
(Sevad'ül Azam Sh. 54)

---
25 Şubat Cuma
## EZANA İCABET

Sünnet üzere okunan ezanı, yani vaktinde okunan ezanı işi­ten kimse, Kur'an okusa bile durur. Ezanı dinler. Cümlelerini tekrar ederek, ona icabet eder. Sünnete uygun ifadesinden, iste­nilen şekilde okunmayan ezana icabet etmenin mendup olma­dığı anlaşılmaktadır. Şu kimseler ezana icabet etmezler:

Namaz kılmakta olan, cenaze namazı kılmakta olan, hutbe okuyan veya dinleyen, derste olan, yemekte, büyük veya küçük abdest bozmada bulunan, Hayız ve nifas halinde bulunan ka­dınlarsa icabet etmez. Cünüp olan ezana icabet eder.

Ezana icabet, Müezzinin dediğim diyerek onu takip etmektir. Müezzini gecmeyip onu takip etmelidir. (Bazı kimseler bu ko­nuda iki yerde hata etmektedirler. Sözlü uymayı cuma ezanın sadece son cümlesinde yaparlar, üstelik bir de müezzinden ön­ce söylerler. Yani susacakları yerde sesli olarak okurlar.) Yalnız "Hayya ale's-Salâh" ve "Hayya alel-Felah" sözlerinde "La havle vela kuvvete illa billah" der ki, anlamı " Masiyyetten dönmek ve Allah'a itaatta kuvvet bulmak ancak Yüce Allah'ın fazileti sayesinde mümkündür" demektir.

Sabah ezanındaki "Es-Selatü hayrun mine'n nevm" dinledik­ten sonra "Sadakte ve berarte (hakkı ve gerçeği söyledin)"der.

"Eşhedü enne Muhammeder Resulullah"cümlesinin ilkinde "Sallallahu aleyke ya Resulullah" ikincisine icabette ise, "Kurrete a'yni bike Ya Resulullah (Gözüm seninle aydınlansın) denir­ken, başparmaklarının tırnaklarını veya şehadet parmaklarının iç uçlarını öperek gözlerine sürmesi de müstehabdır. İkamette bunların hiç biri yoktur. Halk ise bunun aksine, ezanda yapıla­cak şeyi ikamette yapar. Ezanın bitiminde hem müezzin ve hem ezanı dinleyenler kendi kendilerine salavat okuyup (Ezan duası) vesile duasını yaparlar. Dua şöyledir:"Allahümme Rabbe hazihi'd-daveti't-taimmeti, vesselâtil kaimeti, âti Muhammeden'il-vesilete vel-fazilete ved-dereaceter-rafiate veb'ashü makamen mahmudenillezi ve attehu, inneke la tuhliful-Miad."

(Mehmed Zihni Efendi Nimet-i İslam Sh. 200)

---
26 Şubat Cumartesi
## PEYGAMBER (S.A.V.)'İN ŞEFAAT DUASI

Cabir b. Abdullah (r.a) Resulullah (s.a.v.)'den naklen şöyle demiştir:

"Her bir peygamberin ümmeti hakkında dua ettiği bir duası vardır. Ben duamı kıyamet gününde ümme­time şefaat için sakladım."

Bu hadis-i şerifte her peygamberin yüzde yüz kabul edilen bir duası vardır. Ve her Peygamber kabul edilen duanın hangisi olduğunu bilir. Geri kalan dualarının kabul edilip edilmeyeceğini bilmezler. Bunların bazısı kabul edilir bazısı da kabul edilmez.

Bu hadis Peygamber (s.a.v.)'in ümmetine son derece şefkat ve merhametli olduğuna, ümmetinin mühim iş­lerine bakmaya çok dikkat ettiğine delildir. Bundan dolayıdır ki, ümmeti hakkındaki müsteceb duasını, üm­metinin en ziyade başının sıkıştığı zamana, kıyamet gü­nüne saklamıştır.

Hadis-i Şerif imanını kurtaran mü'minlerin cehen­nemde ebedi kalmayacaklarına da delalet eder. Bir çok yerlerde görüldüğü veclile ehl-i hakkın mezhebi bu­dur.

Mü'minler için bu hadis-i şerif büyük bir müjdedir Hak Teâlâ hazretleri Resul-i Ekremine (s.a.v.) va'dde bulunarak "ümmetin hakkında seni razı edeceğiz, se­ni üzmeyeceğiz" buyurmuştur. Bu ümmet hakkında en ümid bahş eden hadislerdendir. Ve tamamliyle Teâlâ hazretlerinin "Sana rabbin, sen razı oluncaya kadar verecek" (Duhan/5); Ayet-i kerimesine uymakta­dır. Ancak bundan ümmeti Muhahmmediyyenin hiç cehenneme girmeyeceği anlaşılmamalıdır. Bilakis bir çok mü'minlerin cehenneme gireceği ve şefaatler saye­sinde oradan çıkarılacağı ifade edilmektedir.

(A. Davudoğlu - S. Müslim, T.Ş. C. 2 Sh. 228)

---
27 Şubat Pazar
## SADAKA-I FITIR

Ramazân-ı Şerîf'in sonuna yetişen ve zaruri ihtiyaçla­rından başka en az nisap miktarı bir mala sahip olan her hür müslümanın üzerine Sadaka-i Fıtır vermesi vacib'tir. Sadaka-i Fıtra'ya sadece "Fıtra", halk dilinde de fitre de denmektedir.

Bu sadaka bir yardımlaşmadır. Orucun kabulüne, ölülerin kabir azabından kurtulmalarına ve bağışlan­malarına vesiledir. Fıtra yoksulların hakkıdır. Onların bayramın neşesinden istifade etmelerine ve ihtiyaçlarının karşılanmasına yöneliktir.

Fıtra Ramazan Bayramı'nın birinci günü fecrin tulu'undan itibaren müslümana vâcib olur. Fakat bundan bir kaç gün, hatta birkaç ay önce de, sonra da verilebi­lir. Maksat fakirliklerin bayram namazına çıkmadan önce ihtiyaçlarının tedarik edilmiş olması ve sevinme­leridir.

Sadaka-i Fıtır nisap miktarı mala sahip olan çocuk ve mecnunlara da vacibtir. Bunların velileri mallarından fıtralarını vermeleri gerekir. Vermezlerse baliğ olduk­tan veya iyileştikten sonra ödemekle mükelleftirler.

(İslâm İlmihali)

İslâm, insanların ve herşeyin durumlarım en ince teferruatına kadar nizamlamıştır. Hiç bir nokta bu ni­zamlamanın dışında kalmamıştır. Müslümanlar bir bi­nanın yapı taşları gibidirler. Birbirlerinin dertleriyle ilgilenmek ve birbirini sevmek mecburiyetindedirier.

---
28 Şubat Pazartesi
## MEHMED ŞEMSÜDDİN-İ FENARİ EFENDİ

Bursa'da Fenâr köyünde 1350'de doğdu. Gençliğinde, Mevlâna Alâüddin Esvet, Şeyh Cemâlüddin, Davudi Kayserî ve Muhiddin-i Arabi'den dersler aldı. Muhiddin-i Arabi'nin etkisinde kalan Fenârî Efendi vahdet-i vücûd anlayışının Osmanlı ülkesinde yayılmasına sebep oldu. Devrinin ünlü bilginlerinden olan Fenârî Efendi, 1419 yılında yaptığı hac sırasında Kahire'ye uğ­rayarak Mısır Sultanı Müeyyid'in iltifatına mazhar ol­muş ve Mısır bilginlerinden yararlanmıştır.

Mısır'da bulunduğu sırada Şeyh Muhammed bin Mahmud Ekmelüddin Baberti'ye hizmet etmiştir. Sonra da dersler vermiş, daha sonra, Çelebi Sultan Mehmed'in çağrısı üzerine Anadolu'ya dönmüş, 1424'de Bursa Kadılığı'na ve bilâhere Manastır Medresesi'ne müderris tâyin edilmiştir. Kadılığında, şer'î meseleleri halde gösterdiği liyâket ve halkın hukukunu korumada gösterdiği ihtimam sebebiyle, II. Sultan Murad'ın da te­veccühünü kazanmış ve saraya intisapla, Padişaha mü­şavir olmuştu. II. Sultan Murad tarafndan ilk defa Müfti'l-Enâm (Şeyhülislam) olarak atanmıştır. 6 yıl şeyhülislâmlıkla birlikte Bursa kadılığı ve müderrislik yapmıştır. Zamanında büyük üne kavuştu. Fenâri Efen­di, zamanının bilginlerinden Şeyh Hamiduddin-i Kayserî ile de tanışmış ve tasavvufu ondan öğrenmiş­tir.

Eserleri:"Fusûsü'l-Bedâyî li Usûli'ş-Şerâyi" isimli fı­kıh usulüne dair eserini 30 senede yazmıştır. Bir çok eser telif etmiş olup "En müzecül-Ulûm" isimli eseri bi­limlerden 100 örnek verir.

---
1 Mart Salı
## İTİKAF'IN FAZİLETİ ÇOK YÜCEDİR

Hz. Aişe (r.anha.) buyurdu ki:

**"Peygamber (s.a.v.), ta Allah (c.c.) ruhunu kabzedinceye kadar hep ramazanın son on gününde itikâf yapıyordu. Ondan sonra zevceleri itikâf yapmaya başladılar. Resulullah (s.a.v.), kendileri mescidde ol­dukları halde başını bana uzatırlar, ben de onu tarar­dım, i'tikafta olduğu zaman eve ancak hacet görmek için girerdi."** (Buhâri)

**Îtikâf**: Bir mescid-i Şerifte veya ev hükmündeki bir yerde itikâf, amellerin pek şereflisidir. Bilhassa Ramazan-ı Şerifin son on günü, itikâfa niyetlenmek, manevi­yatın yükselmesi, kalbin nurlanması, ilahi feyizlere mazhar olunması imkânlarını kuvvetlendirir.

Hem oruçlu bulunmak hem de, mescid hükmündeki bir yerde; namaz kılarak ikâmet etmek bütün vakitleri­ni namaza tahsis demek olacağından çok ulvi ve müs­tesna bir ganimete müştak olarak, Kerim olan Ma'bud'un feyiz ve inayeti kapısına iltica edilmiş olur.

Bu suretle; Allah (c.c.) ile başbaşa kalmak, insanlar­dan ve dünya meşgalesinden uzak, huzur huşu ile iba­det ve tefekkürde bulunmak elbette karşılıksız çıkmaz.

**ESMAÜN NEBÎ**

**Hak (s.a. v.):** Yüce rabbimiz kendine ait olan bu ismi Peygamberimiz (s.a.v.)'e ikram etmiştir.

---
2 Mart Çarşamba
## SULTAN II. ABDÜLHAMİD HAN HAZRETLERİNİN İKTİSADİ GÖRÜŞLERİ

"Bizim memleketin malî buhranları yüz yıldan beri devam etmektedir. Giriştiğimiz sonu gelmeyen harbler, devletin hazinesini boşaltmış, memleket halkını fakirleştirmiştir. Memleketin inkişafı için meşrutiyet idaresini yeniden kurarken ve şehirlerimiz için şunları düşünüyordum.

Bizim kalkınmamızda ziraatın yanında hayvancılığın büyük bir rolü olmalıdır. Bu memleket gerek küçükbaş ve büyükbaş, gerek kümes hayvanlarının yetişmesine, gelişmesine müsaiddir. Sonra hayvani maddeler olan süt, sütlü maddeler, yumurta üretimi elzemdir. Bu suretle, dâhilde gürbüz bir neslin yetişmesine imkan vermiş, hârice de bunları ihraç ederek esaslı bir gelir kaynağı elde etmiş oluruz.

Bizim mühim bir hususiyetimiz, meyva memleketi olmamızdır. Bilhassa bağcılık, sebzecilik ve konserveci­lik bu yurda büyük bir istikbal vaadetmektedir.

Nehirlerimizi kanallarla birleştirmek, birtakım barajlar vücuda getirmek elzemdir. Fırat ile Dicle'yi, Seyhan ile Ceyhan'ı, Sakarya ile Kızılırmak'ı Bilhassa Karadeniz ve Akdeniz limanlarımızı baştanbaşa inşa etmek, Anadolu ve Rumeli Demiryollarını çoğaltmak pek zaruridir. Bütün müddet-i saltanatım boyunca hep bunlan düşündüm. Fakat yabancı sermayenin mevcut kapitülasyonları artırmasından korktum. Düşmanların mali tazyiki altındayız. Borçlarımız pek fazladır."

(N.F.Kısakürek, Ulu Hakan Abdülhamid Han)

---
3 Mart Perşembe
## ZEKÂTA DAİR

1- Ticaret mallarında zekât vardır.

2- Zekât olarak bir malın kıymetini vermek caizdir.

3- Zekâtı ayet-i kerimede bildirilen sekiz sınıf muh­taçlardan birine vermek caizdir.

4- Hükümet reisinin (İslami hükümetin reisi) tensibi ile bir senenin zekatını tehir etmek caizdir.

5- Zekâtı vaktinden evvel vermek caizdir.

6- Harp aleti ile elbise gibi devamlı istifadeye elverişli şeylerle at, deve ve köleleri vakfetmek caizdir.

7- Hükümdar, zekat toplamak için memurlar tayin edebilir. Yalnız bunların emin olmaları ve bu işi bilme­leri şarttır.

8- Vaktiyle fakir iken, sonra zengin olan gafillerle Al­lah (c.c.)'ın nimetlerine karşı şükranda bulunmaya tenbih caizdir.

9- Farz olan zekâtı vermeyenleri ta'yîb (ayıplamak) ve bunu onların arkasından söylemek caizdir.

10- Hükümdar, teb'asından bazılarının borcunu üze­rine alabilir.

11- Yeri gelince özür beyan etmek caizdir.

12- Vakıf mallarında zekat yoktur.

13- Küfrân-ı nimette bulunan bir kimseye ta'rizde bu­lunmak caizdir.

(S.Müslim Şerhi, C. 5 /290)

**Beş** **şey gönlü** **öldürür**

1- Çokyemek,

2- Çok uyumak,

3- Çok konuşmak,

4- Çokgübnek,

5- Rızk için çok endişe etmek

Haram vemek imanı sürer, kalbi karartır.

(Dört Büyük Halife, Sh:296)

---
4 Mart Cuma
## PEYGAMBERİMİZ (S.A.V.)'İN DÖŞEĞİ

Hz.Aişe (r.a.)'nin, bildirdiğine göre: Peygamberimiz (s a.v.)'in üzerine yatıp uyuduğu döşeğin, yatağın yüzü deridendi, içi hurma lifi doldurulmuştu. Kendisi de, zevcesi de onun üzerinde yatardı. Yastığının da, yüzü deridendi, içi hurma lifi doldurulmuştu.

Ensari bir hanımın getirdiği yün döşeği, geri gönder­di ve "Vallahi ey Aişe; isteseydim, Allah altın ve gü­müş dağlarını benim yanımda yürütürdü." buyurdu.

Peygamberimiz (s.a.v.)'in minderi de iki abadan iba­retti. Bir gece, yanıma geldiği zaman, bu abayı katlayıp daraltmış idim. Onun üzerine uyudu. Sonra:

"Ey Aişel Bu geceki döşeğim, ne için her zamanki gibi değildi?" diye sordu

"Ya Resulallah! Onu senin için katlayıp daralttım." dedim." Sen onu eski haline çevir." buyurdu.

Hz.Aişe (r.a.) der ki "Resulullah (s.a.v.)'ın bir hasırı vardı ki, geceleyin onun üzerinde namaz kılar, gün­düzün de serip üzerinde halk ile otururdu."

(M.A.Köksal - İslam Tarihi, C.11, Sh.: 153)

## ÇEVRENİN ÖNEM

İnsanın ahlâkı bulunduğu muhite göre şekillenir, in­san, ahlaken bozuk bir muhitte bulunuyorsa, ondaki hilm, kerem, insanlık, doğruluk, haya, iffet, sabır ve şü­kür gibi güzel hasletler, şeytanî ve hayvani ahlaka dö­nüşür.

Hevâ, heves ve şehvetleri yok etmek için gayret eden insan, değeni ahlak ve kalb temizliğin elde etmiş ve as­li vatanına (ahiret) sevgi beslemiş olur.

---
5 Mart Cumartesi
## ABDESTİN MEKRUHLARI

Abdestin sünnet ve edeblerine muhalif düşen şeylere, tenzihi veya tahrimi mekruh oluşlarına bakılmadan ge­nel olarak mekruh denilmiştir. Belli başlı olanları şun­lardır:

1- Suyu israf etmek, yani ihtiyaçtan fazla su kullan­mak.

Gerek abdest ve gerekse gusülde harcanacak su için, şeriat belli bir miktar tayin etmişse de, herkesin kendi uzuv ve vücuduna göre gerekli olan sudan daha fazla harcamada bulunmak vebir uzvu üç defadan çok yıka­mak mekruhtur.

2- Son derece az su kullanmak, yani yıkanacak azayı mesh edecekmiş gibi az su kullanmak.

3- Suyu azaya (yüze) çarparak kullanmak.

4- İhtiyacı olmadan başkasından yardım istemek.

Hz. Ömer (r.a.) diyor ki: "Resulullah (s.a.v.)'i abdest için su çekerken görüp, suyu çekmem için sıçrayıp koş­tuğumda:

**"Vazgeç ya Ömer! Ben namıma kimsenin yardım etmesini istemem!**" buyurdular.

Başkasından yardım istemenin mekruh oluşu, mec­bur kalmadıkça ile kayıtlıdır. Çünkü mecburiyet halleri muharrematı mubah kılar, üstelik Hz. Peygamber (s.a.v.)'in hizmetçisinin abdest suyu döktüğü de sabitir.

(Mehmed Zihni Efendi Nimet-i İslam Sh. 67)

**HADİS-İ ŞERİF**

Emirû'l-Mü'minin Ebu Hafs Ömer b. el-Hattab (r.a.)'den: Demiştir ki, kendim işittim, Resulullah (s.a.v.) şöyle buyuruyordu.

**"Amellerin kıymeti niyetlere bağlıdır. Herkesin niyet ettiği ne ise eline geçecek olan odur. Hicreti Allah'a ve Resulü'ne müteveccih olanın hicreti Allah'a ve Resulünedir. Hicreti, eline geçireceği bir dünya veya nikah edeceği bir kadına mütevec­cih ise hicreti de hicret gayesi ne ise (dünya veya kadın) ona müteveccihdir."**
(Buhari - Müslim)

---
6 Mart Pazar
## RÜYETULLAH

İnanan kimse, Cennettekilerin, zâtının künhü mahi­yetini kavramaksızın ve herhangi bir şeye benzetmeksizin Allah Teâlâ (c.c.)'yı göreceklerine inanacak.

Bil ki müminler Rablarını, Cennette ayan beyan gö­recekler. Ay, ondördüncü gecesinde zorluk çekilmeden müşahede olunduğu gibi; inananlar da Rablerine zah­metsizce bakacaklar.

Rü'yet-i cemâli inkâr ederek:Allah (c.c.), basarla = baş gözüyle değil, basiret ile = Kalp gözüyle görülür di­yenler sapık ve bid'atçıdır. Çünkü Cenab-ı Hak (c.c.):

**"İyi iş, güzel amel yapanlara, daha güzel iyilik, bir de ziyade vardır."** buyurmuştur. (Yunus: 26)

Peygamber sallallahu aleyhi ve sellemin -Ebû Bekir, Huzeyfe, Ebû Musa el-Eş'arî gibi- sahabileri ayette ge­çen:**Ziyâde**'yi rü'yetullah ile yani cemâl-i ilâhiyye'ye bakmakla tefsir etmişlerdir.

Allah Teâlâ (c.c.) buyuruyor:

**"Yüzler (vardır) o gün ter ü tazedir, Rablerini göre­cektir."** (El-Kıyame: 22,23)

Peygamber sallallahu aleyhi ve sellem de bir hadisle­rinde şöyle buyuruyorlar:

**"Şu ayı ondördüncü gecesinde itişip kakışmaksızın (kolayca) nasıl görüyorsanız, Rabbinizi de üst üste yı­ğılmaya lüzum kalmadan rahatça göreceksiniz."**

Kendilerine güvenilir şahısların İbn Ömer radıyallahu anhümâ'dan naklen bize haber verdiklerine göre Sallallahu aleyhi ve sellem Efendimiz:

**"Cennette Allah nezdinde en şerefliniz, sabah-akşam O'nun yüzüne bakanmızdır." buyurduktan sonra şu mealdeki ayeti okur: "Yüzler (vardır) o gün ter ü tazedir, Rablerini görecektir."** (El-Kıyame:22, 23)

(Sevad ülA'zam sf. 36)

---
7 Mart Pazartesi
## ZEKATI ALANIN DİKKAT EDECEĞİ HUSUSLAR

1- Fakirin vazifesi, yoksulluğun kadrini bilmek ve Allahu Teâlâ (c.c.)'nın kendisine verdiği faziletlerin, kendi­sinden uzaklaştırdığı nimetlerden daha üstün olduğu­nu anlamaktır. Zengin vasıtasıyla Allahu Teâlâ(c.c.)'dan aldığını, kendisine rızık ve ibadetine yardımcı olarak alsın. Aldıklarını hiç olmazsa mubah yerlerde har­casın. Eğer aldığını isyanda harcarsa küfrân-ı ni'met ederek Allahu Teâlâ(c.c.)'nın gazabına uğramayı ve rahmetinden uzak olmayı hak eder.

2- Zekat verene teşekkür etmek, dua etmek ve onu övmektir. **"İnsanlara teşekkür etmeyen, Allah (c.c.)'a şükretmemiş sayılır."** buyurulmaktadır. Verilenin ku­suru varsa onu gizlemek, hakir görmemek, yermemek, vermediği takdirde de vermedi diye aleyhinde bulunmamak ve aldığını büyük görmek.

3- Aldığına dikkat etmelidir. Eğer aldığı helâl değilse ondan sakınmalıdır. Haramdan kaçınan kimseye Allah-ü Teâlâ (c.c.), helalden kapı açar. Zalimlerden, haraç toplayan kimselerden mallarında haram bulunma ihti­mali olduğundan zekât, sadaka alınmamalıdır.

4- Aldığı miktarda şüpheli kısımdan kaçınmalı, ken­disine mubah olan miktarı almalı. Yolcu ise yerine va­rıncaya kadar kendisine lâzım olan yiyecek, giyecek ve vasıta parasından fazlasını yine almamalıdır.

5- Muhtaç olduğu tahakkuk edince azamî bir senelik ihtiyacından fazlasını almamalıdır.

(İhyâu Ulûm'id-din, C.1, Sh.: 618-621)

---
10 Mart Perşembe
## SADAKA-Î FITIR

Fıtır sadakası Ramazan-ı Şerifin sonuna yetişen ve zaruri ihtiyacından başka en az nisap miktarı bir mala mâlik bulunan her hür müslüman için verilmesi vacib olan bir sadakadır. Sevap için verilen yaratılış atıyyesi demektir.

Bu sadaka, bir muavenet (yardımlaşma) dir. Orucun kabulüne, ölünün sekaratından ve kabrin azabından kurtuluşa bir vesiledir.

Yoksullann ihtiyaçlarını gidermeye, bayram günü­nün neşvesinden onların da istifade etmelerine bir yar­dımdır.

Fıtır sadakası Ramazan bayramının birinci günü fec­rin doğmasından itibaren vacib olursa da bundan önce sonra da verilebilir.

Fıtır sadakası nisap miktarı mala mâlik olan her hür müslüman için vaciptir, velev ki çocuk veya mecnun bulunsun. Bunların velileri bunların mallarından bu sa­dakayı vermezlerse bunu kendileri baliğ olduktan veya sıhhat bulduktan sonra ödemekle mükellef bulunurlar.

Ramazan ayında bir özürden dolayı oruç tutmakla mükellef olmayan kimseyede fıtır sadakası vaciptir.

Bir kimse kendi malından zevcesinin veya büyük ev­ladının fitrelerini izinleriyle verecek olsa kifayet eder.

Bir kimse fıtrasını bir fakire verebileceği gibi bir kaç fakire de verebilir.

Fıtır sadakası mükellefin bulunduğu yerdeki fakirlere verilmelidir. Başka yerlere gönderilmesi mekruhtur.

(İslâm İlmihali, Sh.. 363)

---
11 Mart Cuma
## TİCARET MALLARININ ZEKÂTLARI

Her nev'i ticaret malları zekata tâbidir. Ticaret malla­rı, uruz denilen meta, kumaş gibi her çeşit eşyadan ola­bileceği gibi buğday, arpa, pirinç gibi hububattan, de­mir, bakır, kalay gibi mevzunatttan, koyun, deve, at gi­bi hayvanattan, hane, han, dükkan gibi akarattan da olabilir.

Sene başlangıcında nisab'a (80.14 gr altın değeri) ulaşan ticaret mallarının zekatı için sene nihayetindeki kıymetlerine itibar olunur. Sene sonu değerine göre ze­kat verilir. Sene sonu değeri bulunduğu yerdeki piya­saya göre takdir edilir.

Başlangıçta ticaret niyetiyle satın alınmamış olan bir mal, ileride satılmak üzre saklanırsa bu bir ticaret malı sayılmaz.

Ticaret için; yani alıp satmak için olan akarların kira bedelleri de ticaret malı sayılır.

Ölçülür, tartılır veya sayılır şeylerden olan bir ticaret malının kıymeti sene nihayetinden sonra artacak veya eksilecek olsa buna bakılmaz. Sene sonundaki kıymeti­ne göre zekât verilir.

(Ö.N.Bilmen, İslam İlmihali, Sh.: 344)

## ZEKATI NE ZAMAN VERMELİYİZ?

Her müslüman, malının nisap miktarının ne zaman geçtiğjni bilemeyebilir. Bu münasebetle Hicri senenin belirli bir zamanını zekat için tayin etmelidir. Bu dav­ranış sünnettir. Resul-i Ekrem (s.a.v.) Şaban ayını ta­yin etmiştir. Böylece müslümanlann Ramazana daha kuvvetli ve huzur içerisinde girmesi sağlanmıştır.

---
13 Mart Pazar
## MÜMİNLERİN BAYRAMI

Mü'minlerin uhrevi bayramları üçtür:

**Birincisi**: Hesabı görüldükten sonra defter-i âmâli sağ kolundan verildiği zamandır.

**İkincisi**: Sırat köprüsünden geçtiği zamandır.

**Üçüncüsü** de; en büyük bayramı Cennete dahil olup, Allah (c.c.)'ın cemâlini temaşa ettiği zamandır. Allah (c.c.) cümle müslüman kardeşlerimize bu büyük bayra­mı nâsib eylesin.Amin..

İşte müslüman! En büyük bayramını kaç günde bir yapmayı arzuluyorsan ona göre hazırlan!

Hadis-i Kutsî'de Cenab-ı Hakk (c.c.) buyuruyor: **"Ben kulumun zannı indindeyim. Kulum beni nasıl zannediyorsa ben öyleyim."**

Allah (c.c.) kula göre şekil mi alacak, Hâşâ. Cenab-ı Hakk (c.c.)'ı, sen ne kadar tanırsan, tanıdığın müddetçe O (c.c)'na kulluk edecek, kulluk ettiğin müddetçe yakla­şacak, Cenab-ı Hakk (c.c.)'a yaklaştıkça daha iyi tanıya­cak, tanıdıkça daha iyi ibadet edeceksin.

**"Nefsini bilen, rabbini bilir"** buyurulmuştur.

Daima kötülüğü emreden ve vazifesini seni Hakk (c.c.)'tan gayrı her şeyle uğraştırmak olan nefsinin ve onun akıl hocası şeytanın tuzaklarına düşmemelisini Bu da ancak **"tezkiye-i nefs" ve " tasfiye-i kalb"** ile mümkündür.

Kur'an-ı Kerim'de: **"Ancak nefsini tezkiye edenler felaha erdi"** buyuruluyor. Nefsi tezkiye ve kalbi Hakk (c.c.)'dan gayri şeylerden tasfiye ettikten sonradır ki her an Cenab-ı Hakk (c.c.)'ı zikrederek, O (c.c.)'na yaklaşmış olacaksın.
(Tebliğ Dergisi)

---
14 Mart Pazartesi
## DERVİŞ MUHAMMED (K.S.)

Gençliğinde 15 sene zühd ve riyazadla vakit geçirip tecrid ve tefridde bulunarak aç ve uykusuz, harabeler­de zikir ye fikir ile meşgul olurdu.

Bir gün açlığın tesiri ile çaresiz kalıp yüzünü semaya kaldırdı.

Derhal Hızır (a.s.) gelerek:

- **Eğer sabır ve kanaat istiyorsan, Hace Muhammed Zahid Hazretlerinin hizmetine koş. Sana öğretir,** dedi.

Derviş Muhammed de hemen Hace Muhammed Za­hid Hazretlerinin huzuruna varıp teslim olmuşlar, hiz­metine girmişler, seyri sülüklerini tamamlamışlar hulefasının ekabirinden olmuşlardır.

Kendileri mürid terbiye ve irşad etmekte harikulade bir meleke sahibi idiler. Herkesin anlayacağı dilden ko­nuşuyor, seviyesine göre muamelede bulunup meziyetlerini belirtir, kabiliyetlerini geliştirirdi. Bu hususta kudsî bir kuvvete sahipti.

                                    (M.Hâni, Adâb)

## İFFETİN TARİFLERİ:

İffet: Haramdan geri durmak. İnsanlardan, bir şey iste­mekten çekinmek demektir.

İffet: Şeriat ve Aklın caiz ve güzel gördüğü yeme, içme ve evlenme gibi hususlarda itidal üzere bulunmaktır. Bunun yokluğu, Fücur'dur ki, Şeriat ve Akıl çerçevesi­ni geçerek haramlara ve mekruhlara el uzatmak, kütü ve çirkin şeyleri tatmaktır.

(M.A.Köksal, İ.Tarihi, C.18, Sh. 459)

---
15 Mart Salı
## ALTI GÜN ORUCU TUTUYOR MUYUZ?

Şevval ayında oruç tutmanın ne kadar faziletli oldu­ğunu Cenab-ı Peygamber (s.a.v.) şu Hadis-i Şerifiyle dile getiriyor: **"Ramazan'da orucunu tutup da Şevval'den de altı gün oruç tutan kimse bütün sene oruç tutmuş gibidir. Her sene böyle yaparsa, bütün ömrü­nü oruçlu geçirmiş olur."**

Altı günlük oruç bayramdan sonra arka arkaya tuta­bileceği gibi, bütün Şevval ayına dağıtılarak da tutula­bilir. Lâkin Pazartesi ve Perşembe günleri tutulursa da­ha makbul olur. Zira Aişe validemiz (r.a.)'den: **"Resul-i Ekrem (s.a.v.) Efendimiz Pazartesi ve Perşembe günlerinde oruçlu olmaya çalışırdı."** Hadis-i Şerifi rivayet edilmiştir. Peygamberimiz (s.a.v.) buyurdu: **"Her ayda üç gün oruç tutmak, bütün hayatını oruçlu geçirmek gibidir."** (Buhari ve Müslim)

Yine Peygamberimiz (s.a.v.) **"Her ayda üç gün oruç tuttuğunda, onüçüncü, ondördüncü günlerinde tut"** buyurdu. (Tirmizi)

**Altı şey Amelleri yok eder**

1- Halkın ayıbıyla iştigal etmek.

2- Kalbin kasveti.

3- Dünya sevgisi.

4- Hakdan ve halkdan utanmamak.

5- Tul-i emel (uzun arzu)

6- Zulüm.

(Hz.R.Mahmud Sâmi k.s.)

---
16 Mart Çarşamba
## PEYGAMBER (S.A.V.) EFENDİMİZİN YEMEK YİYİŞLERİ

Peygamberimiz (s.a.v.), ne kapalı kapılar ardına çeki­lir ne perdeler arkasına dikilir, ne de kendisinin önüne tabaklarla yemek taşınırdı. Peygamberimiz (s.a.v.) top­rak üzerine oturur, yemeğini de yerde yerdi.

**"Ben, kulun oturduğu gibi oturur, kulun yediği gi­bi yerim. Ben ancak bir kulum."** buyurdu. Ebu Cuhayfe (r.a.) der ki:Resulullah (s.a.v.): **"Ben, bir şeye da­yandığım halde yemek yemem."** buyurdu.

**Dayanmak üç türlüdür:**

1- Bir yanının üzerine dayanmak,

2- Bağdaş kurmak,

3- Ellerinden birine dayanıp diğeri ile yemek yemek. (Bu üçüncü dayanma biçimi, yerilmiş kınanmıştır.)

Peygamberimiz (s.a.v.), yemeği üç parmakla, şehadet parmağı ile onun iki yanındaki parmakları ile yerdi. Peygamberimiz (s.a.v.):

**"Yemeğin bereketi:Yemekten önce ve sonra el yı­kamaktır." "Sizden biriniz, yemek yiycegi zaman, ça­nağın ortasından yemesin. Fakat kıyılarından yesin. Çünkü, bereket onun ortasına iner."** buyurdu. Yemek ortaya konulduğu zaman. Peygamberimiz (s.a.v.): "**Allahümme barik lena fima rezaktana vekına azabennar. Bismillah"** diyerek dua ettikten sonra yemeğe başlardı.

Peygamberimiz (s.a.v.): **"Yemeğe başlamadan önce, besmeleyi unutursan (yemeğin evveli ve ahin için bismilllah) desin."** **"Kim, elindeki et, yağ kokusunu, bu­laşığını yıkamadan uyur da, kendisinin başına bir şey gelecek olursa kendisinden başkasını suçlamasın."** buyurdular.

(M. A.Koksal - İslam Tarihi. C.11, Sh.: 399)

---
17 Mart Perşembe
## MUHAMMED ZAHİD (K.S.)

Muhammed Zahid Hazretleri gençliğinden beri ken­di kendine riyazad ve mücahede ile meşgul olup sene­lerce gözüne uyku girmedi. Nihayet manevi işaretle bir mürşidi kâmilin irşadının gerektiği kendisine bildirildi. O mürşid, Hace Ubeydullah Ahrar Hazretleridir. Muhammed Zahid onun bulunduğu yere doğru sefere çık­tı. Hace Ubeydullah Hazretleri de bu gelişten manen haberi olmakla bir hayvana binerek onu karşılamaya çıktı. Ağaçlık bir yerde buluştular, hayvanlarından in­diler, selamlaşıp musafaha ettiler ve derhal oturup mânevi dersi görüştüler. Hace Ubeydullah Hazretleri, Muhammed Zahid'i çok müstaid gördü. Her veçhile yolu hazır buldu. Daha dersi tâlim ederken teslimiyeti­ni ve tekâmülünü müşahade etti. Orada az bir zaman­da seyri sulûkünü tamamladı. Halinde bir kemal müşa­hade etti. Tarikat hırkasını giydirdi, icazet ve ruhsat verdi, birinci halifesi oldu. Dua ettiler, ayrıldılar. Bu ilk ve son mülakatı oldu. **"İmdadın gelmesi istidada bağ­lıdır"** kaidesine göre müridde istidad olursa bazen bir görüşme, bir sohbette iş tamamlanıyor.

Kendi zamanının ekabiri ulemasından olup, edip, şa­ir, arif, zarif, aşık ve makbulü hûda, esran ilahiyyeye mahrem, masivadan cüda bir zat idi.

Fakr, tecerrüd, tefrid, vera, takva, zühd, ittiba-ı sün­net gibi sofiyyenin âli makamlarında teferrüd etmişti.

(M.Hâni, Adâb)

---
19 Mart Cumartesi
## ADEM (A.S.)'İN ŞEKİL VE ŞEMAİLİ

Adem (a.s.):

Uzun hurma ağacı gibi, upuzun boylu, kıvırcık ve çok saçlı, kırmızı benizli, büyük gözlü, kalın baldırlı, uzun boyunlu, yassı yağırnılı idi.

Adem (a.s.)'in başının saçı, iki bölük halinde örgülü idi.

Kendisi, yaratıklar içinde en güzeli idi. Onun güzelliği, Yusuf (a.s.)'dan başka hiç kimsede toplanmamıştı.

Yüce Allah (c.c.); Adem (a.s.)'in dileği üzerine, zürriyetinden gelen (bazı) Peygamberlerin suretlerini Cen­net ipeklerinden kumaşlara çıkarttırıp Adem (a.s.)'e in­dirmişti.

Bunlar, Adem (a.s.)'in;güneşin battığı yerin yanında­ki mahzeninde saklı bulunuyordu.

Zülkarneyn (a.s.), onları Mahzenden çıkarıp Danyal (a.s.)'a vermiş, Danyal (a.s.) da, onlan ipek kumaşlara geçirmiş, çizmişti.

Adem (a.s.)'den Muhammed (a.s.)'a kadar olan Pey­gamberlerden bir kısmına aid bulunan bu resimler, Kraldan krala geçe geçe Kayser Herakliüs'e kadar gelip erişmiş o da, Hz. Ebu Bekir (r.a.)'in İstanbul'a giden El­çilerine, sandığından, birer birer çıkarıp göstermiş, is­lam Elçileri, Peygamberimizin resmiyle karşılaşınca, ağlamışlardır.

(Peygamberler Tarihi, M.Asım Köksal, Sh: 58)

**BİZ NASILIZ?**

Cenab-ı Hakk (c.c.): "Onlar (mü'minler) ayakta iken otururken ve yatarken (dâima) Allah'ı zikrederler. (Al-i İmran 191) "Nice adamlar vardır ki, hiç bir tica­ret, hiç bir alışveriş onları zikrullahtan alıkoymaz" ( En-Nûr. 37) buyurmaktadır.

---
20 Mart Pazar
## DEVAMLI ABDESTLİ BULUNMAK

Bir müslüman, sabah kalktığında güzel bir abdest alarak, halis bir niyet ile namazını kılarsa, evinden Al­lah (c.c.)'ın adiyle ve Allah (c.c.)'ın nzasına uygun ola­rak çalışmak, çoluk-çocuğuna helâl rızık temin etmek niyetiyle çıkarsa; vakit geldiğinde farz ibadetlerini ifa ederse, akşam güler yüzle Allah (c.c.)'ın kendisine bir emanet olarak verdiği aile-çoluk çocuğunun yanına dö­nerse ve gecesini de Allah (c.c.)'ın hoşnut olacağı şekil­de geçirirse muhakkak ki bu meşguliyetleri bir ibadet hükmünde olur.

İnsanlığın tek önderi buyuruyor ki: "Sizden biriniz daima abdestli bulunmak niyetiyle abdest alırsa, abdesti bozmadıkça namazda bulunmuş gibi ecir alır sevap kazanır." (Menavi)

Bundan daha kazançlı bir ticaret, bir alış-veriş düşü­nülebilir mi? Hadis-i Şerifte: **"Bir müslüman abdestli olduğu halde uyursa, gecesini de ibadetle geçirmiş sa­yılır."** buyuruluyor.

"Bunlar bana Allah (c.c.)'ın bir emanetidir." diyerek çoluk-çocuğuna nafaka temin eden bir müslümanın bu temin ettiği nafaka, en makbul sadaka hükmündedir.

Allah (c.c.)'ın nzasına uygun olarak meşru yolda ya­pılan çalışmalar ibadet hükmündedir.

<hr>

**AYET-İ KERÎME**

**"Rabbinin kitabından sana ne vahyolundu ise onu oku! Onun sözlerini değiştirebilecek (bir kuvvet) yok­tur. Sen de asla O'ndan başka bir sığınak bulamazsın"**
(El-Kehf, Ayet. 27)

---
21 Mart Pazartesi
## PEYGAMBER (S.A.V.)'İN VEDA HUTBESİNDEN

**Ashabım**!...

Cahiliyet devrindeki güdülen kan davaları da tama­men kaldırılmıştır. Kaldırdığım ilk kan davası Abdülmuttalib'in torunu amıcazadem Rebia'nın kan davası­dır.

**İnsanlar**!

Bu gün şeytan şu topraklarda yeniden te'sir ve hakimiyetini kurmak gücünü ebedi surette kayb et­miştir. Fakat siz, bu kaldırdığım şeyler dışında, küçük gördüğünüz, işlerde ona uyarsanız bu da onu memnun edecektir. Dininizi korumak için bunlardan sakınınız.

**İnsanlar**!...

Kadınların haklarını gözetmenizi ve bu hususta Allah (c.c.)'tan korkmanızı tavsiye ederim. Siz kadınları Tanrı emaneti olarak aldınız. Onlann namuslannı ve iffetleri­ni Allah (c.c.) adına söz vererek helal edindiniz. Sizin, kadınlar üzerinde hakkınız, onların aile yuvasını sizin hoşlanmadığınız hiç bir kimseye çiğnetmemeleridir. Eğer razı olmadığınız her hangi bir kimseyi aile yuva­nıza alırlarsa, onlan hafifçe dövüp sakındırabilirsiniz. Kadınların da sizin üzerinizdeki haklan memleket gö­reneğine göre, her türlü yeyim ve giyimlerini te'min etmenizdir.

**Mü'minler**!...

**Size bir emanet bırakıyorum; ki, ona sıkı sarıldıkça yolunuzu hiç şaşırmazsınız... O emanet ALLAH (c.c.) KİTABI KUR'AN'DIR.**

(Hz.R.M.Sâmi(k.s.), Hz Ebubekir (r.a.), Sh: 106)

---
22 Mart Salı
## HACE UBEYDULLAH AHRAR (K.S.)

Bağıştan Kariyyesinde mazbut bir ebeveynden 806 tarihinde doğduğunda valideleri nifâstan kesilip boy abdesti alıncaya kadar süt emmemiştir. Çocukluk ve gençliğinde şeriat ve tarikata rağbeti düşkün, bu vadi­de marifet ve hakikat ehillerine dehşetli meftun idi. Za­manın kutuplarından olan dedesi son demlerinde evlat ve torunlarını yanına çağırarak nasihat eder, dua eder, içlerinde Ubeydullah Ahrar'a hususi teveccüh ederek yatağından doğrulup, oturur, Ubeydullahı kucağına alır:

- Cenab-ı Hakk'tan bana müjdelenen çocuk budur. Yakında bu oğlum Şeriat ehli Tarikat piri, Marifet ma­deni. Hakikat eri olarak zamanına ve ötelerine ışık tuta­caktır. Bir Merdi Hûda olacaktır, buyurur.

Sözleri:

-Çok açlık ve çok uykusuzluk dimağı yorar. Hakikatları ve incelikleri idrâk etmekten alıkor.

-Ferah ve sürür bünyeye kuvvet verir. Uyku, dimağı hatadan muhafaza eder.

-İbadet: ilâhi emirleri tutmak, lâyıkıyla amel etmek, neyh ettiklerinden sakınmaktır.

-Ubudiyyet: Hak Teâlâ Hazretlerine devamlı tevec­cüh ve ikbaldir.

(M.Hâni, Adâb, Sh.: 102)

<hr>

**Fasıkta üç belirti** **bulunur:**

1-Fitne ve fesadı sever,

2-Halkın hastalık ve musibetini ister.

3-İyi amelden kaçar.

(Dört Büyük Halife, Sh.: 294)

---
23 Mart Çarşamba
## NUH (A.S.)'UN OĞLU SAM'A ÖĞÜTLERİ

Yüce Allah (c.c.)'a ibadete devam et.

Ben, sana vasiyetimi söylüyorum:

Sana, iki şeyi emr, ve seni iki şeyden de nehy ediyorum:

Sana (Lâ ilâhe illâllah) Kelime-i Tevhid'ini, emrediyorum. Çünkü, yedi kat göklerle yedi kat yerler, bir terazi kefesine ve Lâ ilâhe illâllah Kelimesi de, diğer bir kefeye konulsa, bu onlar­dan ağır gelir. Eğer, yedi kat göklerle yedi kat yerler, uçsuz bu­caksız bir çember olsalar, Lâ ilâhe illâllah ve Sübhanallahi ve bihamdihî Kelimeleri, onları kırar. Çünkü bunlar, her şeyin duasıdır ve halk, bunlarla rızıklanır. Seni, şirkten ve kibirden nehy ediyorum. Gücün yeterse, kalbinde, şirkten ve kibirden hiç bir şey bulundurmamaya çalış!"

Rivayete göre: Nuh (a.s.)'a, vefatı yaklaştığı sıralarda: "Ey Ebülbeşer ve ey uzun ömürlü1 Dünyayı, nasıl buldun?" diye sorulmuştu. Nuh (a.s.): "Onu, iki kapılı bir ev gibi buldum. Bir kapısından girdim, diğer kapısından çıktım!" demiştir. Nuh (a.s.), kamıştan bir kulübe edinmişti. "Keşke, bundan daha sağ­lam bir ev yapsaydın?" denilince: "Ölecek bir kimse için, bu bi­le çok!"demiştir.

Rivayete göre:Peygamberlerden, ümmeti helak olan Pey­gamber, Mekke'ye gelir, vefatlarına kadar orada kalırlardı.

Bunların kabirleri, Zemzem ile Hacerülesved Rüknü arasın­dadır. Zemzem ile Rükün arasında yetmiş Peygamber; diğer ri­vayete göre: Hacca gelip vefat eden Peygamberlerden, orada doksan dokuz peygamber gömülüdür.

(Peygamberler Tarihi, Sh.: 105)

## EN HAYIRLI ÜMMET

Hz. İbrahim (a.s.)'a verilen sahifler'de: "Oğlun İsmail hakkında senin duanı müstecab kıldık ve onu muhterem eyledi. Ona ve onun nesine bereketi ihsan kıldık. Onun neslinden Muhammed (s.a.v.) namında bir çocuk dünyaya gelecek ki o benim muhtarımdır (seçtiğimdir). O'nun ümmeti ümmetlerin hayırlısı ola" buyuruluyor. Elhamdülillah. Nitekim: "Siz en hayırlı ümmetsiniz?" (Al-i İmran, 110)

---
24 Mart Perşembe
## OSMANLI AKINCILARI

**Akıncı Ocağı,** Türk ordusunun en seçkin sınıfını teşkil ediyordu. Son derece sıkı şartlarla akına ocağına efrat kabul ediliyordu. Akıncılar, Avrupa'da "Serhad" denen hududa yakın yerlerde otururlar, her türlü ver­gi, teklif ve resimden muaf olurlardı. "Akıncı Kanunnamesi"denen hususi kanunlan vardı, bunlara göre hareket ederlerdi. Beylerbeyinden, yani Türk umumi valilerinden emir almazlar, doğrudan doğruya padişa­hın şahsına merbut bulunurlardı.

Bu ocak sayesinde Avrupalılar, Türk sınırına teca­vüze yeltenmezlerdi. Zaten, Akıncalar Avrupa'nın ma­nevi kudretini imha etmişlerdi. Osmanlı'ya sonsuz ga­nimet taşımışlardır. Akınlar son derece gizli ve ani emirlerle vuku bulurdu. Akıncılar pek mahir süvari ve cenkçi idiler. Akına subayları birkaç Avrupa dili konu­şurlardı. Akın hareketi müthiş bir süratle yapılır, çok kısa zamanda büyük yollar geçilir. Avrupa'nın en içeri noktalarına kadar sızılır, düşmanın askeri kuvvetleri daima şaşırtılırdı.

                       (B.Türkiye Tarihi - Y.Öztuna)

---
25 Mart Cuma
## ALLAH (C.C.) MEKANDAN MÜNEZZEHTİR

Mü'min, Allah Teâlâ (c.c.)'ya mekân, gelmek gitmek ve mahlukların sıfatlarından herhangi bir sıfatı isnad etmemesi lazımdır. Çünkü tam iman, Allah Celle ve Alâ'yı bilip keyfiyetiyle uğraşmamaktır. Nitekim Hz. Allah (c.c.), İmran oğlu Musa (a.s.)'ya şöyle buyurmuştu:

"Ya Musa, benim ilah olduğumu bil, fakat kullara ne­reden rızık verdiğimi öğrenmeye kalkışma!"

Bu hususta doğru görüş şudur. Kul, Cenab-ı Hakk(c.c.)'ın bir mekânda bulunmadığını, mekâna ihtiyacı olmadığını, Arşın onun kudretiyle ayakta durdu­ğunu bilecek, gidip gelme sıfatları kendisine izafe et­meyecek. Çünkü gitmek ve gelmek sıfatlar üç açıdan mütalaa edilir:

1- İnsan, uzaktan göremediğini görebilmek için yakı­nına gider.

2- Yapacağını uzaktan yapamayınca başarabilmek için o işin yanına gelir.

3- Kişi, bir sesi duyamayınca o sese doğru yaklaşır. Allah (c.c.) hakkında böyle düşünmekse küfürdür. Ayet ve hadislerdeki müteşabih ifadelere gelince: Onla­ra olduğu gibi iman edip, tefsir ve te'vilden kaçınmak gerekir. Çünkü müteşabihatı tefsir, insanı Ta'tîl mezhe­bine sokar ve bunun neticesinde de kişi bid'atçı olur. Binaenaleyh, müteşabih bir ayet gördüğünde onu Al­lah'a bırak. Tefsire yeltenme ki kurtuluşa eresin. Kaldı ki müteşabihin tefsirini öğrenmen farz değildir, farz olan olduğu gibi inanmandır.

  (Sevadül A'zam sh. 52)

---
26 Mart Cumartesi
## DÜNYA'NIN DÖNÜŞÜNÜ İLK DEFA İSPAT EDEN MÜSLÜMAN TÜRK DAHİSİ

15, 16 ve 17. yüzyılın Avrupa'sına bakarsak koyu bir cehaletin içinde olduğunu görürüz. Polanya'lı Astro­nom Copernicus (1473-1543) dünyanın hem kendi, hem de güneş etrafında döndüğünü kesinlikle bildiği halde kilise'den korkup bunu açıklamamıştır. Bu husustaki kitabı 70 yaşında öldükten sonra yayınlanmıştır. 16. yüzyıla kadar Kilise'nin yasak kitaplar listesinde idi.

Yine büyük İtalyan bilgini Galile de Copernicus'u tas­dik eder mahiyette yazdığı eserinden dolayı Engizis­yon Mahkemesi'ne verildi, ölünceye kadar bir eve ka­patılan Galile öldüğü zaman o devirde Avrupa'da dün­yanın döndüğünü söylemek dinsizlik sayıldığından Hıristiyan mezarlığına gömülmemiştir.

Bu konuda italyan filozofu Bruno da Copernicus na­zariyesini desteklediğinden dolayı Engizisyon Mahke­mesi tarafından yakılarak ölüme mahkum edilmiştir.

İslam dünyasında ise Copemicus'dan tam 500 sene önce Ebu Reyhan Muhammed bin Ahmed el-BEYRUNİ, dünyanın yuvarlak olduğunu, hem kendi, hem de güneşin etrafında döndüğünü ispat edip açıkça söyle­miştir. BEYRUNÎ 973'de Kaş'da dünyaya gelmiş, 120'yi aşkın eser bırakarak 1051'de Gazne'de vefat etmiştir. BEYRUNÎ aynı zamanda JEODEZİ (mesahâ = Yer ölçü­mü) ilminin de kurucusudur. Dünyanın çapını ölçmeye muvaffak olmuştur.

(Devamı yarın)

---
27 Mart Pazar
## EL-BEYRUNİ

(Dünden devam)

UNESCO'nun 25 dilde çıkardığı Courier Dergisi, Ha­ziran 1974 sayısını BEYRUNÎ'ye ayırmıştır. Fotoğrafını koyduğu kapakta şunlar yazılmıştır; 1000 yıl önce Orta Asya'da yaşayan evrensel dehâ BEYRUNÎ, astronom, tarihçi, botanikçi, eczacılık uzmanı, jeolog, şair, müte­fekkir, matematikçi, coğrafyacı ve hümanisttir.

Milletlerarası bir değere sahip olan Türk bilgini BEYRUNÎ'nin 1000. doğum yıldönümünde Türkiye, Suudi Arabistan, Pakistan, Afganistan, İran, Rusya, Libya; adına pullar bastırıp, çeşitli sempozyum ve kongreler düzenlemişlerdir.

Günümüze kadar gelen eserlerinin sayısı 20 kadardır.

1- Al-Asâr'il an'il Kurun-il Hâliye (Hareketsiz yüz­ yıllardan kalan eserler) Süleymaniye Ayasofya bölü­mü no: 2927, Bayezid Devlet Kütüphanesi no: 4667,
Topkapı no: 3043 ve Nuruosmaniye no: 2893 kütüpha­nelerinde kayıtlıdır.

2- El-Kanûn'ül Mes'ud: (Kronoloji, trigonometri, coğ­rafya jeodezi, meteoroloji ilimlerinden bahseder.) İstan­bul Veliyyeddin Efendi no: 2277 askeri müze ve Konya
Yusuf Ağa Kütüphanesinde kayıtlıdır.

3- Kitâb-ül tahkik Mâ li'l Hind: (Hint Tarihi). İngi­lizce tercümesi Londra'da, yazma nüshası da İstanbul Köprülü Kütüphanesi no: 1001'de kayıtlıdır.

4- Tahdid-ü Nihâyât, il Emâkin Li Tasbhih-i Mesâfet-il Mesâkin (Jeodezi ilminden bahseder.); İstanbul Fatih Kütüphanesi no: 3386'da kayıtlıdır.

5- Kitab-üt Tefhim fi Evâili Sınaari't Tencim (Yıl­dızlar ilmine giriş) = Nuruosmaniye Kütüphanesi no:2780'de kayıtlıdır.

---
28 Mart Pazartesi
## EBU BEKİR ES SIDDİK (R.A.)'İN DUASI

Resul-i Ekrem (s.a.v.) Ebu Bekir (r.a.)'e şu duayı öğretmiştir

"Allahım! Peygamberin Muhammed, dostun İbra­him, sırdaşın Musa, Kelime ve ruhundan olan İsa hür­metine, Musa'ya inen Tevrat, İsa'ya inen incil, Davud'a inen Zebur, Muhammed'e (salât ve selâm hepsinin üze­rine olsun) inen Kur"an hürmetine, bütün peygamberle­rine yaptığın vahiy hürmetine, mahlukatın üzerindeki kaza ve takdirin, senden isteyenlere verdiğin, fakir etti­ğin zenginler, zengin ettiğin fakirler, hidâyete ulaştırdı­ğın sapıklar hürmetine; Musa (a.s.)'ya bildirdiğin, kulla­rın rızıklarını böldüğün yeryüzünü, hareketten sükûne erdirdiğin dağları, ayakta tuttuğun, arş-ı âzami taşıttı­ğın ism-i azamın hürmetine; Kur'an-ı Kerim'de nazil olan Samed, Ahad ve Tâhir isimlerinin hürmetine; gündüzleri aydınlatıp geceleri karartan ismin hürmetine; Azamet-i Kibriyân ve nur-i vechin hürmetine, senin kuvvet ve kudretinle Kur'an-ı Kerim'i okuyup anlama­yı ve onu bütün vücuduma doyurmanı ve bütün hare­ketlerimi ona uydurmamı senden dilerim. Kuvvet ve kudret ancak sendendir. Ya Erhamerrahimin."
(Hakim, Büreyde'den)

**HADİS-İ ŞERİF**

Enes (r.a.)'den: "Resulullah (s.a.v.):

"Sahur yemeği yeyin; çünkü sahurda bereket vardır" buyurmuşlardır.
(Buhari, Müslim)

---
29 Mart Salı
## TEYEMMÜM

Teyemmüm, lügatte kest manasındadır. Şer'i şerifte "su bulunmadığı veya bulunduğu halde kullanılmasına kudret bulunmadığı takdirde temiz olan toprak cinsin­den bir şey ile hadesi gidermek maksadıyla yapılan bir ameliyedir." **Şöyle ki:Abdestsiz olan veya gusl etmesi icap eden kimse, iki elini toprak cinsinden temiz bir şeye bir kere vurup bununla yüzünü mesheder. Sonra iki elini bir daha vurup bununla da dirseklerine ka­dar iki elini mesheder ve bu ameliyesi hadesi gider­mek veya namaz kılmak veya taharetsiz sahih olma­yan sari bir ibadette bulunmak niyetine mukarindir. İşte teyemmümün mahiyeti bundan ibarettir.** O halde teyemmümün farzdan da bir niyyet ile iki meshden iba­ret bulunmuş olur.

Teyemmümün meş'ruiyeti, hicret-i Nebeviyye'nin be­şinci senesindedir. Şöyle ki: Hicret-i Seniye'nin beşinci senesi Şaban'ın ilk günlerinde Huzaa kabilesinin bir oy­mağı olan Beni Mustaleb Gazvesi'nde Resul-i Ekrem (s.a.v.) ile bin kadar İslam Askeri susuz bir yerde gecelemişlerdi. Sabah namazını kılmak için abdest alacak su bulamadılar Sabaha yakın, "Yolculukta bulunup da su bulamazsanız temiz toprak ile teyemmüm ediniz" me­alindeki ayeti kerime nazil oldu. Teyemmüm ile namaz kılmalarına müsaade olundu. Eshab-ı Kiram çok sevin­di, teyemmüm ederek sabah namazını kıldılar.

(B.İslam İlmihali, Ö.N.Bilmen, Sh.: 36)

---
30 Mart Çarşamba
## HZ.PEYGAMBER (S.A.V.) EFENDİMİZ'E VERİLEN BEŞ HASLET

Cabir bin Abdullah (r.a.)'dan rivayet edilmiştir ki, Peygamber (s.a.v.).

"-**Benden önce kimseye verilmeyen beş şey bana ve­rildi. Bir aylık yoldan düşmana, korku verilmekle zafergah oldum. Ve yer bana mescid ve temizleyici kılındı. Binaenaleyh hangi kimseye namaz vakti ge­lirse namazını kılsın. Bana ganimetler helal kılındı. Şefaat de verildi. Eskiden peygamber hususi olarak kavmine gönderilirdi; ben ise insanların hepsine gön­derildim."** buyurdular.

İki aylık mesafeden düşmanın kalbine korku, Resul-i Ekrem (s.a.v.) yalnız dahi olsa, mutlaka doğacaktır.

Yeryüzünün her tarafı Resul-i Ekrem (s.a.v.) ve üm­metine mesciddir. Namazın sahih olması için hususi bir yer yoktur. "Önceki peygamberlerden hiç biri mihra­bına varmadıkça namaz kılamazdı."

Hattabî diyor ki: "Geçmiş peygamberler iki kısımdır. Bir kısmına hiç cihad farz olmamış, bir kısmına ise cihad için izin verilmiş, lâkin ganimet olarak aldıkları şeyden istifade kendilerine helal kılınmamıştı."

Kıyamet gününde şefaat etmek hakkı verilenlerin ba­şında hiç şüphe yok ki, (Şefaat-i Uzmâ) sahibi Peygam­berimiz (s.a.v.) gelir.

Diğer peygamberler yalnız kendi kavmine gönderil­mişti. Resul-i Ekrem (s.a.v.) ise bütün insanlara pey­gamber gönderilmiştir.

(Selamet Yollan, C.1, Sh. 166 -168)

---
31 Mart Perşembe
## SULTAN II. ABDÜLHAMİD HAN HAZRETLERİ'NİN İSLAMİ YAŞAYIŞLARI

Sağlam bir bünyesi ve idmanlı bir vücudu vardı. Çok az uyurdu. Şafaktan önce kalkardı. Beş vakit namazını kılar, daima Kur'an-ı Kerim ve Buhar-i Şerifi okurdu. Dindar, Allah (c.c.)'a bağlı, büyük bir müslüman idi. Abdestsiz yere basmazdı. Çok çalışkandı.

Milletini delicesine severdi. Ramazan aylarında, her dairede ayn ayn bir imam, iki müezzin ve iki harem ağasının refakatiyle teravih namazı kılınırdı. Kendileri ise teravih namazını ulema ve müezzinlerin refakatin­de kılarlardı. Erkek evladlarla amcalar da bu cemaate dahil olurlardı. Sarayın içinde dini hayat, başta Hün­kar, herkese hâkimdir.

Sultan'da dini his ve maverâî ürperti en bariz hususi­yetti. Allah (c.c.)'ın korkusunu, kalplerin en büyük mü­eyyidesi saydığı için devlet büyüklerini bu tarafların­dan tutmak ister, hareketlerindeki doğruluğu bu yol­dan ölçerdi. Hiç sebep yokken gece yarısı uykudan kaldırılıp saraya getirilen nice devlet ricali vardır ki huzu­ra çıktıkları zaman Sultan'ın yanında açık bir Kur'an-ı Kerim görmüşler ve O'na el basarak sadakatlerini teyid etmişlerdir.

O hiç bir an (havaî görünen işlerde bile) Allah (c.c.)'ı düşünmekten gafil olmamıştır. Sarayının yanıbaşındaki Şâzeli Dergahı'na müntesipri. Aynı zamanda Nakşî idi.

(N.F.Kısakürek, Ulu Hakan Abdülhamid Han)

---
1 Nisan Cuma
## TEVÂZU

Tevazu, bir kimsenin kendisini bulunduğu dereceden bir derece aşağı tutmasıdır. En güzel sıfatlardandır. Peygamberlerin, âlimlerin ve sâlihlerin ahlaklarındandır. Ahirette yüksek derecelere kavuşmaya sebeptir.

İmâm Taberânî'nin Ebu Said (r.a.)'den bildirdiği Hadis-i Şerifte, "**Allah (c.c.) rızası için bir derece tevazu edene, Allah-u Teâlâ yüksek bir derece ihsan eder. O kimse tevazuu arttırdıkça derecesi de artar. Ve nihayet Allah-ü Teâla o kulu â'la'yı ıllıyyine ulaştırır. Allah'ın kullarından bir derece kibir edeni Allah-ü Teâlâ bir derece aşağı indirir. Ve nihayet onu esfeli safiline koyar."** buyuruldu.

Kendine lazım olan şeyleri alıp taşımak, fakirlerle ye­mek yemek, anne ve babaya hizmet etmek, fakirlerin davetine girmek , fakir hastalan ziyaret edip hatırlarını sormak ve doğru nasihati kimden duyarsa kabul et­mek, tevazu alametlerindendir. Bunlan yapmaktan sakınmak kibir alametidir. Her şeyin doğrusunu Allah-û Teâlâ (c.c.) bilir.

**HADİS-İ ŞERİF**

Ebû Hüreyre (r.a.)'den:Resûl-i Ekrem (s.a.v.) Efendimiz:"Allah Azze ve Celle buyurdu ki: Kullarımdan bana en sevgili olanı, iftarı tâcil edendir." buyurdular. (Tirmizi)

---
2 Nisan Cumartesi
## MÜSLÜMAN CERRAH ALİ BİN ABBAS(? - 994)

Bundan 1000 sene önce ilk defa kanser ameliyatını yapan müslüman cerrah Ali Bin Abbas'tır. Devrinde başta kanser olmak üzere en zor ameliyatları gerçekleştirip batıda Haly Abbas adıyla şöhret bütan ABBAS çok iyi bir cerrahtır. Uzun yıllar İslâm âleminde cerrahi doktor adayları Ali Bin Abbas'ın Anatomisini bilmeden cerrah olamazlardı. Cerrah adaylarına bu anatomiyi bildikten sonra aşagdaki şekilde yazılı bir diploma verirlerdi:

**"Allah (c.c.)'ın yardımıyla biz onu cerrahlıkta bildiği şeyleri icraya, kendi işinde başarılı ve hayırlı olma­ya mezun kılmak istiyoruz. Böylece o iyileştirinceye kadar yara tedavi edebilir, kan alabilir, emorit kesebilir, diş çekebilir, sünnet yapabilir. Yalnız o, bundan sonra üstleriyle, bilgili ve tecrübeli öğretmenlerine danışmayı ihmal etmeyecektir."**

Prof. Dr. Philip K. Hitti'ye göre kılcal damarları fikrini ilk defa ortaya koyan Ali bin Abbas'tır.

Ali bin Abbas'ı şöhrete kavuşturan başlıca eser "Kitâb-ül Melikî = Sultanî Kitab"dır. Dr. Siğrid Hunke'nin, ifadesiyle, dünya tababetine hediye edilen o zamana kadar eşine rastlanmamış bir eserdir. Batıda Liber Regius adıyla ün bulan bu kitabın özelliği o zamana kadar k, millet ve çağların tıp bilgisine işlemesi ve bunları mantıkî bir şekilde düzenlemiş olmasıydı.

(Devamı Yarın)

---
3 Nisan Pazar
## ALİ BİN ABBAS

(Dûndan Devam)

Ali Bin Abbas Yunan tıbbını inceleyip, Yunanlı meş­hur doktorları "Hipokrat (M.ö. 460 - 377) Galen (M.Ö. 131 - 201) ve Oribasios (325 - 403)" tenkit ederek birçok yanlışlarını tespit etmiştir. Meşhur eseri Sultanî Kitab'ı yazmasının en önemli sebebi bundandır.

Batı'da **"Sultanî Kitab"** 1493 yılında Nurberk'li iki doktorun akrabalık kuracak kadar birbirine yaklaşmalarına sebep olmuştur.

Hieronymus Holzschuher, Padua üniversitesi'ne de­vam etmekte olan bir gençtir. Venedik'te Piza'lı Stephan tarafından Latince'ye çevrilip bastırılan "Sultanî Kitab"ı satın almış. Genç sanki hazine bulmuş gibi sevi­niyor Nürnberg'in şehir doktoru Hieronymus Münzer ise kitap kolleksiyonuna düşkün birisiymiş Genç Holzschuher'in "Kitâb-ûl Meliki = "Sultanî Kitab"a sa­hip olduğunu öğrenince ona hayran oluyor ve şunları ifade ediyor. "Bu değerli kitabı temin, böylece zakâ ve alakasını ispat eden genç Holzschuher'e karşı fazlaca hayran oldum ve sevgili biricik kızım Dorothea'yı zen­gin bir cihazla birlikte ona verdim."

Kitaâb-ül Meliki 1294 yılında Kahire'de basıldı. La­tince'yle birlikte Fransızca ve Almanca'ya çevrildi. Ese­rin bir nüshası mevcut olup o Berlin Kütüphanesi'nde bulunmaktadır.

Sultanî Kitab Bergama kadısı tarafından Türkçe'ye çevrilmiş; 2 cilt olan bu tercüme bu gün Bursa Ulu Ca­mii Kütüphanesi 2 numarada kayıtlıdır

---
4 Nisan Pazartesi
## KOMŞU VE MİSAFİRE İKRAM

Resulullah (s.a.v.):

**"Her kim Allah(c.c.)'a ve son güne iman ediyorsa, komşusuna ikram etsin (eziyet etmesin), misafirine ikram etsin."** buyuruyorlar.

İslâm'ın şartlarını benimseyen bir kimseye komşusu ile misafirine ikram ve ihsan gerekir. Hadis-i Şerif, komşu hakkını tanımak ve o hakkı korumaya teşviktir. Allah-û Teâlâ(c.c), Kitab-ı Kerim'inde komşuya iyilikte bulunmayı tavsiye buyurmuştur.
(Nisa Sûresi: 36)

Peygamberimiz (s.a.v.) **"Cibril (a.s.) bana komşuyu o kadar tavsiye etti durdu ki sonunda onu bana mirasa yapacak sandım."** buyurmuştu.

Misafir ağırlamak İslâm adabından, Peygamberlerle sülehanın ahlakındandır. Misafirperverlik güzel ahlak­tandır. Peygamber (s.a.v.): **"Onun (misafirin) caizesi (ağırlanması ve ihsan edilmesi) bir günle bir gecedir."** buyurdular, bir günden fazlası ihtiyaridir. Muhtaç olarak yollara düşen kimsenin, telef olacağından korkulursa, onu misafir etmek farz-ı ayındır. Hadis sarihi Kirmânî, şöyle diyor: "Bu hadis cevamî'ü-l kelimdendir. Bu üç şeyde esaslardandır. "Ya hayır söyle, ya sus." kavli, "misafire ve komşuya ikram" fiili olan esaslara işarettir. Komşuya ikram; kötülüklerden halî kalmaya, misafire ikram;faziletlerle nefsi süslemeye işarettir. Ya­ni bir kimsede Allah (c.c.)'ın emrini ta'zim sıfatı varsa, o kimse mutlaka Allah (c.c.)'ın yarattıklarına karşı, ya hayır söylemek veya şerre karşı susmak, yahut fayda veren bir şeyi yapmak, zararlıyı terk ederek şefkat sı­fatıyla vasıflanacaktır."

(A. Davudoğlu, S. Müslim Ter.,Şerhi C1 Sh.:271)

---
5 Nisan Salı
## MÜ'MİN'E KAFİR DENEMEZ

İnanan kimse, ehl-i kıble mensubu hiç bir müslümanı günahı sebebiyle -o günahı helal saymadıkça- tek­fir etmemelidir. Bir müslüman (faraza) yüz bin müslüman kadınla, zina yapsa, yüz bin cana kıysa, yüz bin küp şarap içse -bu günahları helâl addetmedikçe- yine mü'mindir. Nitekim kâfir de hayr u tâatlerin hepsini işlese -Allah (c.c.)'a iman etmedikçe- küfürden kurtulamaz. Demek ki işlediği ma'siyetler de Allah (c.c.)'ı inkâra kalkışmadıkça mü'mini imanından çıkarmaz. Bu dediklerimiz akıl ve fikir yönünden böyle. Bir de nasslara bakalım:

Allah (c.c.), fısk u fücura batmış, ma'siyetlere bulan­mış mü'minlere tevbe etmelerini, kendisine dönmeleri­ni emretmiş, onlara Mü'minler ismini vererek şöyle buyurmuştur.

"**Ey iman edenler, tam bir sıdk u hulûsa malik bir tevbe ile Allah'a dönün."** (Tahrim, 8)

Eğer bu kimseler günahları sebebiyle, küfre düşselerdi, Cenab-ı Hakk (c.c) kendilerine: "Ey mü'minler" diye seslenmez. Belki: "Ey kafirler, Allah'a tevbe ediniz" der­di, yine Hak teâla başka bir ayetinde:

**"Hepiniz Allah(c.c)'a tevbe edin ey mü'minler. Ta ki korktuğunuzdan emin, umduğunuza nail olasınız."** (Nûr:31)

Bakınız: Adem (a.s.) cennete girince Cenab-ı Hak(c.c): **"Şu ağaca yaklaşmayın."** emrini verdi.Fakat Adem (a.s.) eşiyle birlikte yasak ağacın meyvesinden yiyerek ilahî emre karşı geldi, günaha girdi. Allah (c.c.):

**"Adem Rabbine karşı geldi de şaşıp kaldı."** (Tâha. 121) buyurmuş da "Adem Rabbine küfretti." deme­miştir.

---
6 Nisan Çarşamba
## HACEGÎ EMKENEKÎ

Hazret, Semerkant Emkenek'te (918) doğmuş, yine Emkenek'te (1008) hakkın rahmetine kavuşmuştur.

Teni esmer, yüzü nur ile münevver idi, sakalı azdı. Deniz gibi feyze mâlikti. Derviş Muhammed Hazretle­rinin büyük halifesiydi. Abid, zâhid, keramet ve havarıka malikti,

Zahir ve bâtın ilimlerini ve terbiyesini babasından aldı. Kendini ve hallerini insanların gözünden gizler, Hakk hakikati özler, kendi kendini gözetler, bilmeye çalışırdı.

## MUHAMMED BÂKÎ (K.S.)

Gençliğinde Kabil şehrinden Semerkand'a hicret et­mişlerdir, ilme, takvaya rağbet eder, zahir bâtın ilim­leri tatbik eyler, cezbe ve aşkullah ile dolu hüsnü ahlak ile süslenmişti. Hace Emkeneki Hz.'lerinden manevi ders almışlar feyzlere gark olmuşlardır.

Kendi manevi hallerle dolu idi. Hace Muhammed Bahaeddin Nakşibend ve Hace Ubeydullah Ahrar hazaratının ruhaniyetlerinden çok istifade etmişler, feyiz­lerini ziyadeleştirmişlerdir. Onun için kendilerine "üveysi" de denilirdi.

Her gece, akşam namazından, Teheccüd namazına kadar, Kur'an-ı A'zimuşan'ı hatm eder sonra Teheccüd namazını kılar, Fecr-i Sadık'tan sonra sabah namazını eda eder, güneş doğuncaya kadar da 21 Yasin'i Şerif okurdu. Gün doğunca: "Ya Rabbi! Geceler ne kadar süratle geçiyor," buyururlardı.

(M. Hâni, Adâb, Sh.:113)

---
7 Nisan Perşembe
## HACC BİR GANİMETTİR

Hacc, şarlarına haiz olan, her müslüman için pek mukaddes bir farizadır. Hacc, bedenî ve mali bir ibadettir. Hacc ibadeti, hem bedence olan sıhhat ve selametin, hem de malî varlığın bir şükran vazifesi demektir.

Hacc, İslâm'ın senelik "**nedve**"sidir. İslâm âleminin doğusun­dan ve batısından nezih bir heyecan ile akın edip gelen onbinlerce dindaşın böyle mübarek bir mekânda toplanmaları, arala­rındaki din birliğini, din kardeşliğini, din sevgisini canlandır­maları ve dertleşerek, birbirinin halinden haberdar olarak, fikir alış-verişinde bulunmaları taktiri şayan büyük bir harekettir.

Hacc, bir ganimettir. Bundan her müslüman istifade etme­ye çalışmalıdır. Hacc bir nasib işidir. Nasibi olan gidebilir. Haccın fikri, içtimâ-i ve sıhhi faydaları pek çoktur. Haccını şu­urlu bir şekilde, eda eden bir müslüman, bu sayede bir hayli bilgiler elde eder. Sonra bu bilgilerle kendi muhitini aydınlatır.

Haccın farz oluşundaki hikmet pek büyüktür. Hacc ibâdeti sayesinde, bütün müslümanlar birbirlerinden haberdar olurlar. Birbirlerinin dertlerini ve sevinçlerini paylaşırlar. Hacc ibadeti, müslümanların daha çok sınırlanmalarına, dinlerine daha azimle sarılmalarına vesile olur. O mübarek yerlerin insana te­siri bir başkadır. Bir kerre giden bir daha gitmek ister. Orası onu çeker. Çünkü, haccın zevkine doyum olmaz . Hacca tekrar tekrar gidenler kınanamaz. Zira İmam-ı Azam (k.s.) Hz.'de ellibeşkerre hacca gitmiştir.

Haccını eda eden bir mü'min anasından doğmuş gibi temiz­lenir, öldükten sonra dirilmiş gibi olur. Haccın tadını, tatmayanlar bilemez. Haccın feyiz ve bereketi çok değişiktir. Oranın kıymetini giden bilir.

Hacc; müslümanlığın intişarına ve yükselmesine müteveccih­tir. Müslümanlann maddi ve manevî sahalarda gelişmesini, ol­gunlaşmasını temin eder. Bu cihetle, bir müslüman eğer hiç hacca gitmediyse, gitmeğe çalışmalı, gitmemek için sudan se­bepler uydurmamalıdır. İnsan istediği bir şeyi nasıl planlayıp alabiliyorsa hacca niyetlenen de er yada geç hacca gitmeğe muvaffak olur. Oraya önce niyetle gidilir. Nice parası olanlar gide­miyorlar. Fakat yeterli parası olmadığı halde gidenlere şahit oluyoruz.

(Ö.N.Bilmen.B. İslâm İlmihali)

---
8 Nisan Cuma
## GÖKTEN BİR AZÂB İNSEYDİ

Peygamberimiz (s.a.v.) ganimetler hususundaki bir Hadis-i Şerifinde:

**"Bana beş şey verildi ki onlar benden öncekilere ve­rilmemişti. Ben bütün insanlara peygamber gönderil­dim. Halbuki Peygamberler, ancak kendi kavimleri­ne gönderildiler. Ben bütün insanlara gönderildim.**

**Bana ganimetler helâl kılındı. Benden önce kimse­ye helâl kılınmamıştı. Daha önceki milletler, düş­manlarından aldıkları ganimetleri kendileri yiyemez­ler, gökten bir ateş gelir, onları yer bitirirdi.**

**Ben bir aylık mesafedeki düşmanların kalbine kor­ku salmak suretiyle yardım olundum.**

**Bütün yeryüzü benim için Mescid ve temizlik vası­tası kılındı."**

Bedir günü halk ganimetlere koşunca, Allah (c.c.) **"Eğer Allah'ın geçmiş bir yazısı olmasaydı, aldığınız şeylerden dolayı size büyük bir azâb dokunurdu..."** (Enfâl Sûresi; 68 -69) ayetleri indi.

Peygamberimiz (s.a.v.): **"Eğer Bedir günü kurtulma­lık (esirlerden alınan) akçelerden dolayı Allah (c.c.)'ın azabı inseydi Ömer'den başkası kurtulmazdı. Çünkü o "Esirleri öldür, kurtulmalık akçesi alma." diyordu."** dedi.

Sad. b. Muaz (r.a.)'da "Esirleri öldür." diyordu. Daha müslümanların müşrikleri esir almağa başladıklarını gördüğü zaman, yüzünde hoşnutsuzluk izleri belirdi. Bunun için Peygamberimiz (s.a.v.) onun hakkında **"Eğer, gökten bir azâb inseydi, Sa'd b. Muaz'dan başkası kurtulmazdı."** demiştir.

(M. Asım Köksal, islâm Tarihi, C.2 Sh: 67)

---
9 Nisan Cumartesi
## HZ. FATIMATÜZZEHRA (R.A)

Hz. Fâtımatüzzehra (radıyallahu anhâ) Peygamberi­miz (s.a.v.)'in kızı, Hz. Ali (k.v.)'nin zevcesi ve Hz. Ha­san ve Hz. Hüseyin (r.a)'nin anneleridir. Hz. Fâtıma (r.a) Cennetlik kadınlardı baş, ve baş tacıdır, ulusudur. Resûlullah (s.a.v.) kırkbir yaşında iken doğmuştur. Onbeş yaşında iken Hz. Ali (r.a) ile Allah (c.c)'ın emriyle evlenmiştir. Hz. Resûlullah (s.a.v) kızları içinden en çok Hz. Fatıma (r.a)'ı severdi. Nitekim Peygamberimiz (s.a.v.): **"Ehl-i beytin meyanında en ziyâde sevdiğim Fatıma'dır.", "Fâtımatüzzehra benden bir parçadır. Onu kızdıran beni gazaplandırmış olur."** (Camiussağir) buyurmuştur. Hz. Ali (r.a), Hz. Fâtıma (r a) hayatta iken başka bir kadınla evlenmemiştir.

Hz. Peygamber (s.a.v.) buyuruyor: **"Cennet hanım­larının en büyüğü dörttür. Onlar: Meryem, Farıma, Hatice ve Asiye hazerâtıdır."** (Kenzül İrfan). Hz. Fâtıma (r.a.), Hz. Resûlullah (s.a.v.)'ın vefatından altı ay sonra hastalanmış ve bir gün yardımcısı kadına; "Ben yıkana­cağım su koy" buyurmuş, yıkanmış, yeni elbise giymiş, daha sonra yatağımı evin ortasına serin, demiş. Sonra da yatağa uzanıp yüzünü kıbleye dönerek sağ elini ya­nağının altına koymuş ve **"Artık ölmek üzereyim"** bu­yurarak mübarek ruhunu teslim etmiştir. Kabri Şerifi Cennetül Baki'dedir.

Hz. Resûlullah (s.a.v.)'ın nesli onunla devam etti ve inşaallah kıyamete kadar da devam edecektir. Üçü oğ­lan üçü kız altı çocuğu olmuştur. (Fezâil-i Amaâl, Sh.: 161) Allah (c.c.) bizleri, Cennet kadınlarının ulusu Hz. Falıma (r.a.)'ın şefâatına nail eylesin. (Amin)

---
10 Nisan Pazar
## EHL-İ SÜNNET İTİKADI

Mü'min şu inanç, taşımalıdır:Kul bir tâate teşebbüs edip onu başarmaya çalıştığında sarf eylediği güç o, o işi yapmaya giriştiği an kendine verilmektedır. Yine kişi bir günahı işlenmeye kalkıştığında harcayacağı kuvvet o anda kendine verilir. İmanın iki uzuv, yani kalp ve dil ile gerçekleştiğini bilecek. Allah (c.c)'ı kalben tanıdığı halde bu inancını açığa vurmayanın kafir, lisanıyla ikrar ederken bunu kalbiyle dağrulamayanın da münafık olduğunu bilecek. Allah (c.c.)'a yer, zaman, gidip gelme gibi sıfatlar izafe etmeyecek. Allah (c c.)'ı hiçbir şeye benzetmeyecek, "O'nun benzeri gibisi dahi yoktur diyecek. Bazı anlarda çalışmanın farz olduğunu bilecek imanı amelden ayrı tutacak. **"Salih kişi ile günahkarın imanı eşittir."** diyecek, İblis'in (Allah (c.c)'ın laneti üzerine olsun.) Allah (c.c.)'a ibadet ettiği dönem­lerde Cenab-ı hakk ve melekler nezdinde mü'min sayıldığını bilecek. Muhabbetullah'ın ilahi teklifler, kal­dırmadığını bilecek. **"Allah (c.c.) rahmetinden ümid kepmek küfürdür."** diyecek. Mü'min imansız ölebileceği endişesini hissedecek.

(Hakim Semerkandî, Sevad ül A'zam sh. 9)

## YASİN-İ ŞERÎF'İN HİKMETİ

Yasin-i Şerifi ihlas ile, aç bir kimse okursa tok olur. Bir çıplak kimse okursa libas ile örtülür Bekar okursa rezevvüc eder. Korkar, kimse okursa korkudan emm olur. Mahzun okursa ferah bulur. Seferde okursa seferinde yardım görür. Bir recûlün gâib bir şeyi olsa onu bulur. Ölüye okursa azabı tahfif olunur Susuz okursa susuzluğu teskin olur. Hasta okursa şifâyab olur. Şu kadar ki teslimiyet, ihlas şarttır.

(Hz. Ramazanoğlu M. Sâmi k.s)

---
11 Nisan Pazartesi
## CEMİYETE GÖRE İDARECİ

Haccâc'a: "- **Sen Hz. Ömer'in devr-i hilafetini gör­düğün halde Ömer (r.a.) gibi niçin adalet etmiyorsun? O'nun adaletini görmedin mi?"** dediklerinde şöyle ce­vap verdi:

- Etrafımdan savulun da sizi sağ bırakayım. Evvelâ siz zühd ü takvada Ebû Zerr gibi olun, ben de size Hazret-i Ömer'in adl ü insafıyla muamele edeyim!

Burada bir işaret vardır ki, halkın halet-i salâh ve fesadda amellerinin durumu ne ise, idareciler de ancak ona göre olurlar.

Bu manada Peygamberimiz (s.a.v.):

**"Siz neye lâyık iseniz ona göre idare olunursunuz"** diye buyurmuşlardır.

Zulmün artdığı, cevr ü cefânın çoğaldığı, idarecinin işkencesi zahir olup kuru ve yeşil ekinden, ağaçlardan meyvelerden, idaresi altındaki memleketlerde bulunan kimselerin kazançlarından ve san'atlarından dolayı zul­münün kötülüğü ve işinin fenalığı sebebiyle vergiyi noksansız almakta çevreden idarecilerin zamanında bütün mü'minlerin Allah (c.c)'a kurumuş ağaç yaprağı gibi titreyerek niyaz edip tevbe ve istiğfar ile inabe et­meleri lâzımdır. Mü'minler bunu yapınca baştaki âdil olur ve iş de düzelir. Nebî (s.a.v.) buyurmuştur ki:

"-**Ümmetim üzerine öyle bir zaman gelecek id, emir sahihleri zalim, alimleri tama'kâr, kadınları dünya zinetine düşkün olacak."** (Tezkiret'ül Evliyâ)

---
12 Nisan Salı
## HZ. ZÜBEYR İBN-ÜL AVVAM (R.A.)

Bedir günü meleklerin, Zübeyr'in sarığının renginde­ki sarıkla nüzul etmeleri müşarın ileyh (r.a.)'in hasâisındandır. Zübeyr (r.a.)'in sarığı sarı renkte olup, başına sarılmıştı. Melekler de Bedir günü san renkdeki sarıklarla nüzul etmişlerdi.

Vehb (r.a.) demiştir ki, Zübyr (r.a.)'in bir kölesi vardı, Zübeyr'e haraç verirlerdi. Zübeyr (r.a.) onlardan aldı­ğından bir dirhem dahi evine koymaz, tamamını tasadduk ederdi. Müşarun ileyh, kerem sahibi cömerdlerdendi.

Ebu İshak es-Sebki diyor ki, Rasûlullah (s.a.v.)'ın As­habından yirmiden fazla sahabinin bulunduğu cemaat de:

"- Rasûlullah zamanında Ashab'ın en cömerdi kim idi?" diye sordum.

"- Zübeyr ve AB (r.a.) idi" dediler.

Hz. Ali (r.a.)'den mervîdir ki:

"Rasulullah (s.a.v.)'dan şu iki kulağımla işittim, söyle buyurmuşlardı:

- Talha ve Zübeyr, benim Cennet'de komşularımdır."

(Eshab-ı Kiram Menâkıbı C. 1, Sh.: 197-198)

**HZ. ÖMER (R.A.) DİYOR Kİ:**

"Bahsi uzatma, sözü dağıtma; Cemâatimizin hali malûm! Biz bir kavmiz ki çakmağı çakar isek ateş çıkarırız. Kuyuya iner isek kovayı kandıracak kadar su dol­dururuz. Vurur isek kanatırız, diker isek kapatırız."

---
13 Nisan Çarşamba
## PEYGAMBERİMİZ (S.A.V.)'İN MEŞGALELERİ

Peygamberimiz (s.a.v.), evine girişinden itibaren vak­tini, Allah (c.c.)'a ibadete, ev halkının işlerine ve kendi şahsi işlerine aid olmak üzere üçe ayırmıştı. Şahsına ayırdığı vakti de, kendisi ile insanlar arasında bölüştürmüştü.

O vakitte yanına, insanlardan ancak seçkin sahabiler girerdi. Halka dini meseleleri, onlar aracılığı ile tebliğ eder, halkı ilgilendiren hiç bir şeyi yanında tutmaz, biriktirmezdi. Peygamber (s.a.v.), ümmetine ait vakti, fa­zilet sahiplerine, dindeki üstünlük derecelerine göre bölüştürüp kendilerini ona göre huzuruna çağırmak âdeti idi. Onların dini hacetleri ile meşgul olur, sorula­rına gereken cevapları verir, sonra da **"Bunları, burada bulunan, burada bulunmayanlara tebliğ etsin. Bana kendisi gelip hacetini arz edemeyen kimsenin haceti­ni siz bana arz ediniz. Muhakkak ki, sultana hacetini arz edemeyenin hacetini Allah (c.c.) sırat üzerinde sa­bit kılar."** buyururdu.

Peygamber (s.a.v.)'in yanında başka bir şey anılmaz, dile getirilmezdi. Zaten kendisi de, hiç kimseden bun­dan başkasını kabul etmezdi. Peygamber (s.a.v.)'in hu­zuruna girenler, talib olarak girerler, en büyük ilim zevkini tatmış ve onlara dalalet edecek oldukları halde çıkarlardı.

                    (M.A. Köksal, İslâm Tarihi, C.11)

**AYET-İ KERÎME**

**"Suyumuz çekilecek olsa, söyleyin bakalım, size kim bir akar su getirebilir."**
(el-Mülk Sûresi:30)

---
14 Nisan Perşembe
## MESCİD'DE AĞLAYAN KÜTÜK

Minber yapılmadan önce Mescidde bir hurma kütü­ğü vardı, ki Peygamberimiz (s.a.v.) hutbe esnasında ona dayanırdı.

Kendisi için yapılan Minberin üzerine çıktığı zaman, bu kütükten, gebe veya yavrusundan ayrılan devenin bozulamasına, inilemesine benzer sesler gelmeğe başla­dı.

Peygamberimiz (s.a.v.) Minberinden inip elini onun üzerine koyunca, sesi kesildi. Bu hâdise, Mescidde bu­lunan bütün cemaatin gözü önünde cereyan etmiştir.

Sehl b. Sa'd'e göre cemâat, kütüğün başına üşüşmüş­ler, rikkat ve heyecanlarından ağlaşmışlardır.

Rivayete göre, kütük çatlayıp parçalanıncaya kadar inildemiş, bozulamıştır.

Kütüğün öküz gibi böğürüp bozulamasından Mesci­din içi çalkanmıştı.
(Dârimî - Sünen, C.1, Sh.: 19)

Câbirb. Abdullah'a göre:

Peygamberimiz (s.a.v.) Minberden inip kütüğü ku­caklayınca, kütük, bir çocuk gibi hıçkıra hıçkıra sus­muş, Peygamberimiz (s.a.v.) de: **"O, yanında yapılan zikrullâh'ı dinlemekten uzak kaldığı için, ağlamıştı."** demiştir.

Peygamberimiz (s.a.v.), bir çukur kazılıp kütüğün oraya gömülmesini emretmiş, bunun üzerine, kütük, Minberin altına gömülmüştür.

Minberin sağına, soluna gömüldüğü de, rivayet edi­lir.

(İslâm Tarihi - M.A. Köksal)

---
15 Nisan Cuma
## ŞEYHÜLİSLÂM İBN-İ KEMAL

Asıl adı Şemseddin Ahmed olan İbn Kemâl 873/1468 de Tokat'ta doğmuştur. Babası Süleyman Çelebi, devri­nin tanınmış kumandanlarından idi. Büyükbabası Kemâl Paşa, Fatih Sultan Mehmed zamanı ümerasın­dan olup Edirne ve İstanbul'da vakıflar tesis etmiş ol­duğu bilinmektedir. İbn Kemâl'in annesi, Fatih devri alimlerinden İbn Küpel'in kızıdır.

Baba tarafından asker, anne tarafından ise ilim ile meşgul olan bir aileye mensup bulunan İbn Kemâl, ai­lesinin nezaretinde iyi bir tahsilden sonra, baba mesleği askerliği seçmiştir.

Genç bir sipahi iken, yüksek devlet erkânı huzurun­da iştirak ettiği bir toplantıya sonradan gelen Molla Lütfi, huzurda bulunan paşa ve beylere hiç ehemmiyet vermeden üst köşelerden birine geçip oturur. Sıradan bir müderris, bu kadar değerli kumandanların üstünde bir yere oturabiliyor. Kendisi de asker olarak ne kadar çalışırsa çalışsın bu mevkiye gelemeyecekdir. Bu sebep­le askerlikten ayrılıp ilme intisap etmeye karar verir. Edirne'ye dönünce Molla Lütfi ve daha birçok ulemânın derslerine devam eder. Sonra, ilk olarak Taş­lık Müderrisliğine atanır. 1511 yılında Üsküp'teki İshak Paşa Medresesi'ne nakledilir. Bir yıl sonra Edirne'deki Halebiye Medresesine tayin edilir.

Edirne üç Şerefeli Medreselerinde ve İstanbul Sahn-ı Seran Medreselerinde dersler verir. Oradan Edirne'deki Sultan Bayezid Medresesi müderrisliğine, 1516 yılında ise önce Edirne kadılığına; aynı yıl Anadolu Kazaskerli­ğine getirilir.

(Devamı yarın)

---
16 Nisan Cumartesi
## ŞEYHÜLİSLÂM İBN-İ KEMAL

(Dünden devam)

Yavuz S. Selim ile beraber, Mısır seferine katılır. Bu seferden dönüş esnasında atının ayağından sıçrayan ça­murun, Yavuz'un harmanisini kirletmesi üzerine, Padi­şahın: **"Ulemânın atının ayağından sıçrayan çamurla­rın medâr-ı ziynet ve bâis-i metharet olacağı"** sözlerini söylemesine sebep olur.

1519 yılında Anadolu Kazaskerliğinden, Edirne Dârul-Hadîs'ine, Sultan Bayezid Medresesi müderrisli­ğine tekrar getirilir. Bu dönemde İbn Kemâl, Kanuni Sultan Süleyman'ın seferlerine iştirak eder; 1525 yılında Zenbilli Ali Efendi'nin vefatı üzerine Şeyhülislâm olur.

Şeyhülislâmlığı sırasında, din, mezhep düşmanlarına karşı, ilim ve kalemi ile mücadele eder.

İbn Kemâl 2 Şevval 940/16 Nisan 1584 Cuma günü vefat eder. Edirnekapı dışındaki Mahmut Çelebi hazîresine defnedilir.

İnsanların yanında cinlerin de kendisinden fetva iste­melerinden dolayı ona: **"Müfti's sakaleyn"** unvanı ve­rilmiştir.

Türkçe Divani, Yusuf ile Züleyha ve Kaside-i Bürde'nin manzum tercümeleri ve Manzum Darb-ı Mesel­leri, Farsça yazılmış, Türce ve Latinceye tercüme edil­miş, Ahlak ve Tasavvufa dair Nigaristan'ı, 209 eseri çe­şitli kütüphanelerde mevcuttur. Tevarih-i Al-i Osman, Fetva Mecmuası, Tefsirul Kur'ân, Hidaye, Buhâri Şerhi İbn Kemal'in eserleri arasındadır.

(Şeyhülislam İbn-i Kemâl, D. Vakıf Yayınları)

---
17 Nisan Pazar
## DUA

Alâeddin Attâr Hazretleri, Hâce Muhammed Nakşibend Hazretleri'nden nakleder:

Ben 18 yaşlarındaydım Ceddim (r.a.) beni Simâs'a, Hâce Muhammed Baba Simâsî Hazretlerine dua rica etmek için gönderdi. Ben o mübarek beldeye vanp ak­şam vakti kendileriyle sohbet ettim. Sohbetin bereketi hâsıl oldu. Gecenin sonunda kalkıp abdest aldım, için­de cemaat bulunan bir mescide girip iki rek'at namaz kıldım. Başımı secdeye koyup bir çok tazarru ve dua ederken;

- **İlâhi! bana, belâya tahammül kuvveti, mihnetine tahammül kuvveti ver, dedim.**

Sabah olunca Hâce Muhammed Baba Simasi Hazret­leri bana teveccühen:

- Evlâdım! Dua ederken, **"ilâhi bu zayıf kuluna razı olacağın şeyi ver"** de. Çünkü Allah'ın rızası, kulunun belâya mübtelâ olmasında değildir. Eğer O, sevdiğine bir belâ gönderirse, ondaki hikmetini de izhar eder. Kendi ihtiyarıyla belâyı istemek çok tehlikeli bir iştir, sabretmek müşkildir. (Adab, Sh.: 290)

## BİLAL-İ HABEŞÎ (R.A)'NIN MESCİD CEMAATINI AĞLATMASI

Bilâl-i Habeşi (r.a.) Peygamberimiz (s.a.v.)'in irtihalinden sonra ve gömülmesinden önce ezan okurken "Eşhedû enne Muhammeder'Resûllulah" dediği za­man, Mescid ağıttan çalkalandı. Peygamberimiz (s a.v.) kabre gömüldükten sonra, Bilâl-i Habeşi (r.a.) ezan okumayı bıraktı.

---
18 Nisan Pazartesi
## OSMANLI'DA TEMİZLİK

Temizlik, Osmanlıya göre, imandan gelir. 1655'de İs­tanbul ve Batı Anadolu'yu gezen Jean de Thévenot, şöyle der:"Türkler normal boylu, mütenâsib vücudlu bir ırktır. Avrupa'da görülen beden kusurları, meselâ topallık, hele kanburluk fevkalâde azdır. Dilimizdeki "Türk gibi kuvvetli" meseli boş yere söylenmemiştir. Sıhhatli, kuvvetli, uzun ömürlü insanlardır. Az hasta olurlar. Hastalarına evlerinde çok ihtimam ile bakarlar. Oburluk etmez, ölçülü yer, bir öğünde çok çeşitli şeyler yemezler, sık yıkanırlar. Sanıyorum bu yüzden hasta olmazlar. Avrupa'daki bir çok hastalık, meselâ böbrek taşı, meçhuldür." "Türkler'in tuvaletleri çok temizdir." "Dünyanın en temiz insanlarıdır." "Yemekten önce ve sonra mutlaka ellerini ve ağızlarını yıkarlar." "Türk mutfağı çok temizdir. En küçük bir kire tahammülleri yoktur. Sofra takınılan temizlikten parıldar." "En yok­sul bir Türk köylüsünün evinin temizliği hayrete şayandır. Türk hastahâneleri, Avrupa hastahânelerinden çok daha temizdir. Türkler bu hayâtı asırlardan be­ri yaşıyorlar. Bizde ise temizlik yarım asır önce başlayabilmiştir." Yere tükürmek bir Frenk âdetidir ve Türkler'ce hayret mevzuudur, zira Türk, mendilini çıkarıp tükürür.

(Osmanlı Devleti Tarihi, Yılmaz Öztuna, C. 2)

**AYET-İ KERÎME**

**"İnsanların yaptıkları her şey kitâblarda kayıtlıdır."** (Rahman Sûresi: 52)

---
19 Nisan Salı
## HARAMA BAKMAMAK DÜŞÜNCEYİ KORUR

İmâm-ı Gazali (k.s.) Hazretleri haram karşısında gö­zü kapamanın faziletini aksi takdirde felâketini haber vererek buyuruyorlar ki: "Yoksa gözünü korumayan kimse, düşüncesini de koruyamaz. Kafasını oraya çevi­rir. Derken, Allah (c.c.) korusun, günün birinde bir felâket ile karşı karşıya gelir. Esasen, gözün zinası kü­çük günâh serisinin hâtırı sayılanlarından ve ileri ge­lenlerinden biridir. Çünkü göz zinası, insanı gerçek zinaya götürür. Gözünü korumasını beceremeyen kim­se, kendini de koruyamaz."

(İhya-u Ulumiddin)

## HERKESE HALİNCE MUAMELE ETMELİ

Hadîs-i Şeriflerde şöyle buyuruluyor:

"İnsanları lâyık oldukları yerlere koyun, herkese hâlince muamele edin." (Müslim)

"Biz insanlara akıllarının alacağı (tarzda ve o) miktarda söz söylemekle emrolunduk."
(Deylemi)

"Gerçekten biz işimizin başında ona talip olanı asla kullanmayız. (Ehliyetli olanı kendimiz arar buluruz)". (Buhari)

"Allah, amel sahibinin yani iş adamının iş yapınca iyi ve güzel yapmasını sever."
(Taberâni)

"Ekmeği muhterem tutun! Horlamayın! Kıymetini bilin!" (Hakîm)

"Size ziyaretçi geldiği zaman ona ikram edin." (İbni Mâce)

---
20 Nisan Çarşamba
## İNSANA MELEK NASIL VAZİFELENDİRİLİR?

Yüce Allah (c.c.)'ın insana, daha döl yatağında nufte halinde iken bir meleği nasıl vazifelendirdiğini de, Pey­gamberimiz (s.a.v.) şöyle açıklar:

**"Nutfe, döl yatağında kırk gün veya kırk gece eğle­şince, yüce Allah, ona bir melek gönderir."**

Meleği; "Yâ Râb! Onun rızkı nedir?" diye sorar.

Meleğe Allah tarafından onun rızkı söylenir.

Melek; "Yâ Râb! Onun eceli nedir?" diye sorar.

Meleğe Allah tarafından onun eceli de söylenir.

Melek; "Yâ Râb! o erkek mi, yoksa dişi mi olacak?" diye sorar.

Meleğe; bu da bildirilir. Melek; "Yâ Rab! o şaki midir yoksa sâid midir?" diye sorar.

Meleğe; onun ne olacağı da bildirilir. "Arşı yüklenen, bir de onun etrafında bulunan (me­lekler) Rablerini hamd ile tesbih ederler. O'na iman ederler. Müminlerin de yarlığanmasını isterler: Ey Rabbimiz, senin rahmetin ve ilmin her şeyi kuşatmış­tır. O halde tevbe edenleri, senin yoluna uyub giden­leri yarlığa, onlan cehennem azabından koru."

(Mü'min. 7) (Sohbetler, Asım Köksal)

---
21 Nisan Perşembe
## HZ. MUS'AB BİN UMEYR (R.A.)

Mus'ab İbn-i Umeyr (r.a.) kudemâ ve fudalâyi Sahabe'den idi. Cahiliyet devrinde en şerefli bir ailenin ço­cuğu olarak yaşamış, iyi tahsil görmüş melih bir zat ol­duğu halde müslüman olduktan sonra zühdi bir hayat yolunu seçmiştir. Hicretten evvel ve akabe biatında bu­lunan Ensâr'a terfikan Medine'ye talimi din ve Kur'ân için gönderilmişti. Hicret'ten evvel Medine-i Münevvere'de ilk cuma namazını Hz. Mus'ab (r.a.) kıldırmıştır.

Uhud harbinde yirmi bir yerinden yaralanmış ve şe­hit edilmiştir. Şehit olunca bayrağı Hz Ali (r.a.) almış­tır.

Habbâb İbn-i Eret (r.a.) der ki: Biz, Mekke'den Medi­ne'ye dünyâ için değil, Allah rızâsı için Resûlullah ile beraber hicret ettik. Artık ecir ve mükâfatımız Allah'a aittir. Muhacir yoldaşlarımızdan bu ecir ve nimetten hiç bir şey tatmadan âhirete gidenler vardır ki, Mus'Avrupa Birliği İbn-i Umeyr onlardandır. Dostlarımızdan kendilerine hicret semeresi ulaşan ve bu meyvayı devşirenler devardır. Mus'ab Uhud günü şehîd olmuştu da biz onu saracak bir kefen bulamamıştık. Yalnız şehidin bir kaf­tanını bulmuştuk. Biz, bu aziz şehidi, ona sarmağa ça­lıştık. Başını bururken ayakları açılıyordu; ayaklarını kapatırsak başı açığa çıkıyordu. Resûlullah bize şehidin başını örtmemizi ve ayaklarının üstüne de Izhir otu koymamızı emir buyurdu. (Buharî, C. 9/494)

Hz. Mus'ab (r.a.)'ın kabr-i şerifi Medine-i Münevvere'nin Uhud şehitliğindedir. Ziyaretinden gafil olunmamalıdır.

(Hz.R.M.Sâmi(k.s.), Ashâb-ı Kiram)

---
22 Nisan Cuma
## EZAN'IN FAZİLETİ

Ezan, bildirmek demektir. Dinimizde ise farz namaz­lar için muayyen vakitlerde bilindiği gibi okunan mü­barek sözlerden ibarettir.

Ezan okuyana "müezzin" denir. Müezzinlik pek şe­refli bir iştir. Mü'minler bunun kıymetini bir bilseler müezzinlik için can atarlar.

Hz. Peygamber (s.a.v.) Efendimiz: "İnsanlar ezanda­ki ve birinci safdaki fazileti bilmiş olsalardı, yer bu­lamazlardı da aralarında kur'a çekerlerdi." buyurdu. (Müslim)

Yine Hz. Peygamberimiz (s.a.v.) ashab'tan birisine hi­taben: "Kanaatime göre, sen koyun ve kır hayâtını se­viyorsun. Koyunların yanında veya kırda bulundu­ğun zaman namaz için ezan okursan, yüksek sesle oku; zira sesinin erdiği yere kadar o sesi işiten insan­dan, cinden ve sâireden herkes şahadet ederler." bu­yurdu.

Ezanı işitince, hemen bütün söz ve işlere son verip onu dinlemelidir. Kur'ân okuyanın bile durup ezanı dinlemesi efdaldır. Dinlerken düzgün oturmalı. Veya çökmüş bir halde bulunmalı, yatar vaziyette olmamalı­dır.

Ezanı işitip dinleyen müslüman ezanın sonunda dua etmelidir. Böyle dua edene Hz. Peygamberimiz (s.a.v.) şefaat edecektir. Peygamberimiz (s.a.v.)'in şefaati olma­dan kula kurtuluş yoktur.

DUA: "**Allahümme Rabbe hâzihidda'vetit tâmmeti vessalâtilkâimeti âti muhammedenil vesilete vel fazi­lete veddereceterrefiate veb'ashü makâmen Mahmudenillezi, veaddehû, inneke la tuhlifülmiâd."**

(Ö.N Bilmen İlmihali)

---
23 Nisan Cumartesi
## AVRUPA'DA OSMANLI TAKLİDİ (MODASI)

Osmanlı taklidi, geçmiş asırlarda zaman zaman, Os­manlı konusunun çok merak edilmesi ve bu konunun çok işlenmesidir.

Güzel sanatlarda, kılık kıyafette, edebiyatta, yiyip iç­mede, adetlerde Türk modası, zaman zaman Avru­pa'da salgın halinde ve devamlı olmuştur.

Yayın hayatında Osmanlı ve Türkler, asırlarca birinci derecede merak konusu olmuştur. Meselâ 1609 yılında Fransa'da Osmanlı hakkında yayınlanan kitapların sa­yısı, bütün Amerika kıtası için yayınlananın iki misli­dir.

Diğer bir moda Türk isimleri koymaktır, İtalya'da ye­ni doğan çocuklara "Türk" ve "Osman" gibi adlar koy­mak modası başlamıştı. Daha Bizans devrinde bir Grek papazının adı "Osman" idi.

Ayakkabıdan başlığa kadar her çeşit Osmanlı giyim eşyasının taklidi, Batıda yaygın bir moda idi. Asil Ma­carlar, Osmanlılar gibi kürk, sarık ve sorguç taşımayı şeref sayıyorlardı.

XX. asra gelene kadar Osmanlı süvarisi kıyafeti taşı­yan Alman süvari alayları görüldü. XVI. asırda Fransa Kraliçesi, Osmanlı kumaşından elbise giymekle kalmı­yor, Osmanlı terzileri tarzında, kesim ve dikişle elbise diktiriyordu. Bunun için İstanbul'a, Türk terzilerinin yanında, çıraklık yapıp, sanatlarını öğrenmek için Fran­sız terziler yollanmıştı. Demek en üstün moda merkezi de İstanbul'du.

(Yılmaz Öztuna B.T. Tarihi)

---
24 Nisan Pazar
## HACCETÜL VEDÂDA HZ. EBU BEKİR (R.A.)

Hicretin onuncu senesinde Peygamber Efendimiz (s.a.v.) "Veda Haccı'nı ifa ederek bütün insanlık âlemini tenvir eden irşadlarla dolu hutbesini irad etti.

Ebu Bekir (r.a.) bu hac esnasında Resûl-i Ekrem (s.a.v.)'in yanında bulunuyordu. Veda haccında yüz binden fazla müslüman vardı fakat Ebu Bekir (r.a.) bunların başında bulunuyordu.

Resûl-i Ekrem (s.a.v.) Efendimiz Hz.lerinin Veda Hutbesi günü bütün dünyaya hitâb ederek bütün hurafelerin ilga olunduğunu, insanlığın tealisine mani olan bütün sedlerin yıkıldığını, insanların müsavi, müslümanların kardeş olduklarını, kan davalarının, cahiliyet âdetlerinin zeval bulduğunu ilân ettiği mübarek ve tarihi bir gün idi.

Risaletine ait son vazifesini ifâ ederek dininin kemal bulduğunu mekarim-i ahlâk'ın ikmal edildiğini anlat­mış, bir kere daha müslümalarla aynı yerde buluşup buluşamayacağını bilmediğini buyurmuştu.

(Hz. Ebu Bekir (r.a.), Hz. R.M. Sâmik.s.)

HADÎS-Î ŞERİF

Ashâb'dan, Selman bin Amir Ed-Dabbî (r.a.)'den: Resûlullah (s.a.v.):

**"Sizden biriniz iftar** **ederken** **hurma ile, eğer hurma bulamazsa su ile iftar etsin zira su da tahirdir."** buyurdular. (Ebu Dâvud, Tirmizi)

---
25 Nisan Pazartesi
## SEFERİN MAHİYETİ, MÜDDETİ

Şer'i şerif bakımından sefer;muayyen bir mesafeye girmektir ki mu'tedil bir yürüyüş ile üç günlük yani 18 saatlik bir mesafeden ibarettir. Mu'tedil yürüyüş, yaya yürüşüdür.

Vatanında veya o hükümdeki bir yerde oturan kim­seye "mukîm", buradan çıkıp en az onsekiz saatlik me­safeye gitmeye başlamış olan kimseye de şer'an "misafir-yolcu"adı verilir.

Gidilecek bir yerin hem karadan hem de denizden yolu bulunsa yolcunun gideceği yola itibar olunur. Dinimizde yolcular hakkında bir kısım kolaylıklar, ruhsatlar gösterilmiştir. Meselâ;Ramazanda müsaferette bulunan için orucunu tehire bırakmak mubahtır. Mi­safirlerin mesh müddeti üç gün üç gecedir. Misafir dört rekatlı farz namazlarını ikişer rekat olarak kılar. Misafir olarak gittiği yerde onbeş günden fazla kala­caksa misafirlik çıkar mukim sayılır. Eğer misafir bu­lunduğu yerde onbeş gün ikamete niyet etmeyip, bu­gün yarın çıkıp gideyim derken onbeş günden fazla da kalsa misafirlikten çıkmaz.

Bir kimse içinde doğup büyüdüğü veya evlendiği ye­ri terkedip başka bir beldeyi vatan edinip ikamete baş­lasa artık evvelki vatanı ikamet hususunda vatanı ol­maktan çıkar, ikamet ettiği yerden oraya gidecek olsa ve onbeş günden az kalacaksa misafirdir, dört rekatlı namazları ikişer rekat olarak kılar.

(Ö.N. Bilmen, Bü­yük İslâm İlmihali, Sh.: 177)

---
26 Nisan Salı
## HZ. ADEM (A.S.)'İN YARATILIŞI

Hadis-i kudside buyrulmuştur.

**"Adem'in hilkat toprağını kırk sabah yani kırk gün ki bu günlerden biri dünya senelerinden bin se­neye muâdildir -elimle mayaladım."**

Sonra o, salsâl yani kuru çamur oluncaya kadar kırk sene kendi haline bırakıldı. Bu sağlam çamur pişirilmiş çömlek gibi oldu. O'nun üzerine otuz dokuz sene hü­zün yağmuru yağdı. Bir yol da sevinç yağmuru yağdı. Bunun için Ademoğlunun hüznü sevincinden çoktur, ne var ki, hüznünü takiben hemen ferah ve sevinç gelir. Nitekim: **"Her başın bir sonu vardır." "Her zorlukla beraber bir kolaylık mevcuttur."** (el-İnşirah: 5-6)

Adem (a.s.) arzdan yaratıldığından Adem diye isim­lendirilmiştir. Adem (a.s.)'in ömrü 997 senedir.

Bilesin ki Allah (c.c.) Adem (a.s.)'i anasız, babasız ya­rattı. Havva'yı anasız babadan, İsa (a.s.)'yı ise babasız anadan yarattı. Adem (a.s.) evlâdını ise ana-baba vası­tasıyla yaratmaktadır.

(Hz. R. M Sâmi(k.s.), Musahabe, C. 6)

**Üç şey gözün nurunu arttırır:**

1- Kâbe-i Muazzama'ya bakmak

2- Kur'ân-ı Kerîm'e bakmak.

3- Anne ve babanın yüzüne bakmak

(Dört büyük Halife, Sh.:296)

---
27 Nisan Çarşamba
## İMÂM-I RABBÂNİ AHMED FÂRUK SERHENDİ (K.S.)

Ehl-i hakikat idi. Cedleri 28 bâtın sonra Hz Ömer (r.a.)'a varır.

Muhakkık İmamı Süyuti "Cem'ul-Cevanıi" adlı ese­rinde sahih hadis-i şerifi olarak "Benim ümmetim için­de "sıla" namında bir kimse olacaktır.Onun irşadı ve şe­faati ile nice nice insanlar Cennet'e girerler" mealindeki hadis-i şerifi nakleder.Sofiyye uleması "sıla" namını Ahmed Faruk Hazretlerine atfederler.(Sıla: Şeriatla tari­katı birleştiren mânasındadır)

Müceddidin 7 iklimi birbirine meczeden dirayeti, bayü gedayı uzlaştıran firaseti çeşitli tarikat ve mezheple­rin telifindeki idaresi hülâsa yüce tevhid dininin türlü sebeplerle dağılmış sâliklerinin birleştirmesi, onun esas vazifelerindendir. Mü'minlerin ehli hak, ehli tevhid, eh­li sünnet olarak birbirlerine yaklaşmaları, kaynaşmaları, birleşmeleri inandıkları imanın, mensup oldukları di­nin ve tuttukları yolun icabıdır Alemlere rahmet olarak gelen Peygamberimiz (s.a.v.)'in iki cihanın saadetini sağlayan dini bütün insanlığa ve varlığa gereken değeri vermiş ve icaplara göre en hayırlı ve mes'ud düzeni kurmuştur. Müceddid İmam-ı Rabbani Ahmed Faruk Hazretleri de o yolu tutmuştur. Tefrikalara yol açan si­yasi, idari, zümrevi, ırki ve bölgevi düşünceleri bıraktırmak, bu uğurda öne düşen hainleri ıslâh etmek âlemin huzuru için şarttır. Hazret de onu yaptı, insanları gön­lünden birbirine bağladı. Birliği kurdu. Birliği sağladı.

(M.Hâni, Adâb Sh:144)

---
28 Nisan Perşembe
## İNSANLAR BEŞ KISIMDIR

İnanan kimsenin dünyadaki insanların beş kısma ay­rıldığını bilmesi lâzımdır. Müşrik, münafık, günah işle­meyen mü'min, günah işleyip hemen akabinde tevbe eden müslüman ve tevbede ısrar etmeyen günahkâr mû'min.

Bil ki, müşrik yahut münafık olarak dünyadan göçen Cehenneme girer ve orada ebedi kalır. Dünyadan gü­nahsız veya tevbe etmiş bir halde çıkan mü'min de bir daha çıkmamacasına Cennete girer. Büyük günahları işleyip tevbe yapmadan dünyadan ayrılan bir müslü­man Allah (c.c.)'ın meşiyyetine havale edilir. Dilerse fazlıyla yarlığar, isterse günahları oranında adaletiyle azab eyter, sonra lütfuyla Cennete sokar. Bizim bu söy­lediklerimiz Kur'ân ve hadislerle sabittir. Allah Teâlâ (c.c.) buyuruyor.

**"Şüphesiz ki Allah kendisine eş tanınmasını yarlığamaz Ondan başkasını dileyeceği kimseler için yar­lığar."** (En-Nisâ: 48)

Diğer bir âyette de şöyle buyruluyor:

**"Onun (Cehennemin) yedi kapısı, her kapının da onlara ayrılmış birer nasibi vardır"**. (El-Hicr 44)

Peygamber sallallahu aleyhi ve sellem buyuruyor ki: Cebrail'e sordum:

"- (Cehennemdeki) şu bir kapı kimlere aiddir?"

- Ümmetinin günahkârlarına Bu cevap üzerine Allah Resulü ağlar, evine kapanır, namaz vakitleri dışında yedi gün evinden çıkmaz, kimseyle konuşmaz. Netice­de (Cebrail gelerek) kendisine Cenâb-ı Hakk'ın şefaat va'dini bildirir ve şöyle der:

"- Cehennemin yedi kapısı vardır, bunlardan biri üm­metinden büyük günah işleyip de tevbesiz ölenler için­dir. Allah onlara günahları miktarınca azab eder. Sonra oradan çıkarak, Allah'ın lütfü, imanın bereketi, senin fazlın ve şefaatınla Cennete girerler."

(Sevad ül A'zan Sh:44)

---
29 Nisan Cuma
## PEYGAMBER (S.A.V.) EFENDİMİZİN AZİM VE CESARETLERİ

Cenâb-ı Hakk (azze ve celle), Kur'ân'da peygamberi­ni methederken onlar hakkında: **"azim sahibi peygam­berler"** buyurmuştur. Peygamberlerin sonuncusu olan Hz. Muhammed (s.a.v.) bu sıfata kemâliyle lâyık ve sahip idiler. On üç sene devam eden felâket ve haksız­lık demleri O (s.a.v.)'nun azim ve cesaretini asla sarsmamıştır.

Mekke'nin ileri gelenleri O (s.a.v.)'na tatbik ettikleri zulüm ve haksızlıktan bıktıktan zaman, O (s.a.v.)'na, Arabistan'ın hükümdarlığını, zenginlik ve en güzel ka­dınlarını teklif etmişler ve bu da'vâdan vazgeçmesini söylemişlerdi. Onlar bütün bu iğfal edici va'dlerin bir fayda vereceğini sanmışlardı. Aslında bu va'dlar, en sağlam inşânı bile sarsıp, da'vâsından vazgeçirebilirdi. Fakat O (s.a.v.), bütün bunlara ikrah nazarı ile bakmış, bütün bu aldatıcı va'dlere mukavemet etmişti. Bu şart­lar altında amcaları Ebû Tâlib, kendilerini himayeden feragat edeceğini hissettirdiği zaman, gösterdikleri azim ve cesaret, insanlık târihinde benzerine rastlanma­yan bir numunedir

**"Amca! Bir elime ayı bir elime güneşi koysalar, ben bu hak davâdan vazgeçmem!"** buyurmuşlardı.

Hayâttan boyunca müşriklerle ve diğer gayr-ı müslimlerle olan mücâdelelerinde azim ve cesaretin en gü­zel örneklerini vermişler, ordulan sayıca az olmasına rağmen büyük sayıdaki müşrik ordularını azim ve cesaretleri sayesinde perişan etmişlerdir.

(Peygamber (s.a.v.) Efendimizin YüceAhlakı)

---
30 Nisan Cumartesi
## ASHAB-I KİRAM ARASINDA KARDEŞLİK KURULMASI

Medine'ye hicretten beş ay sonra, mescidin yapılmak­ta olduğu sıralarda Muhacirler ile Ensar arasındaki kar­deşlik kurulmuştur. Bu da Enes b. Malik (r.a)'in evinde olmuştur. Bu kardeşlik, maddi ve manevi yardımlaş­ma, birbirlerine, çoluk ve çocuklarından önce varis olma esasına dayanıyor, yurttan, yuvadan, kavim ve ka­bileden ayn düşmenin verdiği garipliği, mahzunluğu gidermek; Mekkelileri Medine'ye ve Medinelilere ısın­dırmak, kendilerine destek ve kuvvet kazandırmak ga­yesini güdüyordu. Bu kardeşliğin, Mirasa ait hükmü, Bedir Gazası'ndan sonra inen **"...hısımlar, Allah'ın kitabınca, birbirine daha yakındırlar…"** (Enfal: 75) âyetiyle kaldırılmıştır.

Enes b. Malik (r.a.)'e göre, evinde, Muhacir ile Ensar arasında Peygamberimiz (s.a.v.) tarafından iki veya üç kere antlaşma yapılmıştır. Peygamberimiz (s.a.v.)'e, içinde kâfur bulunan yeşil bir toprak çanak getirilip ve­rilmiş. Muhacir ile Ensar, ona ellerini batırmak sureti ile andlaşmışlar, merasim sonunda Peygamberimiz (s.a.v.), Enes b. Malik (r.a.) annesine "Ey ümmü Süleym, bizim için onun içine hurma hoşafı da koy." de­miştir.

İbn-i Abbas (r.a.)'a göre:

**"Kur'an-ı Kerîm'de yemin­lerin bağladığı bu din kardeşliği, yalnız yardıma, yedirip içirmeğe, bir de öğüte münhasır kalmıştır."**

(M. Asım Köksal - İslâm Tarihi, Cilt 1, Sh.: 92)

---
1 Mayıs Pazar
## İMANIN ŞUBELERİ

**Bedenin amellerine ait şubeleri kırktır.**

Bunlar da üç nevidir.

**Birinci nevi:** Muayyen şeylere mahsus olup onaltı şu­bedir.

1- Temizlenmek, abdest almak, cünüblükten, hayız ve nifastan temizlenmek gibi bedene ait temizliklerle, elbise ve yer temizliği buna dahildir.

2- Namazı dosdoğru kılmak. (Farz, nafile ve kaza namazları)

3- Sadaka vermek. Farz olan zekâtla, sadaka-i fıtır ve misafirperverlik, cömertlik gibi şeyler buna dahildir.

4- Farz ve nafile oruç tutmak.

5- Hac ve umre yapmak.

6- İ'tikafa girmek, kadir gecesini aramak.

7-   Din aşkına, müşrikler diyarından, İslâm beldesi­ne hicret etmek.

8-   Nezri ifa etmek

9-   Yeminlerde tehasri

10- Keffaret vermek

11- Avret yerini örtmek

12- Kurban kesmeyi adamışsa onu kesmek

13- Cenaze işlerine bakmak

14- Borcunu ödemek

15- Muamelatta doğru hareket ederek faizden kaç­mak

16- Doğruya şehadeti gizlemeyerek eda etme

(Devamı Yarın)

---
2 Mayıs Pazartesi
## İMANIN ŞUBELERİ

**Bedenin amellerine ait şubeler:**

**İkinci Nevi:** Kendisine tabi olanlara mahsus olup altı şubedir.

1- Nikahlanmak suretiyle iffet ve namusu korumak.

2- Çoluk çocuğun haklarını ifa etmek. Hizmetçiye hoş muamele etmek.

3- Anne ve babaya iyi muamele etmek. Onlara asi olmaktan kaçınmak.

4- Çocuklarına dini terbiye vermek.

5- Sıla-i rahim.

6- Büyüklere itaat.

**Üçüncü nevi**: Ammeye taalluk eden şeylerdir ki, on-sekiz şubedir.

1- Hükümdarlığı adaletle icra etmek.

2- Cemaata devam etmek.

3- Ulül-emre itaat.

4- İnsanların aralarını İslah etmek. Asi ve bağilerle harb etmek.

5- İyilik hususunda başkasına yardım etmek.

6- Emr-i bil ma'ruf, nefıy-i anil münkeri yapmak.

7- Hudud-i şer'iyeyi ikame etmek

8- Cihad etmek. Kışlalarda asker bulundurmak.

9- Emaneti eda etmek. Ganimetlerin beşte birini gizlemeyip vermek

10- Ödeme şartıyla vermek.

11- Komşuya ikram ve iyi muamelede bulunmak

12- Herkese iyi muamele etmek. Helâlından mal toplamak

13-Malı yerinde harcamak, israf ve cimrilikten sakın­mak.

14- Selâm almak.

15- Aksırana teşmit etmek (Yerhamükellah demek)

16- Başkalarına zarar vermemek

17- Boş şeylerden kaçınmak.

18-Yoldan eziyet veren şeyleri atmak.

(A. Davudoğlu S. Müslim Ter. Şerhi cilt:1 sh. 244)

---
3 Mayıs Salı
## HASTALIĞA SABRIN MÜKAFATI

Resûlullah (s. a. v.) Efendimiz şöyle buyurmuşlardır:

- **"Kul, hasta olduğu zaman Allahu Teâlâ ona iki melek yollar ve şöyle buyurur**

- **Hele bak; ziyaretçilerine neler söylüyor?**

Eğer ziyaretçileri geldiği zaman, hâlinden şikâyet et­mez, Allah (c.c.)'a hamdederse, onun bu hamdini Allah(c.c.)'a ulaştırırlar. Kendisi, daha iyi bildiği halde, meleklere böyle yaptırır. Bunun üzerine iki meleğe şöyle buyurur

**-"Kuluma söyleyin. Eğer onu öldürürsem, cennete koyarım. Şifa verirsem, hastalık dolayısıyla eriyen etinin yerine ondan hayırlısını veririm. Akan kanın­dan hayırlı kan veririm. Günahlarını da kapatırım."**

Selman Farisi (r.a.) şöyle buyurmuşlardır:

-Allahu Teâlâ (c.c.) mü'min kulunu, bir belâya müptelâ kıldığı, sonra afiyete kavuşturduğu zaman, o belâ onun geçmiş günâhlarına karşılık sayılır. Kalan günâhları içinde affa giden bir rıza yolu açılır.

Ancak, Allahu Teâlâ, günahkâr bir kulunu hastalık veya benzeri bir belâya müptelâ kıldığı, sonra kurtardı­ğı zaman, sahibinin önce bağlayıp sonra saldığı deve gibi olur. Ne zaman bağladıklarını, ne zaman saldıklarını bilemez.

**Bir hastada hastalığı sırasında dört güzel haslet olur. Şöyle ki:**

1- Ondan (hatâ yazan)kalem kalkar.

2-Sağlığında amel ediyomruş gibi mükâfatı devam eder.

3- Hatâları mafsallarından çıkar gider.

4- Vefat ederse, günâhları bağışlanmış olarak gider. Yaşarsa, yine bağışlanmış olarak yaşar. (Tenbihü'l Gâfilin)

---
4 Mayıs Çarşamba
## HAZRET-İ HALİD BİN ZEYD (R. A.)

(Ebû Eyyûb El-Ensâri)

Hazret-t Hâlid bin Zeyd Ebû Eyyûb el- Ensâri (r.a.), babası cihetinden onuncu dedesinde ve anası cihetin­den sekizinci dedesinde Resûlullah (s.a.v.) Efendimiz hazretleriyle birleşmektedir.

Buhâri ve Müslim rivâveyetlerine göre:

Hâlid bin Zeyd, Neccâr oğullarından -Ebû Eyyûb-künyesiyle maruf bir sahâbi-celîl'dir. Akabe Bey'atında bulundu. Bedir, Uhud, Hendek harblerine katıldı. Bey'at'ur- Rıdvan ve bir çok mühim vak'alara iştirak et­mişti. Kendisi gayet şeci, sabırlı, takva sahibi, cihâdı se­ven bir zât idi. Emeviler devrine kadar yaşadı. Medi­ne'de sakin iken Şam'a nakletti. Muâviye'nin hilâfeti zamanında, oğlu Yezid'in Konstantıniyye seferine mücâhid olarak katıldı. Düşman ile karşılaşmalarda hâzır oldu. Nihayet hastalığının neticesinde vefat etti­ğinde Konstantıniyye Kal'asının dibine defnolundu.

Ebû Eyyûb (r.a.), Ensâr-ı Kirâm'ın içinde, ilk müslüman olandır.

Hakk Sübhânehû ve Teâlâ Hazretlerinin kudret ve Hikmet-i Sübhâniyyesine bakınız ki, bu Mücâhid-i A'zam Hazret-i Hâlid Ebû Eyyûb'el Ensârî Radıyalahu anh'ın muharebelerde kullandığı kılınç bugün İstan­bul'da Topkapı Sarayı'nda Emânetler arısında bulun­maktadır.

(Hz. R.M. Sâmi (k.s), Ashâb-ı Kiram, Sh.: 13)

**HADİS-İ ŞERİF**

"Ümmetimin en edepsizi Ashab-ı Kiram'ın aleyhinde kötü söze cüret eden şerir kimselerdir. " (Menâvi)

---
5 Mayıs Perşembe
## HAYIR VE ŞERRE İNANMAK

Bir mü'min, hayır ve şerrin Allah (c.c.)'ın takdiriyle meydana geldiğini hak bilmelidir. Çünkü Cibrîl aleyhisselâm Nebî (s.a.v.)'ye imanın ne olduğunu sordu­ğunda, Peygamberimiz (s.a.v.)'e verdiği cevabın sonun­da şöyle demişti:

**"(İmanın diğer bir rüknü de) kadere, hayır ve şerrin Allah'ın verdiği güçle yapıldığına inanmandır."**

Bil ki hiçbir oluş ilâhî kaza dışında meydana gele­mez, kul Allah (c.c.)'ın kazasını gideremez (önüne geçe­mez). Bununla beraber Allah (c.c.)'ın kazası insanların fiilleri lehinde bir delil olamaz, yani ilâhi kazaya itimadla davranışlar yorumlanamaz. (Başka bir deyişle: Allah(c.c.) böyle takdir ettiği için ben yaptım yapma­dım diye kişi kendini ma'zur gösteremez).

Allah (c.c.)'ın kazasını inkâr ve reddetmek de küfür­dür, işte bu iki prensip arasında yürümek (kadere) ima­nın tâ kendisidir.

Kaderciler hayır ve şerrin insanın kendi elinde oldu­ğunu, bu sahada Allah (c c )'ın hiç bir tesiri bulunmadı­ğını ileri sürerlerken; Cebriler "hayır ve şerrin müsebbi­bi Allah (c.c.)'tır, kulun hiçbir fonksiyonu yoktur" diye iddia ederler, işte şu iki fırka bu ümmetin mecusileridir.

Resulullah (s.a.v) buyuruyor ki:

**"Gerçek mü'min şöyle diyen kişidir: Hayır ve şerri işlemek benden, bunu yapabilme gücünü verip yarat­mak da Allah (c.c.)dan."**

Hayır işlemek kulların fiillerindendir. Kulların fiille­rini takdir edip yaratan ise Allah(c.c)'tır.

(Sevadül A'zam sh. 16)

---
6 Mayıs Cuma
## İMAM-I A'ZAM EBU HANİFE (R. ALEYH)

Adı Numan'dır. Babasının adı da Sâbit'dir. Hicrî (80) tarihinde Kûfe'de doğmuş, (150) tarihinde Bağdat'da vefat etmiştir. Aslen Türk'tür.

İmam-ı A'zam'ın validesi, Sabit'in vefatından sonra İmam Caferi Sâdık (r.a.) ile evlenmiş, İmam-ı A'zam da bu muhterem zâtın yanında yetişmiştir. Ashab-ı Kiram(r.a.)'dan birkaç zât yanında yetişmiştir. Ashab-ı Kiram'dan birkaç zâtı görmüş olmak şerefini haiz olup Tâbiin'dendir.

İmam-ı A'zam'a tabi olanlardan her birine Hanefi de­nir. Amelde imamımız, İmam-ı A'zam'dır.

İmam-ı A'zam Ebû Hanife Hazretleri, bütün ehli sünnet tarafından tebcil edilen dört büyük müctehidin birincisidir. İmam-ı A'zam denilince yalnız kendisi ha­tıra gelir. İlmi, zekâsı ahlâkı, zühd-ü takvası fevkalade idi. İctihadındaki yükseklik, mezhebindeki kolaylık ve mükemmeliyet bütün müslümanlarca müsellemdir.

Kırk sene yatsı abdestiyle sabah namazını kıldığı, bir rek'at namazda Kur'an-ı Kerim'i baştan nihayete kadar okuduğu rivâvet edilir. Ellibeş defa Hacc'a gitmiştir. O'nun Kitab ve Sünnet'ten beşyüz bin mesele ortaya çı­kardığı rivayet olunur. Verdiği fetvalar altmışdörtbindir. Bütün bu meseleler ibâdet ve hukukta birer esasdır, birer kaide-i umumiyyedir. Ve hepsinin delili netice iti­bariyle Kitab ve sünnettir.

İmam-ı A'zam'ın yetiştirdiği âlimlerin sayısı, bine varmaktadır. Onların içinden en büyük ve seçmeleri kırk tanedir.

(İ. İlmihali, Ö. N. Bilmen)

---
7 Mayıs Cumartesi
## TRİGONOMETRİ İLMİNİ İCAD EDEN İSLAM ALİMİ BATTANİ

10. yüzyılda bir bilgin "Beşer, Allah (c.c.)'ın birliğini isbata, O'nun emsalsiz büyüklüğünü, yüce birliğini, muazzam kudretini ve eserinin mükemmeliyetini an­latmaya yıldızlar ilmi sayesinde muvaffak olur." Bu sözler Laland'ın ifadesiyle dünyanın 20 meşhur astonomundan biri olan Müslüman BATTANİ'ye aittir.

BATTANİ, 858 yılında Harran'da doğdu. Astronomi ve matematik sahalarında büyük hizmetler verdi. Gay­ret dolu ömrünü 929 yılında Samarra şehri civanndaki Kasralcıs'ta tamamladı.

Paris İslâm Enstitüsü eski profesörlerinden JACQUES RİSLER'e göre trigonometrinin gerçek mucidi BATTANİ'dir Batıya trigonometriyi o öğretmiştir. Trigonomet­rik bağıntıları bugün kullanılan şekliyle formüle etmiş­tir. M. CHARLES "Geometride Metodların Tarihi" adlı eserinde, BATTANİ'den söz ederken, onun sinüs ve kosinüs tabirlerini ilk kullanan kişi olduğunu ifade et­miştir.

BATTANİ astronomide de çok hizmetler vermiş **"Sabit Cetvelleri" yıldızların hareketi katalogunu** ha­zırlamış, Güneş yılını bugünkü hesaplara çok yakın olarak, sadece 24 saniye fazlalıkla hesaplamayı başar­mıştır.

Batıda ALBETEGNİUS (gayri müslimler büyük alim­lerin müslüman olduklarını saklamak için herbirine bir Hıristiyan ismini takmışlardır) adıyla şöhret bulan BATTANİ'nin astronomideki hizmetlerini yadetmek için batı şimdiki Ay haritasında bir bölgeye onun ismi­ni vermişlerdir.

**HİKMET**

Nasipsiz avcı, Dicle'de dahi balık tutamaz.

Eceli gelmeyen balık karada ölmez.

---
8 Mayıs Pazar
## TRİGONOMETRİNİN MUCİDİ BATTANİ'NİN ESERLERİ

1 - Kitâbû Mârifet-il Bürûc fi mabeyne erbe-il felek. (On iki burcun gök küresinin dörtte birindeki doğuş yerlerinin bilinmesi.) Yıldızların doğuş yerlerinin kata­logudur. Böyle bir cetveli ilim dünyasına kazandıran BATTANİ olmuştur.

2 - Risâletûn fî tahkik-i akdâr-il ittisâlât: (Yıldızların yanyana gelme ölçümlerinin araştırılması hakkındaki kitab)

3 - Şerh-ul Makâlât-il erbaı li- Batlamyus: (Batlamyus'un **"Dört kitap"** adlı eserinin açıklaması) BATTANİ, Batlamyus'un (Yunan astronomu) birçok yanlışları­nı düzeltti. Ay ve bazı gezegenlerin yörüngelerinin he­saplanmasında bir kısım düzeltmeler yapmıştır.

4 - Ez-Ziyc; BATTANİ'nin günümüze kadar gelebi­len tek Astronomi ile ilgili kitabıdır. Eser rasatlardan el­de ettiği neticeleri de içine almaktadır. Kral X. Alfonso (1284) tarafından Arapçadan İspanyolca'ya, 12. yüzyıl­da Tivolili Plato Tiburtinus tarafından Latinceye tercü­me edilmiştir. Eser Kopernik (1473-1543), Fransız Lap­lace (1749-1827)'in incelemelerine ışık tutmuştur.

## KUR'AN-I KERİM'DEN BİR KIYAMET SAHNESİ

"Güneş katlanıp dürüldüğünde, yıldızlar kararıp döküldüğünde, dağlar sallanıp yürütüldüğünde, gebe develer sahverildiğinde, vahşi hayvanlar toplanıp, birarada kaldığında, denizler kaynatıldığında, ruhlar (bedenlerle) birleştirildiğinde, diri diri gömülen kızlara "Suçunuz neydi, hangi günah sebebiyle öldürüldünüz?" diye sorulduğunda, defterler getirilip açıldığında, her kişi neler yapıp getirdiğini anlar." (TekfirSûresi: 1-14)

---
9 Mayıs Pazartesi
## ŞEYH SEYFÜDDİN (K.S.)

İmam-ı Rabbani Ahmed Faruk Hazretleri'nin torunu ve Muhammed Masum Hazretleri'nin oğlu olmakla kü­çüklüğünden beri büyük bir lûtfa mazhar ve mânevi hava ile muattar idi. Ehli dünya ile görüşmekten şid­detle kaçınır, ehli din ve sadık ve hakiki dostlar ile ül­fetten zevk alırdı, öyle ki, sadık ihvan meclisinde, âşıkın maşukunun gelmesine intizar ettiği gibi bir an tetikte varidat ı ilâhiyeyi bekler, biri mecliste "İsm-i Celil-i Mevlâ'yı zikretse kuşlar gibi çırpınır, vecde ge­lirdi. Peygamber (s.a.v.)'in sünnetlerine o kadar riayet ederdi ki, kendisine **'Sünnetin ihya edicisi'** denilirdi.

Hazretin her gün sohbetine gelenlere çok leziz ye­mekler ikram olunurdu. Böylece sâlikler maddi mânevi doyurulur, seyr-i sülükleri de tamam olurdu. Taliplerden biri bir gün:

- Bu yolda az yemek lâzım değil mi, deyince, Hazret:

- Gıdayı azaltmak vücudu kuvvet ve fakattan düşü­rür. Bizim tarikimizin pirleri devamlı "vukuf-ı kalbi" ve "şeyh sohbeti" esasları üzerine yolu kurmuşlardır.
Fazla riyazat ve açlıkla vücuda meşekkat vermek bazı acaib hallerin ve harika hayâllerin meydana gelmesi­ne sebep olur. Biz bunları işten saymayız. Bizim ga­yemiz ancak zikre devam, ALLAH (c.c.)'a teveccüh (yönelmek) ve sünnetlere ittiba, meşru iş ile iştigal ve kesret-i envar ve berakâttır, buyurdular.

1098 senesinde vefat etmişlerdir.

(M. Hani, Adâb)

---
10 Mayıs Salı
## MÜ'MİNE GEREKEN ALLAH (C.C)'A TEVEKKÜL ETMEKTİR

Mü'mine gereken Allah (c.c.)'a tevekkül etmek, O (c.c.)'ndan başkasına değil, O (c.c.)'nun muhafazasına güvenmektir. Allah-û Teâlâ (c.c.) her iş ve bütün haller­de vasıtalardan müstağni, bizzat ganiyyi mutlaktır. Bu­nun için Yûsuf (a.s.)'u kuyuda muhafaza etti.

Aynı şekilde Danyal (a.s.)'ı Buhtinnasr kuyuda bırak­tı, üzerine de iki aslan bıraktı, ikisi de asla zarar ver­mediği gibi tabasbus ederek yaladı. Bir melek geldi: "-Yâ Danyal, ben Rabb Teâlâ'nın meleğiyim sana taam için beni gönderdi." Danyal (a.s.): "-Kendisine zikredeni unutmayan ve onu muhafaza eden Allah (c.c.)'a hamd olsun." dedi

İbn-i Abbas (r.a.). Nebi (s.a.v.)'den rivayet ediyor ki: **"Resûlullah (s.a.v.) defi hacet için uzakça bir ağaç al­tına gitti. Ayakkabısının birisini çıkardı ve birini giy­di. Bir kuş geldi öbür ayakkabıyı alıp semâya uçtu. İçinden gayet siyah bir yılan düştü. Nebi (s.a.v.) buyurdular ki: Bu Cenâb-ı Hakk'ın bana ikram ettiği bir keramettir. Ve şu duayı okudular: Allah'ım iki ayak yürüyenin şerrinden, dört ayak yürüyenin şerrinden ve karnıı üzere yürüyenin şerrinden sana sığınırım."** (Feyzül Kadir, C. 5, Sh.: 397)

**HİKMET**

Hz. Hâlid-i Bağdadi (k.s.) de buyurdu ki:

"Hergün 40 kere SAMED ismi şerifini devam etmelidir."

(Hz. R.M. Sâmi (k.s.), Hz. Yusuf (a.s.), Sh.: 87 - 88)

---
12 Mayıs Perşembe
## BEVLDEN İSTİBRA LAZIMDIR

İstibra; idrar kanallarından çıkartılan, küçük abdestini yaptıktan sonra, sidiğin etkisini gidermektir, özellik­le erkeklere ait bir durumdur.

Bir hadis-i şerifte; İbn-i Abbas (R.A.) şunları söyle­miştir. Resullullah (S.A.V.) iki kabrin yanına uğradı ve:

**"Dikkat edin, Bunlar muhakkak azab görüyorlar. Hem de büyük bir şeyden dolayı azap görmüyorlar. Bunlardan biri kağuculuk yapardı; diğeri de bevlinden (sidiğinden) korunmazdı."** buyurdular.

Sonra yaş bir hurma dalı isteyerek onu ikiye yardı. Birini birinin, birini de diğerinin üzerine dikti ve:

"Umulur ki, bu dallar kurumadıkça onların azapları hafifletile." buyurdu.

Bevlden sakınmamanın kabir azabına sebep olacak kadar büyük günah olması namazın boşa gitmesini icap ettiği içindir. Çünkü namaz sahih olabilmek için necasetten temizlenmek şarttır. Bevlden sakınmayan namazsız kalacak demektir. Namazın terki ise büyük günahtır. (S. Müslim Ter: Şh. Cilt: sh. 457)

Yürümek, öksürmek veya sol tarafına yatıp uyumak suretiyle istibra yapmak vaciptir. Ama elden ve pisliğin çıktığı yerden kokuyu gidermek şarttır. Meğer ki aciz kala! İnsanlar bundan gafildirler. Erkek sidiğin eseri kalmadığına kalbi kanaat getirinceye kadar istibra yapması lazımdır. Ve sızıntının kesildiğine kalbi kanaat getirmedikçe o kimsenin abdeste başlaması sahih ol­maz.

Bir kimse geç kurulanıyorsa arpa tanesi kadar kağıt parçası gibi bir şeyi bükerek tenasül uzvunun içine tıkamalıdır. Bu kalan rutubetin eserini içer. İçeriye görün­mez oluncaya kadar tıkmalıdır ki rutubet dış tarafa çık­masın. Lakin oruçlu olan o yeri bağlaması daha iyidir.

(İbn-i Abidin Cilt. 1. sh. 593)

---
13 Mayıs Cuma
## HALİFE ÖMER BİN ABDÜLAZİZ (R.A.) HAZRETLERİ

Annesi, Ömer bin Hattab (r.a.)'ın oğlu Asım (r.a.)'ın kızıdır. Halife olmadan önce de, halifeliği sırasında da kulluk yolunda ve istikametteydi. Her yönüyle Hülefâ-yı Râşidîn'e benzetilir. İmam-ı Şâfi ve İmam-ı Süfyân-ı Sevri (r.a.) Ömer bin Abdülaziz (r.a.)'i Hülefâyı Râşidîn'in beşincisi kabul ederler.

Kendinden geçerek namaz kılarlardı.

Mâlik bin Enes (r.a.):

**"Ömer bin Abdülaziz (r.a.) kıldırdığı namaz Hz. Peygamber (s.a.v.)'in kıldırdığı namaza benziyordu."** derler.

Halife olduktan sonra, öteki halifelerin bindikleri at­lara binmeyip kendi katırı ile yetindi. Saraya geldiğin­de halı, kilim ve makatları kaldırttı. Hepsini sattırarak bedellerini devlet hazinesine ekledi. Halife ailesinden olanların mülkiyetinde bulunan geniş toprakları da ay­nı gayeyle sattırmıştır. Şeriata uymayan ne varsa hepsi­ni kaldırttı.

Bir gün hizmetçilerden birini, saray mutfağında su ısıtırken gördü:

"Devletin parası boş yere ve kişi faydasına harcan­mış, ödemen gerekir." diyerek iki akçelik odun aldırtıp mutfak anbarına koydurtmuştur.

Günün birinde bir kurdun koyun kaptığı duyuldu.

Arif bir kişi:

"Herhalde halife vefat etmiş olmalı." dedi. Çok geçmedi halifenin vefat haberi duyuldu.

Allah-ü Teâlâ hepsinin makamlarını Cennet kılsın ve bizleri de onların nurlu yollarından ayırmasın. Amin.

(Bostanzâde Yahya Efendi, Tarih-i Sâf)

---
17 Mayıs Salı
## KUR'AN HAKKINDA

Ebû Bekr Verrâk (r.a.)'ın küçük oğlu Kur'an okumağa hocaya giderdi. Bir gün benzi sararmış olarak ve titre­yerek erkenden hocasından geldi. Babası:

- ** Ey oğul sana ne oldu? dedi.**

- ** Ey baba? Bu gün üstadım bana Kur'an ayetinden bir ders verdi. Onun manasını işittim, korkumdan bu hale geldim, dedi**

- Ey oğul o âyet hangi âyetdir? dedi. Oğlu:

**"Eğer küfür üzerine devam eder de kalırsanız nefsi­nizi azabdan nasıl saklayacaksınız. O günde ki o gü­nün şiddetinden çocuklar koca olurlar. Yani saçları ağarır."** (Müzzemmil Sûresi: 17)

İşte bu âyet-i celilenin mânâsını o çocuk üstadından anlayınca korkusundan hasta oldu. Ölüm döşeğine düşdü, can verdi öldü. Babası oğlunun kabrine gider, ağlar ve der di ki:

**"Senin oğlun Kur'ân'dan bir ayet işitti, Allah (c.c.) korkusundan can verdi, sen ise bu kadar zaman Kur'an okur hatmedersin, ömrün artık sona erdi, ece­lin de yaklaştı fakat hala hukuk-ı ilâhiyeden çocuk kadar korkmazsın! Meğer senin gönlün kara taştan da katı imiş ki kalbine Kur'ân-ı âzim'üş-şân te'sir etmi­yor."**

Kur'ân-ı Kerîm okurken ve dua ederken sesini çok yükseltme. Namaz vakti gelince, hemen kıl. Geciktirirsen şeytân seni meşgul eder. Bunun gibi bir hayırlı işe niyyet ettiğin zaman hemen yap, yoksa şeytân seni o hayırlı işten men eder.

(Dört Büyük Halife, Sh.:298)

---
15 Mayıs Çarşamba
## ŞAKK-I SADR HADİSESİ

Bu hâdise, Peygamberimiz (s.a.v.) dört beş yaşlarında iken vuku bulmuştur.

Peygamberimiz (s.a.v.)'in Sahabilerinden bazıları: **"Yâ Resûlallah! Bize, Kendinden biraz bahset"** dediler.

Peygamberimiz (s.a.v.): "Olur!"

"Ben, Atam İbrahim'in Duâsı'yım! İsa'nın, geleceğini müjdelediği Peygamber'im! Annem de, bana hâmile kaldığı zaman, ru'yasında, kendisine Şam köşklerini aydınlatıp gösteren bir Nûr'un kendisinden çıktığını görmüştü. Ben, Sa'd b. Bekr'lerde emdirilip büyütüldüm. O sıralarda, Süt kardeşim ile birlikte evlerimizin arkasında kendimize aid küçük kuzuları yayıyorduk, üzerlerinde ak elbise bulunan iki adam, içi, kar dolu altundan bir leğen ile yanıma geldi. Beni, tutup karnımı yardılar, kalbimi, çıkardılar. Onu da yardılar. Kalbimin içinden kara ve pıhtılaşmış bir kan parçası çıkarıp attı­lar. Sonra, kalbimi ve karnımı, o karla iyici yıkayıp te­mizlediler.

Sonra da, onlardan birisi, arkadaşına: "O'nu, ümme­tinden on kişi ile tart!"dedi. Beni onlarla tarttı. Ben, yi­ne onlardan ağır geldim. "O'nu, ümmetinden yüz kişi ile tart!" dedi. Beni, onlarla tarttı. Ben, onlardan da ağır geldim. "O'nu, ümmetinden bin kişi ile tart!" dedi. Be­ni, onlarla tarttı. Ben onlardan da, ağır geldim. Bunun üzerine, "Artık, O'nu, tartmayı bırak! Vallahi O'nu, bütün ümmetile bile tartacak olsan, yine, O, ağır ge­lirdir!' dedi" buyurdu.

(M.A. Köksal İslâm Tarihi)

---
19 Mayıs Perşembe
## TEŞRİK TEKBİRİ

Kurban Bayramının birinci gününe **"yevm-i nehr"** di­ğer üç gününe de **"eyyami teşrik"** denir. Bu bayramdan evvelki gün ise **"yevm-i arefe"** dir ki, Zilhiccenin doku­zuncu günüdür. Ramazan'ı Şerif Bayramı'nda arefe yoktur. Arefe gününün sabah namazından itibaren (20 Mayıs Cuma) bayramın dördüncü gününün, ikindi na­mazına kadar yirmi üç farz vakit namazını müteakip bir defa; (Allahüekber, Allahükber, lâilâhe illâllâhü vellâhü ekber, Allahüekber ve lillâhilhamd) diye tek­bir alınır ki, buna da (tekbir-i teşrik) denir. Bunun manası "En büyük Allah(c.c.), en büyük Allah (c.c.), Al­lah (c.c.) 'dan başka ilah yoktur. En büyük Allah (c.c.), Hamd de Allah (c.c.)'a mahsustur."

Tekbirlerin bu miktar okunması İmameynin kavlidir, amel de bu veçhiledir, imamı A'zama göre bu tekbirler, arefe gününün sabahından ertesi günün ikindisine ka­dar olan sekiz vakit farz namazını müteakip alınır.

Teşrik tekbirleri, fukahanın bir çoğuna göre vaciptir. Sünnet diyenler de vardır. Imameyne göre farz namaz­larını kılmakla mükellef olan her kimse için bu tekbirler vaciptir. Bu hususda münferit ile muktedi (imama uyan), müsafir ile mukim, köylü ile şehirli, erkek ile ka­dın müsavidir.

Bir senenin teşrik günlerinden birinde terk edilen bir namaz, yine o senenin teşrik günlerinden birinde kaza edilse sonunda teşrik tekbiri alınır, fakat başka günler­de veya başka senenin teşrik günlerinden birinde kaza edilecek olsa, teşrik tekbiri alınmaz.

(Büyük İslam İlmihali sh. 169)

---
24 Mayıs Salı
## HZ. HATİCETÜL-KÜBRA (Radıyallahü anhâ)

Hz. Resûlullah (s.a.v.) 25 yaşında iken, 40 yaşında olan Hz. Hatice (r.anha.) ile evlenmiştir. Hz. peygam­ber (s.a.v.)'in bütün çocuklan, Hz. İbrahim dışında, Hz. Hatice (r.a.)'den olmuştur. Hz. Hatice (r.a.) 25 sene Hz. Peygamber (s.a.v)'in nikâhında kalmış ve Peygamberli­ğin onuncu senesinin Ramazan ayında 65 yaşlarında vefat etmiştir. Peygamberimiz (s.a.v.) onu son derece severdi. Onun sağlığında başka hiç bir kadınla evlenmemiştir. Hz. Hatice (r.anha.)'ın İslâm'dan önce de adı Tâhire (temiz, şerefli, namuslu kadın) idi.
(Fezâil-i Amâl, Sh.. 150)

Haticetü'l-Kübrâ (r.a.), Resûlullah (s.a.v)'ın nübüvve­tini ilk tasdik edendir. O (s.a.v.)'nun ilk zamanlarında ve en müşkül anlarında yüksek ilmiyle, zekâ ve iradesiyle tesellî eden, sonra en yüksek servetini ve bütün şeref ve itibârını Müslümanlık uğrunda ortaya koyan Hz. Hati­ce (r.anha.) validemizdir.
(Buhari Ter. Sarih. C. 9/404)

**HADİS-İ ŞERİF**

Ebû Hureyre (r.a.)'den:

"Nebî (s.a.v.) (Hıra dağında iken) yanına Cibril gelmiş de şöyle demiştir" dediği rivayet olunmuştur: "Yâ Resûlallah! işte şu Hatice'dir; sana doğru geliyor. Yanında bir kap var; içinde katık, yahut taam, yahut şerbet var. Hatice sana geldiğinde ona Rabbinden ve benden selâm söyle! Ve Cennette inciden yapılmış bir sarayla da müjdele ki, onun içinde (Hatice'nin hoşlandığı gibi) gürültü, patırdı yok ve ça­lışmak, çabalamak da yok!
(Buhari Terc. Sarih, 10. C. Sh.. 32)

---
25 Mayıs Çarşamba
## URVET-ÜL VUSKA MUHAMMED MASUM (K.S.)

İmamı Rabban'nin 7 oğlundan üçüncüsü Muhammed Masum'dur.

Muhammed Masum büyük bir istidada sahipti. Meş­rebi Muhammedî idi. 16 yaşında zahiri ve dinî ilimlerin tahsilini tamamlamışlar, üstadlarından dua almışlar ve muhitinde parmakla gösterilerek, şöhret salmışlardır. Hattâ Riyaziye ilimleri ile yeniden meşgul olarak zama­nında müsbet ilimlerin temeli olan esasları kurmuştur. Muhammed Masum babası Müceddid Ahmed Faruk Hazretleri'nden azamî derecede istifade etmiş, emirleri­ni dinlemiş, öyle ki yolun ruhunu, işin ehemmiyetini kavrayarak kendini hizmete vakfetmiştir. Hiç günahı görülmediğinden Masum denilmişti. Tez zamanda vaktin kutbu, zamanın mürşidi oldu. Son zamanda pe­derleri müridlerin ve ihvanın idare ve tâlim ve terbiye­sini ona havale buyurdu. Cahillerden hazer etmesini vasiyet eyledi.

Hindistan'dan hicaza Harameyni Mükerremeyne git­tiklerinde Araplardan, Acemlerden, Hindlilerden he­sapsız insan irşad halkasına girmişler, müridi olmuşlar­dı.

Allah(c.c.)'ın tevfiki ile himmetleri ve tarikatta usul ve gayretleri sayesinde velayet derecelerine vâsıl olan zevatın adedi yüzbinden fazladır. Mektubata Zeyl yaz­mıştır. En derin tefsiridir.

Muhammed Masum Hazretleri 1080'de Serhend'de 71 yaşında vefat ettiler. Merkadleri orada ziyaretgâhtır.

(M.Hâni, Adâb, Sh.: 117)

---
26 Mayıs Perşembe
## HER İMAMIN ARKASINDA NAMAZ KILINIR

"Bir mü'min iyi veya kötü, sâlih yahut çok günahkâr her müslümanm arkasında namaz kılmayı hak bilecek, Rafızî'ler gibi iyi-kötü ayırımı yapmayacak."

Bil ki, sâlih veya çok günahkâr her müslümanm pe­şinde namaz kılmak caizdir. Bu günahkâr ister zina fazîhasını işlesin, ister şarap içsin -bid'atçı olmadıkça- peşinde namaz kılınır. Lâkin bid'atçı ve kâfirin arkasın­da namaz kılmak caiz değildir. Her iyi kötü şahsın arkasında namaz kılmayı doğru bulmayan bid'atçıdır.

Mahmud eş-Şâmî, ölümü ile sonuçlanan hastalığında dostlarına şöyle diyor.

"- Peygamber sallallahu aleyhi ve sellemin buyurdu­ğu dört şey var ki onları size nakletmedim, bugün ha­ber vereceğim (bildireceğim). Resulullah buyurdu ki:

**"- Büyük günahları işleseler de kıbleniz mensupla­rını (ehl-i kıbleyi) tekfir etmeyiniz, her (müslüman) ölü üzerine namaz (kılınız), her imamın ardında na­maz (a durunuz), rastgele idareci maiyyetinde cihad (a çıkınız)."**

Bir mü'min iyi olsun, kötü olsun, küçük-büyük her müslümanın cenaze namazını kılacak. Çünkü Peygam­ber sallallahu aleyhi ve sellem oğlu İbrahim'in namazı­nı kılmıştı. Müslümanlar arasında bu mevzuda ihtilâf yoktur. O halde, kıble mensubu küçük-büyük müslü­manm cenaze namazını kılmayı doğru bulmayan bid'atçıdır. Zira yukarda naklettiğimiz üzere Allah Resulü:

**"Ehl-i kıbleden ölenlerin cenaze namazlarını kılın"** buyurmuştur.

---
27 Mayıs Cuma
## ALLAH (C.C.) İHMAL ETMEZ, MÜHLET VERİR

Akıllı olan dünya nimetlerine aldanmaz. Allah(c.c.)'tan başka bir şeyle sevinmez. Zira Allah (c.c.)'tan başkası bâtıl ve yok olmaya mahkumdur. Fani ve zevale mahkum bir şeyle sevinmek akıl ve irfan kârı değildir.

Dünyada Allah (c.c.)'ın âsilere mühlet vermesindeki hikmete gelince: Muhakkak Allah-ü Teâlâ dünyada asi kullarını hemen cezalandırmıyor. Onlara mühlet veri­yor. Bunun sebebi de Allah-ü Teâlâ(c.c.)'ya avf-u ihsan etmek, kullarına azab vermek ve onlardan intikam al­maktan daha sevgili olduğunu kullarına göstermek. Bu sebeble kullara da Allah-ü Teâlâ(c.c.)'nın şefkatini ve iyiliğini ve ihsanını bildirmek, işte bunun için, Allah-ü Teâlâ (c.c.) ateşi, insanlara ziyafet veren iki adam sure­tinde yaratmış, biri, kim benim davetime gelir ise ona ikram edeceğim, kim gelmez ise ona bir şey yok diyor. Diğeri de: Kim benim da'vetime gelir ise ikram ede­rim ve kim gelmez ise onu habsederim ve döverim di­yerek kereminin çokluğunu beyan ediyor. Bu iki mi­safirperver arasında fark vardır, ikincisi birincisin­den daha cömert ve kerem sahibidir.

(Hz. R. Mahmud Sâmi ks. Hz. İbrahim (as.))

**HADİS-İ ŞERİF**

Peygamber(s.a.v):"Cibril (a.s.), devamlı olarak bana komşuyu tavsiye ediyordu, hatta zannettim ki, Cibril komşuyu (komşuya) varis kılacak." buyurdular.

(Buhari-'Kitabu'l Edeb)(Sevad-ü'l A'zam, Sh. 13)

---
28 Mayıs Cumartesi
## OSMANLILARDA SAYGI VE SEVGİ

Osmanlı İmparatorluğu'nda büyüklük unsuru üç'tür yaş, makam ve servet. Genç yaşlıya, ast üst makamdakine, yoksul zengine saygı gösterir ve gene bu sır bo­zulmaksızın şefkat görür. Türk toplumunda baştan çık­mış, yüz kızartıcı işler yapan çocuk, nâdirdir. Ana ve baba saygısı çok büyüktür. Aile büyüklerinin sözleri dinlenir. Erkeklerde de, kadınlarda da evlad sevgisi çok barizdir, ihtiyarlık, Osmanlı'da olduğu gibi hiç bir yerde hürmete mazhar değildir. Çocuklarını daha fazla şefkat ve alaka içinde yaşatan bir memleket de bilmiyo­rum. Sokaklarda çocuğunu omuzuna, kucağına alarak yürüyen, onu fazla yürütmekten, yormaktan sakınan çok baba görülür. Ama büyüyen çocuk, babasına bü­yük saygı gösterir, emretmedikçe oturamaz. Yalnız ba­ba değil, babasının unvanı neyse efendi baba, diye hitab eder. Küçük kardeş, büyüğüne saygı gösterir. Bü­yük kardeş asla ismiyle çağıramaz, abla ve ağabey de­nir ki, başka toplumlarda bu kelimeler bilinmez. Baba oğlunu, sadrazam olsa bile, yalın ismiyle çağırır. Baba ölünce ailede otorite büyük oğula geçer.

Osmanlı için sadakat bir görevdir. Fakat vefa insanlı­ğın en belirgin duygusudur. Sadakatsiz olan haindir. Fakat vefasız olan, insan bile değildir Müslümanlar vaadlerine ve yeminlerine mutlak sadakat gösterirler.

(Osmanlı Devleti Tarihi, Y. Öztuna C.2, Sh.: 210)

---
31 Mayıs Salı
## FATİH SULTAN MEHMET HAN HAZRETLERİNİN BİR VASİYETNAMESİ

Ben ki İstanbul Fâtihi abd-i aciz Fâtih Sultan Mehmed bizatihi alun terimle kazanmış olduğum akçelerimle satun aldığım 136 bap dükkânımı aşağıdaki şartlar muvacehesinde vakfı sahih eylerim. Şöyle ki:

Bu gayrı menkulâtımdan elde olunacak nemalarla İs­tanbul'un her sokağına ikişer kişi tayin eyledim. Bunlar ki, ellerindeki bir kap içerisinde kireç tozu ve kömür külü olduğu halde günün belirli saatlerinde bu sokak­ları gezeler: Bu sokaklara tükürenlerin, tükrükleri üze­rine bu tozu dökeler ki yevmiye 20'şer akçe alsunlar; ayrıca 10 cerrah, 10 tabip ve 3 de yara sarıcı tayin ve nasp eyledim.

Bunlar ki, ayın belli günlerinde İstanbul'a çıkalar bilaistisna her kapıyu vuralar ve o evde hasta olup ol­madığını soralar; varise şifası, mümkün ise şifayâb olalar. Değilse kendilerinden hiç bir karşılık beklemeksi­zin Darülacezeye kaldırılarak orada salâh buldurulalar.

Maazallah her hangi bir gıda maddesi buhranı da vâki olabilir. Böyle bir hâl karşısında bırakmış oldu­ğum 100 silah, ehli erbaba verile. Bunlar ki hayvânât-ı vahşiyenin yumurtada veya yavruda olmadığı sıralar­da Balkanlara çıkıp avlanalar ki zinhar hastalarımızı gı­dasız bırakmayalar.

Ayrıca Külliyemde bina ve inşâ eylediğim imarethanede şehid ve şühedânın harimleri ve Medineli İstanbul fukarası yemek yiyeler....

---
1 Haziran Çarşamba
## OSMANLI'DA ŞEYHÜLİSLÂM

Şeyhülislam, Osmanlı düzeninde, Osmanlı Hanedanı hâriç, sadrâzam'dan sonra, devletin ikinci büyük me'mûru idi. İlmiyye sınıfının başı idi. 1425'de taht müflisine bu unvan verilerek "**meşîhat**" veya **"meşîhat-i İslâmiyye"** denen müessese başladı.

Padişahların, bazı şahsi mes'elelerde tutumlarının şer'i şerife uygun olup olmadığına dair şeyhülislamdan fetva istemeleri, nüfuzlarını arttırıyordu. Zira padişah, halife idi ama, halife islam dininde Müslümanların kar­deşlik ve birliğin sembolü, toplayıcısı, dinin en büyüğü ve lideridir.

Şeyhülislamın durumu öyle müstesna idi ki, şahsen Divan-ı Hümâyun (hükümet) üyesi olmadığı halde, iki muavini, Rumeli ve Anadolu kazaskerleri, hükü­met üyesi idiler.

Şeyhülislamın çok büyük imtiyazlarından biri, padi­şahın kendisini oturduğu yerde karşılayamaması, me­rasimlerde ayağa kalkarak karşılaması, padişahın elleri­ni ve omuzlarını iki eliyle tuttuktan sonra hükümdarın yakasını veya omuzunu öpmesi, asla elini öpmemesidir. Bu suretle padişah; din, ilim ve adalete, onun başı olan şeyhülislamın şahsında saygı göstermiş olurdu. Sadrazam'ı ise padişah oturarak karşılardı. Şeyhülislam'ın asıl görevi fetva vermekti. Şeriata göre o konu­nun nasıl olduğu bildirilmekle beraber, sonunda daima "Allahu alem = Allah en iyi bilendir" şer'i ibaresi var­dır. Son karar Kadıya aittir.

(Osmanlı Devlet Tarihi, Y.Öztuna, C.: 2, Sh.: 148)

---
2 Haziran Perşembe
## VERİLEN SELAMLARA, ŞEHİDLERİN MUKABELE ETMELERİ

Fatımâtül - Huzâiyye der ki: **"Meşhed'de iken güneş batmıştı. Yanımızda kız kardeşim bulunuyordu.**

**Kız kardeşime:** (Gel de Hamza'nın kabrine selâm ve­rip dönelim) dedim.

(Olur) dedi.

**Birlikte varıp Hamza'nın kabri üzerine durduk.**

(Esselâmu aleyke = selâm olsun Sana! Ey Resulullah'ın Amcası!) dedik.

(Ve aleykümesselam ve rahmetullâh! = Allah'ın sela­mı ve rahmeti size de olsun!) diye **selamımıza karşılık verildiğini işittik!"**

O zaman, iki kız kardeş, hayretle birbirlerine: "Yakı­nımızda da, insanlardan hiç biri yok!?"dediler.

Başka bir rivayete göre:Attâfın halası: **"Hamza'nın kabri yanında hayvanımdan indim. Orada, Allah'ın benim için dilediği kadar namaz kıldım. Vadide, hay­vanımın başını tutup duran uşağımdan başka ne bir seslenici, ne de ona cevap verici kimse vardı. Namazı­mı bitirince, elimle şöylece kabre işaret ederek (Esselâmu aleyküm!), dedim.**

**Yerin altından gelen bir sesin, Selamıma karşılık verdiğini işittim.**

**Yüce Allah'ın, beni yarattığını, geceyi, gündüzü na­sıl şüphesiz biliyorsam, bunu da, öyle biliyorum!**

**Selâmıma karşılık verildiği zaman, bütün tüylerim ürperdi!"** demiştir.

                            (İ. Tarihi -C. 10- Sh. 226)

---
3 Haziran Cuma
## "SIFIR" KİMİN İCADIDIR?

**"Arap rakamları"** denilen İslam rakamlarının Avru­pa'ya girişinden önce Batı dünyası rakam sisteminden mahrumdu. Greko Romen denilen eski Yunan-Latin kültüründe rakamlar yoktur. Roma medeniyetinde ise sayılar harflerle ifade ediliyordu. Bu harflere **"Roma Rakamları"** denilmekteydi. Sıfırsız Roma Rakamları ile hesap yapmak, matematik ilimlerini tesis edebilmek imkânsızdı.

Buna bir kolaylık getirmeyi düşünen İslam âlimleri hem "0", hem de diğer rakamları kullanmaya başladı­lar. "**Sıfır**" ilk defa müslüman bir Türk matematik bilgi­ni **HARİZMİ'**nin (780 - 850) "Hesap San'atına Dair" ese­rinde görülüyor. Harîzmî bu eserinde "onlar hanesin­de hiçbir sayı mevcut değilse sırayı muhafaza etmek için küçük bir daire konulmasını" ileri sürüyor, işte bu daireye müslümanlar "boş" manasına gelen "sıfır" demişler.

Prof Risler **"La Civilisation Arabe"** adlı eserinde sıfı­rın müslümanların icadı olduğunu belirterek şöyle de­mektedir: "Hiçbir duyguya kapılmadan denilebilir ki 'sıfır'ın icadı insan cinsinin en büyük keşiflerinden biridir. Eski Yunanlılar ve fenni seviyelerine rağmen Romalılar henüz bir rakam sistemi keşfedememiştir. Avrupa rakam sistemini müslümanlardan 350 sene sonra kullanabilmiştir.

Hârizmi'nin keşfettiği "sıfır" ile rakam sistemini ilk defa batıya götüren İslam dünyasında seyahat eden, ilim öğrenen Piza'lı Leonar do Fibonacci (1170 -1240)'dir.

---
4 Haziran Cumartesi
## ŞEKİK BELHİ (K.S)

Hz. Ebu Ali Şekik kaddesallahu ruhahul aziz cemî ömrünü tevekkül içinde geçirdi. Hatemi Esam Hz.nin üstadı idi. Şeyh İbrahim Edhem tarikini tutardı Derdi ki:

- Bin yedi üstada şakirdlik eyledim. Kırk deve yükü kitab okudum, illâ, Allah'ın yolunu dört nesnede bul­dum:Bir, rızk için emin olmak, iki, her işde ihlâslı ol­mak, üç, şeytana düşman olmak, dört, ölümü yakın bi­lip tedarikli bulunmak.

Şekik Hicaz'a vardı, İbrahim Edhem'e uğradı Dedi ki:

- **Ya Edhem oğlu! Birlik nicedir?** İbrahim eyitti:

- Elime nesne girerse yerim, eğer girmezse sabr de­rim. Şekik dedi ki:

- Bizim Belh itleri de bu senin ettiğini ederler, İbra­him sordu:

- **Siz nasıl edersiniz?** Şakik buyurdu:

Benim elime girerse isar ederim, girmezse şükür ederim, İbrahim kalktı. Şekik'i öptü, üstadım sensin dedi.
(Tezkiret-ül Evliya)

**HADİS-İ ŞERİF**

Resulullah (s.a.v.):

**"Ey insanlar! Selamı, selamlaşmayı yayınız! Yemek yediriniz! Akrabalık haklarını gözetiniz! Halk uyurken, siz namaz kılınız! Selametle Cennete girersiniz!"** buyurmuştur.

---
5 Haziran Pazar
## RUKÛ VE SECDE

Bir ayet-i celilede:

**"Ey mü'minleri Rukû' ediniz, secde ediniz ve Rabbinize ibâdet ediniz."** buyurulmuştur.

Ehl-i imanın, namaza çokça devam ve secde ile Cenab-ı Hakk'a teveccühleri eseri olarak yüzlerinde nûr-u ilahi lemeân eder. Dünyada eseri görüldüğü gibi âhirette dahi yüzleri parlak olarak kabirlerinden kalka­caklardır.

Nitekim bir ayet-i celilede:

**"O günde ki nice yüzler bembeyaz olacak, nice yüz­lerde kapkara kesilecek."** buyurulmuştur.

Hadis-i Şerifte ise:

**"Nâr-ı cahîm, müstehakk-ı azâb olan mü'minlerin vücûdunu yakar fakat Cenab-ı Hakk'a secde ederken yere tesadüf eden a'zayı yakmaz."** buyurulmuştur.

Yine bir hadiste şöyle buyurulmuştur:

**"Bir kul, Allah Teâlâ rızası için bir kere secde edin­ce Cenab-ı Hak muhakkak o secde sebebiyle bir hasene yazar ve bir günah afveder ve onu bir derece yük­seltir. Binaenaleyh Ashabım, çok secde ediniz."**

Secde çıplak alın ile yapılmalıdır. Alın kapalı olarak yapılan secde ve namaz sahih olmaz.

Bir hadisde de:

**"Rabbin Allah Teâlâ hazretlerine en yakın zamanı Cenab-ı Allah'a secde ettiği andır."** buyurulmuştur.

(Musahebe, Cilt 3)

---
6 Haziran Pazartesi
## CA'FER BİN EBİ TALİB

Resûl-i Ekrem (s.a.v.) Efendimiz, Ca'fer bin Ebi Talib hakkında:

**"Cafer bin Ebî Talibi iki kanadıyla beraber, melek­lerle birlikte Cennet'de uçarken gördüm!"** (Câmiû's -Sağîr)

**"Bu gece Cennet'e girmişdim. Oraya nazar ettiğim­de gördüm ki Ca'fer meleklerle birlikte uçuyor. Hamza da bir köşkte yaslanmış oturuyor."** (Câmiû's -Sağîr)

**"Benden önce hiçbir Peygamber yoktur ki, her biri­ne yedi refik, necib, vezir verilmiş olmasın. Bana da, on dört tane verilmiştir, bunlar**

**Hamza, Ca'fer, Ali, Hasan, Hüseyin, Ebu Bekir, Ömer, Abdullah İbn-i Mes'ûd, Ebu Zerr, Mıkdâd, Huzeyfe, Ammâr, Bilâl ve Suheyb'dirler."** (Râmuz'dan.)

(Hz. R. M.Sâmi k.s., Ashab-ı Kiram r.a)

**Allah İndinde Şehîd'in Hasletleri:**

1 - Kanının tik akdığı an mağfiret olunur ve Cennetteki yerini görür.

2- Ona iman elbisesi giydirilir.

3- Kabir azabından kurtarılır.

4- Kıyamet günü feze-i ekber'den (büyük korkudan) emin olur.

5- Başına vekar tâcı konulur ki onun bir yakut'u dünya ve mâfihâdan kıymetlidir.

6- Zürriyetinden yetmiş erkeğe ve yetmiş kadına şefaat eder.

(Râmûz'dan.)

---
7 Haziran Salı
## KUR'AN ALLAH (C.C.) KELAMIDIR

Mü'min, Allah (c.c.)'ın kelâmı, Kur'an'ın yaratılmamış olduğuna inanacak. Çünkü Kur'an mecazi değil hakiki anlamında Allah (c.c.)'ın sözüdür. Allah (c.c.)'ın sıfatları mahluktur düşüncesini savunanlar gibi Kur'an da yara­tılmıştır diyen küfre girer. Kur'an Allah (c,c.)'ın kelamı ve sözüdür, o Hâlık'ın sıfatıdır.

Abdullah b. Ömer radıyallahu anhüma rivayet edi­yor: Resulullah sallallahu aleyhi vesellem buyurdu ki:

**"Kur'an mahluktur diyen yüce Allah'a küfretmiştir."**

Kendilerine güvenilir zatların İbni Abbas radıyallahu anhümâ'dan naklen bize haber verdiklerine göre müşa­rünileyh şöyle demiştir: "Bir gün Nebi sallallahu aleyhi ve sellemin huzurunda Kur'an üzerinde müzakere yap­mıştık da şöyle buyurmuştu:

**"Ahir zamanda ümmetimden bir takım kimseler Kur'an mahluktur diyecekler. Yoo! Kur'an, Allah'ın değişmez taptaze kelamıdır, ümmetimden bunun dı­şında söz söyleyen Allah'a ve Kur'an'a küfretmiştir."**

Cafer b. Muhammed es-Sadık yoluyla gelen bir rivayette şöyle haber verilmiştir.

"San'a ve Adn halkından bir grup Peygamber sallalla­hu aleyhi ve selleme gelirler ve:

- Ey Allah'ın Resulü! Hakikat, Kur'an da Allah'ın yarattıklarından bir mahluktur, derler. Resulullah (s.a.v.):

- **Öyle söylemeyin. Bu söz küfürdür."** buyurur.

(Sevadül A'zam sh. 22)

---
8 Haziran Çarşamba
## KOMŞU HAKKI

Komşuluğun, İslam kardeşliğinin iktizasını aşan, bir hukuku mevcuttur.

Müslüman komşu, her müslümanın sahip olduğu haklara sahiptir. Fazla olarak Efendimiz (s.a.v.) şöyle buyurmuştur:

**"Komşular üç sınıftır. Birinin bir hakkı vardır. Bir diğerinin iki hakkı mevcuttur. Başka birinin ise, üç hakkı mevcuttur.**

**Üç hakka sahip olan komşu:**

**Müslüman ve akraba olan komşunun, komşuluk hakkı, İslamiyet hakkı ve akrabalık hakkı vardır.**

**İki hakka sahip olan komşu ise; müslüman olan komşudur. Komşuluk hakkı ve İslam hakla mevcut­tur.**

**Yalnız bir hakka sahip olan komşu ise; müşrik olan komşudur"**

Demek ki, mücerred komşuluk ile, müşrik olan kim­seye bir hak tesbit ediliyor.

Efendimiz (s.a.v.) şöyle buyurmuştur:

**"Komşuna güzel muamele et ki, müslüman olasın!**

**Cebrail bana komşuyu o kadar tavsiye ettiki, adeta bana vâris olacağını sandım."**

Efendimiz (s.a.v.)'e soruldu:

- Ya Resûlullah, filan kadın, gündüzleri oruçla, gece­leri de ibadetle geçiriyor. Ve komşusuna, eziyet ediyor.

Efendimiz: "**Ateştedir**"buyurdu.

**"Kim Allah'a ve ahiret gününe iman ediyorsa, kom­şusuna ikramda bulunsun!"**

(İmam-ı Şarani, İslam'da Kardeşlik Hakkı)

---
9 Haziran Perşembe
## HZ. EBU BEKİR (R.A.)'İN ASİLERE KARŞI TAVRI

Resûlullah (s.a.v.)'ın irtihalinden sonra insanların bir kısmı dinden çıkmışlardı. Dinden dönenler iki sınıftır. Birinci sınıf tamamen irtidat edenler ki, yalancı pey­gamberlere uyanlar ve müşrikliğe dönenlerdi, ikinci sı­nıftakiler ise, namazla zekatın arasını ayıranlardır. Ze­kat vermeyenlerdir. Bunlar hakikatte mürted değil, baği (asi) idiler. Bunlarla mücadeleye itirazlar vardı. Hz. Ebu Bekir (r.a)'in dirayetiyle, bu mesele de halloldu.

Ebu Hureyre (r.a) şöyle demiştir:

"Resûlullah (s.a.v.) dünyadan gidipte ondan sonra Ebu Bekir (r.a) halife seçildiği ve araplardan küfr eden­ler, küfrettiği zaman Ömer İbnü'l Hattab (r.a), Ebu Be­kir (r.a)'e şunları söyledi:

- Resûlullah (s.a.v.): **"İnsanlar Allah'dan başka ilah yoktur deyinceye kadar (onlarla) çarpışmaya me'mur oldum;imdi her kim Lâilâhe illâllah derse malını ve canını benden korumuş olur. Ancak hakkıyla olursa müstesna! Onun da hesabı Allah'a kalmıştır."** buyur­duğu halde sen, nasıl oluyor da insanlarla harb ediyor­sun? Ebu Bekir (r.a.):

**"Vallahi namazla zekatın arasını ayıranlarla, mutla­ka harb edeceğim. Çünkü zekat, malın hakkıdır. Val­lahi Resûlullah (s.a.v.)'a veregeldikleri, yularları bana vermezlerse, vermediklerinden dolayı onlarla, behamehal harb ederim."** dedi. Bunun üzerine, Ömer İbnül-Hattab (r.a): **"Vallahi iyi anladım ki Allah Azze ve Celle Ebu Bekir'in kalbine kıtal için, fütuhat vermiş. Ve anladım ki, bu kıtal hakmış"** dedi.

(A. Davudoğlu S.Müslim Ter. ve Ş. C.1, Sh.: 183)

---
11 Haziran Cumartesi
## HİCRET

Vacip Teâlâ Kuran-ı Kerim'de buyuruyor: **"O kimseler ki, onlar Allah'a ve Resulü'ne ve kitaplarına iman ettiler ve o kimseler ki onlar da iman ile beraber hicret ve fisebilillah mücâhede ettiler, işte bu kimseler Allah'ın ihsanını ümid ederler. Zira Allah Teâlâ mücâhede edenlerin günahlarım mağfiret eder ve cihadlan mukabili sevap vermekle merha­met buyurur."** (Bakara: 218).

Yine, Allah Teâlâ buyuruyor: **"O kimseler ki, onlar iman et­tiler ve imanlarım amel ve işleriyle isbât ederek, vatanlarını terk ve civar-ı Resulullah'a iltica etmek suretiyle hicret ettiler ve fisebilillah malları ve canları ile mücâhede ettiler. Onlar için Allah'ın yanında büyük dereceler vardır. Ve onlar, ancak korktuklarından kurtulup umduklarına nail olmak suretiyle feyz-ü necat buluculardır. Zira bunlar ahireti dünya üzerine tercih ettiler ve din-i ilâhîyi ifâ için mallarını ve canlarını fedâya mübeyyâ oldular. Elbette bunların dereceleri büyük­tür."** (Tevbe 20)

**Hicret**: Din uğrunda beldesini, hanesini, akraba ve teallukatını, emvalini ve kâfirlerin komşuluğunu terk ederek diyâr-ı İs­lam'a nakletmektir.

İbtida-yı İslam'da Resulullah (s.a.v.) Efendimiz Hazretlerinin Medine'ye teşrifiyle Mekke'nin fethinden sonra farziyeti nesh olunup sünnet olarak baki kalmıştır.

Feth-i Mekke'den evvel, Bedir ve Hudeybiye vak'alarında, henüz İslamiyet şevket bulmamış olduğundan, Şevket-i İslamiyye'nin tezyidi için Mekke'deki müslümanların Medine-i Münevvereye hicretlerine şiddetle ihtiyaç vardı. Fakat Feth-i Mekke'den sonra, İslamiyet kuvvet bulmuş olduğundan, hicret etmek herkesin kendi ihtiyarına terk edilmiştir. Hatta Resulul­lah (s.a.v.) Efendimiz Hazretlerinin **"Fetihten sonra hicrete lü­zum yoktur"** Hadis-i Şerifi de bu manayı müeyyiddir. Bu Hadis-i Şerifte beyan olunan hicretin inkitâ'ı, Mekke'den Medine'ye hicretin ınkıtâına mahsustur; yoksa hicret, tamamen yasaklan­mış mânâsına gelmemektedir.

(Hz. Ramazanoğlu M. Sami (k.s.), Musahabe: 3 sh. 33)

---
12 Haziran Pazar
## HİCRİ TARİHİN BAŞLANGICI

Muharrem, Hicri senenin ilk ayıdır. Hicri tarih; Resul-i Ekrem (s.a.v.)'in Mekke'den Medineye hicretiyle başlar. Hicretin 16. senesi scnralannda, Hz. Ömer (r.a.)'in emriyle Medine'de bir meclis toplanarak tarih meselesi konuşulmuş, Hz. Ali (k.v.)'nin teklifi ile hicret tarihi birinci ay olarak kabul olunmuştur. Bir gün Hz. Ömer (r.a.)'e Şaban ayı tarihli bir mahkeme ilâmı, su­nulmuştur. Bu ilâma, tarihin ayı yazılıp yılı yazılma­mıştır. Hz. Ömer (r.a.):

**"Bu hangi yılın Şâbanı'dır. Bu yılın mı geçen sene­nin mi?"** diye sormak zorunda kaldı.

Bu sırada, Yemen vilayeti mal emini Ya'lâ b. Ümeyye'den günü, ayı, yılı yerli yerinde düzgün yazılar al­maya başlamış, bu şekil Hz. Ömer (r.a.)'in çok hoşuna gitmişti. Bunun üzerine Muharrem'in 1. günü hicri tari­hin başlangıcına vesile olmuştur.

Bu feyizli ve bereketli günün, her müslüman tarafın­dan kutlanması ve kardeşlerini kutlaması dini bir borç­tur. Bu hicretle doğan İslam Devleri (30) yıl gibi çok kı­sa bir zamanda Endülüs'ten Çin'e kadar, cihanın en kıymetli mıntıkasında insanları, din ve vicdan hürriye­tine, sulha sükûna kavuşturmuştur.

**MESCİTLERİ BİNA VE İMAR**

Mescitleri bina ve imar eden ehli iman hakkında büyük müjdeler vardır. Bir Hadis-i Şerifte Resulullah (s.a.v.):**"Her kim, Allah Teâlâ (c.c)'nın rızasını dileyerek bir mescid bina ederse Hak Teâlâ (c.c.) da ona Cennette bir ev bina eder."** buyurmuştur.

---
13 Haziran Pazartesi
## MUHAMMED BEHAÜDDİN NAKŞİBEND (K.S.)

Buhara'ya bir fersah mesafede Kasr-ı Arifan'da, sülâleyi tahireden ecdadı İmam-ı Cafer-i Sadık'a ve ora­dan Hz. Ali ve Hz. Fatıma (r.a)'ya varan, sâlih bir baba­dan ve sâliha bir anadan doğmuşlardır (718). Henüz ana rahminde iken bir er korkusu duyulmuş ve mânevi pederleri Muhammed Baba Simasi tarafından açığa vu­rulmuştu. Küçüklük çağlarında büyüklüğü görülmekte idi. Yaşı ile metenasip olmayan, idrâk, dirayet, sünnete tebaı'yyet, keramet ve nûr-i hidayet kendisinde müşahade ediliyordu.

Doğduğundan beri, himmet üzerinden eksik değildi. Çocukluğunda, Muhammed Baba Simasi Hazretlerinin, gençliğinde kemâl çağında Seyid Emir Külâl Hazretleri'nin, devamlı teveccühleri altında ve kendisi de onlara ve ihvana, devamlı hizmette idi. Ona, mânâ âleminde, Abdülhâlık Gûcdüvani Hazretleri'nin talimatı şöyle olmuş:

"Oğlum Bahaeddin, büyük bir istidada sahipsin. Aleme, mânevi ışık yakacak olan bu istidat fitilini tahrik lazımdır. Zikrullahtan bir an fariğ olma! Mahlukata halisane hizmet et. Onunla Hakka giden yol buluna ve erişile...

- Bahaeddin! Her zaman ve mekânda ayağını şeriat esasları üzerine basasın! Emir ve nehiyde istikâmet üzre olasın! Daima âzimetle amel eyleyesin. Sünnetle­re tâbi olasın! Cemi sünnetleri mümkün oldukça işleyesin! Ruhsatları terk edip bi'datlardan kaçınasın! İn­sanlar, hayvanlar, nebatlar senden hizmet bekliyorlar oğlum!.."

                                 (M.Hâni Adâb, Sh.: 90)

---
14 Haziran Salı
## MEST ÜZERİNE MESH

Mest deriden yapılan ve ayakları topuklarla birlikte örten ayakkabıdır. Mest üzerine mesh yalnız Sünnetle sabit olmuştur. Fakat sünnetden delilleri, o kadar çok ve kuvvetlidir ki, fukahâ; "meshi caiz görmeyen Ehl-i Bid'atden olur demişlerdir, İmam-ı Azam Ebu Hanife: **"Bana günün aydınlığı gibi aşikar olmadan mesh'e kail olmadım."** demiştir. Hatta **"Mest üzerine meshi caiz görmeyenin küfründen korkarım; çünkü bu bab'daki eserler tevatür makamındadır."** dediği riva­yet olunur.

İmam-ı Ebu Yusuf: **"Mesh haberi meşhur olduğun­dan onunla kitab üzerine ziyâde edilebilir." diyor, İmam-ı Ahmed b. Hanbel: "Kalbimde meshe karşı hiç bir pürüz olmayıp, bu bab'da Resulüllah (s a.v.)'ın Ashabından kimi merfû, kimi mevkuf "40" tane hadis var"** demiştir.

Mest üzerine mesh Cenab-ı Hakk (c.c.)'ın mü'min kul­larına bir ruhsatıdır. Bu ruhsat bazı kullar hakkında meşruiyeti baki olmakla beraber diğer bazılarında meşruiyeti sabit olan şeydir. Yolculuk halinde dört rekatlı farzların ikiye indirilmesi gibi. İşte mest üzerine meshetmek bu kısımdandır.

(Selâmet Yolları, C.1, Sh. 85)

**HADİS-İ ŞERİF**

Bir Hadis i Şerifte Resûhillah (s.a.v.):

**"Müslüman o kimsedir ki, müslümanlar onun elinden ve dilinden zarar görmez, mü'min de, insanların itimadını kazanan kimsedir."** (Müslim)

---
15 Haziran Çarşamba
## HZ. TALHA BİN UBEYDULLAH (R.A)

Aşere-i Mübeşşere'den ve ağnıya'-i Ashab'dandır. Ashab-ı Şûrâ'dandır. Hz. Ebu Bekir (r.a) delaleti ile müslüman olmuştur.

Uhud Vak'ası'nda Sultan'ul Enbiya (s.a.v.) Efendimi­ze havale olunan bir kılıcı koluyla müdafa ettiği için, çolak kalmış ve o gün çok fedakârlıklar izhâr etmiştir. Hz. Peygamber (s.a.v.)'den "**Talha Mestehakk-ı Cennet oldu!"** tebşir-i cehlini almıştır.

Uhud günü Talha (r.a.) taş, kılıç ve ok ile otuzdan fazla yerinden yaralanmıştır. Peygamber (s.a.v.) Efendimiz'in dişi kırılıp alnı yarılınca Talha (r.a.) O (s.a.v.)'nu götürürken etrafında pervane gibi dönerek muhafazaya çalışıyordu.

Ebu Bekir (r.a), Uhud günü anıldığı vakit:

**"Bugün tamamen Talha'nın günüdür."** derdi. Pey­gamberimiz (s.a.v.) Talha (r.a)'yı çok severdi. O'nu göre­meyince: **"Ne oldu ki ben o melih, fasih dostumuzu göremiyorum?"** buyurdu. O'na Talhatül-hayr, Talhatü'l-cüd lâkablarını vermiştir.

Talha (r.a.), Peygamber (s.a.v.)'den hiç bir zaman ay­rılmadı. Ve Resul-i Ekrem (s.a.v.) O'ndan razı oldukları halde vefat etti.

(Hz. Ramazanoğlu M.Sâmi ks. Ashab-ı Kiram)

**HADİS-İ ŞERİF**

Resûlullah (s.a.v.) Efendimiz buyuruyorlar:

**"Mü'minlerin iman yönünden en mükemmel olan­ları ahlak yönünden en güzel olanlarıdır."** (Ebu Dâvud. Hn.. 4682)

---
16 Haziran Perşembe
## GÖZ, KULAK VE SAİR AZALARIN TERBİYE VE ISLAHI

Müslümanlık, insanların maddeten ve ruhan yükselt­mek gayesini tâkib eden bir dindir. İslamın bütün ahkâm ve âdabında bu cihet, pek açık olarak gösteril­mektedir. Ağızdan giren ve ağızdan çıkan için, bir had göstermiş ise, diğer azaların ıslah ve terbiyesi için de bir takım usuller koymuştur. İslamın hükümlerine gö­re, her Müslümana başkalarının kanı, ırz ve namusu, malı haramdır. Kendisinin olmayan herhangi bir şeye, kötü gözle bakmamak, kendi canı, namusu, malı nasıl mukaddes ise, başkalarınınki de aynı suretle tanımak; elini eteğini, gözünü ve kulağını haramdan ve kendisi­ne ait olmayan her şeyden çekmek...

**Kur'an'ın şu emirlerine dikkat buyurulsun:**

1) Adab ve erkânına riayet ederek namaz kılınız.

2) Herkesi iyiliğe ve hayra götürmeye, fenalıktan çe­virmeye çalışınız.

3) Bu uğurda karşılaşacağınız eziyetlere sabrediniz.

4) Kibirlenerek, kendinizi büyük görerek, halktan yüz çevirmeyin.

5) Yolda kibirli ve azemetli yürümeyin.

6) Bağırarak konuşup karşınızdakilere eza vermeyin, onları hiçe saymayın.

7) Hiç bilmediğiniz bir şeyin ardına düşmeyiniz.

(A.H.Akseki, İ.Dini, Sh.:247)

---
17 Haziran Cuma
## HZ. OSMAN (R.A)'IN ŞEHADETİ

Mervan'ın bir hilesi ile, Hz.Osman (r.a) aleyhine, tah­rik olunan âsiler galeyana gelip, Osman (r.a.)'ın ya hall'i (görevden alınması), ya katli, diyerek ayaklandı­lar. Hz. Osman (r.a.)'nın hanesini, sıkı bir şekilde mu­hasara edip, içeriye su girmesine bile müsaade etmedi­ler.

Hz. Osman (r.a.) kendisini öldürmek isteyenlere Re­sul-i Ekrem (s.a.v.)'in dilinden şunları söylemişti:

"- **Bir müslümanın kanı ancak üç şeyden biri ile mubah olur. Müslüman olduktan sonra tekrar küfre dönmek, evli olduğu halde zina etmek veya bir kim­seyi öldürmek. Ben ise müslüman olduktan önce ve sonra zina etmedim, dinimden fedakârlıkta bulunma­dım ve bir kimseyi de öldürmedim, o halde beni nasıl öldürüyorsunuz?"**

Şehadeti esnasında orada bulunan Ebu Hureyre (r.a.), işgalciler Hz. Osman (r.a.)'ın muhafızlarından birini öl­dürünce:

"-**Yâ Emir'el-mü'minîn, savaşma sırası geldi, bizden birini şehid ettiler."** demiş. Hz. Osman da:

**"Ya Ebâ Hureyre (r.a.) elindeki kılıcı at! Bunların hedefi sadece benim. Ben kendimi feda ederek mü'minleri koruyacağım,"** dedi ve şehid oldu.

(Hz. M. Sâmi (k.s.), Hz. Osman-ı Zinnureyn (r.a),)

**HADİS-i ŞERİF**

Resûlulah (s.a.v.) buyurdular:"İmam Osman Cennette, benim refikimdir." (Menâvi)

---
22 Haziran Çarşamba
## ŞÜKÜR

Resulullah (s.av.) Efendimiz şöyle buyurmuşlardır:

**"Allahü Teala (c.c.), yemeğini yeyip, içeceğini içtik­ten sonra, bunları nasip ettiği için, Kendisine hamd edenden razı olur."**

Cennete ilk girecek zümre, darlıkta ve genişlikte Al­lahü Teâlâ(c.c.)'ya hamdedendir.

Allahü Teâlâ (c.c.), ilk ümmetleri ve son ümmetleri bir araya getirince, bir münadi gelir, yüksek sesle çağırır. Orada bulunanlar duyarlar. Ve orada bulunan herkes, bağış ve ikrama en layık olanı bilirler.

Münadi önce şöyle çağırır

- Gece namazı için yataklarından ayrılanlar, kalksın­lar. Bunlar kalkarlar, ama sayıları azdır.

Bundan sonra, münadi şöyle çağırır

- Ticaret ve alışverişin kendilerini, Allah (c.c)'ı an­maktan alıkoymadığı, kimseler kalksınlar. Bunlar da kalkarlar, ama azdırlar.

Bundan sonra, münadi şöyle çağırır

- Darlıkta ve genişlikte Allah (c c )'a hamd edenler kalksınlar. Bunlar da kalkarlar, ama bunların da sayıla­rı azdır. Bunların dışında kalanlar, yaptıklarından birer birer hesaba çekilirler.

**Şükrün tamamı şu üç şeydedir**

1- Allahü Teâlâ (c.c.), sana bir ihsanda bulunduğu za­man, o ihsanı kimin yaptığını görüp hamd etmendir.

2- Sana verdiğine razı olmandır.

3- O verilen şeyin faydası seninle olduğu, onun kuv­veti cesedinde kaldığı sürece, Allah (c c )'a asi olmamandır.

Resulullah (s.a.v.) Efendimiz şöyle buyurmuşlardır

**"Allah bir kula büyük veya küçük bir nimet verin­ce, o kul: "Allah'a hamd olsun" derse, ona verdiğinden daha üstününü verir."** (Tenbihül Gafilin)

---
23 Haziran Perşembe
## HZ.ALİ (R.A.)

Resûl-i Ekrem (s.a.v.) Hazretleri buyurmuşlardır: **"Ben ilmin medinesiyim (şehriyim), Ali de kapısıdır. İl­mi isteyen kapısına müracaat etsin."**

Bu Hadis-i Şerif, İmam-ı Ali (r.a.) Hazretlerinin ulûm-i diniyyeden çok haz duyduğunu isbât ediyor. Mesâil-i diniyyeden bir mes'ele için Hazret-i Muaviye (r.a.)'e müracaat olunduğunda:

**"Ali'ye müracaat ediniz, zira benden alimdir."** ceva­bını verir.

Resûl-i Ekrem (s.a.v.) Efendimiz buyurdular:

**"Ali'nin fezâilini ve menâkıbını zikreylemek yahud hakkında (radiyallahüanh) söylemek ibadettir."** (Câmi'üs-Sağir)

**"Ali, dünyada ve ahirette benim kardeşimdir."** (Cami'üs-Sağir)

**"Ali'nin bana olan nisbeti, Karun'un Musa'ya olan nisbeti gibidir. Şu kadar var ki benden sonra pey­gamber gelmeyecektir."**

**"Allah (c.c.)'ın, Esmâül-Hüsna'sından başkası zikr edilmez" diye i'tiraz olunmasın. Zira:"Salihleri an­mak günahlara kefarettir. Sâlihlerin anıldığı yere -yahud salihler anıldığı zaman- rahmet nüzul eder."**

Hadisleri dahi bu ma'nayı te'yid eder.

(Hz. R. M. Sâmi (k.s.), Hz. Osman ve Ali (r.a.) Sh.: 85)

**HADİS-İ ŞERİF**

**"Tavla oyunu oynayanlar Cenab-ı Allah ve Resulüne isyan etmiş olurlar."**
(Menâvi)

---
24 Haziran Cuma
## GEOMETRİ'DE ALLAH (C.C.)'IN "ADL VE MUKADDİR" İSİMLERİ HAKİMDİR

Kainat, baştan başa Cenab-ı Hakk (c.c.)'ın, **"Esmâü'l-Hüsnâ"** (Güzel isimleri)nin tecellileriyle doludur. Bü­tün yaratıklarda az veya çok bu isimler kendini göste­rir.

Kainatın bir çeşit açıklaması olan ilimlerin de, dayan­dığı noktalar Esmâü'l- Hüsna'dır. Bütün ilimler, fenler, medeniyet harikaları, keşifler, buluşlar, Esmâü'l- Hüsnaya dayanmakta ve onda son bulmaktadır.

Fennî bir ilim dalı olan, Geometri'de de Allah (c.c.)'ın "Adl ve Mukaddir" isimleri tecelli etmiştir. Her yaratı­ğın ölçülü, adaletli, dengeli ve simetrili yaratılışında "ADL", genelde nizamlı ve planlı yapılışında da "**MUKADDİR**" isimleri görülür.

Allah (c.c.)'ın yaratması için **"Kün = ol"** emri kafidir. Yaratıklar bir anda yaratılmasına rağmen hiçbirinde öl­çüsüzlük, dengesizlik yoktur. Her şey en güzel şekilde, hassas ölçülerde yaratılmıştır, üstelik hepsinde de bü­yük ölçüde geometrik nizam hakimdir. Mesela: Geze­genler küre biçimindedir. Etraflarında dolaşan peykler çember çizerler. Dünya ve gezegenlerin yörüngeleri elips şeklindedir. Galaksiler elips veya spiral şeklinde yaratılmışlardır.

Gökyüzünde olduğu gibi, yeryüzü de geometrinin görüntüleriyle doludur. Bal arısının peteğinden, kar tanelerine, yumartalardan canlıların vücut yapılarına ka­dar her şeyde, geometrik bir düzen hakimdir.

---
25 Haziran Cumartesi
## İHLAS HAKKINDA

Resulullah (s.a.v.) Efendimiz, **"Ameller(in kıymeti) niyetlere göredir. Herkesin niyet ettiği ne ise eline geçe­cek olan odur. Her kimin hicreti Allah ve Resulü'ne müteveccih ise hicreti Allah ve Resulü'ne müntehidir; kimin de göçü bir dünyalık için veya bir kadınla nikahlanmak için yapılmış ise, onun göçü de hicretine neden olan şeye varır."** buyurmuşlardır. (Buhari - Müslim)

Başka bir hadiste de **"(Ba's günü) insanlar, (öldükle­rinde) bulundukları niyet üzere diriltilirler."**

Peygamberimiz (s.a.v.) şöyle buyurmuşlardır: **"Hakk Teâlâ sizlerin ne cisimlerinize ve ne de şekil ve sure­tinize bakar; ancak kalblerine bakar."**

Peygamber Efendimiz (s.a.v.) başka bir hadiste: **"Dünyanın son günlerinde ümmetim üçe bölünecek­tir. Bunlardan bir kısmı Allah'a tam bir hulûs ile iba­dette bulunacaklar, diğer bir kısmı riya ve yapmacık ibadette bulunacaklar, üçüncü bir kısmı ise insanları (istismarla) soyup yemek için ibadette bulunacaklar­dır. Hak Teâlâ kendisine hulûs ile bağlanıp ibadet edenlere: "Haydi Cennetliklerle Cennet'e gidin" diğer iki kısma veya zümreye de: "Siz de Cehennemliklerle Cehennem'e yürüyün" buyurur."** buyurmuşlardır.

Amel ve niyetlerimizi her türlü leke ve kirden koru­masını, hatta ihlas sahibi olduğumuzun ve sevap ka­zandığımızın farkına varmaktan bile bizleri muhafaza etmesini Allah (c.c.)'tan dilemeliyiz.

(İmam-ı Şarani, El-Uhudul Kubra Sh: 38)

---
26 Haziran Pazar
## TAVUĞUN ETİ NE ZAMAN PİS OLUR

Kesmeye ehil olan tarafından, şeriata uygun olarak kesilmiş, fakat bağırsakları çıkarılmamış olan tavuğu yolmak için kaynar suya atmak, o tavuğu pis yapar, o asla temiz olmaz.

Hararet derinin yüzeyine vararak, menfezleri gevşe­tecek ve tavuğun tüyü kolayca çıkacak kadar sıcak su­ya konulmuşsa, üç kere yıkamakla temiz olur.

İşkembeyi yıkamadan sıcak suya atmakta böyledir. Yani kaynama derecesine varmış ve işkembe de suyu emecek müddet su içinde bırakılmışsa, asla temiz ol­maz.

Böyle olmadığı taktirde su kaynama derecesine gel­medikçe veya işkembe, suyu emecek süre onda bırakıl­madıkça yıkamakla temizlenir.

Tavuğun temiz olması için, sıcak suya atmadan önce içini temizlemek ve kesilme yerinde akmış olan kan donmuşsa onu yıkamak gerekir.

(Mehmed Zihni Efendi, Nimet-i İslam, Sh.: 153)

**HADİS-İ ŞERİF**

Ebu Hureyn (r.a.) den. Demiştir ki, Resulullah (a. s.) şöyle buyurdu:

**"Allah O** **Teâlâ** **paktır. Pâk olandan başkasını** **kabul etmez Allah** **üTeâlâmürsel olan peygamberlerine neyi emrettiyse, mü'minlere de onu emretmiştir. "(Peygamberlere,** **mü'minun suresi ayet 81 de mealen) "Ey Resuller, pak ve helal taamlardan yiyiniz ve salihh amel işleyiniz "(Mü'minlere de Bakara Suresi ayet 172 de mealen) "Ey iman edenler, rızık olarak size verdiğimiz pak ve he­lal** **şeylerden yiyiniz." buyurdu. Ondan sonra Resulü** **Ekrem (s.a.v.) (sözü** **döndüre dolaştıra) buyurdu ki, insan (Allah yo­lunda) uzun seferlere katlanır, saçları birbirine karışmış, yüzü** **toza bulanmış, "Ya Rab! Ya Rab!" diyerek ellerini gökyüzüne açar. Halbuki yediği haram, içtiği hatam, giydiği haram. Haram ile beslenmiş. Böylesinin duası** **nereden mûstecab olacak'"**

(Bu hadis-i Şerifi Müslim rivayet etmiştir.)

---
27 Haziran Pazartesi
## NASIL BİR İMAN

Mü'min, imanı Allah Celle ve Alâ'nın bir bağışı telakki etmelidir. Burada ölçü şudur: Cebriler gibi "Al­lah (c c.) bana imanı verinceye değin iman etmem" de­mek caiz görülmediği gibi; Kadercilerin savunduğu gi­bi "İman etmek benim elimdedir, burada Allah (c.c.)'ın bir verisi yoktur" görüşü de sahih değildir.

Bil ki iman, fazl u rahmetiyle Allah (c.c.)'ın lütfettiği bir bağışıdır. Bu hususu Kur'an'ın pek çok ayetinde müşahede etmekteyiz. Allah Teâlâ buyuruyor:

"Allah kimi dilerse buna (dine, tevhide) onu seçip çeker, (ancak kendisine itaatla) dönmekte olanları bu­na muvaffak eder" (Eş-Şûra: 13)

Başka bir ayette şöyle buyuruluyor:

**"Bilâkis, sizi imana muvaffak kıldığı için, size Al­lah minnet eder, eğer siz (inandık demenizde) sâdıklardansanız."** (El-Hucurat:17)

İnanan kimse kulların yaptıklarını mahluk, Allah Teâlâ (c c.)'yı da bütün fiil ve sıfatlarıyla gayr-i mahluk bilecek Çünkü insanların fiilleri kadîm (üzerlerinden zaman geçmiş) değildir, onları Allah (c.c.) yaratmıştır. Kişi namazı, zekatı, orucu hasılı yaptığı her işin yaratıl­mış vasfını taşıdığını bilecek. Zira Allah Teâlâ buyuruyor:

**"Halbuki sizi de (elinizle) yapageldiğiniz şeyleri de Allah yaratmıştır.."**
(Es-Saffât 96)

Diğer bir ayette de şöyle buyuruluyor:

**"Allah her şeyi yaratandır."** (El-Mü'min:627)

(Sevadül A'zam sh. 21)

---
28 Haziran Salı
## RESULULLAH (S.A.V.)'IN ŞEFAATİ

Ebu Hureyre ve Huzeyfe (r.anhüm)'ün rivayet ettik­leri hadis-i şerifte Resulullah (s.a.v.):

**"Allah tebareke ve Teâlâ (kıyamet gününde) insan­ları bir yere toplayacak, mü'minler kendilerine cen­net yakınlaştırılıncaya kadar ayakta duracaklar."**

O zaman, insanlar şefaat için, Adem, İbrahim, Musa ve İsa (Aleyhi's-Selam) hazretlerine müracaat edecek­ler. Bunlann her biri: "Ben bu işin ehli değilim." diye bir sonrakine, havale edecekler.

"Nihayet Muhammed (s.a.v.)'e gelecekler. O hemen ayağa kalkacak, kendisine şefaat için izin verilecek EMANET ile (SILA-İ) RAHİM gönderilerek sıratın sağ ve sol taraflarına duracaklar. Sonra sizin ilk kafileniz şimşek gibi, sırattan geçecek. Şimşeği hiç görmediniz mi? Göz kırpacak bir zamanda nasıl geçip dönüyor. Sonrakiler kuşların geçişi gibi ve insanların koşması gi­bi geçecekler. Onları böyle koşturan amelleri olacaktır.

Peygamberiniz de sırat üzerinde durmuş:

**Yarabbi! Selamet ver, selameti diyecek. Nihayet kulların amelleri aciz kalacak. Hatta öyle kimse gele­cek ta, ancak sürünerek yürüyebilecek. Sıratın iki ta­rafında asılı çengeller olacak. Bunlar emr olundukla­rını yakalamakla mumurdurlar. Bakarsın bazı in­sanlar, tırmalanmış, kurtulmuş, bazıları da cehenne­me atılmış olacak" buyurdular. Ebu Hüreyrenin nef­si yedi kudretinde olan Allah'a Yemin ederim ki ce­hennemin dibi yetmiş yıllık yol kadar derindir.**

(A. Davudoğlu, S. Müslim T. ve Şerhi c.2 sh.220)

---
29 Haziran Çarşamba
## OSMANLI DEVLETİNİN NÜFUZU

XX. Asrın ilk çeyreğinde Osmanlı, bir cihan dev­lerinin enkazı idi. Ancak devlet öylesine sağlam temel­lere oturtulmuş, öylesine şanlı bir tarih yalamıştı ki, bu enkaz bile göz kamaştırıyor, hased uyandırıyordu. Nü­fuzu da hâlâ büyüktü, telkin ettiği saygı azametliydi.

Bir imparatorluk, mütecanis ve milli devletler gibi değildir, idaresi daha çok san'at ve tecrübeye bağlıdır. Bir devletin, en uzak ve ücra köşelerde toprakları var­dır. Devletin sahibi de umumiyetle tek bir millettir. O tek milletin sadece askeri gücü, o kadar dağınık ve çe­şitli şartlardaki ülkeleri tutmaya kâfi değildir. O ülkele­ri ve milletleri tutmak bir sanattır ki, devlet sahibi ol­mamış milletler bu san'atı hiç bilmezler.

Osmanlılar, devleti çok defa askerlerle tutmamış­lardır. Zaten bu çizgiden itibaren artık Türk askeri bu işe yetişemezdi. Son devirde II. Abdülhamid Han, im­paratorluk san'atının üstadı idi. Adeta irsen tevarüs edilmiş bir kabiliyetle bu işi yaptı. Bunun ne büyük bir incelik olduğunu kavrayamayan ve bu san'atı hiç bil­meyen ittihadçılar, muazzam mirası kolayca harcadılar. Osmanlı Devleti 1683'den bu yana büyük topraklar kaybetmişti ama, ceste ceste, adeta hesapla kaybetmiş­ti. Hesapsız harcama, İttihad ve Terakki'nin eseridir ve devleti yıkıştır.

(Y. Öztuna, B.T.Tarihi)

---
1 Temmuz Cuma
## İNSANI CENNETE GÖTÜRECEK AMELLER

Peygamberimiz (s.a.v)'in vasıflarını öğrenerek Küfe'den kalkıp gelen Abdullah Yeşkürî (r a ) der ki

«Onu, Mina'da aradım Bana «O, Arafattadır!» denildi. Arafata kadar gittim Arafat yolunda durdum. Kendisini görünce, sıfatlariyle tanıdım. Önünde giden bir adam «Resûlullah'ın yolundan çe­kil!» dedi.

Resûlullâh s.a.v.) «Bırak adamı, bakalım ne haceti var?» buyurdu

Sıkışa sıkışa yanına kadar sokuldum. Hayvanının yu­larını tuttum.

«Yâ Resûlallah! Sana, iki şey soracağım. Beni, Cehen­nemden kurtaracak, Cennete sokacak şey nedir?

Beni, Cennete yaklaştıracak, Cehennemden de uzak­laştıracak ameli, bana bildir?» dedim.

Resûlallah Aleyhisselâm, semâya baktıktan sonra, ba-şınnı, önüne eğdi. Sonra da bana yüzünü döndürüp:«Eğer, sen, meseleyi büyütmez, uzatmaz, kısa kesersen, benim söyleyeceklerimi, aklında iyice tut. Allah'a, hiç bir şeyi eş, ortak koşmaksızın ibâdet et. Farz olan beş vakit namazı kıl! Farz olan zekâtı ver! Beytullâh'a hacc et! Ramazan orucunu tut!

Halkın, sana yapmasını istemediğin şeyi, sen de, on­lara yapma! Çekil artık hayvanın yolundan!» buyurdu.

(M. Asım Köksal, İslâm Tarihi -C. 17, S. 272)

---
2 Temmuz Cumartesi
## KUBA MESCİDİ

Bu mescid i şerif İslamiyetin zuhurunda en evvel bina edilen ve en evvel kendisinde aşikâr olarak cema­atle namaz kılanan mesciddir. Medine-i Münevvereye üç mil mesafededir. Buraya Aliye de derler.

Resul-i Ekrem (s.a,v.) Efendimiz bu mescidin binasın­da amele gibi çalıştı. O derece ki; taşların ağırlığı altın­da Vûcud-i saadeti eğiliyordu, işte şu ayeti celile bura­da nazil olmuştur:

Meâl-i Şerifi; **"İlk gününden Takva temeli üzerine kurulan (Kuba'daki) mescid'de namaza durman daha doğrudur. Orada temizliği ve nezaheti seven insanlar vardır. Allah temizlenenleri sever."** (Tevbe Suresi: 108)

Mescid-i Haram, Mescid-i Şerif-i Nebevi ve Mescid-i Aksa'dan sonra İslamiyet nazarında efdal bir mescid bu Kuba Mescid-i Şerifi'dir.

Peygamber (s.a.v.) Efendimiz'in hicretinde, mübarek devesi bu mescidin arsasına çöktü ki; yeri hâlâ bellidir.

Bir hadis-i şerifte:

**"Bu mescidi ziyaret edip, iki rek'at namaz kılana bir umre ecir ve sevabı vardır"** diye buyurmuşlardır.

Resul-i Ekrem (s.a.v.) Efendimiz bir cuma günü Küuba'dan kalktı. Yolun sol tarafına gelen Salim bin Avf vadisinde "Ra'nuna" denilen yere inip, orada beliğ bir hutbe irâd edip namazını kıldığı, ilk Cum'a budur.

(Hz. R. M. Sâmi (k.s.), Ashab-ı Kiram, Sh.: 20 - 21)

**HİKMET**

**"İstişarede doğru söyle ki, rey doğru olsun."** (Hz. Ebu Bekir(r.a))

---
3 Temmuz Pazar
## PEYGAMBER (S.A.V.) EFENDİMİZ VE KARANTİNA

Hz.Peygamber (s.a.v.) şöyle buyuruyor:

**"Bir yerde taun (veba)'ın bulunduğunu işitirseniz oraya gitmeyiniz. Bulunduğunuz yerde meydana gel­mişse oradan da ayrılmayınız."** (Buhari)

Hadis-i Şerifin birinci kısmı, dışarıdan gelinerek has­talık alınmasını önleyici, ikinci kısmı ise hastalığın bu­laştığı bölgeden etrafa yayılmasını durdurucudur Bir insanın salgınlı bölgeden dışarı çıkabilmesi için ancak sağlam olması gerekir. Bu emir daha henüz hastalanmamış, fakat vücuduna mikrop girmiş olanları, bir baş­ka deyimle kuluçka dönemindekileri de kapsamaktadır.

Zehebi şöyle diyor:"Veba hastalığı olan yere gitme­menin iki faydası vardır: Birincisi; kötü havayı teneffüs edip hasta olmaktan korunmak, ikincisi de hastalarla oturup kalkıp hastalığın ulaşmasını önlemek."

Veba hakkındaki, Hz. Peygamber (s.a.v.)'in emri hu­dut ve sahillerden, bir ülkeye veya bir şehre bulaşıcı hastalığın girmemesi için alınan en köklü tedbirdir.

Karantinanınsa bugünkü tarifi şudur: Bulaşıcı bir hastalığın bulaşmasına maruz kalmış ve maruz kalmış olmasından şüphe edilen insan veya evcil hayvanların, hastalığın ve uzun kuluçka dönemi boyunca, böyle ol­mayanlarla temasını önlemek için hareket serbestliği­nin sınırlandırılmasıdır.

(Kur'an-ı Kerim ve Hadislerde Tıp, Dr. Mahmud Denizkuşları)

---
4 Temmuz Pazartesi
## HZ. ABDURRAHMAN BİN AVF (R.A)

Abdurrahman bin Avf (r.a.) Cennet ile müjdelenen on sahabiden biridir. Nesebi Kılal bin Mürre'de Resulullah (s.a.v.) ile birleşir. Cahiliye devrinde ismi "Abdûl Kabe" idi. Resulullah (s.a.v.) ona Abdurrahman ismini verdi.

Abdurrahman bin Avf (r.a.)'ın hususiyetlerinden biri­si Resulullah (s.a.v.)'ın kendisine iktida ederek namaz kılmış olmasıdır. Bir gün Abdurrahman bin Avf cemaa­te imam olmuş, Resulullah (s.a.v.) de namaza erişerek iktida etmişti, imam selam verdikten sonra fevt olan bir rek'atı kendileri tamamlayıp selam vermişler ve buyur­muşlar ki:

**"Hiçbir Nebi, ümmetinden salih bir kimsenin arka­sında namaz kılmadan dünyadan ayrılmamıştır"**

Hazret-i Ali (r.a.) diyor ki:

- Ben Resulullah'ın Abdurrahman bin Avf için şöyle buyurduklarını işittim: **"Sen semâ ehli içinde eminsin. Sen ehl-i arz içinde de eminsin."** Ve yine Resulullah (s.a.v.) onun hakkında: **"Abdurrahman bin Avf yeryü­zünde Allah'ın vekilidir."** diye buyurmuşlardır.

Abdurrahman bin Avf, Bedir vak'asına ve bütün harblere katıldı. İlk müslüman olan sekiz kişiden biri oldu. Resulullah (s.a.v.)'ın kendileriyle istişare ettikleri, altı Sahabiden biridir. Ebu Bekir (r.a.) huzurunda müs­lüman olanlardandır

Tebük seferinde malının nısfını (yarısını) tasadduk etmişdir. Resulullah (s a.v.) Efendimiz de:

**"Cenab-ı Hak, verdiğine de, bıraktığına da bereket ihsan buyursun!"** diye dua buyurmuştur. Duayı Nebevi bereketiyle zengin olmuş, daha sonra fi sebilillah 500 at ve 500 deve vermiştir.

---
5 Temmuz Salı
## CEBİR'İN İLK ALİMİ

İlk cebir kitabını yazan ve Batı'ya cebiri öğreten Ebu Abdullah Muhammed bin Musa el-Harizmi, büyük bir Müslüman Türk matematik bilginidir.

Hazar denizinin doğusundaki Harizm'de (Hîve'de), 780 yılında doğmuştur. Halife Me'mun (786 813) dev­rinde yaşayıp, 850 yıllarında Bağdat'ta vefat etmiştir.

Matematik, astronomi, ve coğrafya ilmi alanlarındaki hizmetlerle çağını aşmış Hârizmî için ünlü şarkiyatçı Gandz; "Harizmi cebir ilminde Öklid'den (Euclides M.Ö. 3. yüzyıl) bin yıl ileridir" der. Gerolama Cardano (1501 1576) ise onu dünyanın en büyük 12 dahisi ara­sında sayar.

Mezopotamya menşeli olan "**Cebir**" kelimesi Harizmî'n **"El-Cebr ve'l Mukabele"** adlı eseriyle dün­yaya yayılmış ve batı dillerine tercüme edilirken kelime hiç değiştirilmemiştir. Fransızca'ya Al gebre (cebir) ve İngilizceye Al gebra şeklinde geçmiştir.

Hârizmi'n, matematikde en büyük hizmetlerinden bi­risi de eserlerinde hem "sıfırı" hem de diğer rakamları kullanmasıdır. Avrupa ise bu rakamları müslümanlardan 350 sene sonra (13. yüzyılın ortalarında) alarak kul­lanmışlardır. Bir İtalyan bilgini olan Fibonacci 1202 yı­lında kaleme aldığı bir eserinde, Batı'da İslam rakamla­rını ilk defa kullanma şerefine nail olmuştur.

Hârizmî, Halife Me'mun'un isteği üzerine 69 âlimle işbirliği yaparak İslam dünyasında ilk defa yer ve gök küresi haritalarını yaptı.

(Devamı yarın)

---
6 Temmuz Çarşamba
## CEBİR'İN İLK ALİMİ

(Dünden devam)

Hârizmî dâhî bir bilgin olarak doğulu ve batılı bilgin­lere rehberlik ve hocalık etmiş, eserleri temel ve kaynak eserler olarak kullanılmıştır.

Eserleri: 1-El Cebr ve'l Mukabele: Dünyada cebir hak­kında ilk yazılan eser. 13. yüzyıla kadar Avrupa üni­versitelerinde ders kitabı olarak okutulmuştur. Eserin el yazma asıl ve tek nüshası Oxford'da Bodliana kütüp­hanesinde diğer bir nüshası da Paris'te Bibliothque Na­tional de bulunmaktadır. 2- Kitâb'ül Muhtasar Fil Hisabi'l Hindî:(Hesap sanatına dair): Eserin Arapça olan asıl nüshası bulunamamıştır. Latince tercümesi Camb­ridge üniversitesi kütüphanesindedir Viyana Saray kütüphanesinde en eski el yazması, yine Latince nüshası Salen Manastırında ve Heidelberg kütaphanesinde bu­lunmaktadır. 3- El-Mesâhât (Yer ve yüzölçümleri) 4-Ziyc-i Hârizmî (Yıldızlar kataloğu), 5- Kitâb'ül Amel bi'l Usturlab; (Zamanı ölçmede kullanılan Usturlab hakkındadır.) 6- Kitab'üs Süret-il Arz = Enlem Boylam, (Coğrafya ilmiyle ilgili eseri.)

Harizmi, bu eserleri ile doğu ve batıda meşhur bir matematikçi, aynı zamanda Astronom ve coğrafyacı olarak daima anılmıştır.

**HİKMET**

Eb'ül-Kasım el-Hakim'e "Kalb-i Selim'den soruldu­ğunda: Onun üç alâmeti vardır

1- Hiç konseye eziyet etmemek,

2- Hiçbir kimseden incinmemek,

3- Bir kimseye iyilik yaptığında mükâfat beklememek, buyurdular.

---
7 Temmuz Perşembe
## ASHAB-I KİRAM (R.A.)

Peygamber (s.a.v.) Efendimiz buyuruyor: **"Ashabım hakkında konuşulurken dilinizi tutu­nuz."**

**"Ashabım arasındaki münakaşa ve muharebeleri ko­nuşmaktan kaçınınız. Zira sizden biriniz, Uhud dağı kadar altın sadaka verse, ashabımdan birisinin bir müd, yahut yarım müd (Bir müd dörtte bir sa'dır) sada­kası sevabına kavuşamaz."**

**"Müjde, saadet ve devlet, beni gören ve beni göreni gören kimse içindir."**

**"Ashabım için kötü söylemeyin, ashabıma sövmeyin, ashabımı kötüleyen ve sövene Allah-ü Teâlâ la'net et­sin."**

Enes (r.a.)'in bildirdiği hadis-i şerifte de: **"Allah-ü Teâlâ beni seçti, benim için ashabımı seçti. Ashabımı bana yardıma ve akraba eyledi. Yakında âhir zaman­da bir kısım insanlar gelir ki, ashabımda kusur söy­lerler. Dikkat edin! öyleleri ile yeyip içmeyiniz. Dik­kat ediniz, onlarla evlenmeyiniz (kız alıp vermeyi­niz). Dikkat ediniz! Onlarla namaz kılmayınız. Onla­rın namazını kılmayınız. Onlara Hakk'ın la'neti inmiştir."** buyuruldu.Câbir (r.a.) Resulullah (s.a.v.)'ın: **"Hudeybiye'de, ağaç altında biat edenlerden bir kimse, Cehennem'e girmez."** buyurduğunu bildiriyor.

Ebu Hureyre (r.a.)'nin bildirdiği hadis-i şerifte: **"Allah-ü Teâlâ Bedr muharebesinde bulunanlara, ey Bedr ehli, istediğinizi yapınız, elbette ben sizi mağfi­ret eyledim buyurmuştur,"** buyurdu.

(İslâm Tarihi, M. A. Köksal)

---
8 Temmuz Cuma
## HESAP KORKUSU

Yezid er-Rakkaşi (r.a.) nefsini azarlayarak kendi ken­dine **"Ey nefs, vay haline! ölümünden sonra senin na­mazını kim kılacak? ölümünden sonra senin namına orucu kim tutacak?"** derdi. Sonra yine **"Ey insanlar, ağlasanıza! Nefsinizin geri kalan ömrü üzerine bağıra bağıra ağlasanıza. Her kim ki, ölüm ona vaadli, kabir onun evi, toprak döşeği, kurt-böcek arkadaşı, büyük korku ve müthiş korku kendisini yerinden koparıp alıyor, binaenaleyh o kimse uykudan nasıl zevk alır?"** der. Sonra yere serilip bayılıncaya kadar ağlardı.

Halife Ömer bin Abdi'l-Aziz (r.a.), fakih ve alimleri toplar onlarla ölümü, Kıyamet Günü'nün korkularını (çetin ve) kötü hesaba çekilmeyi, Sırat Köprüsü'nden geçilmeyi müzakere eder ve onlardan birinin önünde sanki (yatmakta olan) bir cenaze varmış gibi ağlardı.

(Hadisçilerin ve Tabiin'in büyüklerinden) Süfyan-ı Sevri (r.a.)'nin yanında ölüm zikrolunca kendisinden günlerce kimse istifade edemezdi. Kendisi de yemez, içmez ve bir şey sorulduğunda (sadece) bilmiyorum, diye cevap verirdi.

Ali bin Fudayl bin lyaz (r.a.) da (yanında) ölüm zik­redilince (korkusundan) titreyerek mafsalları kopacak gibi olurdu.

Yusuf b. Esbât ise bir cenazeyi teşyi ettiği zaman öle­cek gibi oluyordu da kendisini evine sedye ile getiri­yorlardı.

(İmam Şa'ranî, Ölüm - Kıyamet - Ahiret, Sh.: 22)

---
11 Temmuz Pazartesi
## CAFER-İ SADIK (R.A.)

Bir gün bir ırmak kenarında bulunurlarken, kendisi­ne sâfiyane teslimiyeti olan bir zat ırmağa düşer.

- Cafer! Cafer! diye bağırarak imdat ister ve suyun dibini bulur. Boğulurken birden kurtulur. Cafer so­rar:

- Ne oldu? der. Adam:

- Cafer dedim battım, ALLAH dedim kurtuldum, deyince

Cafer:

- Bu hali muhafaza et, gerçek istiâne budur buyu­rur.

Kavimleri ve akrabaları ile çok meşgul olurdu, ha­yır öğütler verirdi.

Sözleri:

-  Gelin birbirimizi uyandıralım. Doğru hakka gide­lim, bey'at edelim, şefaat kılalım. Tövbe ibadetten öncedir.

- ** Beş kimseden sakının: Yalancıdan, ahmaktan, bahilden, mürüvvetsizden, fâsıktan.**
(M. Hâni, Adâb, Sh. 60)

Nuh Aleyhisselam, bir şey yediği zaman Elhamdülillâh! derdi. Bir şey içtiği zaman: Elhamdülillâh! derdi. Bir şey giydiği zaman: Elhamdülillâh! derdi. Bir şeye bindiği zaman: Elhamdülillâh! derdi. Bunun için, yüce Allah, ona (Şükr edici bir kul) ismi­ni vermiştir.

(Peygamberler Tarihi, M. A. Köksal, Sh.: 107)

---
13 Temmuz Çarşamba
## HZ. AİŞE (Radıyallahü anhâ)

Hz. Aişe (r.a.) validemiz, Hz. Ebu Bekir (r.a.)'ın kızı, Hz. Resulullah (s.a.v.)'ın zevce-i muhteremeleridir.

Hz.Peygamberimiz (s.a.v.) buyuruyor: **"Kadınlar içinde, ziyâde sevdiğim Aişe, erkeklerden ise pederi olan, Hz. Sıddık'dır." "İnsanların bana en ziyade sev­gili olanı Aişe-i Sıddtkâ'dır." "Aişe-i Sıddîkâ Cen­nette zevcemdir."** (K. İrfan)

Hz. Aişe (r.a.)'dan pek çok ahkam-ı şer'iyye naklolunmuştur. Hz. Aişe (r.a.)'nin en mümtaz hususiyeti ilmidir. Ulûm-ı İslamiyye'ye hizmet itibariyledir. Pey­gamberimiz (s.a.v.)'in vefatından sonra, Ashab-ı Kiram (r.a.) bir mes'ele hakkında tereddüt ettiklerinde, ona müracaat ederek, verdiği hüküm ve karar ile müşkülle­rini hallederdi. Çünkü o Medine'de, Hz. Peygamber (s.a.v.)'in daima yanında bulunmuştu. Hz. Resulullah (s.a.v.)'ın vefatından sonra Hz. Aişe (r.a.) yarım asra ya­kın bir zaman yaşadığı için ahkâm-ı şer'iyyenin dörtte birisi, Hz. Aişe (r.a.)'dan naklolunduğu söylenir. Ata İbn-i Ebi Rebâh: **"Aişe nâsın en fakihi, en alimi, üm­met hakkındaki rey ve içtihadında, en güzel isabet edeni idi."** diye sen'a etmiştir Urve de: **"Fıkıh'da, tıbda, şiir ve eyyamı Arabda- Aişe derecesinde fazileti hâiz hiçbir kimse görmedim."** demiştir.

Hz. Aişe (r.anha.), Hicretin 58'inci yılında Ramazan ayında Medine'de vefat etmiş ve cenaze namazı Ebu Hureyre (r.a.) tarafından kıldırılmış ve Cennetül Baki'ye defnedilmiştir. Allah (c.c.); bütün ümmet-i Mu­hammedi, mü'minlerin annesi Hz. Aişe (r.a.)'nin şefaatına mazhar buyursun. (Amin). (S. Buhari. C. 9 / 404)

---
14 Temmuz Perşembe
## PEYGAMBER (S.A.V.) EFENDİMİZİN YATAKLARI

Resûl-i Ekrem (s.a.v.)'in yatağı, içi hurma yaprakları ile dolu bir deri ile bir örtü veya iki katlı bir kumaş par çasından ibaretti.

Hz. Hafsa (r.anha.) anlatıyor (ki, hanımlarındandır): **"Bir defasında Resul i Ekrem (s.a.v.)'in, üzerinde daha rahat etmeleri için bir kumaş parçasını dört kat yap­tım, fakat kendileri istirahattan hakkında bu kadar meşgul olmamdan memnun kalmadılar."**
(Tirmizi)

Resûl-i Ekrem (s.a.v)'in Arabistan'ın tek hâkimi du­rumuna geçtikleri bir devrede bile evinde ufak bir se­dirden, su tulumundan başka bir eşyaları yoktu.

(Peygamber(s.a.v.) Efendimizin Yüce Ahlakı, Sh.:16)

## HİCRETİN VACİP OLMASI

"Bir beldede ehl-i İslam'ın azlığından dolayı dinini muhafaza edemeyen kimseye dinini ikâme edecek bir İslam beldesine hicret etmesi vacip olur. Şu halde hic­retin sebebi, hicrete ihtiyaçtır. Hicrete ihtiyaç hâsıl olursa, hicret kıyamete kadar bâki'dir."

(Hz. R. M. Sâmi (k.s.), Musahebe: 6)

**PEYGAMBER (S. A** **V.)** **EFENDİMİZDEN:**

**"Küçüğümüze şefkat göstermeyen, büyüğümüzün hak­kını tanımayan kimse, bizden (Bizim Sünnetimize uy­muş olanlardan) değildir?**

---
15 Temmuz Cuma
## HİCRET

**"O kimseler ki, onlar imân ettiler ve imanlarını efalleriyle isbat derek vatanlarını terk ve civarı Resu­lullah (s.a.v.)'a iltica etmek suretiyle hicret ettiler ve Allah (c.c.) yolunda malları ve canları ile cihad ettiler. Onlar için Allah (c.c.) katında büyük dereceler vardır. Ve ancak onlar korktuklarından kurtulup umdukları­na nail olmak suretiyle fevz ü necat bulurlar."** (Tevbe:20)

**Hicret**: Din uğrunda beldesini, hanesini, akraba ve taallukatını, mallarını ve kafirlerin komşuluğunu terk ederek diyarı İslama nakletmektir.

İslamiyetin başlangıcında Resulullah (s.a.v.) Efendimiz'in, Medine'ye teşrifiyle, Mekke'nin fethinden evvel hicret farz idi. Fakat Mekke'nin fethinden sonra farziyeti nesh olunup sünnet olarak baki kalmıştır.

Bir hadis-i şerifte: **"Fetihten sonra hicrete lüzum yoktur."** buyurulmaktadır.

Resulullah (s.a.v.) Efendimiz: **"Bir kimse dini sebe­biyle bir arza hicret ederse, velevki hicret ettiği yer eski beldesine bir karış olsun, o kimse için Cennet vacib olur. Refiki İbrahim ve Muhammed olur."** bu­yurmuştur.

(Hz. R. M. Sâmi (k.s.), Musahabe, C.3, Sh.. 133)

**AYET-İ KERİME**

**"Sabret, Allah (c.c.) iyi davrananların ecrini elbette zayi etmez."** (Hûd Sûresi:115)

---
16 Temmuz Cumartesi
## KUBA'DAN MEDİNE-İ MÜNEVVERE'YE HAREKET

Hicrette peygamber (s.a.v.), Kuba'da bir müddet ko­naklayıp Kuba Mescidini inşâ etti. Cuna günü, Cuma namazını Kuba'da kıldıktan sonra devesine bindi. Yula­rını da onun boynuna doladı. Yine Peygamberimiz (s.a.v.) önde, Hz. Ebu Bekir (r.a.) arkasında Neccaroğulları yiğitleri de çevresinde olduğu halde Medine içine doğru hareket ettiler.

Peygamberimiz (s.a.v.)'e Neccaroğulları:

**"Ya Resulallah, dayılarına buyur, sayıca çokluk, mal ve silahça hazırlık, düşmanlarına karşı seni koruyup savunacak kuvvet ve kudret bizde var."** dediler. Peygamberimiz (s.a.v.): **"Devenin yolunu açınız, nereye çökeceği ona buyurulmuştur."** dedi. Yolunu açtılar, Kusva ilerledi. Malik b. Neccaroğulları'nın evleri yanı­na varınca, bugünkü Mescid-i Nebevi'nin kapısının bu­lunduğu yere çöktü.

Deve, çöktüğü zaman, Peygamberimiz (s.a.v.) onun üzerinden inmedi. Deve ayağa kalktt. Kusvâ, biraz git­tikten sonra birden bire arkasına dönüp ilk önce çöktü­ğü yere kadar geldi. Oraya tekrar çöktü ve kalkmadı. Boynunu ve göğsünü yere uzatıp böğürmeye ve deprenmeye başladı. Bunun üzerine Peygamberimiz (s.a.v.) devesinden indi. **İnşallah menzilimiz burası­dır, kimindir burası?"** dedi. Muaz b Afra: **"Ya Resulallah, Amr'ın oğulları Sehl ve Süheyl'indir."** dedi. Bu arsa, Neccaroğulları'ndan Sehl ve Süheyl isimli iki ye­tim gence ait, hurma kurutma yeri idi. Burasını satın alarak Mescid-i Nebevi'yi inşaa etti.

(M. A. Köksal, İ.Tarihi, C.1, Sh.:24)

---
17 Temmuz Pazar
## ABDULKADİR GEYLANİ (K.S.) HAZRETLERİ

Şah-ı Nakşibend (k.s.) Hazretleri, Abdülkadir (k s.) Hazretleri için şu medhiyeyi yazmışlardır:

**"Her iki âlemin sultanı Şah Abdülkadir**

**Evlâd-ı Adem'in hakanı Şah Abdülkadir**

**Arşın, Kürsînin, Kalemin ayı hem güneşi**

**En büyük nurdan bir kalp nuru şah Abdülkadir."**

Geylânî Hazretleri, Hicri:470 - 561 (Miladi: 1077-1165) yılları arasında tam 91 sene muammer oldular. Bir şair O'nun doğduğu sene ve yaşadığı 91 yıl için şöy­le bir tarih düşürmüştür:

**"Aşk ile geldi; kemâl ile gitti..."**

Nesebleri, hem ana hem de baba tarafından Hz. Pey­gamber (s.a.v.) Efendimiz'e ulaşmaktadır. Babası, Hz. Hasan (r.a.), anası Hz. Hüseyin (r.a.) neslinden... Aynca Hz. Ebû Bekir (r.a.), Hz. Ömer (r.a.), Hz. Osman (r.a.) ile de akrabalığı var.

Geylâni Hazretleri'nde, tâ çocukluk devresinden son nefesine kadar Peygamber (s.a.v.) Efendimiz'in ve As­habının tuttuğu yola aykırı tek hareket görülmemiştir. Birkaç kere evlenmiş ve 12 erkek, 2 de kız çocukları ol­muştur.

İslam âlemini Cengiz, Hülagu fitneleri ve Haçlı belası sarsmaya hazırlanırken Bağdat'ta halkı Hakk'a, Kitab'a, Sünet'e çağırmış, feyzini Allah (c.c.) ve Resulullah (s.a.v.)'den almış, daima Hakk'ı halka öğretmiş ve ye­tiştirdiği büyük zatlar ile âlem-i İslam'ın dört bucağın­da Kitabullah'ı ve Sünnet-i Nebevîye'yi yaymaya uğ­raşmıştır.

---
18 Temmuz Pazartesi
## KABİR AZABI HAKTIR

Bir mü'min inanmış, her idareci arkasında bayram ve cuma namazlarını kılmayı hak bilecek. Çünkü sultana itaat farzdır, ona karşı kıyam ve isyan caiz değildir. Adalet gösterirse sevap, zulmederse vebal kazanır, her halükarda devlet reisine bağlılık gereklidir. Sultana isyan eden, emirlerine boyun eğmeyen hâricilerden sayılır. Çünkü Allah Celle ve Âlâ:

**"Ey iman edenler, Allah'a itaat edin, peygambere ve sizden olan emir sahiplerine itaat edin"** (En-Nisâ: 59) buyuruyor.

Mü'min kabir azabını hak bilmelidir. Bunu inkâr eden şüphe yok ki sapık ve bid'atçıdır. Kabir hayatının varlığı Allah Resulü (s.a.v.)'nün şu hadislerinde açıkça görülmekte: Nebi sallallahu (s.a.v.) buyurdu:

**"Kabir ya Cennet bahçelerinden bir bahçe, yahut ateş çukurlarından bir çukurdur."**

Aleyhissalatü vesselam buyuruyor

**"Her gece Mülk suresini okuyandan Allah, kabir azabını uzaklaştırır"**

Allah Celle ve Âlâ buyuruyor:

**"Kim benim zikrimden yüz çevirirse, onun hakkı dar bir geçimdir."** (Tahâ: 124)

Bu ayetteki "Dar bir geçim'den murad kabir işkencesidir (diye tefsir olunmuştur).

Bu mevzuyla alâkalı daha pek çok haber varsa da biz bu kadarla yetindik. Aklı başında bulunan kimselere de bunlar kâfidir.

(Sevadü'l A'zam Sh.: 24)

---
19 Temmuz Salı
## İMAM-I BUHARİ (R.ALEYH) HAZRETLERİ

Babası, İmam-ı Mâlik (r.aleyh) Hazretlerinden hadis dersi almış alim, muttaki ve temiz ahlaklı bir zattır.

Buhari Hazretleri, Kur'an-ı Kerim'i ezberledikten sonra on yaşında hadis ezberlemeye başlar, ilim yolunda yıllarını vermiş yaşlı âlimler bile, bu talebenin, geniş bilgisinden faydalanırlar. Onbeş yaşına girmeden 70.000 hadis ezberler, ilim yolculuğuna 15 yaşında çıkar. Horasan, Belh, Merv, Nişabur, Rey, Hicaz, Bağdat, Mısır'da beş yıl kalır. İşittiği hadisleri niçin yazmadığını soran arkadaşlarına: "Siz bana yazdıklarınızı getirin" der. Arkadaşlarının yazdıkları 15.000'den fazla hadisi teker teker ezbere okur. Bir zaman. Irak dolaylarında kaldı ve gittiği yerlerde hadis okuttu. Nişabur, Belh, Semerkant, Buhara ve Farab'da da dersler verdi.

Buhara'dan çıkartıldıktan sonra Semarkant'a gitmek üzere yola çıktı. Hartenk Kasabası'nda hastalandı, Son yıllarda başından geçenler kendisini hayli yormuş, yıpratmıştı. Bir gece ellerini gökyüzüne kaldırmış, derin bir vecd içinde şöyle dua etmişti: "Ya Rabbi, artık dünya bana dar gelmeye başladı, ruhumu yanına al." Ramazanın son gecesi yatsıdan az sonra dâr-ı bekaya intikal etti (r.aleyh). Bayramın ilk gününe rastlayan ertesi 1 Şevval 256 (1 Eylül 870) Cuma'dan sonra toprağa verildi. Mezarına nur indiği görüldü ve mezar toprağından etrafa güzel kokular yayıldığı hissedildi.

(Doç. Dr. Müçteba Uğur, Buhâri)

---
20 Temmuz Çarşamba
## GAZİ OSMAN PAŞA

Gazi Osman Nuri Paşa 1832 yılında Tokat'da doğdu. Tokatlı Yağcıoğulları ailesindendir. Babası İstanbul'da olduğundan çocukken ailece, İstanbul'a göç etmişlerdir. Beşiktaş Askeri Rüşdiyesi'nden mezun olduktan sonra Kırım Harbi'ne gönderildi.

Askerlik mesleğindeki fevkalâde başarıları neticesinde, 1877 Osmanlı-Rus Harbi (93 Harbi)nde Müşirlik rütbesine yükselmişti. Bu harpte icra ettiği fevkalâde başarılı "Plevne Müdafaasıyla" tarihlere "19. yüzyılın en başarılı askeri"unvanıyla geçmiştir. Bu müdafaa, bütün dünya ordularına yeni "savunma stratejisi ve prensipleri" kazandırmıştır. Bu savaşta Ruslara esir düşmüş, dünyada pek az savaş esirine gösterilen hürmet ona gösterilmiş; 1878'de İstanbul'a döndüğünde Padişah II. Abdülhamid Han, Gazi Osman Paşa'yı kucaklamış, alnından öpmüş ve: "Sen benim yüzümü ağarttın, iki cihanda yüzün ak olsun"diye dua buyurmuşlar, birçok hediye ve nişanlar vermişlerdir. Mabeyn Müşirliği ve Harbiye Nazırlığı görevleri verilmiş, 1900 yılının 4 Nisan'ı 5 Nisan'a bağlayan gecesi, irtihal etmiş, Sultan II. Abdülhamid Han'ın yaptırdığı, Fatih Camii'ndeki türbesine defnedilmiştir (Rahmetullahi Aleyh).

Gazi Osman Paşa çok cesur, zeki, iyi nişancı bir askerdir. Geceleri az uyur, sabah namazından sonra Kur'an okur, haftada bir defa hatim indirirdi. Gayet az yemek yerdi. Vazife başında çok ciddi idi. Hâsılı Ashab-ı Kiram (r.anhümâ)'yı her haliyle örnek alırdı.

---
21 Temmuz Perşembe
## İMANIN ŞUBELERİ

**İmanın İ'tikada ait** **şubeleri otuz tanedir.**

1-  Allah (c.c.)'a -zatına, sıfatlarına ve birliğine iman.

2-  Allah (c.c.)'dan başka her şeyin sonradan var olduğuna inanmak.

3-  Allah (c.c.)'ın meleklerine iman.

4-  Kitaplarına iman.

5-  Peygamberlerine iman.

6-  Kadere, hayrın ve şerrin Allah (c.c.)'dan geldiğine iman.

7-  Ahiret gününe iman. Kabirde sual, kabir azabı, dirilmek, mahşer yerine gitmek, amellerin tartılması, sırata inanmak.

8-  Allah (c.c.)'ın cennet va'dine ve cennetteki ebedi hayata iman.

9-  Cehennem azabıyla tehdide, cehennem azabına ve o azabın kafirler hakkında sonu olmadığına iman.

10- Allah (c.c.)'ı sevmek.

11- Allah (c.c.) için birbirini sevmek, Allah (c.c.) için buğz etmek.

12- Peygamber (s.a.v.)'i sevmek, O'na salevat getirmek ve sünnetine tabi olmak.

13- İmanda ve amelde ihlas ve samimiyet, riya ve nifakı terk.

14- Günahlarına pişman olup tevbe etmek.

15- Allah (c.c.)'tan korkmak.

16-17- Allah (c.c.)'ın rahmetini ümid etmek, rahmetinden ümidi kesmeme.

18- Allah (c.c.)'a şükretmek.

19- Vefakar olmak.

20- Belaya sabretmek.

21- Mütevazi olmak, büyüklere hürmet göstermek,

22- Şefkatli ve merhametli olmak, küçüklere şefkat,

23- Allah (c.c.)'ın kazasına razı olmak.

24- Allah (c.c.)'a tevekkül etmek.

25- Kendini beğenmemek, kendini meth etmemek.

26- Kin ve garezi terk etmek.

27- Hasedi terk etmek.

28- Gazaplanmamak.

29- Hiyanet etmemek.

30- Dünyaya dalmamak, mal ve mekan sevgisini terketmek.

(A. Davudoğlu, S.Müslim. T.Ş., C.:1 sh.:242)

---
22 Temmuz Cuma
## MÜ'MİN NEDEN VE NİÇİN OLDU DEMEZ

Kader başa geldiği zaman, gönderene (Allah (c.c )'a) kafa tutmak, inancı öldürür, (kalpteki) tevhid (mutlak bir ve hakim olan Allah (c c )'ı bir bilme inanç ve) nurunu söndürür, tevekkül ve ihlâsı yok eder.

İman sahibinin kalbi, niçin ve neden oldu, gibi sözleri bilmez. Belki şundan veya bundan oldu, gibi yersiz lafları da dile getirmez Bildiği tek şey var, o da

- **Başüstüne, hoş geldi; safalar getirdi, diye karşıla­maktır.**

Nefis tümüyle, (İslamın emirlerine karşı) muhalefet safında durur. Durmadan niza çıkarır; daima karşılık ister. Onun ıslahını dileyen, cihad ehli olsun. Ta şerrinden emin oluncaya kadar... O nefis şer içinde şerdir. Onunla cihad edersen, emin olabilirsin. Neticede göreceksin ki, hayır içinde hayır oluyor. Nefisle cihad devam ettiği müddetçe, onu her iyiliğe uyar bulursun. O zaman, ibadetleri hoşlukla yapmaya koyulur. Ve bu Hakk'a uyma mükafatı olarak şu ilahî hitap ona gelir.

**"Ey Mutmeinne -sakin, Hakk'a uyar- nefis, Rabb'ine dön. O senden razı; sen de ondan hoşnud olarak..."** (Fecr s. Ay:27-29)

Nefsini halkın eline bırakma. Sabırlı kullara Allah (c.c.)'ın bu dünyada hesapsız yardımı olur. Ahırette ise sayısız nimetleri.

(Abdulkadir Geylânî (k. Sırrahu) Fethu'r-Rabbânî sh. 15)

İmanın, Dilin Amellerine Ait Şubeleri:

1- Kehme-i tevhidi diliyle söylemek.

2- Kur'an okumak.

3- İlim öğrenmek

4- İlim öğretmek.

5- Dua etmek.

6- Zikir ve istiğfarda bulunmak.

7- Lağv (batıl sözler)dan sakınmak

(A.Davudoğlu, S.Müslim Ter.Ş. C: 1 Sh.:242)

---
23 Temmuz Cumartesi
## UCÜB

Ucüb: İnsanın yaptığı ibadetten dolayı kendini beğenmesidir.

İbn-i Mesud (r.a.) şöyle demiştir:

- **Necat iki şeydedir: Takva ve niyet. Helak iki şeydedir: ümitsizlik ve kendini beğenmişlik.**

Ömer b. Hattab (r.a.) şöyle der. **"Yaptığın tevbenin yararı, ucbü kendinden atmaktır. Yaptığın şükrün yararı, kusurunu itiraf etmendir."**

Ömer b. Abdülaziz, hutbe okuduğu zaman, ucübe kapıldığını sezerse yarıda keserdi.

Bir yazı yazdığı zaman, ucübden korkunca yırtardı.

Ucüb duygusunu kırmak isteyenin dört şeyi yapması gerekir:

1- Başarıyı Allah (c.c.)'tan görmek. Bir kimse, başarıyı Allah (c.c.)'tan görürse, O'na şükürle meşgul olur, kendini ucübe kaptırmaz.

2- Allah (c.c.)'ın kendisine ihsan buyurduğu nimetlere bakmak. Bir kimse, Allah (c.c.)'ın nimetlerini görürse, O'na şükür yolunu tutar. Amelini azımsar, iyilikleri ile ucübe kapılmaz.

3- Amelin makbul olmama ihtimalini de hesaba katıp düşünmek. Bir kimse, amellerinin kabul olmama korkusunu özünde taşırsa, ucübe kapılmaz.

4- Daha önce işlediği günahları düşünmek. Bir kimse, kötülüklerin iyiliklerine ağır basacağından korkarsa, ucübü azalır.

Durumu böyle olan nasıl ucube kapılsın? Kıyamet Günü amel defterinden neler çıkacağını bilemez. Zira ucübü ve sevinci, ancak amel defterini okuduktan sonra olacaktır.

(Tenbih'ül Gafilîn)

---
24 Temmuz Pazar
## HACE ALAUDDİN ATTAR (K.S.)

İlme düşkün hizmete meftundu. Zahir ilimlerini tahsile meraklı olup devam ettiği Buhara medresesinde altında bir eski hasır, başı için tuğladan bir yastık ve önünde kitabını koymaya mahsus tahtadan bir rahlesi mevcut idi.

Aileden gelen zenginlik gururunu kırmak için Muhammed Nakşîbend (k.s.)'i, ona elma satmasını emretti, önce kenar mahallelerde tanınmayan yerlerde sattı. Hace Hazretleri Alaâddin'e kardeşlerinin dükkanları önünde satmasını emretti. Alaâddin kardeşlerinin bu işi garip göreceklerini fehmetti. Biraz ağırdan aldı. Hazret ısrar etti. Alaâddin elma teknesini aldı, kardeşlerinin attarlar çarşısına vardı. Bunun bir tekne içinde elma sattığını gören ağabeyleri, nefsanî onurlarına, gururlarına ve zenginliklerine yediremeyerek Alaâddin'e hitapta bulundular. Elma teknesini elinden aldılar, dayak attılar. Bunun üzerine Alaâddin ağlayarak:

"- **Benim efendim elma sat dedi, satacağım. Hem nerde derse orada satacağım. Dükkanınızın önünde bağıra bağıra satacağım. Ne yaparsanız yapın, ben onun emrini yerine getireceğim.."** dedi. Sonra dergâha geldi.

Onun nefsini kırdığını gören Hace Hazretleri:

"- Oğlum Alaâdin! Elma satma işi tamam. Kar­deşlerinin nefsinin kabardığını, senin nefsinin geberdiğini gördüm. Bundan böyle sohbetlere de devam et. İlmini, fazlını tamam et. Cenab-ı Hak muînimizdir." buyurdular. (M. Hâni, Adâb, Sh.: 93)

---
25 Temmuz Pazartesi
## HZ. EBU BEKİR (R.A.)'İN ALLAH SEVGİSİ

Hz Ebu Bekir (r.a.) Allah ve Resûlullah (s.a.v.), yolunda malını ve ehl-ü ıyalini feda etmiş, ciğerparesi kızını Resûlullah (s.a.v.)'e nikahlamıştır.

İbn-i Ömer (r.a.) anlatıyor:

"Biz Resûlullah (s.a.v.)'ın yanında oturuyorduk. Hz. Ebu Bekir de orada idi ve yırtık bir abaya bürünmüşe O sırada Hz. Cebrail (a.s.) nazil oldu. Resûlullah (s a v.)'a selâm verdi ve O'na şöyle dedi:

-Ya Resûlullah! Ebu Bekir'i niçin yırtık bir abaya bürünmüş görüyorum? Resûlullah (s.a.v.) buyurdu:

- Fetihten önce malını bana getirdi.

Hz. Cebrail (a.s.) Resûlullah (a.s.)'a şöyle dedi:

- O'na Allah'ın selamını tebliğ et ve de ki; Allah Teâlâ sana şöyle buyuruyor:

- Sen bu fakirliğinden dolayı benden razı mısın, yoksa dargın mısın?

Bunun üzerine (s.a.v.) Ebu Bekr (r.a.)'e döndü ve

"-Yâ Ebâ Bekr! İşte Cibril sana Allah (c.c.)'ın selâmını söylüyor ve diyor ki:

- Sen bu fakirliğinden dolayı benden razımısın,

Bunun üzerine Hz. Ebu Bekir (r.a.) ağladı. Ve şöyle dedi:

''Ben, Allah'ıma mı kızgınım? Hayır ben Allah'ımdan razıyım! Ben Allah'ımdan razıyım! Ben Allah'ımdan razıyım."

(Hz.Ebu Bekir (r.a.)-Hz. R. Mahmud Sâmi ks.)

---
26 Temmuz Salı
## KIYAMETTE İLK SORGU NAMAZDAN

Hureys b. Kabîsa diyor ki:Medine-i Münevvereye geldim ve: "Allah'ım! Bana salih ve hayırlı bir sohbet arkadaşı müyesser kıl" diye dua ettim. Derken Ebu Hureyre (r.a.)'nin meclisine oturdum ve kendisine "Ben Allah'a hayırlı bir arkadaş vermesi için dua etmiştim, (sizi ihsan eyledi) o halde bana Resul-i Ekrem (s.a.v.)'den işittiğin bir hadis oku, umulur ki Allah Teâlâ onunla beni faydalandırır" dedim.

Bunun üzerine Ebu Hureyre Resûlullah (s.a.v.)'den işittiğini ifade ettiği şu hadisi anlattı:

"Kıyamet gününde kulun, amelinden ilk önce hesaba çekileceği şey namazdır. Eğer namazı iyi, düzgün (noksansız) olursa o kimse artık felah bulmuş, muradına ermiş ve işini bitirip başarıya ulaşmıştır. Ve şayet (hiç kılmamakla veya farz, vacibleri noksan yapmış olmakla) namazı bozulmuş (noksan kılmış) olursa tamamen mahrum olmuş ve (her şeyini zayi ederek) hüsrana uğramıştır. Ve eğer farzlarından az birşey noksan olursa Aziz ve Celil rabbimiz meleklerine buyurur ki: "Bakınız kulumun bir tatavvu' nafile namazı var mı?" Eğer varsa farzın noksanları onunla ikmal edilir, sonra sair amelleri de bu minval üzre icra olunur."
(Sünen-i Timizi, No. 413)

"Sabahleyin veya akşamleyin herhangi bir zamanda Allah (c.c.) yolunda (cihada çıkıp) yürüyüş, üzerine güneş doğup batan şeylerin hepsinden her veçhile hayırlıdır." (Buhari)

---
27 Temmuz Çarşamba
## MARUF-I KERHİ (K.S.)

Ol rehnüma'yı rah-ı hakikat, ol arif-i esrar-ı şeyh-i hazret Maruf-ı Kerhî (k.s.) aziz. Ariflerden: Eğer o Arif olmasaydı ona Maruf demezlerdi. Kendi Kafiroğlu idi. Anası, atası onu kendi din mekteplerine verdiler, üstadı (Salisün Selâse) de dedi. Maruf "La hâşâ Allah üç olamaz birdir ve cümle mahlûkatı kahredicidir" diye cevap verdi.

Üstadı Marufu dövdü. Ne kadar çalıştıysa dediremedi, akıbet Maruf kaçtı atası, anası gönderdiklerine piş­man oldular, keşke göndermeseydik ne dinde olursa olsaydı, biz de o dine döneydik dediler. Hazret-i Maruf vardı, İmam-ı Ali bin Musa (r.a.) hazretlerinin mübarek elinde müslüman oldu. Akşam evine geldi. Atası, anası görüp, şad oldular.

Sordular ki:

- Oğul ne dindesin.

- Hz.Muhammed Mustafa (s.a.v.) dinindeyim. Bun­lar da müslüman oldular. Ondan sonra Maruf Davud Tainin eşiğine vardı. Çok riyazet çekti. Ve irşad hâsıl oldu. Ve müşârün ileyh oldu. (Tezkire'tü'l-Evliya).

**TESETTÜRÜN HİKMETİ**

Fitne kapısını kapamak, nesebi zayi etmekten muhafaza etmek, zevceyi rabt ile başkasının taarruzundan kur­tarmak, aile teşkilatına intizam vermek, evlâdın terbi­yesine ve dünyanın imarına erkek dışarıdan kadın içer­den cahşmaktır.

(Hz.R.M. Sâmi (k.s.) - Musahabe: 4)

---
28 Temmuz Perşembe
## HZ. SAİD BİN ZEYD

Babası Zeyd ile Ömeru'l Faruk (r.a.) amcazadedirler. Onun için Ömeru'l Faruk (r.a.) Said (r.a.)'i aşere-i mübeşerre'den olduğu halde akraba olduğundan dolayı istihlaf meselesinde şûrâya dahil kılmamıştır. Ahir ömründe Ömer (r.a.) istihlaf işini aşere-i mübeşşere'den altı zata havale buyurmuştur.

Said bin Zeyd (r.a.)'ın nesebi Ka'b İbn-i Lueyi'de Nebî (s.a.v.) ile birleşir. Said (r.a.)'ın babası, Nebi (s.a.v.) ba's olunmadan Din-i Hanifi yani Din'i İbrahim'i arardı. Putlar için kurban kesmez, murdar eti, akmış kanı yemezdi Varaka bin Nevfel ile Hak dini aramaya çıktılar. Varaka nasraniyeti kabul etti. Zeyd kabul etmeyince;

Rahip: -Sen öyle bir din arıyorsun ki henüz yeryüzünde yok dedi. "O nedir?" sualine Rahib:"İbrahim Halil'in dinidir." dedi. Zeyd Hazretleri Allah (c.c.)'a ibadet eder, Allah (c.c.)'a şerik tanımaz, Kabe'ye karşı namaz kılardı. Said bin Zeyd (r.a.) rivayet ediyor:

- Biz Resulullah (s.a.v.) Hira Dağı'nda iken, Resulullah (s.a.v.) Efendimiz o esnada vaki olan zelzele karşısında:

"Sabit ol ya Hira! Senin şu anda üzerinde bulunanlar, Nebi, Sıddıyk ve Şehid makamlarını ihraz eden kimselerdir." dedi. Bu söz üzerine: "Onlar kimlerdir?"denilince: "Onlar Ebu Bekir, Ömer, Osman, Ali, Talha, Zübeyr, Sa'd İbn-i Malik, Abdurrahman bin Avfdır.

"Onuncusu kimdir?"diye sual olunanca Said b. Zeyd: "Benim" cevabını verdi.

(Ashâb-ı Kiram - Hz. R. M. Sâmi k.s.)

---
29 Temmuz Cuma
## PEYGAMBERİMİZ (S.A.V.)'İN HZ.ALİ (R.A.)'YE VASİYETİ

**Yâ Ali! Beş şey gönlü öldürür**

1- Çok yemek, 2- Çok uyumak, 3- Çok konuşmak, 4-Çok gülmek, 5- Rızık için çok endişe etmek.

**Beş şey kalbi karartır:**

1- Günah üzerine günah işlemek, 2- Tok iken yemek, 3- Zulümle mal yığmak, 4- Namazı tehir etmek, 5- Sol elle yemek ve içmektir.

**Beş şey unutma meydana getirir:**

1- Fare artığı yemek, 2- Kıbleye karşı bevletmek, 3-Durgun suya bevletmek, 4- Kül üzerine bevletmek, 5-Haram ile geçinmek.

**Beş şey kalbi parlatır:**

1- İhlas sûresini çok okumak, 2- Az yemek, 3- İlim meclisinde bulunmak, 4- Az pişmiş ekmek yemek, 5- Gece namaz kılmak.

**Beş nesne kalbi aydınlatır:**

1- İlim meclisinde bulunmak, 2- Elini yetim başına sürmek, 3- Seher vaktinde çok istiğfar etmek, 4- Çok yememek, 5- Çok oruç tutmak.

**Beş şey gözün nurunu artırır:**

1- Kabe-i Muazzama'ya bakmak, 2- Kur'an-ı Kerim'e bakmak, 3-Anne ve babanın yüzüne bakmak, 4- Alimin yüzüne bakmak, 5- Akar suya baymak.

**Yâ Alil Beş şey insanın kocamasına sebeptir:**

1- Borcu çok olmak, 2- Gamı, üzüntüsü çok olmak, 3-Kadının nefesi erkeğe erişmek, 4- Güzel kokuyu çok sürünmek, 5- Çok balgam gelmek.

Yâ Ali! Cennet kapısında gördüm; **"Nefsinin hevasına, arzularına muhalefet edenlerin yeri Cennet olur."** yazılıydı.

(Dört Büyük Halife, Sh.: 192 -193)

---
30 Temmuz Cumartesi
## MATEMATİĞİ BULAN MÜSLÜMANLARDIR

Bugün hâlâ bizim cebirimizin bilinmeyeni belirten (X) şekli temelde bir müslüman işaretinden alınmadır. Alfabetik sıraya karşı mevcut eğilim ile ikinci bilinmeyen (Y) ve üçüncü bilinmeyen (Z) işaretleri bize bir maskenin altında sokulmuştur. Halbuki işin başlangıcı böyle değildir.

Matematikte aranan isimsiz bilinmeyene Müslümanlar "Şey" kısaltılmış olarak "Ş"işaretini vermişlerdir. "Ş" sessiz harfini ise ispanyolca'da (X) işareti karşılar, ilk cebir kitabını yazan ve Batıya cebin öğreten müslüman Türk matematik bilgini Harizmi'dir (780 850). Halbuki biz halen engeç yedinci ders yılımızda müslümanların "Şey"ini şekil değiştirdiği İspanyolca ile öğreniyoruz.

Müslüman alimlerimiz sinüs ve tanjant kaideleriyb trigonometrinin temel formlarını buldular. Böylece astronomi, gemicilik ve arazi ölçümünde fevkalede önemi bulunan büyük bir keşifte bulundular.

Avrupalı bilginler kadar hemşehrilerinin de taktir ettiği müslüman alim Battani (858 - 929)'nin büyük eseri "Ez-Ziye" batıda "De Motu" veya "De Scientia Stellarum" ismiyle yapılan tercümeleri sayesinde "Sinüs"kelimesi bütün milletlerin matematiğine girmiştir. "Sinüs" de kiyafet değiştirmiş bir kelimedir. Sinüs Arapların cebi, çıkıntılı veya kavisli bir kısmı ifade için kutlanmışlardır. Müslümanlar tam küresel kare kenarlarının kirişleri yerine küresel üçgenin kenar ve açılarını kullandılar. Kosinüs, tanjant ve kotenjantların fonksiyonlarını koydular.

---
31 Temmuz Pazar
## İMAM AHMED BİN HANBEL (K.S.)

İmam Ahmed'in duvarı yıkıldı. Şakirdlerden biri komşu duvarından bir kesek toprak aldı. Çamura kattı. Ahmed ânı gördü. "Sen müslüman duvarından toprak aldın, bana şakirdliğe yaramazsın." dedi kovdu. Başka balçık ile duvarını yaptı.

İmam Ahmed'e "Muhabbet nedir?" dediler.

- Bunu Bişr Hafi'ye sorun kim, ben buna cevap veremem. Ol diridir, ândan utanırım, dedi.

Zühd nedir? dediler.

Zühd üç türlüdür, dedi.

Evvel: Haramı terkeylemek. Bu avam zühdü.

İkinci: Helal'ın da çoğunu terk eylemek. Bu hâslarındır.

Üçüncü: Şol nesneleri terki terk eylemek kim seni Allah'dan alıkoya. Bu da ariflerin zühdüdür.

Ahmed bin Hanbel (r.a.) pak canını Hakk'a ısmarladı. Cenazesini götürürken hava yüzünde kuşlar gelir kendilerini cenazeye ururlardı. O gün kırk Yahudi ve Hıristiyan zünnârlarını kestiler, müslüman oldular. Şevkle nâra atarak Lâilahe illâllah Muhemmeden Resulullah dediler.

"Ümmetimin en şereflisi, Kur'an'ın ahkamını celilesiyle amil olan ve Kur'ân tilavetine müdavim olan hafızlarla, gece teheccüd namazı ve zikri ibadet için kalkıp geceleri ihya edenlerdir." (Camiussağir)

---
1 Ağustos Pazartesi
## OSMAN GAZİ'NİN RÜYASI

Söğüt ve nâhiyesini devr ü teftiş ederken bir gece, bir köy imamının evine misafir olmuş, oturduğu mahallin arka tarafındaki dolapta ise imamın Mushaf-ı Şerifi kalmış imâm efendi, telaş ile Mushaf-ı Şerifi alıp yüksecik bir raf üstüne kaldırmış. Osman Bey ümmî, fakat özü sağ ve kalbi temiz bir zât olup **"O nasıl kitaptır?"** diye imam efendiden sormuş. O dahi **"Allah Teâlâ haz­retlerinin Peygamberimiz (s.a.v.) hazretlerine gökten indirdiği Kur'an-ı Kerim'dir ki cümle ahkamı şer'iyyeyi onda beyan buyurmuştur."** diye cevap vermiş ve odasına çekilip uykuya varmış. Osman Bey abdest alıp namaz kıldıktan sonra Mushaf-ı Şerife teveccüh ederek el bağlayıp sabaha kadar ayak üstünde durmuş, fakat seher vaktinde yastığa dayanıp biraz uyukladığı esna­da kendisine taraf-ı Hak (c c.)'dan rüyada **"Sen benim kelâmıma bu kadar ihtiram ve ta'zim ettin, ben de se­nin evladını kıyamete dek dâim olacak bir saltanat ile tekrim ettim"** diye bir hitap gelmiş. Osman Bey dehşet­le uyanıp Cenab-ı Hak(c.c.)'a Hamd-ü Sena etmiştir.

Ve Dua gerçekleşir, Osman Bey ideal de, fethe, ülke açmaya yeni toprakları dârü'l-İslam haline getirmeye muktedir olur.

**HADİS-İ ŞERİF**

Resulullah (s.a.v.) buyurdular:

**"Tahkika sizden bana en yakın olan kimse, beni salat-ı selâm ile çokça yadeden, (bana çokça** **salavat getirendir.)"** (Camiussağir)

---
2 Ağustos Salı
## VERA

Vera, şüpheli şeylerden sakınmaktır.

Resulullah (s.a.v.) Efendimiz şöyle buyurmuşlardır:

**"Helal belli, haram da bellidir. Ancak ikisi arasında bazı şüpheli şeyler vardır. Ama insanların çoğu onları bilmezler. Bir kimse, şüphelilerden sakınırsa, dinini kurtarmış olur. Bir kimse de, şüphelilere düşerse, hara­ma düşer. Bir çoban, koyunlarını koru civarında yayarsa, sınırı aşmasından korkulur.**

**Dikkat ediniz! Her yöneticinin bir yasağı vardır. Allah-ü Teâlâ'nın yasakları ise, haramlardır.**

**Dikkat ediniz! Cesette bir et parçası vardır. O iyi olursa bütün ceset iyiliğini bulur. O bozulduğu zaman, bütün ceset bozulur. Dikkat ediniz! O et parçası kalp­tir "**

Vera hâlinin belirtisi insanın şu on farza riâyet etme­sidir:

1- Dilini gıybetten sakınmak. Bu hususta Allahu Teâlâ(c.c) şöyle buyurmuşlardır:

**"Kiminiz kiminizi, ardından çekiştirmesin."** (Hucurat suresi, ayet: 12)

2- Başkalarına karşı kötü zan beslemek.

3- İnsanlarla alay etmekten sakınmak.

4- Gözü haramlardan alıkoymak.

5- Dilin doğru konuşması.

6- Nefsine Allah (c.c.)'ın nimetlerini itiraf ettirmek. Tâ ki, nefsinden yana olup ucbe kapılmasın.

7- Malını hak yolda harcamak, boş ve kötü yolda sarf etmemek.

8- İnsan nefsi için üstünlük ve kibir duygusuna kapıl­mamalıdır.

9- Beş vakit namaz kılmayı bırakmamak. Ama, vakit­lerinde, rükû ve secdelerine riâyet ederek, eda etmek.

10- Sünnet ve cemaat yolunda istikamet sahibi olmak.

(Tenbihü'l Gâfilîn)

---
3 Ağustos Çarşamba
## SALİM MEVLA EBİ HUZEYFE (R.A.)

Salim (r.a.) ashâb-ı Bedir'dendir. Ve sahabenin kurrâ ve fuzalâsından ma'dûddur. Medine-i Münevvere'ye Hicret-i Seniyye'den evvel hicret ederek Muhâcirin'e imamet etmiştir.

**"Kur'an'ı dört kişiden öğrenin"** Hadis-i Şerifinde ta'dâd buyurulan dört zâtdan biri de Salim (r.a.)'dir.

Bir gün Hz. Aişe (r.anhâ) bir güzel tilâvet işitip dinle­mek için oturmuş. Ve Huzur-u Resulullah (s.a.v.)'a gel­mekte teahhur etmişdi. Efendimiz (s.a.v.) sebeb-i teahhurunu suâl buyurdukda, bir güzel Kur'an istimâı ken­disini te'hir etmiş olduğunu haber vermesi üzerine Resul-i Ekrem (s.a.v.) Efendimiz Hazretleri ridâ-yı şerifle­rini alarak çıkmışlar ve Kur'an-ı Kerim'i okuyanın Salim olduğunu anlayıp:

**"Ümmetim içinde senin gibileri bulunduğundan Allah Teâlâ (c c )'ya hamd ederim."** buyurmuşlardır.

**HZ.ALİ (R.A.)'NİN OĞLUNA VASİYETİ:**

Ey Oğul!

Bir işi yapmadan önce onun üzerinde iyice düşün. En iyi bir şekilde karâr verebilmek için güvenilir kimselerle istişare et. Bu tavsiyemi anlamaya çalış. Ve bundan ayrılmamaya dikkat et. Şunu bil ki en hayırlı söz fayda­lı olandır. Fayda vermeyen ilimde hayır yoktur, öğre­nilmesi lüzumlu olmayan ilimden de bir faide te'mîn edilmez.

---
4 Ağustos Perşembe
## EYYÜB (A.S.)'ÜN PEYGAMBERLİĞİ VE BAZI FAZİLETLERİ

Eyyüb (a.s.), İbrahim, İsmail, İshak, Yâkub, Esbat ve İsâ (a.s.)'lar gibi, ilâhî Vahy'e mazhar olmuş, Yüce Allah (c.c.) tarafından seçilip ona da, Peygamberlik ve­rilmişti.

Kendisine peygamberlik verilişi, Yâkub (a.s.) zama­nında idi.

Eyyûb (a.s.)'ın Şeriatı: Yüce Allah (c.e.)'ın birliğine iman ve insanlar arasını düzeltmekti.

Dâvud (a.s.)'a göre: Eyyûb (a.s.):insanların en hâlim ve uslusu, insanların, en sabırlısı ve öfkelerini, en çok yeneni idi.

Eyyüb (a.s.); yoksullar, züğürtler için, çok merhametli idi.

Yetimlere, dullara bakar, konuklan ağırlar, bunları da, Allah (c.c.)'ın kendisine vermiş olduğu nimetlerin şükrânesi olarak yapardı.

Eyyüb (a.s.), konuksuz gecelemez, yoksul bulundur­madıkça, yemek yemez, açların karınlarını doyurmadıkça, kendi karnını doyurmaz; çıplaktan, giydirmedikçe, kendisi giyinmezdi. Dulları giydirir, kuşatırdı.

(Peygamberler Tarihi, M. Asım Köksal Sh.306)

**ESMA'ÜL-HÜSNA'DAN**

**Allah**: (Ulûhiyete mahsus sıfatların hepsini kendinde toplamış bulunan Zâtı Vâcibül vücuda delâlet eden âlemdir ve sayılan isimlerin içinde ism'i âzamdır.

**Er-Rahmân:** (Ezelde bütün yaradılmışlar hakkında hayır ve rahmet irâde buyuran, sevdiğini, sevmediğini ayırdetmiyen, bütün mahlûklarım sayısız nimetlere müstağrak kılan.)

---
5 Ağustos Cuma
## NAMAZ

Cenab-ı Hakk (c.c), Kur'an-ı Kerim'in de:

**"Habibim! Günün zevalinden gecenin karanlığına kadar namazın ikamesine ve bilhassa sabah namazın­da sabahın beyazlığına kadar kıraate devam et. Zira sabah namazı ins ü cin ve melekler tarafından şehâdet olunacaktır."** (İsrâ S. Ay.;78) buyurmuştur.

Binaenaleyh seher vaktinde mü'minlerin uyanık olup sabah namazına ve kıraate devam etmeleri lâzımdır. Bu âyet-i celile beş vakit namaza şâmildir. Gece ve gündüze müvekkel olan melekler sabah vak­tinde içtima edip cemâat-i müslimine şahid olduklan için sabah namazına meşhûd denilmiştir.

Sabah namazı; öyle mübarek feyizli, huzurlu bir vakitdir ki, o zaman uykuda olmak ne büyük gaflet ve kusurdur.

Sure-i Taha ayet 130'da buyuruluyor ki:

**"Rabbin Teâlâ'nın medh ü senasını müdavim oldu­ğun halde gün doğmazdan ve batmazdan evvel nekaısden tenzih et ki, âhiretde Allah'ın sevabından razı olasın ve Allah Teâlâ da senden razı olur."**

Gün doğmazdan evvel dünya umûruyla meşgul ol­madan, sabah vakti kalbin sâri olduğu ve gün batmaz­dan evvel de maişet müzâyadasından ve çalışmasından kurtulup meşguliyetten halt bir zaman olacağından ge­rek gün doğmazdan ve gün batmazdan evvel tesbihler­le meşgul olmayı dünyevî her umur üzerine takdim et­mek gerekir. Ta ki Rabb Teâlâ (c.c.)'nın rızası hâsıl ol­sun.

                   (Hz M. Sami (k.s.) Musahabe, Cilt: 3)

---
6 Ağustos Cumartesi
## EBÛ UBEYDE BİN CERRAH (R.A.)

Ebû Ubeyde, Emîn-ül-ümmet ve Aşere-i Mübeşşere'den biri olan Ebû Ubeyde bin Cerrah (r.a.)'dır.

Osman bin Maz'un (r.a.) ile beraber İslam'a gelmiş ve evvelâ Habeşe'ye ve sonra Medine'ye hicret etmiştir.

Medine-i Münevvere'de Ebû Talha El-Ensâri (r.a.) ile muâhat buyrulmuşlardır. Ve bilcümle gâzevât-ı Seniyyede bulunmuşlardır.

Bedir günü babası Abdullah, Abdüssanem ve Adüvvullah olmakla Hz.Ebû Ubeyde (r.a)'yi katle tesaddi et­miş ve Hz. Ebû Ubeyde (r a.) savuşdukça üzerine var­mış olduğundan katline mecbur olmuştur.

Şu âyet-i kerimenin sebeb-i nüzulü budur:

**"Cenâb ı Allah'a ve âhiret gününe imanda sebat eden hiçbir kavmin Allah'a Resulüne muhalefet eden kimselerle -velev ki onlar bunların babaları ya oğul­ları ya biraderleri yahud aşiretleri olsunlar- dostlaşacaklarını göremezsin. Onlar o kimselerdir ki Allah imânını kalblerine yazmış, bunlan kendinden bir ruh ile desteklemiştir."**
(Mücâdele Suresi:22)

Uhud muharebesinde Resulullah (s.a.v.) Efendimiz Hazretleriyle beraber sabit -kadem olub Sultan'ül-enbiyâ aleyhi ezka't-tehâyâ Efendimiz (s.a.v.) Hazretle­rinin mübarek yüzlerine batmış olan zırh halkalarını Ebû Ubeyde (r.a.) dişleriyle çıkarmış ve çıkarırken iki ön dişleri çıkmıştır.

(Hz. M. Sâmi (k.s), Ashab-ı Kiram, Sh.: 165)

---
8 Ağustos Pazartesi
## EŞSİZ BİR TEVAZU TABLOSU

Mekke'nin Fethi günü Peygamberimiz (s.a.v.)'in yanı­na bir adam gelmiş, konuşurken bir titreme tutmuştu.

Peygamberimiz (s.a.v.), ona **"Sakin ve epsem ol!**

**Ben bir hükümdar değilim!**

**Ben ancak, güneşte kurutulmuş et parçaları yiyerek geçinmiş olan Kureyşlilerden bir kadının oğluyumdur!"** buyurdu.

(M. A. Köksal, İ. Tarihi, C.8, Sh.: 303)

## MÜŞRİKLERİN İTİRAFLARI

Peygamberimiz (s.a.v.) peygamberliğinden önce de, kavmi arasında doğrulukta en başta gelmekte idi. Kureyş müşriklerinin ileri gelenlerinden ve Peygamberi­miz (s.a.v.)'in en azılı düşmanlarından Ebû Cehil, Pey­gamber (s.a.v.)'e:

**"Seni yalanlamıyoruz! Fakat senin getirdiğin şeyleri yalanlıyoruz"** demiştir.

Müşriklerden Ahnes b. Şerik'in Bedir yolunda kendi­sine:

**"Ey Ebul Hakem! Şurada benden ve senden gayn, konuşmamızı işiten yok. Sen bana Muhammed (s.a.v.) hakkındaki kanaatini haber ver. O doğru sözlü müdür? Yoksa yalancı mıdır?"** sorusuna da **"Vallahi Muhammed (s.a.v.) doğru sözlüdür, hiç yalan söyle­memiştir"** diye cevap vermiştir.

---
9 Ağustos Salı
## HÜKÜM ALLAH (C.C.)'INDIR

İnanan kişi, Allah Teâlâ'nın dilediğini yaptığını ve yapacağı­nı bilmesi gerekir. Hüküm O'nundur. Kimse O'na hükmedemez, istediğine karar veren O'dur, yapacağında mesul olmaz, ama insanlar işlediklerinden sorguya çekilirler.

Şunu iyi bil ki bir zamanlar "said" kimse bedbaht, "bedbaht" da bahtiyar olabilir. Böyle olmasaydı itaatkâra tâati, asiye de günahı zarar vermezdi, kâfirler de küfürlerine rağmen Rableri katında mazur sayılırlardı. Bizim bu söylediklerimizin doğru­luğuna Allah Teâlâ'nın şu âyetleri delildir. Şöyle buyuruyor:

**"Allah ne dilerse (onu yapar. Bazısını) mahveder, (vücuda getirmez, bâzısını da) vücuda getirir. Ana kitap O'nun nezdindedir."** (Er-Ra'd Sûresi Ay.: 39)

Diğer bir ayette de şöyle bu­yuruyor:

**"Allah hükmeder, O'nun hükmü ardına düş(üp de red ed)ebilecek de yoktur. O, hesabı pek çabuk görendir."** (Er-Ra'd Suresi Ay: 41)

Başka bir âyet meali:

**"O'nun emri, bir şeyi dilediği zaman ona ancak "ol" deme­sinden ibarettir. O da oluverir."** (Yâsin Suresi: 82)

Peygamber (s.a.v.) buyuruyor:

**"(Öyle) adam vardır ki kendisiyle Cennet arasında bir karışlık mesafe varken kötü bir iş yaptırılır da ömrü şekavetle mühürlenir, öyle adam da vardır ki kendisiyle ateş arasında yalnız bir karış mesafe kalmışken hayır ve amel-i salihe mu­vaffak kılınır da ömrü saadetle sona erdirilir."**

Rivayete göre Hz. Ömer radıyallahu anh dâima şöyle dua edermiş:

**"İlâhi, ya Rabbi, eğer ismimi bahtsızlar (eşkiya) divanına yazdınsa onu, ey Rabbim fazlınla bahtiyarlar siciline kaydır"**. Ab­dullah b. Mes'ud (r.a.)'un da böyle dua ettiği mervidir.

Bil ki Allah iyi harekette bulunanların ecrini zayi etmez. Ni­tekim bir âyette meâlen şöyle buyuruluyor:

**"Kim iyi amel (ve hareket) de bulunursa (bu), kendi lehine, kim de kötülük ederse bu da kendi aleyhinedir. (Yoksa) Rabbin kullarına (zerrece) zulümkâr değildir."**
(Fussılet: 46) (Sevad ül Azam Sh.: 40)

---
10 Ağustos Çarşamba
## YA HAYIR SÖYLE YA SUS

Resulullah (s.a.v.): **"Her kim Allah'a ve son güne iman ediyorsa ya hayır söylesin, yahud sussun"** buyuruyor.

**"Ya hayır söylesin, yahud sussun.."** ifadesinden murad şudur: Bir kimse konuşmak isterse evvela düşün­meli, eğer konuşacağı şey, muhakkak hayır ve ister vacib ister mendup olsun, sevabı mucib bir iş ise onu söy­lemelidir. Şayed hayırlı değil ise haram da olsa, mek­ruh ve mubah da olsa, onu söylememelidir. Şu halde, haranı veya mekruha vardıracağından korkulursa, mu­bah sözü dahi, konuşmamak mendub olur. Adette böy­le sözler pek çoktur. Hatta ekseriyeti teşkil ederler. Hal­buki Allah Teâlâ (c.c.): **"İnsan her ne söylerse, (onu yaz­mak için), yanında mutlaka hazır bir murakıb vardır."** (Kehf Suresi Ay.: 18) buyurmuştur.

İmam Şafiî, bu hadisin manasıyla amel etmiş; ve **"ko­nuşmak isteyen bir kimse evvala düşünmeli, eğer söy­leyeceklerinden kendisine, bir zarar gelmeyecekse ko­nuşmalı, zarar gelecekse, zarar şüphesi varsa vaz geç­melidir."** demiştir.

Ulema: "Bütün hayır adabı şu dört hadisten çıkar de­mişlerdir.

1- **"Her kim Allah'a ve son güne iman ediyorsa ya hayır söylesin yahud sussun."**

**2-** **"İşine girmeyen şeye karışmaması kişinin iyi müslüman olduğundandır."**

**3-** Resulullah (s.a.v.)'in kısaca tavsiyede bulunduğu zata "kızma" buyurması.

**4-** **"Sizden biriniz kendisi için dilediğini din karde­şi için de dilemedikçe iman etmiş olmaz."** Fudayl b. İyaz: **"Her kim sözünü amelinden sayarsa, lüzumsuz şeyler hakkında az konuşur"** demiştir. Yine Zun Nün (Rahimehullah): **"İnsanların nefsini en ziyade dilini tutandır."** demiştir.

(A. Davudoğlu S.Müslim Ter. Şerhi Cilt: 1 sh. 272)

---
11 Ağustos Perşembe
## OTLUKBELİ MEYDAN MUHAREBESİ (1473)

Fatih Sultan Mehmed 190.000 askerle Otlukbeli sah­rasına girdi. Orduya savaş düzeni verdi. Uzun Hasan 300.000 süvari ile burada bekliyordu.

Uzun Hasan, tecrübeli askerdi. Osmanlı ordusunun ne idüğünü duymuştu. Fakat Osmanlı seyyar ordusu­nu gözleriyle görmemişti. Ordunun Otlukbeli sahrası­na sancaklar açıp Mehter vurdurarak girişindeki düze­ni, askerin üniformalarının kumaşının kalitesini, ağır teçhizatını görünce "Vay kahbe Osmânoğlu, ne derya düzmüş!"dediği meşhurdur. Hayatında "top, tüfek çengini görmemişti". Osmanlı topçu ve tüfekli ağır pi­yade ateşiyle, süvari alaylarının şapır şapır döküldüğü­nü, büyük teessürle gördü. Birliklerine hakim olamadı, ateşli silahlarla, yiğit Türkmen atlıları ve o derece yiğit olan atları karmakarışık olmuştu, iki kanattaki kolor­dulara, kıskacı kapamak emrini veren Fatih, Akkoyunlular can havliyle kıskacın ucundan fırlamaya çalışır­ken ihtiyattaki iki kolordusu ile firar yollarını da kesti. Muharebenin, 8. ve sonuncu saatinde Ulu Şehzade Bâyezid, babasının emriyle, Uzun Hasan'ın otağı üzeri­ne yürüdü. Mukavemet edemeyen Uzun Hasan, otağı­nı bırakarak, zamanında çok ünlü olan Arab atına atla­yıp kaçtı. Muharebe meydanını terkederken yanındaki Sultânzâde Karamânoğlu Pir Ahmed Bey'e: **"Behey Karamânoğlu, hanedanın harâb olsun, bed-nâm olmama sebep oldun. Benim Osmanlı ile ne işim var­dı?"** dediği meşhurdur.

(Osmanlı Devleti Tarihi - Y. Öztuna)

---
12 Ağustos Cuma
## ABDEST

Abdest muayyen (belirli) uzuvları, usulü veçhile yı­kamaktan ve meshetmekten ibaret bir temizlik, ibadet ve tattır.

Bir Hadis-i Şerifte meâlen: **"Her kim emrolunduğu gibi abdest alır ve emrolunduğu veçhile namaz kılar­sa, geçmiş günahı afv olunur."**

Abdestsiz bir kimse namaz kılamaz, tavaf edemez. Kur'an'a el süremez, (ezberden okuyabilir), bir âyetine bile dokunamaz, haramdır.

## ABDESTİN FARZLARI

**Abdestin farzları dörttür,**

1- Yüzü bir kere su ile yıka­mak,

2- Elleri dirsekler ile bareber yıkamak,

3- Başın dörtte birine meshetmek,

4- Ayakları topuklar ile beraber yıkamak,

**Abdestin sünnetlerinden başlıcaları:**

1- Abdeste "Eûzü, besmele" ile başlamak,

2- Niyet etmek,

3- Ağza ve burna üçer defa su çekmek,

4- Misvak kullanmak,

5- Tertibe riayet etmek,

6- Abdeste sağ taraflardan başlamak,

7- Abdest uzuvlarını üçer defa yıkamak,

8- Elleri ve ayakları yıkamaya parmak uçlarından başlamak,

9- Parmakları hilallemek,

10- Sakalın çeneden aşağıya uzamış kısmını meshet­mek,

11- Başın tamamını bir su ile meshetmek,

12- Kulakları ve boynu meshetmek,

13- Abdest uzuvlarını, üzerine dökülen su ile iyice oğmak.

(İslam İlmihali, Sh.: 72)

---
13 Ağustos Cumartesi
## RÜYADAKİ YILDIZLAR

**"Bir vakit Yûsuf (a.s.) babasına; babacığım demişti; gerçek ben rüyamda onbir yıldızla, güneşi ve ayı gör­düm, onlar bana secde ediyorlardı."**

Yûsuf (a.s.) rüya gördüğünde yedi yaşında idi. Bir Yahudî Resulullah (s.a.v.)'a geldi ve:

- Ya Muhammed (s.a.v.) bana haber ver, Yûsufun gördüğü yıldızlar hangileridir? Resulullah (s.a.v.) sükût buyurdu:Cebrail (a.s.) indi ve haber verdi. Resulullah (s.a.v.):

"- **Eğer sana haber verirsem müslüman olur mu­sun?"** buyurdu. Yahudî:

"- **Evet,"** dedi. Resulullah (s.a.v.):

"- **Cereyan, Târık, Zeyyâl, Kabis, Amûdan, Felik, Subh, Darûh, Fera, Vesab, Zülkitefeyn."** buyurdular. Yahudi de:

"- **Vallahi bunlar doğru isimlerdir,"** dedi.

Onbir yıldız havass-ı hamsey-i zâhire ve bâtına işa­rettir, denilmiştir. Beş havass-ı zâhire: Duymak, gör­mek, koklamak, tatmak, dokunmak. Altı havass-ı bâtına ise: Müfekkire, müzekkire, hafıza, muhayyile, vahime ve hiss-i müşterek.

(Hz. R. M. Sâmi (k.s.), Hz. Yusuf (a.s.))

**DARGINLIK**

Ebû Eyyûb el-Ensârî (r.a)'den rivayet edildiğine göre, Resulullah (s.a.v.) şöyle buyurdu:

**"Bir müslûmana üç günden ziyâde kardeşi ile darılıp konuşmaması helal olmaz; karşılaşırlar da biri öteye döner biri beriye döner. Bunların hayırlısı, selâm ile ilk söze başlayandır."**

---
14 Ağustos Pazar
## SEYYİD NUR MUHAMMED BEDVANİ (K.S.)

Sarf Nahiv, mantık, maani, hadis ve tefsir ilimlerinde v.s. şeriat ve tarikat ilimlerinde asrının yegâne alimi, rumuz, hakikat ve marifette zamanının bir tanesi idi.

Şeyh Seyfüddin Hazretlerine hizmet etmiş, yakın za­manda hilâfet vazifesi ile tavzif olunmuştur.

Vera' ve takvada son dereceye vâsıl olmuştur. Bir kaç günlük yiyecek ekmeğinin ununu helâlinden tedarik eder, hamurunu kendi yoğurup, pişirir, kurutur, açlık galebe çaldığında azar azar yerdi. Murakebinin çoklu­ğundan beli bükülü kalmıştır.

Bir gün hazretin evinin bitişiğinde sarhoşluk veren maddeleri satan birisi dükkan açmış. Seyyid Nur Haz­retleri de sohbette bu haram işin feyze mâni olduğunu söylemiş. Müridleri derhal o dükkânı tahrip ettiler. Bu sefer hazret daha çok üzülmüş:

- Ne yaptınız, bizim yüzümüzden adamı gadre uğrat­tınız. Bertaraf etmek kadı ve icranın işidir. Siz başkası­nın işine de müdahale ettiniz, buyurur ve:

- Adamı çağırın da görüşeyim, helâllaşalım der. İçkiciyi çağırırlar huzuruna getirirler. Hazreti şeyh ona bakar bakmaz adam tövbe eder. Bir hak iddia et­mez, sıdk ile hazrete mürid olur.

1135'de Bedvan'da vefat eder.

(M. Hâni Adâp, Sh.:122)

---
15 Ağustos Pazartesi
## RESUL-İ EKREM (S.A.V.) EFENDİMİZİN HASTALIĞI

Hicretin 11'inci yılı Safer ayının, 18-19'ncu günü gece yansı, Cennetül-bakiye giderek orada medfun bulu­nan arkadaşlarını ziyaret ile, döndükten sonra mizacın­da inhiraf hissetmişti. Beş gün sonra, hastalık kesb-i şiddet etmiş, hastalık günlerini Hz. Aişe (r.anha.)'nin yanında geçirmeyi arzu buyurmuştu.

Giderken, Hz. Ali ve Abbas (r.a.) kollarına girmişti. O gün akşam namazını, cemaate kıldırmış, yatsı vakti, na­maza imamet edemeyecek bir halde olduğunu görerek: **"Ebu Bekir cemaate namaz kıldırsın."** emrini vermiş, Hz.Aişe (r.a), babasının yumuşak kalpli olduğunu, Kur'ân okurken ağladığını, onun Resûl-i Ekrem Hz.lerinin makamında duramayacağını söylemiş. Resûl-i Ek­rem (s.a.v.) Efendimiz **"Ebu Bekir cemaate namaz kıl­dırsın."** buyurmuş, Hz.Ebu Bekir (r.a.) de on yedi vakit namaz kıldırmış idi.

Peygamber (s.a.v.) Efendimiz, irtihalinden dört gün evvel, müslümanları ihtilâftan korumak üzere bir şey yazdırmak isteyerek kalem kağıt istemişti, İbni Abbas'ın rivayetine göre Hz. Ömer bu sırada: **"Resul-i Ek­rem (s.a.v.) Efendimiz'in hastalığı ağırlaştı, elimizde ise Allah (c.c.)'ın kitabı vardır. O bize yeter."** demiş idi. Bunun üzerine Resûl-i Ekrem (s.a.v.) yanında bu­lunanlardan yalnız Ebu Bekir'den maada diğerlerinin, başından savulmasını işaret buyurmuştu.

(Devamı yarın)

---
16 Ağustos Salı
## (S.A.V.) EFENDİMİZİN HASTALIĞI

(Dünden devam)

O gün öğle üzeri sıhhatinde biraz iyilik hisseylemiş, Hz. Ali ve Abbas (r.a.)'ın yardımıyla mescide gelmiş fa­kat Hz.Ebu Bekir (r.a.) namaza başlamış idi. Peygamber (s.a.v.) Efendimiz'in geldiğini, Hz. Ebu Bekir (r.a.) hisse­dince çekilmek istemiş, yerinden çekilmemesini işaret buyurmuş, sonra Ebu Bekir (r.a.)'in yanında oturmuştu. Hz. Aişe (r.a.)'nin hücresine döndükten sonra Pey­gamber (s.a.v.) Efendimiz'in hastalığı kesb-i şiddet etmiş nihayet Resûl-i Ekrem (s.a.v.): **"Allah (c.c.)'ın nime­tine nail olan Peygamberler, sıddıklar, şehidler ve salihlerle beraber bunların refakati ne hoş refakattir."** buyurdu. Sonra elini kaldırdı parmağıyla üç kere sema­ya işaret etti **"refik-ı a'lâya"** dedi ve bu kelimelerle mü­barek eli düştü. Mübarek gözleri âlâya dikildi.

Ruhu müberekleri alemi kudse vardı.

(Hz. R. Mahmud Sâmi (k.s.), Hz. Ebu Bekir Sıddîk r.a.)

**AYET-İ KERÎME**

"Ey iman edenler, içinizden kim dininden dönerse, Al­lah -mü'minlere karşı alçak gönüllü, kâfirlere karşı onurlu ve zorlu, kendisinin onları seveceği, onların da kendisini seveceği- bir kavm getirir ki, onlar Allah yo­lunda savaşırlar ve hiç bir kınayanın kınamasından (dedikodusundan) çekinmezler. Bu Allah'ın lutf-u ina­yetidir ki bunu, kime dilerse ona verir. Allah ihsanı bol olan, en çok bilendir." (Maide Sûresi:54)

---
17 Ağustos Çarşamba
## MEVLİD-İ NEBEVİ

**"Doğdu ol saatte ol Sultân-ı Din**

**Nura gark oldu Semâvât-ı zemin."**

Peygamberimiz (s.a.v.) Milâdi 571 senesinde Rebîülevvel ayının 11. gününü 12. gününe bağlayan Pazartesi gecesi sabaha karşı **insanlara mürebbi ve bütün kainata yegâne önder olarak,** dünyaya teşrif etmişlerdi. Bu mübarek güne **MEVLİD** denir. Bu olay dünyanın en büyük olaylarından birisi ve birincisidir.

Hz. Peygamber (s.a.v.) Efendimiz son peygamberdir ve alemlere rahmet olarak gönderilmiştir. Allah (c.c.) O (s.a.v.)'ndan daha şerefli ve değerli bir varlık yarat­mamıştır. Zira bir Hadîs-i Kudsî'de şöyte buyuruyor: **"Habibim sen olmasaydın kâinatı yaratmazdım."**

Ümmeti olmak şeref ve saadetine nail olduğumuz Peygamberimiz (s.a.v.)'in, doğduktan bu geceyi Allah (c.c.)'a hamd edip ibadette bulunarak, istiğfar ederek, Kur'an-ı Kerim okuyarak, Efendimiz (s.a.v.)'e selât ve selam getirmek suretiyle ihya etmeliyiz. Kısa ömrü­müzde sayılı olarak geçirdiğimiz bu gecede gaflet üze­re olmamalıyız. Bolca tazarru ve niyazda bulunmalıyız. Bugün oruçlu olmayı da ihmal etmemeliyiz.

<hr>

**AYET-İ KERÎME**

**"Şüphesiz Allah (c.c.) ve melekleri o peygamber (s.a.v.)'e salat ederler. O halde ey imân edenler Siz de ona salat ve selâm getirip gönülden tam bir teslimiyet içinde ona selam verin..."** (Ahzap Sûresi: 56)

---
18 Ağustos Perşembe
## BİR GECE

On dört asır evvel, yine bir böyle geceydi,

Kumdan, ayın on dördü, bir öksüz çıkıverdi!

Lâkin o ne hüsrandı ki:hissetmedi gözler;

Kaç bin senedir, halbuki;bekleşmedelerdi!

Nerden görecekler? Göremezlerdi tabiî;

Bir kere, zuhur ettiği çöl en sapa yerdi;

Bir kerre de, mâmûre-i dünyâ, o zamanlar,

Buhranlar içindeydi, bugünden de beterdi.

Sırtlanları geçmişti beşer yırtıcılıkta;

Dişsiz mi bir insan, onu kardeşleri yerdi!

Fevzâ bütün âfâkına sarmıştı zemînin,

Salgındı, bugün Şark'ı yıkan, tefrika derdi.

Derken, büyümüş, kırkına gelmişti ki öksüz,

Başlarda gezen kanlı ayaklar suya erdi!

Bir nefhada insanlığı kurtardı o Masum,

Bir hamlede kayserleri, kisrâları serdi!

Aczin ki ezilmekti bütün hakkı, dirildi;

Zulmün ki, zeval aklına gelmezdi, geberdi!

Alemlere, rahmetti, evet, şer'i mübîni,

Şehbâlini adl isteyenin yurduna gerdi.

Dünya neye sahipse, onun vergisidir hep;

Medyun ona cemiyyeti, medyun ona ferdi.

Medyundur o Masuma bütün bir beşeriyyet...

Yârab, bizi mahşerde bu ikrâr ile haşret.

Mehmet Akif Ersoy

**HADİS-İ ŞERİF**

**"İsteyip, talep edip te** **hasıl olmasından güçlük, sıkıntı, zahmet çeken kimse bana çokça salatu selâm göndersin."** (Nevadirilusul)

---
19 Ağustos Cuma
## HZ. MERYEM

Babası İmrân'dır. Süleyman İbn-i Dâvud (a.s.) neslindendir. Anası Hanne'dir. Hz. Meryem'in babası, Mer­yem henüz ana karnıda iken, vefat ettiğinden, anası doğacağı çocuğunu, Beyt-i Makdis'e hizmetçi yapacağını nezretmişti. Bu cihetle Hz. Meryem, Beyt-i Makdis'in imamı ve en yakın akrabası olan Zekeriyyâ (a.s.)'ya tes­lim edilmiştir.

Hz. İsa (a.s.)'nın annesi olan Hz. Meryem için Resûlullah (s.a.v.) şöyle buyurmuştur: "Zamanındaki dünya kadınlarının hayırlısı İmrân kızı Meryem'dir. Bu ümmetin kadınlarının hayırlısı da Hatice'dir."
(S. Buhari Tec.Sarih C.9/167)

Hz. Meryem, elini, eteğini sıkı tutmak, namusunu ve iffetini muhafaza etmek hususunda kale kadar metin bir ruha, bir iradeye mâlikti. Ona yakasından ruh nefhetmek üzere Cibril (a.s.) temessül ettiği sırada bile: "Muhakkak senden Rahman'a sığınırım!"diye korunmuştu! Hz. Meryem bu derece mahcup ve çekingen bir kız olduğu için Allah (c.c.) onu bütün kadınlık âleminde görülmedik bir mazhariyetle ve ruhundan nefhetmek suretiyle ana yaptı. Ve bu ana ile oğulu alemlere ibreti mûcib bir âyet, bir mucize kıldı.

Allah (c.c.), Hz. Meryem'i, Hz. Zekeriyyâ (a.s.)'nın ya­nında iken rızıklandırdı. Zekeriyyâ ne zaman (kızın bulunduğu) mihraba girdiyse onun yanında bir yiye­cek buldu: **"Meryem, bu sana nereden (geliyor)" dedi. O da: Bu, Allah tarafından. Şüphe yoktur ki Allah ki­mi dilerse ona sayısız rızık verir."** dedi. (Al-i İmran: 37)

---
20 Ağustos Cumartesi
## KIYAMET GÜNÜ MAZERET YOK

Haberde vârid oldu ki:

Kıyamet gününde kula sorulur:Bana ubûdiyet (kulluk)'ten seni ne menetti de ibadet etmedin? Kul cevap verir:

- Beni mübtelâ kıldın, amirim beni ubudiyetten meşgul kıldı, ibadet ettirmedi.

Cevaben denilecek:

- Senin ubûdiyyetine mâni olan hâl Yûsuf (a.s.)'un hâlinden daha mı şiddetli idi. Yûsuf o halinde, ubudiyetini terk etmedi. Böylece kul kusurunu itiraf eder.

Sonra bir zengin sorguya çekilir:

- Niçin bana ibadeti terk ettin? Seni bana ibâdetten ne men etti?

- Yâ Rab! Malımın çokluğu beni mübtelâ kıldı, iba­detten alıkoydu.

Cevaben denilir:

- Sen, Süleyman (a.s.)'dan da mı zengin idin? (Böylece) Süleyman (a.s.)'ın, daha zengin olduğunu i'tirafla ilzam edilir.

Gene bir hastalıklı insan getirilir ve sorguya çekilir.

- Bana ubûdiyyeti, senden ne menetti? Hastalıklara mübtelâ olduğunu iddia edince; Eyyûb (a.s.) delil getirilir ve denilir ki:

- Senin hastalığın, Eyyûb'ün hastalığından, daha za­rarlı ve şiddetli mi idi?

Eyyûb'ün hastalığının daha şiddetli olduğunu kabul edince bu da kusurunu itiraf ile ilzam edilir.

(Devamı Yarın)

---
21 Ağustos Pazar
## KIYAMET GÜNÜ

Dünden Devam

Bir de, günahları sebebi ile, Allah (c.c.)'ın rahmetin­den ümidini kesen kimse getirilir.

O'na denilir ki:

- **Niçin, benim rahmetimden ümidini kesmiştin?**

- **İsyanımın çokluğu sebebiyle, diye cevap verir. Ona denilir ki:**

- **Senin isyanın, Firavun'un isyanından da mı çok idi? Ki O Allah (c.c.)'ın rahmetinden, ümidini kesme­yerek, boğulmazdan evvel kelime-i Tevhid-i lisanen söylemişti.**

Ve denilir ki:

- **Cenâb-ı Allah'ın rahmeti, her şeyden geniştir. O rahmetden ümid kesilmez.**

Hadîs-i Şerifte buyurulmuştur:

**Allah bir kuluna muhabbet ettikde, O'mın üzerine bela döker. Onunla mübtelâ kılar.**

(Hz. R. M. Sâmi (k.s.), Hz. Yusuf a.s.)

**İNSANLARIN EN BİLGİLİSİ**

Hâlid b. Velid (r.a.) der ki: Resûlullah (s.a. v.)'a bir adam gelip bazı sorular sormak istedi.

Resûlullah (s.a.v.): "**İstediğini sor!"** buyurdu.

Soru sahibi: **"Yâ Resûlallah! Ben, insanların en bilgilisi olmak istiyorum."** dedi

Resûlullah (s.a.v.): **"Allah'dan kork, buyruklarını yerine getir, yasaklarından sakın! insanların en bilgilisi olursun."** buyurdu.

---
22 Ağustos Pazartesi
## YAVUZ SULTAN SELİM HAN'IN İRAN SEFER-İ HÜMAYUNU

Yavuz Sultan Selim Hân'ın, başkumandanlık ettiği Ordu-yu Hümâyûn, 20 Mart 1514'te sefer emri aldı. İz­mit'e gelindiğinde, Şah İsmail'in casusu yakalandı. Ya­kalanan casusun eline tutuşturduğu, harp ilânını muhtevî nota ile, Tebriz'e Şah'ına gönderdi. 2 Temmuz'da Sivas'a gelindi. 40.000 kişilik bir kuvvet, burada bırakıldı. 100.000 kişilik bir kuvvetle, yola devam edil­di. Şah İsmail, Osmanlı ordusunun, konaklayabileceği yerlerdeki mahsul ve meskenlerin yakılmasını emretti. Fakat, Osmanlı ordusu yolundan alıkonulamadı. Gün­lerce gidiliyor, düşmandan bir haber bile gelmiyordu. 14 Ağustos'ta yeniçeriler İstanbul'a dönmek için teza­hürat yaptılar. Dünyanın öbür ucuna kadar yürüseler Şah İsmail'e tesadüf edilemeyeceğini söylediler. Yavuz, derhal atına atladı ve yeniçerilere müessir ve sert bir şekilde hitap ettikten sonra, istikametine atını sürdü. Hü­kümdarın azminin tesirinde kalan ordu, onu takip etti. Ordu, 22 Ağustos'ta Tebriz'in batısında ve bugün İran topraklarında kalan, Şah İsmail'in muazzam kuvvetle­riyle karşı karşıya geldi. Vakit geçmiş, akşam olmuştu. O gece toplanan harp meclisinde, 23 Ağustos'ta fecirle beraber, düşmana taarruza karar verildi. 23 Ağustos Osmanlı'nın kaderinin tayin edildiği tarihi çok mühim bir gündür.

(Yılmaz Öztuna, Türkiye Tarihi)

**HİKMET**

**"Bir devletin devam ve bekâsı, adaletle mümkün** **olur."** (Hz. Ali r.a.)

---
23 Ağustos Salı
## EBUSSUÛD EFENDİ

Şöhreti asırları aşıp, zamanımıza ulaşan Ebussuûd Efendi, 896/1490 yılında doğmuştur. Babası Ali Kuşçu'nun öğrencilerinden, Şeyh Muhammed Muhyiddin Yavsı, annesi Ali Kuşçu'nun yeğenidir. İlk öğrenimini, babasının yanında yapmış, zekası, çalışkanlığı ile şöh­reti ilim çevresinde yayılmıştır. Müeyyed-zâde Abdur­rahman Efendi, Mevlâna, Seyyidi ve İbn Kemâl'den ders almıştır, İnegöl'deki İshak Paşa Medresesi'nde, Davudpaşa, Mahmutpaşa ve Gebze Mustafapaşa Medreseleri'nde, görevde bulunmuş, daha sonra Bursa, İs­tanbul kadılığı ve Rumeli kazaskerliği yapmıştır. 1545'de Şeyhülislâmlığa atanmıştır. Bu görevi tam 30 yıl sürmüştür.

İskilip'de yapdırdığı camiî, İskilip Bağözü köyünde yaptırdığı mektep ve mescidi, İstanbul'da yaptırdığı mektep ve çeşmeleri, hamamı halen ayakta olan eserle­ridir. Bunların ayakta kalabilmesi için İstanbul ve İski­lip yöresinde bir kısım tanınmaz (emlak ve arazi) vakfetmiştir.

Kanuni Sultan Süleyman'ın vefatı üzerine yazdığı mersiye şöyle başlar:

"Yıldırım gürültüsü mü, yoksa İsrâfil Sûr'u mu?

Ki böyle doldu kıyamet sayhalarıyla yeryüzü

Bundan her tarafa büyük bir haile isabet etti.

Bundan bütün insanlar Tûr'daki helâk hâdisesini tattı."

Kanuni Sultan Süleyman Han vefat ettiğinde cenaze namazını Ebussuûd Efendi kıldırmıştır.

Kendi devrinde kalemle kılıcı birleştirmiş, servet ve makamın imkânlarını en iyi şekilde ilmin hizmetinde kullanarak ölmez eserler ortaya koymuştur.

---
24 Ağustos Çarşamba
## HZ.EBU BEKİR (R.A.)'İN MÜCAHİDLERE TENBİHNÂMESİ

"Gideceğiniz memlekette zinhar zulüm ve teaddi et­meyiniz, çok yaşlı olanı katl etmeyiniz. Kadın ve çocuk­ları da katl etmeyiniz. Hayvanatı da helak etmeyiniz. Düşman ile ahid ve karar etdikte, ahdinizi bozupta ik­rarınızdan dönmeyiniz ve manastırlarda bir takım Ruhbanlar vardır ki, onları kavl-i batılları iktizası nefis­lerini habsetmişlerdir. Onları sakın katl etmeyiniz. Mabedlerini hedm etmeyiniz ve zaruret fevkâlede olma­dıkça hayvanatı kesmeyiniz ve ağaçları da kesip yak­mayınız."

Hz. Ebu Bekir (r.a.), Yezid bin Süfyan'ı Şam'a gönde­rirken şu sözleri söylemişti:

**"Ey Yezid!.. Senin akrabaların vardır. Lâkin başka­larına tercih ederek onlara iş vermek isteyeceksen, se­nin namına en ziyade endişeye düştüğüm nokta bu­dur.** Resûl-i Ekrem (s.a.v.): **"Müslümanların işinden bir işi deruhde edip iltimas eseri olarak o işe birini tayin eden Allah (c.c.)'ın lanetine duçar olur. Cenab-ı Hakk (c.c.) ondan bir mazeret veya fidye Vabul etmez, onu Cehennem'e atar."** buyurmuştur.

(Hz. Mahmud Sâmi (k.s.), Hz. Ebu Bekir (r.a))

**HADİS-İ ŞERİF**

**"Sebepsiz akraba ziyaretini kesen ve bunu helâl sayan kimse** **Cennette giremez."**
(Buhari, Cilt: 12, Sh.: 123)

---
25 Ağustos Perşembe
## ALLAH (C.C.) KAZASI

Allah (cc.c.)'ın takdîr buyurduğu, bütün hükümleri üç kısımdır

1- Dileyip sevdiği ve emir buyurduğu hükümler: Farzların yerine getirilmesini istemesi gibi.

2- Dileyip sevdiği, fakat emretmediği hükümler: Nafile ibadetler gibi.

3- Dilediği, fakat ne sevdiği ne emir buyurduğu hükümler: Günahlar gibi.

**Allah (c.c.)'ın kazası dört çeşittir**

a) Tâatleri, b) Ma'siyetleri c) Nimetleri,

d) Belâ ve musibetleri kaza buyurması.

Bu hususta izlenecek doğru yol şudur; Allah Celle ve Âlâ bir kulunu tâat yönüne ilettiğinde kul, ilâhi tevfika mazhar olabilmek için, var gücüyle ve ihlasla bu tevcihi karşılamalıdır.

Zira Cenab-ı Hak(c.c):

**"Bizim uğrumuzda mücahede edenlere elbette yol­larımızı gösteririz"** buyuruyor.
(El-Ankebût. 69)

Allah Teâlâ (c.c.) bir kula ma'siyetle hükmetmişse kul, işlediği günahlar akabinde derhal tevbe ve istiğfar etmeli, pişmanlık duymalıdır, ki Allah (c.c.) tevbesini kabul buyurup kendisini yarlığasın.

Çünkü bir âyette şöyle buyuruluyor:

**"Şüphesiz ki Allah hem çok tevbe edenleri sever, hem çok temizlenenleri sever."**
(El-Bakara: 222)

Hâlık Teâlâ (c.c.) bir kula nimetle hükmetmişse (ni­metler vermişse) bu kulun vazifesi Allaha şükretmek ve cömert davranmaktır.

Böyle hareket ederse Allah Celle ve Alâ'nın:

**"...Andolsun, şükrederseniz elbette sizi (nimetinizi) artırırım. Andolsun, nankörlük ederseniz hiç şüphe­siz benim azabım cidden çetindir."** (İbrahim. 7) âyeti mucibince malını artırarak kendisine lütuflar yağdırır.

(Sevadü'l A'zam sh. 18)

---
26 Ağustos Cuma
## MALAZGİRT MEYDAN MUHAREBESİ

Romanos Diogenes, bütün Bizans ülkelerinden muh­telif milletlere mensup 200.000 civarında ordu hazırla­yarak, Doğu Anadolu'ya doğru ilerlemeye başladı. Al­parslan savaşı kabule mecbur kaldı. Sultanın ordusu 50.000 civarında idi. Alparslan elçiler göndererek sulh teklifinde bulundu.

24 Ağustos 1071'de, red cevabını alan Alparslan, or­dusunu çok güzel bir şekilde yerleştirdi. Bu arada, Ab­basi Halifesi, Cuma günü İslam dünyasındaki bütün camilerde, Alparslan'ın zafer kazanması için, dua edil­mesini istemişti. Sultan Alparslan, 26 Ağustos 1071 Cu­ma günü askere hitaben te'sirli bir konuşma, manidar bir dua yapmıştı.

Savaş başladı. Taktik icabı Türkler geri çekildi. Hilal şeklini alıp her taraftan düşmana saldırıldı. Bizanslılar feci şekilde mağlup oldular. Romanos Diogones esir düştü. Alparslan, imparatora iyi muamele yapmış, son­ra da bir antlaşma yapmıştır. Bizanslılar anlaşmayı bozmuş bunun üzerine: "Bu günden itibaren mevcut sulh sona ermiştir. Artık haç'a tapanlar öldürülecek, memle­ketleri fetholunacaktır. Kartallar gibi uçunuz, Bizanslı­lara merhamet etmeyiniz."diyerek Anadolu'nun fethi­nin tamamlanması lâzım geldiğini ilân etmiştir.

Bu zafer Türklerin, Anadolu'yu fethederek yerleşme­sine sebep olmuştur. Malazgirt aynı zamanda İslâmlıkla Hıristiyanlığın hesaplaşması idi ki İslam'ın lehine sonuçlanmıştır.

(Anahatlarıyla İslam Tarihi, Sh.: 167)

---
27 Ağustos Cumartesi
## HAVADA UÇAN İLK TÜRK

17. yüzyılda IV. Murad'ın hükümdarlık yaptığı yıllar­da, Hezarfen Ahmed Çelebi adında bir Türk bilgini, uç­mayı başarmıştır.

İlk önce Okmeydanı'nda, kısa mesafeli deneme uçuş­larını başarıyla tamamlayan, Hezarfen Ahmed Çelebi, büyük uçuşunu 1636 yılında yapmıştır.

Sultan IV. Murad, sadrazam ve vezirleriyle birlikte, Sarayburnu'ndaki incili köşkten, halkta mahşeri bir ka­labalık halinde, deniz kıyısından şahid olduğu bu uçuş, Hezarfen Ahmed Çelebi'nin, "Bismillah" deyip, Galata Kulesi'nden kendini boşluğa atmasıyla başlamıştır. Vücuduna bağlı kanatlar ve lodos rüzgârının da yardımı ile İstanbul Boğazı üzerinden süzülürek, Üsküdar'daki Doğancılar'a inmeyi başarmıştır.

Hezarfen Ahmed Çelebi, uçma tasarısını ilk gerçek­leştiren bir bilgin olarak, havacılık tarihinde yerini alır­ken, planörcülüğün de öncülüğünü yapmış oluyordu.

Avrupalıların uçmak için, kendi hayatlarını ortaya koyamadıktan bir devrede, bu uçuşu yapmak, her şeyden önce bir cesaret işiydi. Hezarfen Ahmed Çelebi, il­me dayanan bu cesareti teoriden pratiğe koymuştur.

Batılı kaynaklar arasında, "Cook'un Havacılık", "Wilkins'in = Yeni Bir Dünya Buluşu"adlı eserinde dünya­da ilk uçuşu gerçekleştirenlerin Osmanlılar olduğun­dan bahsetmektedir.

**HADİS-İ ŞERİF**

"Ölünün kemiğini kırmak, onu diri iken kırmak gibidir."

(Selamet Yolları, Cilt 3, Sh.. 304)

---
28 Ağustos Pazar
## HİLAFETİN OSMANOĞULLARI'NA GEÇMESİ

Yavuz'un Mısır seferi, onun İslâm Birliği (Osm. İttihâd-ı İslam) idealinin, en mühim safhası olarak, dü­şünülmüştü. Sultân Selim Han, İslâm Birliğini en iyi Osmanlı devletinin başaracağı kanâatinde idi.

Sultân Selim Han'ın Haleb'deki ilk cuma namazında, kendini halîfe gibi gördüğü muhakkaktır. Halep Ulu Câmiî'ndeki ilk cuma namazında (29.8.1516), hutbe'yi Sultân Selim Han nâmına okuyan hatib, Yavuz'u "Hâkimü'l-Haremyni'ş-Şerifeyn" diye anınca pâdişâh müdahale ederek, "Hâkim" kelimesini "Hadim"olarak değiştirmiştir. Bilindiği gibi Osmânoğulları'ndan gelen halifeler, 1924'e kadar, resmen "Hâdimül-Haremey-ni'ş-Şerîfeyn" ünvanıyla anılmışlardır. Gözyaşlarını tu­tamayan Sultân Selim Han, Peygamber (s.a.v.)'in, meşru halefi olmanın sevinciyle, oturduğu yerdeki seccadeyi kaldırarak, alnını câmiîn mermer zeminine değdirmek suretiyle, şükran secdesine kapanmıştır. Bu dindarlık ve tevazu, cemâati heyecanlandırmış ve elektriklemiştir.

Üçüncü Mütevekkil'in, Ayasofya'daki merasimden sonra, Eyüp Sultan Ebâ-Eyyubi'l-Ensari (r a.) Camiî'nde Sultan Selim han'a kılıç kuşatıp, hıl'at giydirdiği, bu merasime, İstanbul'a getirilen Ezher Üniversitesi ulemâsı ile, Osmanlı ulemâsının da katıldığı, bu ulemâ meclisinin kararıyla hilâfetin Osmânoğulları'na geçtiği, târihi rivayetler cümlesindendir.

(Osmanlı Devleti Tarihi, Y. Öztuna, Sh.: 158)

---
29 Ağustos Pazartesi
## VARAKA B. NEVFEL'İN PEYGAMBERİMİZİ TASDİKİ

Belâzûrî'nin rivayetine göre:Peygamberimiz, Varaka b. Nevfel'e **"Yalnız kaldığım zaman ey Muhammed! diye çağrılıyorum. Sesi işitiyorum, fakat bir şey görmüyorum!"** demişti.

Varaka **"Öyle olmasında sana bir zarar yok. Sen bir daha çağırıldığın zaman, söylenenlerden işittikle­rini ezberle."** dedi. Peygamberimiz işittiklerini ezberle­di. Peygamberimize (Bismillahirrahmanirrahim de!) denildi. Peygamberimiz "**Bismillahirrahmanirrahim**"dedi. Bu üç defa tekrarlatıldı.

Sonra (Elhamdü lillahi Rabbil âlemin de!) denildi ve bu da sonuna kadar çü defa tekrarlatıldı.

Peygamberimize (Amin de!) denildi.

Peygamberimiz Varaka'ya gelip bunları anlatınca, Varaka **"Senin İsâ b. Meryem'in müjdelediği Pey­gamber olduğunu şahadet ederim! Zaten, Seni kitapta bulmuştuk. Sen, gönderilen Peygambersin. Savaşla emrolunacaksın. Eğer sağ kalırsan, seninle birlikte savaşırım."** dedi.

## 400 SENE SUSTURULAMAYAN KUR'AN

Yavuz Sultan Selim hilafetin alâmeti olan Hırka-ı Şe­rif, Senedi Şerif ve diğer emaneti Mübareke'yi Mı­sır'dan, İstanbul'a hatimler indirerek getirmiş; İstan­bul vardığı gece, sarayda yüksek bir mevkie yerleştir­miş, mimarbaşı ve ustalar, asıl tevdi olunacak makamı harıl harıl inşa ederlerken sefer yorgunluğuna bakmak­sızın sabaha kadar ayakta beklemiş. O gece geceli gün­düzlü Kur'an okunması için bir vazife tertip ederek kırkması bizzat kendisi olmak üzere kırk hafız tayin eylemiş. Öğünden itibaren Türk tarihinde dörtyüz se­ne, her gün bir saat fasılasız Topkapı Sarayı'nda, Hır­ka-ı Saadet dairesinde Kur'ân okunmuştur.

(Aziz İstanbul/Y. Kemal)

---
30 Ağustos Salı
## HİCAZIN İLHAKI

Sultan Selim Han, Kahire'de otururken dünyanın siyasi haritası temelinden değişmişti. Venedik Cumhuriyeti Kıbrıs için Mısır'a ödediği 8000 altın verginin Osmanlılara ödenmesini kararlaştırmıştı. Mekke emiri Şerif II. Berekât, büyük oğlunu Kahire'ye Sultan Selim Han'a gönderdi. Mekke, Medine, Kabe, Ravza-i Mutahhara anahtarlarını, ellerinde bulunan diğer mukaddes emanetleri Sultan Selim Han'a teslim etti ve Hicaz'ın tabiyetini arzetti. (6 Temmuz 1512) Mukaddes emanetler, içinde en mühimleri Sancak-ı Şerif ile, Hırka-ı Sâadet'tir. Hz.Osman (r.a) ile Hz Ali (r a.)'nin el yazı­ları ile iki Kur'ân-ı Kerim vardır. Hepsi İstanbul'a geti­rilerek Topkapı Sarayı'nda inşa edilen Hırka i Şerif dai­resine kondu, bu günde oradadır.

Mısır'ın alınmasıyla Osmanlı Nüfuzu, Sudan'a, Libya'ya, Cezayir'e yayıldı. Kahire'ye gelen Yemen elçileri, tabiyyetlerini Sultan Selim Han'a arzettiler

Mısır'ın fethi ve yıkılmaz devletlerden telakkıy edilen Memlüklülerin hezimeti, İslam dünyası kadar, Avru­pa'da da büyük tesirler yaptı. Osmanlı Devleti çok ge­niş ölçüde Kuzey ve Güney Afrika'ya ayak basmış, Hind Okyanusu'na açılmıştı. Bu başarı Avrupa'yı sin­dirdi.

**HADİS-İ ŞERİF**

**"Beş** **şey fıtrattan (Peygamberin sünnetinden)dir. Ka­sık kılının tıraşedilmesi, sünnet olmak, bıyıkların ke­silmesi, koltuk altı** **kıllarının yolunması, tırnakların ke­silmesi."** (Tirmizi)

---
31 Ağustos Çarşamba
## SEYYİD EMİR KÜLAL (K.S.)

Ana karnında iken validesi anlatyor

- Şüpheli lokma yiyince karnım ağrır, istifrağ edin­ce halâs bulurdum. Bu hâl bir kaç defa tekerrür etti. Artık yiyeceğim taamın helâl olmasına dikkat eder oldum. Ağrı da kalmadı.

Gençliğinde güreşe meraklı olup çok iyi güreşirdi. Bir gün güreş meydanında muvaffakiyetler gösterirken, Hace Muhammed Baba Simasi Hazretleri oradan geçi­yor ve durup güreşi seyrediyor. Bu sırada müridlerden bazıları Hazretin güreş seyretmesini hafif bularak ve ona yakıştıramayarak içlerinden türlü havatır geçiri­yorlar.

Keşf-i Kuluba sahip olan Hazret derhal:

- **Bu meydanda bir mert vardır ki ileride bir çok adamlar onun sohbeti berekatı ile kemâle erecekler, isterim ki bize mürid olsun da onun talim ve terbiye­si hizmetinde bulunayım,** buyuruyor.

Tam bu sırada, güreşmekte olan Emir Külâl'in gözleri Hazreti Muhammed Baba Simasi'nin nazarlarına rastlar ve derhal güreşi bırakır, gelir Hazretin ayaklarına ka­panır. Sonra peşinden Hanikaha gelirler. Seyyid Emir Külal tâib ve müstağfir olarak Hace Muhammed Baba Simasiye teslim olur, teveccühatı âliyelerine mazhar bulunur. Zahir ve bâtın ilimleri ile mücehhez olarak, zamanının feridi menzilesine erer. Hazreti Ali (r.a.) sülâlesinden Seyyidliği ile beraber şeriat, tarikat, mari­fet ve hakikat derecelerine yükselir.

(M. Hâni, Adâb, Sh.:88)

---
1 Eylül Perşembe
## İMAM EBU HANİFE (K.S.)

Resûlullah (s.a.v.) buyurdu:

**"Adem benimle fahr ederdi. Ben ise ümmetimden bir zat ile fahr ederim ki ismi Numan, künyesi Ebû Hanife'dir. O zat ümmetimin kandilidir."**

**"Enbiyayı İzam (a.s.) hazarâtı benimle iftihar eder­lerdi. Ben ise Ebû Hanife ile iftihar ederim. Onu se­ven beni sevmiş, ona buğz eden bana buğz etmiş olur." Ebû Hanife'nin bir kişide alacağı vardı. O mahal­de bir şakirdi öldü. Ebû Hanife onun namazını edaya vardı. Hava da sıcak idi. Ebû Hanife borç verdiği za­tın, duvarının gölgesine oturmadı; "borçlunun duvarının gölgesinde oturur isem faizdir, haramdır."** dedi.

Davud Tâî, yirmi yıl Ebû Hanife'ye şakirdlik etti. Bir gün ayağını uzattığını görmedim. Bir gün halvette dedi ki:

"- Ya İmame'l-Müslimin! Burası halvettir. Ayağını uzatıp rahat etsen n'ola," dedim. Dedi ki: **"Edeb Allah Teâlâ katında makbuldür."** dedi

Bir gün, İmam Ebû Hanife, Hz. Peygamber (s.a.v.) Efendimizin ravzasına gelip selâm verdi:

"- **Esselâmü aleyküm yâ Seyyidel mürselin."**

Şu avazı işitti:

"- **Ve aleykumüs-selâm yâ İmâm-ı Müslimin."**

İmam-ı Azam Ebû Hanife (k.s.) Hicretin 80 tarihinde doğmuş 150 tarihinde Bağdat'da âzim-i dâr-i cihan ol­muştur. (Tezkiretül Evliya)

---
2 Eylül Cuma
## CENNETE GİRMEK İÇİN

Ebu Hüreyre (r a.) şöyle demiştir:

"Peygamber (s.a.v.) ile bir yolculukta beraberdik. Derken cemaatin yiyecekleri tükendi. Hatta Resulullah (s.a.v.) onların yük develerinden bazılarını boğazlama­yı düşündü. Bunun üzerine Ömer (r.a.) "Ya Resulallah! Cemaatin yiyeceklerinden ne kaldı ise bir yere toplasan da, onların üzerine Allah'a dua buyursan!" dedi. Pey­gamber (s.a.v ) de öyle yaptı. Artık buğdayı olan buğ­dayını, hurması olan hurmasını getirdi.

Müteakiben Peygamber (s.a.v.) toplanan şeyler üzeri­ne dua etti. Neticede, cemaat yemek kaplarını doldur­dular.

O zaman Resulullah (s.a.v.):

**"Allah'dan başka ilah olmadığına ve kendimin, Re­sulullah olduğuma şehadet ederim. Eğer bir kul bu iki şahadet hususunda hiç bir şüpheye düşmeyerek bunlarla Allah'a kavuşursa mutlaka cennete girer."** buyurdular.

**Bu Hadisten Çıkarılan Hükümler:**

"Zararı âmmı def için zarar-ı hâss seçilir. Çok zarar, az zarar ile giderilebilir iki fesad belirince, hafifi yap­makla, büyük darın çaresine bakılır. Ehven-i şerreyn ih­tiyar olur." (Meccelle 26-29 md) Bir kimse maslahata mu­vafık gördüğü bir şeyi, müteâlâsını almak için kendin­den daha faziletli olan bir zâta arz edebilir. Yolcular yi­yeceklerini bir yere karıştırarak beraberce yiyebilirler. Bu hususta birbirinden az veya çok yemelerinin hükmü yoktur.

(A. Davudoğlu - S. Müslim Ter ve Şerhi Cilt:1 Sh.211)

---
3 Eylül Cumartesi
## TEVFİK ALLAH (C.C.)'DANDIR

İnanan kimsenin şu hususu iyi bilmesi gerekir: Bir işi yapabilme gücü insana, o işi yapmaya giriştiği anda ve­rilir. Yani, iş ve güç zaman bakımından eşittir. Kaderci­ler: "Kişi, işe girişmeden başarı gücüne sahiptir" görü­şünü savunurlar. "Başarı (gücü) işten sonradır" fikrini ise Cebrîler ileri sürer. Halbuki şu iki mezhep bu üm­metin mecûsîleridir. Bil ki Peygamber sallallahu aleyhi ve sellem şöyle buyurmuştur:

**"Bir kula, iş yapma kuvveti verilerek mükellef kı­lınmıştır, ki kendisine karşı delil ileri sürülsün."**

Kula başarma gücü (tevfik) verilmemiştir, çünkü tevfik Allah (c.c.)'tandır.

Kimin gayesi, çalışma ve isteği tâat ve ilâhî rızaya yö­nelik olursa, Allah (c.c.) onun gayretli çalışmasının kar­şılığını vererek kendisini başarılı kılar. Garazı, sa'y ü gayreti ve arzusu Allah (c.c.)'a isyan olan kimseyi de Allah (c.c.), ciddî faaliyetine mukabelede bulunarak pe­rişanlığa uğratır. Nitekim Cenâb-ı Hak şöyle buyuru­yor:

**"Bizim uğrumuzda mücadele edenler (e gelince): Biz onlara elbette yollarımızı gösteririz. Şüphesiz ki Al­lah her halde ihsan erbâbıyla beraberdir."** (El Ankebût: 69)

Ehl-i sünnet nezdinde iktidar fiille denk zamanlıdır, ne önce ne sonradır. Çünkü Cenâb-ı Hak(c.c.) şöyle bu­yuruyor:

**"Ey insanlar, siz, hepiniz Allah'a muhtaçsınız. Allah ise, O her şeyden müstağnidir, her hamde lâyıktır."** (Fâtır 15)

Diğer bir âyette de şöyle buyuruluyor:

**"De ki: Ben kendi kendime Allah'ın dilediğinden başka ne bir zarar, ne de bir fâide (yapmaya) mukte­dir değilim."** (Yunus:49) (Sevadül A'zam Sh. 50)

---
4 Eylül Pazar
## GÖZYAŞI

Gözyaşı: İçin teessür ifadesi ve gözün niyazıdır.

Gözyaşı: Nedamet mânâsını taşır, Allah (c.c)'a bir nevi tövbedir.

Gözyaşı: Aşıkın derunî hislerini coşturan kelimesiz ve sadasız lisandır.

Gözyaşı: Arifin kalbinin tercümanıdır.

Gözyaşı: Mağfiret için Allah(c.c.)'ın kullarından istediği istirhamıdır.

Gözyaşı: Hakk(c.c.)'ın rahmetini tahrik ve merhametini celbeder.

Gözyaşı: Günahkârların sıdk u ihlâs ile Rab(c.c.)'larına arzeyledikleri ubudiyet incisinin daneleridir.

Gözyaşı: Yokluğa erenlerin saadet sermayeleridir.

Gözyaşı:Allah (c.c.) için öyle bir sermaye-i sadeftir ki, rahmet, merhamet ve mağfiret habbelerini içinde taşıyan seyyid-ül istiğfar ve tevbe-i nasuhdur.

Gözyaşı: Günahkârın çare-i gufranıdır.

Gözyaşı: Muhlisin habbe-i ihlâsıdır.

Gözyaşı: Asinin habl-i salâhıdır.

Gözyaşı: Hülâsa; vuslata erenlerin yegane istintgâhıdır.

**ZİKRİN HAKİKATİ**

Zikreden kimsenin zikr olunandan başkasını unutmasıdır. Bu suretle onun bütün vakitleri zikr olunur.

Allahümme yessirlenâ bi cemii ihvânına amin,

Bihurmeti Muhammedin Sallalahu Aleyhi ve Sellem ecmein.

---
5 Eylül Pazartesi
## HASTALARIN NAMAZLARI

Bir hasta tâkatine göre namaz kılmakla mükellef olur Meselâ: Ayakta durmaya asla kadir olamayan veya ayakta durması hastalığın uzamasına veya artmasına sebep olacağı anlaşılan bir hasta, oturarak namazını kılar, oturmaya da gücü yetmezse kudretine göre yanı üzerina veya arkası üstüne yatarak ima ile namazını kılmaya mezun olur.

İma ki, namazda rükû'a ve secdeye işaret olmak üze­re başı eğmektir, bu ayakta yapılabileceği gibi oturula­rak da yapılabilir. Böyle iken bir şeye dayanarak ayakta yapılması mümkün olan bir îma, yatarak yapılamaz, bu caiz değildir.

İma ile de namaz kılmaya kadir olamayan bir hasta­dan bir gün bir gecelik ve daha ziyade olan namazları teehhür eder, sonra iyi olunca bunları kaza etmesi lâzım gelir.

Hastalığına mebni oturduğu halde veya ima ile namaz kılmaya mezun olan kimse, bu hastalığı esnasında kılamamış olduğu namazları sıhhat bulduktan sonra kaza edince oturduğu halde veya ima ile kılamaz. Çün­kü özür zail olmuştur.

(Büyük İslâm İlmihali, Ö.N. Bilmen, Sh.:173)

**İyi bahtlı olan kimselerin üç vasfı vardır:**

1- Yediği helâldir.

2- Kendi şehrinde ilim meclisinde bulunur.

3- Beş vakit namazı cemâatle kılar

(Dört Büyük Halife, Sh.:293)

---
6 Eylül Salı
## CEMAATLE NAMAZ

Bir hadis i şerifte Peygamberimiz (s.a.v.):

**"Cemâatle kılınan namaz yalnız kılınan namazdan yirmiyedi derece efdaldir"** buyurmuştur.

Yine bir hadis-i şerifte Peygamberimiz (s.a.v.):

**"İnsanın cemaatle namazı, evinde ve pazarda yal­nızca hldığı namazdan, yirmi beş derece ziyade olur. Çünkü sizlerden biri, abdeste niyat edip abdestini al­dığı ve namazdan başka bir maksadı olmaksızın mes­cide gittiği zaman tâ mescide girinceye kadar, hiçbir adım atmaz ki, Allah Teâlâ o adımından dolayı onu, bir derece daha yükseltmesin ve bir günahını eksilt­mesin. Mescide girince de orada kaldıkça, hep na­mazda imiş gibi, sevaba nail olur ve namaz kıldığı yerden, ayrılmadığı ve kendisinden de eza sadır ol­madığı veya hades vaki olmadığı müddetçe, yanında­ki melekler:**

**"İlahi buna mağfiret et, buna rahmetini ihsan eyle" diye o kimseye dua ve istiğfar ederler."**

**Biri imam olan iki kişinin namazı indellah, ard ar­da olan dört kimsenin namazından, biri imam olan 4 kişinin namazı sekiz kişinin namazından, biri imam olan sekiz kişinin namazı yüz kişinin namazından efdal."** olduğu Buhari Şerhi'nde zikr edilmiştir.

(Musahabe, Cilt:3)

**HADİS-İ ŞERİF**

"İki mü'minin ruhları, daha sahipleri birbirini görmeden bir günlük yol mesafesinde karşılaşırlar."(Ahlak Hadisleri, Cilt:1)

---
7 Eylül Çarşamba
## KANUNİ SULTAN SÜLEYMAN HAN'IN ŞAHSİYETİ

Doğu dilleri dışında Sırpça da bilen Sultân Süleyman, büyük bir divan sahibi, şair, hattat, değerli taşlar müte­hassısı idi. 13 Sefer-i Humâyun'un müddet bakımından toplamı 10 yıl, 7 ay, 7 gündür. Bu müddeti İstanbul dı­şında, at üzerinde veya otağında ordu içinde geçirdi. Bursa ve Edirne'de oturması ve sık sık diğer şehirlere gitmesi bunun dışındadır.

Diplomasi ve devlet idaresinde gösterdiği deha bakı­mından Fatih'den, askerlik dehâsı bakımından, Fatih ve babası Yavuz'dan sonra gelir.

Charles-Quint'den daha büyük şahsiyetti. Başında bulunduğu Türk İmparatorluğu'nu, hiç bir Avrupa devletinin aynı müddet içinde tekâmülüyle mukayese dahi edilemeyecek derecede halefine teslim etti. (N. longa)

Şeyhülislâm Ebussuûd Efendi ile beraber yaptığı ka­nunlar 19. asır başlarına kadar yürürlükte kalmıştır. Ebussuûd Efendi bunları şeriat ve örfi hukukla çok mahirane bağdaştırmıştır. Bu kanunlar dikkatle uygulan­mış, kanun yaptığı için değil, bunları adaletle tatbik et­tiği için millet Sultan Süleyman'a "**Kanûnî**"demişlerdir.

Kanunî devri; en geniş sınırların elde edildiği dönem değildir. En muhteşem devletin, en iyi yönetildiği dö­nemdir.

Kanunî devrini, o yıllarda yaşıyan Latıyfî hiç bir mübalâğa taşımıyan şu baliğ cümle ile ifade eder. **"Bir Sultân-ı azıymı'ş-şandır ki, her kıtada hutbesi yürür ve bin bir kafada nevbeti vurulur."**

---
8 Eylül Perşembe
## HENDEK GAZASI

Yahudiler, Hayber'e yerleştikten sonra kendilerini orada masum gördüklerinden yeni bir taarruz hazırlı­ğına başlamışlardı. Yahudiler, bütün Arabistanı Müslümanlara karşı toplamışlardır.

Beşinci Hicret yılının Şevval ayında 10.000 kişilik bir ordu, Ebû Süfyân (r.a.)'ın kumandası altında Medine üzerine hareket etmişti.

Resûl-i Ekrem (s.a.v.) Medine'den çıkarak Sel Dağı'nın önünde bir hendek kazdırmıştı. Arabistan Muharebelerinde ilk defa olarak hendeklerden istifâde ediliyordu.

Kureyş ile müttefikleri bu hendekten geçemediklerin­den Medine'yi muhasara ederek onun haneden zahire ve mühimmat almasına mâni olmuşlardı.

Muhasara bir ay devam etti. Bir gün düşmanlar hen­değe hücum etmek istemişlerse de Hz. Ömer (r.a.) ile Hz. Zeyd (r.a.) onları püskürtmeğe muvaffak olmuşlar­dı.

Bu muharebede arablann en meşhur kahramanların­dan sayılan Amr bin Abdûd, Hz. Ali (r.a.) tarafından öldürüldü. Bu hâdise Kureyş'i korkutmuş, diğer taraf­tan Müslümanlığı gizli bir surette kabul eden ve Ku­reyş ordusunda bulunan Nuaym Bin Mes'ûd (r.a.), Ku­reyş ile yahûdilerin arasını bozmağa muvaffak olmuş­tu.

Bu suretle Medine'nin ufk-ı mukadderâtına yığılan korkunç bulut yavaş yavaş sıyrılıp gitmişti.

(Hz. R. M. Sâmi (k.s.), Hz. Ömer (r.a.), Sh: 22)

---
9 Eylül Cuma
## İBADETİN TEMELİ: TAHARET

Resûlullah (s.a.v ) buyurdular:

**"Taharet imânın yarısıdır."**

**"Din temizlik üzerine kurulmuştur"**

İslâmiyetin, hayâta ve nizâma hâkim olabilmesi için önce fertlere hâkim olması gerektiği malûmdur, İslâm'ın, fertlere, müslüman olma noktasında emrettiği mühim bir husus da temizlik (taharet) tir."

Zira, **"Din, temizlik üzerine kurulmuştur."** ve **"Taharet, dinin yarısıdır."** şeklindeki Hadis i Şerifler, bu husustaki ehemmiyeti izah etmeğe yeterlidir.

**Temizliğin de dereceleri vardır.**

* Hadesten, hubûstan, ya'ni bedeni abdestsizlik, ve cünüblükten, pislik ve kirden temizlenmek.

* A'zaları, cürüm ve günâhtan temizlemek.

* Kalbi kötü huy ve sevilmeyen âdi hasletlerden te­mizlemek ki, bu, Peygamberler ve sıddıkların temizliği­dir.

* Bedenden çıkan fazlalıklar (kıl, tırnak) gibi pislik­lerden temizlenmek şeklinde şu'belere ayırmak müm­kündür.

Şarap ve diğer sarhoşluk veren maddeler necistir.

Kelp (köpek) ve domuz ve bunlardan doğanlar da necîstir.

---
10 Eylül Cumartesi
## ÜSAME BİN ZEYD

Hazret i Üsâme bin Zeyd bin Hâriset'ül Kelbî (r.a.) Ümmi i Eymen (r. anhâ)'nın oğludur.

Üsâme (r.a.)'yi Resûlallah (s.a.v.) Efendimiz pek severler idi. Hadîs i Şerif de: **"Üsâme en sevdiğim insan­dır."** buyurmuşlardır Nezd-i Resulullah (s.a.v.)'da Üsame (r.a.)'nin rifat i menziline mebni Ashâb arasın­da, Hazret i Resulullah (s a.v )'ın mahbûbu diye vasıflanıp yâd olunurdu.

Hazret-i Ömer (r.a.), oğlu Abdullah (r.a.)'a iki bin i'tâ buyurmuş olduğu halde, Üsâme (r.a.)'e beş bin i'ta bu­yurdu.

Abdullah İbn-i Ömer (r.a.) itiraz ederek; "Hazret-i Resulullah (s.a.v.) ile şu kadar gazada beraber bulunmuş iken Üsâmeyi bana tercih ettiniz! demesi üzeri­ne Hazret-i Ömer (r.a.) **"Üsâme Hazret-i Resulullah (s.a.v.)'a senden ve pederi Zeyd dahî senin pederin­den daha sevgilidir!"** diye tevazu buyurmuşlardır.

Buhâri'de mezkûrdur ki:Hazret-i Seyyid'ül-Enâm Aleyhisalâtü ve's-selâm Efendimiz Hazret i Hasan (r.a.) ve Üsâme (r.a.)'yi beraber alarak birini bir dizleri­ne ve diğerini öbür dizlerine oturtarak:

**"Ya Rabb! Sen bunlardan razı ol zira ben bunları se­viyorum."** buyururlardı.

Hacc-ı Vedâ'da Arafat'dan Müzdelife'ye inerler iken, Resulullah (s.a.v.) Efendimiz Kusvâ nam develerine bi­nerek, Hazret-i Üsâme (r.a.)'yi terkisine almışlar idi.

Yüzleri siyahtı ve yassı burunlu idiler. Hicretin 58. se­nesinde Medine-i Münevvere'de vefat etmişlerdir (r.a.).

(Ashab-ı Kiram Hz. R. M. Sâmi k.s.)

---
11 Eylül Pazar
## BİR MEKTUP

Kanuni Sultan Süleyman'ın Ebussuûd Efendiye Nis'ten yazdığı mektup:

"Halde haldaşım, yaşta akranım, ahret kardeşim, hak yolda arkadaşım olan Ebussuûd Efendiye sonsuz dualar sunduktan sonra, durumunuz nedir, nasıldır sıhhatiniz, sağlığınız? Allah, gizli hazinesinden eski gücünüzü ihsan etsin, sonsuz sıhhat, ayet ve selamet nasip etsin! Onun bereket ve keremiyle lütfen, mübarek vakitlerde bu acizlerini kalplerinden çıkarmayıp unutmayalar. İnşallah düşman yerle bir olur, yıkılır ve üzüntüsünden yok olur; İslam ordusu da ta­mamen galip ve muzaffer olup Allah (c.c.)'ın rızasına uygun hareket etmiş olur. Daima duacı olan riya ve gösterişten uzak ve samimi olan Allah(c.c.)'ın kulu Süleyman.

(Ebussuûd Efendi - Kültür bakanlığı Yay.)

## ABDESTİN LÜZUMU

Namaz gibi birtakım dini vazifeleri yerine getirmek için abdeste ihtiyaç vardır. Bu vazifelerden herbirinin yapılması abdestin bir sebebidir. Abdestsiz bir kimse namaz kılamaz. Kabe'yi tavaf edemez. Kur'ân-ı Kerîm'î doğrudan eline alamaz. Kur'ân ayetlerine hiç bir zaman el süremez. Bunlar haramdır.

Kur'an-ı Kerîm'i ezberinde ve elini sürmeksizin karşı­dan bakarak okuyabilir. Abdest ile âkîl-baliğ olan ve su­yu kullanabilecek her müslüman sorumludur.

---
12 Eylül Pazartesi
## BELAYA SABIR

Belâ ve musibetlere maruz kalanın vazifesi de sabır ve rızadır. Bu metaneti gösterenlere Allah (c.c.):

**"Ancak sabredenlere ecirleri hesapsız ödenecektir."** (Ez-Zümer. 10) kavli celîliyle âhiret nimetlerini bahşeyler.

Cenab-ı Hak (c.c ) diğer bir âyette de: **"Allah sabr (u sebat) edenleri sever."**(Al-i İmrân:146) buyurmuştur.

Kardeşim; bir ma'siyet işlediğinde bunu, Allah (c.c.)'ın adaleti gereği takdir buyurduğu bir kazası olarak gör­melisin. Lâkin o günaha dalan nefsini asla hoş karşıla­mayın hemen dönüş yaparak mağfiret dilemelisin. (Sa­kın Kaderciler, Cebrîler ve Mu'tezileler gibi düşünme). Çünkü birinciler bunu Allah'ın adaletinin bir neticesi telâkkî etmezler, ikinciler de kusuru nefislerinde ara­mazlar. Mu'tezileler ise tevbe yapmayan müminin ba­ğışlanmayacağını ileri sürerler. Sen, günahla ibtilâ kı­lınmanı Allah'ın adaletinin icabı kabul edersen: **"Her şey Allah'tandır"** âyetinin hükmünü benimsemiş olur­sun. Günahın ardından hemen nefsini kınarsan:

**"Dediler: Ey Rabbimiz, kendimize yazık ettik. Eğer bizi bağışlamaz, bizi esirgemezsen her halde (maddi ve manevi en büyük) zarara uğrayanlardan olacağız."** (El-A'raf: 23) diyen Adem ve Havva'nın mesleğine inti­sap etmiş olursun. Tevbe eder, Allah (c.c.)'dan yarlığanmanı dilersen:

**"...Rabbinizden mağfiret dileyin. Çünkü o, çok yarlığayıcıdır"** (Nûh Sûresi.10) Hitab-ı izzetini, kendine şiar edinmiş olursun.

Bil ki kazaya inanmayan, hayır ve şerrin takdîrini Al­lah (c.c.)'tan bilmeyen bid'atçıdır.

(Sevadül A'zam Sh. 19)

---
13 Eylül Salı
## KIYAMETTE ALLAH (C.C.)'IN BAKMADIĞI KİMSELER

Ebu Zerr (r.a.) den rivayet edilen bir hadisi şerifte Re sulullah (s.a.v.):

**"Üç kişi vardır ki, kıyamet gününde Allah (c.c.) on­larla konuşmayacak, onlara bakmayacak, onları tezki­ye de etmeyecektir. (Yani temize çıkarmayacaktır) Hem onlar için elim bir âzâb vardır."** buyurmuşlardır. Râvi demiş ki "Resulullah (s.a.v.) bunları üç defa oku­du." Ebu Zerr (r.a.):

"Adları batsın! Umduklarına ermesinler! kim onlar ya Resulullah?" demiş, Resulullah (s.a.v.): **"Elbisesini (kibrinden) yerde sürükleyen, verdiğini başa kakan, ve ticaret malına yalan yere yeminle revaç verendir."** buyurmuşlar.

Yine; Ebu Hüreyre (r.a.) demiş ki. Resulullah (s.a.v.):

**"Üç kişi vardır ki, kıyamet gününde Allah onlarla konuşmaz, bakmaz ve de tezkiye etmez, hem onlara elim bir azab vardır. Bunlar: zina eden ihtiyar, yalancı devlet reisi, büyüklenen fakirdir." buyurdular. Yine Resulullah (s.a.v.): "Üç kişi vardır ki, kıyamet gününde Allah onlarla konuşmaz, bakmaz, tezkiye etmez. Hem onlara elim bir azab vardır. Bunlar: Kırda fazla suyu olupta onu yolcuya vermeyen, ikindiden sonra bir kimseye bir mal satan ve o malı, şu kadara aldım diye, Allah'a yemin ederek, müşteri kendisine ina­nan, hakikat bunun hilafına olan, bir büyüğe yalnız dünyalık için beyat eden, dünyalık verirse sözünde duran, vermezse durmayan kimsedir."** buyurmuşlar­dır.

(A. Davudoğlu S. Müslim T. Şerhi Cilt. 1. Sh. 416)

---
14 Eylül Çarşamba
## İMAM-I ŞAFİÎ (K.S.)

İmam Şafiî der:

Pemgamber (s.a.v.)'i bir gece düşümde gördüm. Ba­na:- Sen kimsin? dedi. Ben: "Ya Resûlallah! Senin bölüğündenim." dedim.

- **İleri gel.** dedi. Vardım.

- **Ağzını aç.** dedi.

Ağzımı açtım. Ağzıma tükrüğünü koydu. Şöyle ki ağzımın içi dopdolu oldu.

- **Var şimdi sana tamamdır,** dedi.

Ve o saatte Hazret-i Ali (r.a.)'yi gördüm. Parmağıma bir yüzük geçirdi ve:

- **Peygamber ilmi ve benim ilmim sana kuvvetli ol­sun,** dedi.

Her yıl Diyar-ı Rum'dan Harun Reşîd'e haraç gelirdi. Bir yıl gelmedi. Dediler ki: "Bizim de alimlerimiz var­dır. Müslüman âlimleriyle bahis eylesinler. Eğer rnüs­lüman âlimleri yenerse malı göndeririz ve eğer bizim âlimler yenerse biz onlardan haraç isteriz, dediler. Dörtyüz ruhban geldi ki, bahis ide. Halife İmam Şafiî'yi çağırttı. Mes'eleyi anlattı.

İmam Şafiî: **"Dicle ırmağı yanında oturalım."** dedi. Hep Bagdad halkı, ulemâ, İmamlar ve Halife de geldi, oturdular.

Şafiî Hazretleri de bir aba giymiş geldi. Seccadesini Dicle ırmağı üstüne döşedi, geçti üstüne oturdu. **"Kim benimle bahis ederse gelsin."** dedi.

Dörtyüz râhib, Şafiî'den ol kerameti görüp hep bir­den müslüman oldular. Kayser-i Rum'a haber gönderil­di. O da dedi ki:

**"Şükür kim, ol su üstünde oturan kişi buraya gel­medi. Yoksa buradakilerin cümlesi müslüman olur­lardı."**

(Tezkiret-ül Evliya)

---
15 Eylül Perşembe
## GÜNLÜK RİAYET EDİLECEK EDEBLER

•  İslâmi esaslara uygun hareket etmek,

•  Nezâket ve iltifatla konuşmak,

•  Eşinin meziyetlerini bazan kendine, çokça gıyabında söylemek,

•  Münakaşa etmemek,

•  Dokunacak, üzülecek söz sarfetmemek,

•  Eşinin akrabasının aleyhinde bulunmamak,

•  Yeri geldikçe müsaade almak,

•  İşlerini, yemeklerini konuşmalarını takdir etmek,

•  Bilhassa geceleri vakitlice eşinin yanında bulunmak,

•   Komşularla iyi geçinmek,

•   Her işi müşavere ederek yapmak,

•   Seyr-i sülûke giren erkek veya kadın eşinin de girmesini sağlamak,

•   Birbirlerine yolun huzur ve feyzini ve faydalarını anlatmak,

•   Erkek hanımına dersi bizzat kendi vermek, mürşidden veya halifesinden alıp getirip ona telkin etmek,

•   Çocukların İslâmî terbiyesi ile her gün meşgul olmak DİN DERSLERİ kitabını beraber okumak, anlatmak,

•  Sohbet yâranına halisane hizmet etmek,

•  Sohbette edinilen bilgiyi eve de aktarmak,

•  Çocukları sohbette bulundurmak ve hizmet ettirmek,

•  Evde dînî ve ahlâki bir kitaplık tesis etmek.

(M. Abdullah Hani, Adâb, Sh.: 195)

---
16 Eylül Cuma
## CUMA GÜNÜNDE ŞEREFLİ SAAT

**Cuma gününde bulunan vakt-i icabet hakkında pek çok görüşler vardır:**

1- Cuma günü içinde bir saattir ki, sabit değil değişkendir. İmam-ı Gazali (rh. a.) bu görüştedir.

2- Kuşluk vakti müezzin salâ okuduğu vakit.

3- Fecrin doğuşundan güneşin doğuşuna kadarki zaman.

4- İkindi vaktinden güneş batana kadar.

5- Hatip minberden indikten namaz için tekbir alıncaya kadar.

6- Güneşin doğuşundan sonraki ilk saat.

7- Güneşin doğması anı.

8- Cuma ezanı vaktinde.

9- Ezandan namaz kılıncaya kadar.

10- Ezandan kamete kadar.

11- Hutbenin başından sonuna kadar.

12- Gündüzün son saati.

13- İkindi namazı vaktinde.

14- Senede bir Cumaya mahsustur.

15- Bütün bir Cuma içinde gizlidir.

(Hz. R. M. Sâmi(k.s.), Musahabe, C. 6)

**HADİS-İ ŞERİF**

Bir Hadis-i Şerifte Resulullah (s.a.v.);

**"Doğruluğa devam ediniz! Çünkü, doğruluk, iyili­ğe götürür. İyilik ise, Cennet'e götürür. Yalandan sakınınız! Çünkü, yalan, Fücura (sapıklığa) götü­rür"** buyurdular.

(Sahih-i Müslim. C. 4, Sh.:2013)

---
17 Eylül Cumartesi
## HAKK (C.C.) HUZURUNDA ADAB

Muhakkak ki, barış ve savaş zamanlarında, uyuduğun saatlerde, diri ve ölü hallerinde bir an bile senden ayrılmayan sahibin ki, O seni Yaratan'dır, Mevlâ'ndır, Rabbindir, rızkını verendir. Hangi saatte sen O'nu düşünür ve anarsan O seninle beraberdir, sen O'nun huzurundasın Allah (c.c)'ın huzurunda iken riâyet edilecek âdâb ve erkân:

1- Başını eğip önüne bakmak,

2- Aklını toplayıp Allah (c.c)'tan gayrı olan bütün fikirleri zihinden almak,

3- Tam bir sessizlik içinde bulunmak ve susmak,

4- Vücudun bütün organlarını sakin, rahat bulundurmak.

5- Emirleri yapmakta azimli olmak

6- Yasaklardan sakınmak,

7- Hiç bir şeye itiraz etmemek,

8- Devamlı zikir yapmak,

9- Allah (c c.)'ın büyüklüğü üzerinde düşünmeğe devam etmek,

10- Allah (c.c)'ı her şeyden üstün tutmak,

11- Halkın hepsinden ümidi kesmek,

12- Allah (c.c)'ın heybet ve azameti, büyüklüğü karşısında yalvarışta bulunmak,

13- Haya (utangaçlık) içinde ve kırık kalble huşu içinde bulunmak,

14- Kazanma heveslerine dalmayıp Allah (c.c.)'ın verdiklerine güvenmek,

15- Allah (c.c)'a teslim olmak ve O'ndan gelene razı olmak.

Bu esaslar kulun bütün gün ve gece şiarı, âdeti ve yapacakları olmalıdır.

(Marifetname C.: 2, Sh.: 159)

**HADİS-İ ŞERİF**

**"İlim ve irfan sahibi olduğunu iddia eden cahildir."** (Kenzül İrfan: 852)

---
18 Eylül Pazar
## HASED

Ubey b. Kaâb (r a.), Resulullah (s.a.v.)'ın şöyle bu­yurduğunu rivayet ediyor:

**"Kölelerinize Yusuf Sûresi'ni Öğretiniz. Kim (bu sûreyi) yazıp ehline, kölesine öğretirse Allah (c.c.) ölümünü kolaylaştırır. Hiç bir Müslümana hased et­memeye kuvvet verir."** (Ruh ul-Beyan)

Resulullah (s.a.v.) buyuruyor ki: **"Hasedden hazer edip sakınınız. Zira muhakkak hased ateşin odunu yakıp erittiği gibi hasenatı yer."** (Keşfül Hafa, C. 1, Sh.: 271)

Bazı Hükemâ demişlerdir ki:"Hased eden kimse beş veçhile Rabbine itiraz etmiş olur:

1. Cenâb-ı Hakk'ın ni'metini başkasında izhâr etmesi­ne buğzeylemiş olur.

2. Rab Teâlâ'nın taksimine rıza göstermeyip böyle yapmasaydı da taksimini böyle yapsaydı diye itiraz et­miş olur.

3. **"Allah Teâlâ fazlını dilediğine verir."** (Mâide: 54) Fazl-ı ilâhîye cimrilik izhâr eylemiş olur.

4. Allah Teâlâ'nın velî, dost ittihaz buyurduğu bir ku­lunun yardımdan mahrumiyetini ve ni'metin ondan gitmesini murad etmiş olur.

5. İblis'in hased sıfatına iştirak etmiş olur.

(R.M. Sâmi(k.s.), Hz. Yusuf (a.s.) Sh.:23)

**HİKMET**

"Bir mücrim, günahkar kul felâketine sebep olacak şeye dua etse, Alah-û Teâlâ meleklerine:

- Bunun istediklerini verip, sesini kesin. (Bunun helaki, felâketi istediği şeydedir, buyurur. Allah-û Teâlâ bir kuluna gadab edince, ona haram mal nasib eder. Gadabı artınca ona bir şeytan musallat eder. Şeytan o kulu dünyâ işleriyle meşgul eder, dünyâdaki işleri kolay olur, dinden uzaklaşır. Sonra da bu kul: "Allah-û Teâlâ gafur ve rahimdir." der.

(Hz. R. M. Sâmi(k.s.), Hz. Yûsuf (a.s.))

---
19 Eylül Pazartesi
## KELİME-İ ŞEHADET'İN FAZİLETİ

Amr İbn-ül As (r.a.), Allah (c.c.)'ın Resûlü (s.a.v.)'nün şöyle buyurduğunu naklediyor:

"Allah ü Zülcelâl, Kıyamet gününde, bütün Peygam­berlerin ümmetinden bir kulu seçerek, sorgulayacak bu kulun önünde (sözleri, davranışları ve işlerinin ka­yıtlı olduğu) ve her biri görüş alanını dolduracak uzun­lukta ve genişlikte doksan dokuz sicil dosyası olacak ve şöyle buyuracak: **"Benim amelleri tesbitle görevli ko­ruyucu meleklerim (yapmadığını yazmakla) sana zul­metti mi?"**

- Hayır, Rabbim!

- (Peki ey kulum!) ileri süreceğin bir mazeretin ve­ya (kendisiyle nefsini savunup koruyacağın) bir gü­zel amelin var mı?

(Kul Rabbinin ilgisinin ezikliği altında şaşırıp kalacak da şöyle diyecek):

- Yok, ya Rabbi!

**"Hayır, hayır, katımda mevcut bir güzel amelin var.**

Yargılanan bu kulun (önüne) içinde Kelime-i Şehâdet yazılı bir kağıt çıkarılacak. Allah (c.c) alâkalı meleklere: **"Bu kağıdı tartıya hazırlayın"** buyuracak. Neticede günahların kayıtlarıyla dolu olan sicil dosyaları amel tera­zisinin bir kefesine, içinde Kelime-i Şehadet'in yazılı bulunduğu kağıt da diğer kefesine konulacak. Tartıda dosyaların bulunduğu kefe kalkacak da, Kelime-i şehâdetin bulunduğu kefe ağır basacaktır.

(Allah'ın Resûlü'nden Hayat Düsturları, Sh.. 27)

---
20 Eylül Salı
## HADİS ÖĞRENMEK VE YAŞAMAK

Süfyân İbn es-Sevrî (k.s.), Süfyân İbn Uyeyne (k.s.) ve Abdullah İbn Sinan (k.s.) şöyle derlerdi:"Şâyet, bizler bir memleketin kadısı olmuş olsaydık, hadisleri öğren­mek istemeyen fakihlerle, hadisleri bilip de fıkhı öğren­mek istemeyen muhaddisleri budaksız ve soyulmuş hurma ağacı dalı ile döverdik"

Hadisleri yazmanın ve bunları topluluklara duyur­manın çok büyük faydaları vardır. Şayet bir yerde sert delâil (deliller) okutulmuyorsa, insanlar bu sert delille­rin tümünü bilememelerinden dolayı Allah (c.c.) koru­sun -Şeriatlarını din düşmanlarına karşı koruyamaz ha­le gelmiş olurlar. Bizler bunları babalarımızdan böyle gördük böyle yaptık demek kâfi değildir.

Bir kere düşünün! Bir insan şek ve şüphe içinde ölüp de Münker ve Nekir melekleri gelerek, o kişiye dininin hangi din olduğunu ve peygamberinin kim olduğunu sorunca, o kişi."Bunlardan haberim yoktur, insanların bir şey söylediğini duydum. Ben de onu söyledim." diye cevap vermek zorunda kalırsa, bu hesap melekleri öyle ağır demir tokmaklarla o kişiyi döveceklerdir ki bu tokmaklar biri bir dağa vurulmuş olsa o dağ göçüp gi­der. Bütün bunları bizlere, Peygamber (s.a.v.) Efendi­miz haber vermişlerdir.

İlim her insana kısmet olmamış, Allah (c.c.) bu ilmi insanların bazılarına ihsan etmiş olmakla beraber, ilim­le amel etme kısmetini de her âlime vermemiştir. Bu­nun yani ilimle amel etmeyi ancak bazı kullarına ver­miştir.

(İmam-ı Şa'rânî - El - Uhûdü'l-Kübra)

---
21 Eylül Çarşamba
## ÇOCUK HEKİMLERİNİN BABASI RAZİ

Horasan'ın Rey şehrinde doğduğu için Razi adı ile anılan Ebu Bekir Muhammed bin Zekeriya İslâm tıbbının ilk ve en önemli kişilerindendir. Razi çocuk hekim­liği konusuna ilk ilgi duyan hekimlerdendir. Batı dünyasında "Paractice Puerorum" adı ile bilinen çocuk hastalıkları kitapçığı, bu gün için bilinen ilk toplu çocuk hekimliği kitabıdır. Bu nedenle Razi'ye çocuk hekimle­rinin Babası diyenler vardır. Diğer kitaplarında da ço­cuk hekimliği konusuna yer vermiştir.

Al-Havi'de bebek ve çocuk bakımı ile ilgili bölümler vardır. Osteomyelitli diğer kemik Şisliklerinden ayırdeden, spina bfida'yı ilk tanımlayan hekimdir. Gene bu kitabın bebeklerde havale ve dişlerin güç çıkması konularındaki görüşlerini belirtmiştir.

Kitabûl Mansuri'de doğum öncesi bakım ile yenidoğan bebeğin bakımı ve hastalıklarının tedavisi ile ilgili bir bölüm vardır.

Kızamık ve Çiçek üzerine adlı makalesinde bu iki hastalığın ayına teşhisini yapmaya çalışmıştır.

**İLGİNÇ YÖNLERİ:**

"Bir kantar ilim, bir okka edebe muhtaçtır." sözü günümüze kadar gelmiştir. Hayvanlar üzerinde deneyler yapmıştır. Ateşin bir hastalık olma­dığını, vücudun hastalığı atmaya çalışması sonucu ol­duğunu, safra yollarının tıkanmasının sarılığa yol aça­cağını tesbit eden, baharda güller kokmaya başladığı sı­rada ortaya çıkan bahar nezlesini ilk tanımlayan, hay­van barsaklarını ameliyatlarda ilk kullanan hekimdir.

(Çocuk Sağlığı ve Hastalıkları Dergisi Ocak 1982 Ek sayı)

---
22 Eylül Perşembe
## BEDİR GAZVESİ

Hicretin 2. senesinde Nebi (s.a.v.) Hazretleri, 64'ü Muhâcirîn (r.a.), kalanı da Ensar (r.a.) Hazerâtı olmak üzere 305 kişilik (Mezun olanlarla bu sayı 313 kişidir.) Ashâbıyla Medîne-i Münevvere'den Ebû Süfyan'ın Şam'dan dönen kervanını önlemek maksadıyla çıkmış­lardı. Ebû Süfyan ve Amr İbni As, sapa yollardan gide­rek kervanı kurtarmış iseler de Murâd-ı Sübhânı veçhi­le bu büyük vak'a vuku buldu. Medine'ye yürüyen Kureyş ordusu, sayı ve teçhizat cihetiyle çok üstündü, sa­yıları 1000'den fazlaydı. Ashâb (r.a.)'ın hepsi de oruçluydular.

**Nebî (s.a.v.) Efendimiz ordunun başkumandan bay­rağını, Mus'ab bin Umeyr (r.a.)'e, ikinci dereceden iki bayraktan birini Hz. Ali (r.a.)'ye, diğerini de Sa'd İbn-i Muaz (r.a.)'a verdiler. Resulullah (s.a.v.), Kureyş or­dusuna karşı çıkmak veya kervanın peşine düşmek hususunda, ashâb-ı kiram (r.a.) ile istişare ettiler. Mikdad bin Esved (r.a.): "Ya Resûlallah, Allah'ın emri ne ise biz itaat eyleriz. Her halde seninle beraberiz. Vallahi arz-ı ma'mûrenin en nihayetine kadar gitseniz sizinle bera­ber gideriz! Biz, Musa (a.s.) kavminin, Musa (a.s.)'ya: "Sen ve Rabbin düşmana karşı gidip muharebe ediniz de biz burada duralım!"dedikleri gibi diyemeyiz. Biz senin sağında, solunda, önünde ve arkanda düşmanla çarpışırız." dedi. Bu muharebede, kardeşler akrabalar, birbirlerine karşı çarpıştılar. Allah (c.c.) nusretiyle Müslümanlar galip geldi. Kıyamete kadar yapılan, bütün hayırlardan Ashâb-ı Bedir'in, amel defterlerine de ya­zılmaktadır.**

(Hz. R. M. Sâmi (k.s.), Bedir Gazvesi)

---
23 Eylül Cuma
## CAFER-İ SADIK (R.A.)

İlmi, zühtü ve takvâsı yüksekti. Hakikât ehli idi. Tabiîn ve ondan sonrakiler arasında 7 meşhur Fakihten biri idi.

Zamanının bilcümle müsbet ilimlerine vâkıf, hakika­ten FİZİK - KİMYA ve bunların tatbikatı olan FEN kol­larında yekta idi. Yetiştirdiği talebeler CEBİR ve KİM­YA ilimlerinde keşifler yapmışlar, bunların ilmini kur­muşlardır.

Maddeye vukufu ve ona tasarrufu ve müsbet ilim ka­nunlarına muvafık hareketi kemâl halinde idi. Herke­sin akıl ve ilim hocası idi.

Mezhep imâmı, İMAM-I AZAM onun terbiyesinde yetişmişti.

Bir gün Hazret-i Cafer, İmâm-ı Azam'a sormuş:

-  Akıl nedir? Nûman cevaben:

-  Hayır ile Şerri temyiz eden melekedir, der. Hz. Cafer Sadık:

-  Onu atlar bile temyiz eder. Sahibi, atın yanına gelir­ken, ata ot mu getiriyo, yoksa kırbaç mı vuracak bilir.

Nûman bunu duyunca, şaşırır kalır. Bunun üzerine Câfer-i Sâdık:

- Akıl, iki mühim hayır zuhur ettiği zaman hangisinin daha hayırlı olduğunu temyiz eden melekedir, buyu­rur.

Hazret-i Câfer-i Sadık'ın, takva, fikir, his ve ahlakta ki sebatı, ona Sadık lakabını vermiştir, İslâm'ın eşya ve hadiselere hakim olma devresinde ve cemiyete isti­kamet vermekte, Hakk'ı ve Hakikat'ı telkinde mürşid-i kamildi. (M.Hâni, Adab Sh.: 46)

**HADİS-İ ŞERÎF**

"Hakikat de mücahid (gerçek mücahid) Nefs-i emmaresi (kötülüğü emreden nefs) ile mücadele eden kimsedir."(Menâvi)

---
24 Eylül Cumartesi
## EN İYİSİ ANNE SÜTÜ

Artık modern bilim Kur'ân-ı Kerîm'de 1400 yıl önce faydası ve verilme gereği bildirilen anne sütünün değe­rini son 20-30 yıldır tanımaya başladı.

Yıllarca halkımıza körü körüne olan batı özentisinin bir tezahürü olarak yanlış anlatılmış anne sütünün, ço­cuğun beslenmesi ve gelişimi üzerindeki önemli etkile­rini şöyle sıralayabiliriz:

•   Enfeksiyonu önleyici faktörler taşır.

•   Anne sütü, bebek için en uygun kalite ve kontite besleyiciler ihtiva eder.

•   Her yerde ve zamanda temiz ve hazırdır.

•   Ekonomiktir. Aile bütçesine külfet getirmez.

•   Çocuğun psikolojik gelişmesinde olumlu etkileri vardır.

•   Annede meme kanseri insidansını (sıklığını) azaltır.

•   Kısmen kontraseptif etkisi vardır.

•   Alerjik özelliği yoktur, ishal ve döküntü yapmaz.

•   Bebek için gerekli bütün vitaminleri taşır.

•   Bebek doğar, doğmaz en kısa sürede (ilk 30dak. içinde) anne sütü verilmelidir.

Çünkü annenin ağız adı verilen ilk sütü (=colostrum) bebek için çok değerli maddeler ihtiva etmektedir. Halk arasında sarılık yapacağı gibi bir inanç vardır. Ya­pılan araştırmalarda yeni doğan bebeğin mide bağırsak sisteminin ilk karşılaşacağı gıdanın ağız adı verilen ilk süt olması gerektiği ortaya konmuştur.

---
25 Eylül Pazar
## MÜSLÜMANLIKTA VAAZ VE NASİHATİN ÖNEMİ

İslâm dininde vaaz ve nasihat pek mühim bir vazife dir. Bir farz-ı kifâyedir. Kürsü ve minberlerde halka karşı öğüt maksadıyla irad edilen hitabeler birer sün­nettir. Peygamberimiz (s.a.v.)'in yoludur. Şer'i şerife uygun, ihtiyaca mutabık olarak hakîmane bir tarzda irad edilen hutbelerden ve vaazlardan herkes istifade eder. Vazifelerini hatırlatmak mü'minler için pek faidelidir.

Nasihat; esasen hayırhahlık demektir. Bir hadis-i şe­rifte: **"Şüphe yok ki din, Allah için, Allah'ın kitabı için. Peygamberi için, müslümanların imamları için ve cümlesi için hayırhahlıktan ibarettir."**diye buyurulmuştur.

Dine hizmet için çalışmak, başkalarının hidâyetine, diyanetine, selâmet ve saadetine hizmet için çalışmak ne büyük bir hayırhahlıktır, ne ulvî bir harekettir. Bu­nun içindir ki bir hadis-i şerifte: **"Allah Teâlâ'nın bir kimseyi senin ellerinle -vasıtanla- hidâyete erdirmesi, senin için güneşin üzerine doğduğu ve battığı şeylerin cümlesinden daha hayırlıdır."** buyurulmuştur.

Nasihat etmek, sohbet yapmak güzel bir hizmettir. Fakat riyaset sevdasıyle, gösteriş için, bir mala veya in­sanların teveccühüne nail olmak için yapılan öğütler, irad edilen hutbeler sahipleri için birer vebaldir. Güzel niyetle yaplmadığı için, Allah (c.c.) katında zayi'dir. Bunların tesiri de olmaz. Nasihatlar ve vaazlar Allah (c.c.) rızası için olursa tesirli olur.

(Ö. N. Bilmen, B. İ. İlmihali, Sh: 428)

---
26 Eylül Pazartesi
## TEHECCÜD NAMAZI

Bir hadis-i Şerifte Peygamberimiz (s.a.v.):

**"Cennette öyle odalar vardır ki içi dışından, dışı içinden görülür. Allah Teâlâ onları, sözü yumuşak söyleyenlere, yemek yediren, oruca devam eden, in­sanlar uykuda iken gece namaz kılanlara hazırlamıştır."** buyurmuşlardır.

Yine bir hadiste Peygamberimiz (s.a.v.):

"Kim gece namazı kılar da güzelce talarsa, yanı nama­zında kalbini dosdoğru tutar ve huşunu muhafaza ederse noksanlıklardan sakanırsa Allah onu dokuz ikramda bulunur. Bunların beşi dünyada döldü ahiretde dir.

**Dünyadaki beş ikramı:**

1- Onu dünyada afetlerden muhafaza eder.

2- Namazın eserini yüzünde izhar eder.

3- Onu salih kullarına ve bütün insanlara sevdirir.

4- Lisanında hikmeti câri kılar.

5- Dinde ince anlayışla nasiplendirir.

     **Ahiretdeki dört ikramı:**

1- Kıyamet gününde kabrinden yüzü ak olarak kaldırarak haşreder.

2- Hesabını kolaylaştırır.

3- Kitabını sağ tarafından verir.

4- Sıratdan berk-i hatif (şimşek) gibi geçer.

**HİKMET**

Lokman (a.s.) oğluna nasihat eder ve der ki:

**"Oğulcuğum! horoz seherde, sen uyurken öterek senden daha uyanık olmasın, dikkat et!"**

(Hz. R. M. Sâmi (k.s.), Musahabe Cilt 3)

---
27 Eylül Salı
## DİĞER PEYGAMBERLERE VERİLMEYEN BEŞ ŞEY

Resulullah (s.a.v.) şöyle buyurmuştur:

**"Benden önce hiç bir kimseye verilmeyen beş şey bana verildi:**

1- (Eskiden) Her peygamber hassaten kendi kavmine gönderiliyordu. Ben ise kızıl ve siyah bütün insanlara gönderildim.

2- Bana ganimetler helal kılındı. Halbuki önce hiç bir kimseye helal edilmemişlerdi.

3- Benim için yer tertemiz ve mescid kılındı. Binaenaleyh her kime namaz vakti gelirse bulunduğu yerde namazı kılar.

4- Bir aylık yol kadar yerden (Düşmanımın kalbine) korku salınmakla mansur oldum.

5- Bir de bana şefa'at verildi.

**Hadisten Çıkarılan Hükümler:**

1- İbni Battal'a göre bu hadis hüccetin (delilin) muşahede ile olduğu gibi, haberle de sabit olduğuna delildir.

2- Resulullah (s.a.v.)'a hususi şefaat hakkı verilmiştir.

3- Evinde yerinde olan bir kimse su bulamaz ve na­maz vaktinin geçeceğinden korkarsa teyemmüm ederek namazını kılabilir.

4- Ganimetler Peygamberimiz (s.a.v.) ile ümmeti mubah kılınmıştır.

(Sahih-i Müslim Terc. C-3, Sh.: 1535)

---
28 Eylül Çarşamba
## HABÎBULLAH MAZHAR-I CÂNI CANAN ŞEMSÜDDİN (K.S.)

Asil bir şecereye sahipti. Şemsüddin 16 yaşında iken pederleri Mirzacan vefat etti. 28 bâtın cedleri Muhammed Hanefi vasıtası ile Hazreti Ali (r.a.)'dir.

Şeyhi Seyyid Nûr Muhammed vefat ettikten sonra zamanının bütün büyük meşayıhına hizmet etti. Soh­betlerinde bulundu. Kemale erdi.

Sahibü'zzaman idi. Tarikattan tevhid etmekte, yük­sek bir dirayet ve himmete sahipti. Hanımlarla görüşmezdi. Gaibden teveccüh eder tesiri derhal görülürdü, imtihan ve tecrübe kastı ile gelenlere de ders verilirdi.

Bir gün bir adam Hazreti Mazhar-ı Canı Canan'a ge­lir:

- **Mazhar-ı Canı Canan'ın tantanası rahmani midir değil midir? anlamak için geldim,** der.

Hazreti Şeyh bu yersiz kelamdan müteessir olur. Adamın yüzüne keskin ve dik dik bakar. Adam yere düşer. Sudan çıkmış balık gibi çarpınmaya başlar, kal­kamaz, feryad eder, yalvarır:

- **Hûda hakkı için beni affet. Tövbe ettim. Bir daha yapmam,** der.

1195 senesinin Muharrem ayının 9. Cuma günü Fati­hayı şerifeyi okuduktan sonra ALLAH ALLAH diye akşam üstü teslimi ruh eyler. Sislisede emaneti Seyyid Nur Muhammed Bedvani Hazretlerinden almıştır. Mazhar-ı Canı Canan Habibullah diye anılır.

(M. Hâni, Adâb, Sh.. 123)

---
29 Eylül Perşembe
## ÖLÜM ANINDA TELKİN

Abdullah bin Mübarek: **"Sizler, ölüme hazırlanmış kimseye, Lâ ilâhe illâllah kelimesini hatırlatınız, fa­kat o bu sözü söyleyince artık kendisini bırakınız"** derdi.

Alimler dediler ki: **"Bu husus (çok önemlidir). Çün­kü ölüm halindeki insana karşı endişe edilip de bu kelimeyi onun söylemesi için ısrar ettikleri zaman şeytan diline ağırlık getirerek bu sözü söylemekten aciz bırakabilir de, bu suretle o ısrar, bu zatın su'-i ha­timesine (yani hayatının kötülükle bitmesine) sebeb olur."**

Hüseyn bin İsa şöyle dedi: **"(Abdullah) İbni Mübarek'e ölüm geldiği vakit bana Lâ ilâhe illâllah de, fakat bunu bana karşı tekrar etme, meğer ki, ben o kelime­den başka, ikinci bir kelam söylemiş olayım "**

Şüphesiz telkinden maksat işte budur ki, Adem oğlu­nun kalbinde Allah'dan başka hiçbir şey yok iken ölmesidir. Nazar-ı dikkate alınacak şey, kalbe gelen şey ve kalbin amelidir. Ki, kurtuluş da onunla olur Dilin hare­keti ise, kalbde olanı tercemeden ibarettir. Eğer böyle olmasaydı dilin hareketinde hiçbir fayda olmazdı.

Geçmişteki alimlerin bazıları, alim kimsenin yanında sadece telkin hadisini, yani ölmeye hazır olanların ya­nında **"Lâ ilâhe illâllah"** zikretmekle yetinirlerdi.

En iyisini yüce Allah bilir.

(İmam Şa'rani, Ölüm-Ahiret-Kıyamet, 43)

**ÂYET-İ KERÎME**

**"İnanıp yararlı işler işleyenlerin namaz kılıp, zekat ve­renlerin Rableri katında ecirleri vardır. Onlara korku yoktur ve onlar üzülmeyeceklerdir."** (Bakara / 277)

---
1 Ekim Cumartesi
## KUR'ÂN-I KERİM'E HÜRMET -1

Her müslümanın, Kur'ân-ı Kerim'i usulüne uygun olarak okuyabilmesi gereklidir. Kur'ân'ın manasını duyarak anlayarak düşünerek okumak okuyabilmek ise çok güzeldir.

Kur'ân-ı Kerim'i okumağa "Eûzü ve Besmele-i Şeri­fe" ile başlanır. Kur'ân ele alınacağı zaman abdestli bu­lunmalıdır. Bu esnada kıbleye yönelmeli, toplu hürmet­li bir vaziyet almalıdır. Abdestsiz olan bir kimse Kur'ân'ı eline alamaz.

Kur'ân-ı Kerim, temiz yerlerde avret mahalleri örtülü ve Kur'ân'ı dinleyecek vaziyette bulunan kimselerin yanlarında açıkça okunabilir. Mülevves yerlerde avret mahalleri açık olan veya başka işle meşgul olan kimse­lerin yanlarında cehren okunamaz, mekruhtur.

Kur'ân'ı ta'zim için öpmek caizdir. Kur'ân ile, dini bir kitap ile kaşında Kur'ân'dan birşey yazılı bir yüzük parmakta iken helaya girilemez. Kur'ân'ı Kerim okun­mayacak hale gelince temiz bir bez içine koyup, ayak basılmayacak temiz bir mahalle defnedilir. Tam üzerine toprak atılmaması için tahtalardan bir tavan yapıl­malıdır. Bu gibi mushafları yakmak caiz değildir. Şâir dini kitaplar eskiyince hem defnedilebilir. Hem de akar suya bırakılabilir. Hem de içlerindeki mukaddes isim­ler silindikten sonra yakılabilir. Bu gibi kitap kağıtları­na bir şey sarmak, dine ilme karşı hiyanettir. Caiz de­ğildir

İçlerinde Allah (c.c.)'ın veya Resül-i Ekrem (s.a.v)'in isimleri yazılı kağıt parçalarına da bu isimler silinmeksizin bir şey sarılması mekruhtur.

---
2 Ekim Pazar
## KUR'ÂN-I KERİM'E HÜRMET-2

Bu meyanda dini gazete ve dergilere bir şey sarma­mak lâzımdır.

Kur'ân-ı Azim'e, din ve imana, Peygamberlerden her­hangi birine bir sünnete bir hadis-i şerife, bir İslâm mabedine -hâşâ- sövmek, ihanet etmek, alaya almak küfür­dür. Böyleleri hemen tevbe ve istiğfar etmelidir, imânı ve nikahlarını da tazelemeleri gerekir.

Hiç bir kimseye sövülmesi de caiz değildir, insanın ağzına sövülmesi büyük bir günahtır. Tazir cezasını ve tevbeyi gerektirir Bazı fukahaya göre bir mü'minin ağ­zına sövülmesi küfürdür, imanı ve nikahı yenilemeyi gerektirir.

Kur'ân-ı Kerim'i veya herhangi bir din kitabını temiz olmayan bir yere atmak, Kur'ân âyetlerini ve kelimele­rini sihr (büyü) gibi bir maksatla temiz olmayan şeyler ile yazmak ve yine bu maksatla tazime münafi sözler söylemek küfürdür. Bu gibi şeylerden son derece kaçın­malıdır.

Kur'ân-ı Kerim, okumak ve gereğiyle amel olunmak için indirilmiştir. Mü'minler olarak yüce kitabımıza hürmette kusur etmeyelim. Ayet âyet, sûre sûre, keli­me kelime okuyup inceleyelim ve anlayalım. Onda ne buyuruluyorsa öylece yaşama gayretinde olalım.

(B. İslâm İlmihali, Sh: 431)

**HADİS-İ ŞERİF**

**"Allah kime hayır dilerse onu dinde bilgili kılar. "** (Tirmizi)

---
3 Ekim Pazartesi
## VELİLERİN KERAMETİ

Bir müslüman, velilerin keramet gösterebileceklerine inanmak zorundadır.

Peygamber mucizelerinin anlamını yok eder düşün­cesiyle, evliya kerametlerini kabullenmeyenin bu tutu­mu şu üç şıktan biriyle yorumlanır:

1- Ya Kur'ân-ı Kerim'deki (kerametle alâkalı) âyetleri reddediyordur,

2- Yahut reddetmiyordur. Ayetleri inkâr ediyorsa kâfirdir. Ayetlere inanıyor, lâkin anlatılan fevkalâde iş­leri başaran kimselerin de peygamber olduklarını söy­lüyorsa yine kafirdir (çünkü bunların peygamber olma­dıkları naslarla sabittir).

3- Veya âyetlere inanıyor, kerametleri kabul ediyor, bu kerametleri gösterenlerin peygamberliklerini de ileri sürmüyor, (lâkin karameti geçmiş ümmetlere hasrede­rek) -meselâ: Süleyman aleyhisselâmın kavminden ve bir veli olan Asaf. b. Berhaya'nın göz açıp kapayıncaya kadar Saba Melikesinin tahtını getirmesini- câiz görüyor ve doğru buluyorsa, ona şu suali yöneltiriz:

Süleyman aleyhisselâmın kavminden olan bir veli zatın keramet göstermesi caiz görülürken, ümmet-i Muhammed'in evliyası için neden caiz olmasın? Kaldı ki Hz. Muhammed (s.a.v.) Hz. Süleyman (a.s.)'dan, üm­meti de onun ümmetinden daha hayırlıdır.

Eğer o şahıs:

**- Gerçekte o kerametin zuhuruna müessir Süleyman aleyhisselâmdır derse.**

Biz de:

- Ümmeti Muhammed (s.a.v.)'den olan velilerin iz­har ettikleri bu kerametler ile aslında Hz. Muham­med (s.a.v.)'in tesiriyle vücuda getiriliyor, diye karşılık veririz.

                             (Sevad ü'l A'zam sh. 38)

---
4 Ekim Salı
## ÖLÜ HAKKINDA DUA VE İSTİĞFAR

Hars bin Minhâl şöyle demiştir:

- Ben bir defa bayram namazı kılınacak yeri -yâni kır namazgahı- ziyaret ettim. Derken bana uyku basarak mihrapta uyuyuverdim. Halbuki mihrabın altında bir mezar varmış. Uykum sırasında bu kabirde yatmakta olan zatın boynunda (bağlı) bir zincir olduğu halde kendisine vurulmakta olan demirden bir çomak sesi işittim. O zat ise yüzü siyah, gözleri gök renginde ola­rak:

**- Eyvah ne yazık bana! Başıma neler geldi? Dünya halkı başıma geleni görselerdi muhakkak onlardan hiçbiri günahları işlemezdi. Vallahi ben zevk ve lez­zetlere kaptırıldım da onlar şimdi beni mahvetti. Ben hatalar işledim de şimdi onlar beni yaktı. Benim bu halimi halkıma haber verecek biri yok mu?** diye fer­yat ederdi.

Ben uykumdan korkmuş ve ürkmüş bir vaziyette uyandım. Sonra ölünün ev halkından soruşturunca onun üç kızını bulup babalarının halini onlara haber verdim. Adamın çekmekte olduğu azabı arkadaşlarına da bildirdim. Müteakiben kızları, arkadaşları mezar başına gelip ağlayarak Allah û Teâlâ (c.c.)'dan onun mağrifet edilmesini istediler. Nihayet günlerden sonra ben tekrar o zatın kabrinin yanında uyudum da o zatı, başında gözü kamaştıran bir taç, ayaklarında da altın­dan ayakkabıları olarak güzel bir kıyafet ve surette gör­düm. Ve bana:

**"Allah-ü Teâlâ seni benim tarafımdan mükafatlan­dırsın. Çünkü sen benim halimi kızlarıma, arkadaşlarıma bildirdin de onlar benim için istiğfar edip ha­yır dua ettiler."** dedi.

(Ölüm - Kıyamet - Ahiret, Sh: 87)

---
5 Ekim Çarşamba
## İKİ LÂNETÇİ

Ebû Hureyre (r.a.)'den rivayet edilmiştir. Demişlerdir ki: Resûlullah (s.a.v.):

- İki lâ'netçiden: **"Nasın yoluna, yahut gölgesine hâced edenden sakının; buyurdular "** (Müslim)

Hadisdeki iki lâ'netçiden murad: Alemin yoluna ve­ya gölgesine kazayı hacet etmektir. Bu iki fiil başkaları­nın lâ'net okumasına sebeptir. Yâni bunları yapanlara söğmek ve lâ'net etmek insanların âdetlerindendir. La'neti sanki bu fiiller yapıyormuş gibi onlara nisbet et­mek edebiyat tâbiri ile Mecâz-ı Aklî'dir. Bazen "Lâane"sîgası "Mel'un" mânâsında da kullanılır. Bu tak­dirde yine ifâde Mecâz-ı Aklî vardır. Alemin geçtiği yo­la kaza-yı hacet etmek, geçenlere eziyet verir. Çünkü pis pis kokar, iğrençlik verir. Bu suretle lâ'net ve beddua ettirmeğe kendisi sebep olur. Eğer o kimseye, o fiilinden dolayı lâ'net etmek caiz ise, kendisine lâ'net ve beddua ettirmeğe kendisi sebep oldu demektir. Değil ise başkasını lâ'net sebebiyle günaha soktu demektir.

Bu mânâda başka hadisler de vardır. Bu hadîsler bu fiili yapanın lâ'nete müstehak olduğuna delâlet ederler. Hâdisimizdeki gölgeden maksad; insanların oturup is­tirahat ettiği gölgedir.

(Selâmet Yolları, C. 1, Sh.. 123-124)

**Zikrin Efdal ve üstün Tarafı:**

Câbir b. Abdullah (r.a.)'ın,

Peygamberimiz (s.a.v.) den rivayetine göre:

"Zikrin efdal ve üstünü (Lâ ilâhe illâllah). Duanın efdal ve üstünü de, (Elhamdülillâh) dır." (M.A. Köksal, C. 11, Sh.: 367)

---
6 Ekim Perşembe
## BEŞİKTE KONUŞAN ÇOCUK

Şeyh Muhyiddin Arabî (k.s.) buyurdular ki: "Zeyneb isminde, bir yaşında, anasını emmekte olan kızı­ma sordum:

- Söyler misin? Bir adam ailesi ile birleştiği halde inzal vâki olmamış olursa ne lâzım gelir? Kızım dedi ki:

- Gusül lâzım gelir. Orada hazır bulunanlar da taaccüb ettiler.

Sonra ben hac için kızımdan ayrıldım, bir sene ka­dar Mekke'de idim. Kızımın validesine de hac için izin verdim. Şam hacıları ile beraber geldi. Kızım de­ve üzerinde anasını emerken beni görünce, anasına dedi ki: Bu babamdır. Ve güldü, kucağıma kendini atmak istedi."

(Hz. R. M. Sâmi (k.s), Hz. Yûnus (a.s))

**AYET-İ KERÎME**

"Hakikat -bir sivri sinek olsun, daha üstündeki (büyüğü) olsun- her hangi bir şeyi Allah (c.c.) mi­sal getirmekten çekinmez. Artık iman edenler onun Rablerinden (gelen) bir gerçek olduğunu bilir­ler. Kafirler ise "Allah bu misal ile ne murad etmişdir" derler. Allah onunla bir çoğunu şaşırtır, yine onunla bir çoğunu yola getirir. Onunla fasık­lardan başkasını şaşırtmaz." (Bakara: 26)

---
7 Ekim Cuma
## HZ. HAMZA (R.A.)

Hz. Hamza, Allah (c.c.) yolunda, Medine'ye hicret et­miş, Bedir ve Uhud savaşlarına katılmış, Uhud'da, iki elinde, iki kılıç olduğu halde, "Ben Allah'ın Arslanıyım!" diyerek önüne, ardına döne döne çarpışmış, Vahşi'nin sindiği yerden attığı bir darbe ile şehid olmuştur. Hz. Hamza, savaş arslanlarının başında gelen bir kah­ramandı.

Peygamberimiz (s.a.v) "Bana, Cebrâil (a.s.), gelip Hamza b. Abdulmuttalib'in (Göktekiler katında Al­lah'ın ve Resûlü'nün Arslanıdır!) diye yazıldığını, ha­ber verdi." buyurmuştur.

Peygamberimiz (s.a.v.), O'nun hakkında "Seyyidüş-şüheda = Şehidlerin Ulusu!" buyurmuştur. Kendisinin şehid olduğu zaman, Melekler tarafından yıkandığını, bildirmiştir

(Ashab-ı Kiram, Hz. Ramazanoğlu M. Sâmi ks.)

**SALAVAT HAKKINDA HADİS-İ ŞERİF**

**"Cenab-ı Allah (c.c.)'a razı arzusunda bulunanlar, -Allah-û Teala'ya O'nun razı olduğu halde kavuş­mak isteyenler- bana çokça salâvat göndersin­ler."**

**"Tahkika sizden bana en yakın olan kimse beni salat-ı selam ile çokça yadeden, ananlardır. (Bana çokça salâvat getirenlerdir.)"**

**"Bir kere bana salat-u selam getirenlere Cenab-ı Allah (c.c.) on defa rahmet eder."**

**"Kim bana bir kerre salat ederse Allah (c.c.) ona on salat eder. O'nun günahını afveder. Derecesini de on kat yükseltir."** (Buhâri)

---
8 Ekim Cumartesi
## BEŞ VAKİT NAMAZIN HİKMET VE FAZİLETİ

Efendimiz (s.a.v.) buyurmuşlardır ki:

"Bana haber veriniz ki sizden birinizin kapısı önün­de bir nehir olsa da her gün günde beş defa o nehirde yıkanınca hiç kir kalır mı?"

Ashab- Kiram da "kalmaz" dediklerinde'?

"İşte beş vakit namazla Allah (c.c.) hatayı, günahları afv û mağfiret eder."

Hz. Ali (r.a.)'den rivayetle (s.a.v.) Efendimiz şöyle bu­yurmuşlardır:

"Bir kimse tekâsül ile (üşenerek) namazını istihkar eylese (alalade kılarsa) Allah Teâlâ ve Takaddes Haz­retleri o kimseyi onbeş ukûbâta (sıkıntıya) duçar erder!

1- Salihin defterinden silinir,

2- Hayat bereketi kaldırılır,

3- Rızkının bereketi kaldırılır.

4- Salâtını ikmal etmeyince (namazını tamamlamayınca) ondan a'mal-ı hayırdan bir şey kabul olunmaz,

5- Duası kabul olunmaz,

6- Salih zatların duasından hazz u nasibi olmaz.

7- Ölürken şiddetli susuzluğa duçar olur.

8- Vefatı ansızın olur,

9- Ölürken üzerine büyük bir ağırlık arız olur.

10- Kabir onu sıkar,

11- Kabirde zulmette kalır,

12- Münker ve Nekir suâline cevabda kusurlu olur

13- Kabirden kalktığında Hak Teâlâ hazretleri o ku­lundan razı olmadığı halde Cenâb-ı Hakk'a mülaki olur (kavuşur).

14- Hesabı şiddetli olur.

15- Mazhar-ı afv û gufran olmadığı takdirde Cehennem'e sevk olunur."

(Hz. M. Sâmi Ramazanoğlu k.s.- Musahabe, C. 3)

---
9 Ekim Pazar
## PEYGAMBERİMİZ (S.A.V.)'İN YÜCE AHLÂKI

Peygamberimiz (s.a.v.) kendisine peygamberlik gel­meden önce de, kavmi arasında ahlakının güzellik ve üstünlüğü ile övülür, parmakla gösterilirdi. Bu gerçeği, Muhammed b. İshâk ile Muhammed b. Sad ve daha başkaları, şöyle dile getirirler:

«Resûlullah (s.a.v), erlik çağına erinceye kadar ve in­sanlıkça, kavminin en üstünü, ahlakça, en güzeli, soy sopça, en şereflisi, komşuluk haklarını, en çok gözeteni, hilimce, en büyüğü, doğru sözlülükte, en başta geleni, eminlik ve güvenirlikte, en büyüğü, kötülükten ve in­sanları alçaltan huylardan da, en uzak bulunanı idi. Al­lah (c.c.), O (s.a.v)'nda, bütün iyi haslet ve meziyetleri taplamıştı. Bunun için kendisi kavmi arasında **"El'Emin"** ismi ile anılırdı.

Ebu Abdullah'ül - cedelî (r.a.) der ki: **"Aişe (r.anha.)'ye Peygamber (s.a.v.)'in ahlâkı nasıldı?" diye sor­dum, "İnsanların en güzel ahlaklısı idi. Hiç bir çirkin söz söylemez ve hiç bir çirkin harekete tenezzül et­mezdi. Çarşı pazarda bağırıp çağırmaz, kötülüğü kö­tülükle karşılamazdı. Afveder ve bağışlardı."**dedi.

Peygamberimiz (s.a.v.)'in dokuz on yıl hizmetinde bulunmuş olan Enes b. Malik (r.a.) de **"Resûlullah (s.a.v.) insanların en güzel ahlaklısı idi."** der.

(M. A. Köksal - İslâm Tarihi, C.:11, Sh.: 431)

AYET-İ KERİME

"Gökleri ve yeri yoktan var eden Allah'tır. O, bir işin olmasını dilerse, ona ancak "ol" der ve olur." (Bakara Sûresi Ayet: 171)

---
10 Ekim Pazartesi
## KÖTÜLÜKLERLE MÜCADELE

Abdullah b. Mes'ûd (r.a.) rivayet eyledi ki, Resûlullah (s.a.v.) şöyle buyurmuşlar:

"Benden önce Allah'ın hiç bir ümmete gönderdiği bir peygamber yoktur, ki o peygamberin ümmetinden ha­varileri ve sünnetine tabiden emrine uyan ashabı olma­sın. Kıssa şu ki, sonra onların ardından yapamadıklarını söyleyen ve emrolunmadıkları şeyleri yapan, bir ta­kım kötü nesiller meydana çıkar işte kim bunlara karşı eliyle mücahede ederse o mü'mindir. Kim onlara karşı diliyle mücahede ederse o da mü'mindir. Kim onlara karşı kalbiyle mücahede ederse o da mü'mindir. Amma bunun ötesinde imandan bir hardal tanesi de yoktur."

(Ahmet Davudoğlu, S. Müslim Terc. ve Ş, 1/285)

## MÜNAFIĞIN VASIFLARI

Abdullah b. Amr (r.a) rivayet eyledi:

Resulullah (s.a.v.):

**"Dört şey vardır ki, bunlar kimde bulunursa o kimse halis münafık olur. Kim de bunlardan bir nesne bulunursa onu bırakıncaya kadar kendisinde nifaktan bir haslet var demektir.**

1- Konuştumu yalan söyler

2- Söz verirse sözünde durmaz.

3- Va'd ederse vadinden döner.

4- Kavga ederse baştan çıkar" buyurdular.

Ebu Hureyre (R. A.) rivayet eyledi:

Resullullah (S.A.V.):

**"Münafığın alameti üç şeydir. Konuştumu yalan söyler, Va'd ederse (sözünden) döner. Kendisine (bir şey) emanet edilirse ihanet eder"** buyurdular.

(A. Davudoğlu S. Müslim Ter. Şerhi cilt:1 /sh. 311 / 314)

---
11 Ekim Salı
## UHUD ŞEHİDLERİNİN MÜKÂFATI

Peygamberimiz (s.a.v.) buyurdu ki: **"Uhud'da kar­deşleriniz şehid oldukları zaman, Allah(c.c.), onların ruhlarını yeşil kuşların kursaklarına koydu ki, onlar, Cennet'in ırmaklarından sulanır, meyvalarından yer­ler. Arş'ın gölgesinde asılı altın kandillere gidip yuvalanır, tünerler. Onlar, böyle yiyecek ve içecekleri­nin hoşluğunu, güzelliğini görünce:** "Keşke, Allah'ın bize neler ikram ettiğini, kardeşlerimiz bilselerdi de Cihad'dan çekinmeseler, çarpışmaktan korkup düşman­dan yüz çevirmeselerdi!" dediler.

Allah (c.c.):"Tarafınızdan ben onlara bu söyledikleri­nizi tebliğ eder, ulaştırırım!" dedi ve indirdiği âyetlerde şöyle buyurdu: **"Allah yolunda öldürülenleri sakın, ölüler sanma! Bilâkis onlar, Râbları katında diridir­ler."** (Bakara Sûresi: 154)

Öyle ki, Allah'ın lütuf ve inayetinden kendilerine verdiği şehitlik mertebesiyle hepsi de sevinerek Cen­net nimetleriyle rızıklanırlar. Arkalarından şehitlikle henüz kendilerine katılamayanlar hakkında da: **-On­lara hiç bir korku yoktur. Onlar mahzun da olacak de­ğiller!-** Onlar, Allah'dan gelen bir nimetle, hâttâ daha fazlasıyle ve Allah(c.c.)'ın mü'minlere olan mükafatı­nı zayi edemeyeceği müjdesiyle sevinirler." (Al-i İmran: 169-171)

(İslam Tarihi- M. Asım Köksal, C. 10/222)

---
12 Ekim Çarşamba
## MİKROBU İLK OLARAK BULAN İSLÂM ALİMİ

Günümüzde mikrobun kâşifi olarak bilinen Lois PASTEUR'den 400 yıl önce FATİH SULTAN MEHMED HAN'ın hocası AKŞEMSEDDİN Hazretleri dünyada ilk olarak mikrobu keşfeden İslâm Alimidir.

Doğum yeri Amasya-Osmancık olup yaşadığı yıllar (1389 -1458 ) arasıdır.

Hz. Muhammed (s.a.v)'in **"Her derdin devası var­dır"** hadisi şerifine tabi olan AKŞEMSEDDİN Hz.leri dinî ve tıbbî ilimlerde inceden inceye araştırmalar ya­pıp **"Maddet-ül Hayat"** adlı tıp kitabında belirttiği şu neticeye varmıştır. **"Hastalıkların insanlarda teker teker ortaya çıktığını sanmak hatalıdır. Hastalık insan­dan insana gözle görülmeyecek kadar küçük lakin canlı tohumlar (mikroplar) vasıtasıyla geçer."**

AKŞEMSEDDİN Hazretleri bedeni hastalıkların ol­duğu kadar ruhi hastalıkların da hekimi idi. Ona **"Tabib-i ERVAH"** Ruhların doktoru derlerdi

AKŞEMSEDDİN Hz.leri Hacı Bayram Velinin müridi olup kendisine Fatih Sultan Mehmet Han tarafından İs­tanbul'un manevi fatihi unvanı verilmiştir.

Birçok kerametleri olan AKŞEMSEDDİN Hz leri Mihmandarı Resulullah (s.a.v) Ebu Eyyüb El Ensari'nin yerini de keşfetmiştir. Oraya bir türbe ve cami yaptır­mıştır. Bugün Eyüp Camii adıyla anılır.

(Risâlet-i Şerh-i Hacı Bayram Veli)

---
13 Ekim Perşembe
## EHl.-i SÜNNET İMAMLARININ ZUHURU

Resululah (s.a.v)'ın zamanında, ashab ı kiram, doğru­dan, dini meseleleri (s.a.v)'den öğreniyorlardı. Sonra gelenler, Ashab-ı kiramlardan öğreniyorlardı. Fahr-i Kainat (s.a.)'ın vefatından sonra İslam alemi çok geniş­ledi. Birtakım sinsi düşmanlar, müslümanlan yanıltmak için batıl inanışlar ileri sürmeye başladılar

Resulullah (s.a.v)'ın ve Ashab-ı Güzin (R.A.)'in yo­lundan giden müslümanlar çoğunluktaydı Onlara Ehl-i Sünnet vel cemaat fırkası (Fırka-i naciye) denildi. Bu fırkanın içinden iki büyük imam çıkarak, yanlış inanış­tan çürüttüler. Sünnete uygun, akideleri teferruatlı bir şekilde ümmete anlattılar. Bunlar İmam-ı Maturidi ve İmam-ı Eş'ari hazretleri olup mezheplerine Eş'arriye ve Maturidiyye isimleri verilir. Aralarında esasa ait bir ih­tilaf yoktur. Sadece kırk kadar çok ince hususlarda gö­rüş ayrılığı vardır, bu iki mezhep birbirlerini bozukluk ve sapıklıkla suçlamazlar.

Asr-ı Saadet'te din hüküm ve inanç meselelerinde, te­ferruata, münakaşaya ve münazaraya girilmiyordu. Bo­zuk fırkalar ortaya çıkınca onlan çürütmek ve Ehl-i Sünnet mezhebinin inanç ve amel hükümlerinin doğru­luğunu ispat etmek için, teferruata inildi. Yeni şartlar karşısında Ehl-i Sünnet alimleri doğruyu eğriden ayır­mak için, zaruretten işin teferruatına gitmek, akıl ve mantık kaidelerinden faydalanarak İslam'ın safiyetini korumak vazifesini yerine getirdiler.

(Hakim Semerkandi - Sevad-ı a'zam sh. 3)

---
17 Ekim Pazartesi
## ALLAH-Û TEÂLÂ'NIN ZAFER İHSANI

**"Zat-ı Uluhiyetime yemin ederim ki, muhakkak Bedir'de "Allah-ü Teâlâ" size yardım etti. Halbuki siz Bedîr vak'asında nail olduğunuz ni'mete şükretmeniz için Allah'a ittikanız vaciptir."** (Al-i İmran:123)

İşte Bedir günü fakir ve zelil ve zayıf bir halde bulunan mü'minlere Cenâb-ı Hakk(c c.) nusretini ihsan etti. Ebu Cehil gibi sanâdid-i Kureyş hep o gün maktûl düştüler. O günden itibaren izzet-i iman tezahür etti. Yev­mi Bedir mebnâ-yı İslâm oldu. Bunu Cenab-ı Allah (c.c.)'tan başka hangi kuvvet yapabilir? Şimdi aklı olanlar böyle bir nusreti ihsan eden Cenab-ı Allah'a tevekkül ve itimad etmez mi? Nasıl olur da sabır ve ittikayı bırakır (feşile) yani cebânet ve za'f-ı kalbe düşersiniz?!

**Binaenaleyh ey mü'minler! Bundan böyle hep Cenab-ı Allah'a ittika ediniz ki, nusrete nail şükredesiniz!!!**

---
18 Ekim Salı
## OSMANLI ADALETİNİN ÜSTÜNLÜĞÜ

Osmanlı devrindeki adalet sisteminin üstünlüğü, o devrin Batılı müşâhidlerinin ifadesiyle rahatça ortaya çıkmaktadır.

Birçok hıristiyan, adaleti ağır ve kararsız olan hıristiyan ülkelerindeki yurdlarını bırakarak Osmanlı Devleti'ne gelip yerleşiyordu.

Mutlak bir dini hürriyet hüküm sürerdi ve kimse şu veya bu inanca sahip olduğundan dolayı, bir müşküle karşılaşmazdı.

Fütuhat devrinde Balkan hıristiyanlarının Osman­lılar için umumi telâkkileri şöyle idi; "Bu gelen pâdişâh gayet adildir."

Osmanlı idaresini fethedilen memeleketler için, nihai derecede müsamahakâr olduğunu kaydetmeden geç­memelidir. Bu memleketler ahalisini Osmanlılar, dillerinde, dinlerinde hatta bazan iç düzenlerinin büyük bir kısmında tamamen serbest bırakıyorlardı.

Osmanlılar için çok defa vergi almak, memleketin dış savunma ve iç asayişini sağlamak için kâfi geliyordu.

XVI. asırdan beri Osmanlı Devleti ile siyasi ticari ala­kası bulunmayan veya onunla savaşmayan bir tek Av­rupa devleti yoktur. Bütün XVI. ve XVII. asırlar boyun­ca Batı'nın en kudretli devleti olan Osmanlı Devleti, muhteşem bir teşkilâta, hiç bir Avrupa devletinin tasavvur edemeyeceği zenginlikte bir mali kudrete, dünya­nın en mükemmel kara ordusuna, topçusuna, bütün Akdeniz'e hakim donanmasına hûlâsa, baştanbaşa Av­rupa'yı kendisinin saymaya mecbur eden bir güce sahip bulunuyordu.

(Y. Öztuna - B. Türkiye Tarihi)

---
19 Ekim Çarşamba
## SUHEYB-İ RUMİ (R.A)'NİN HİCRETİ

Mekke'de, Allah (c.c.) yolunda işkencelere uğratılan kimsesiz müslümanlardan Suheyb b. Sinan (r.a) da Me­dine'ye hicret etmek maksadıyla yola çıkınca, Mekkelilerden bazıları arkasından yetişip: **"Sen buraya fakir, hakir olarak geldin. Yanımızda erişemeyeceğin kadar bol servete eriştin. Sonunda da kendinle birlikte ser­vetini de alıp gitmek istiyorsun. Vallahi, işte bu olmaz."** dediler. Suheyb (r.a.), hemen hayvanından yere indi. Ok çantasındaki okları çıkardı.**"Ey Kureyş cemaati, iyi bilirsiniz ki ben, sizin en iyi ok atanları­nızdan biriyim. Vallahi ben de, yanımda bulunan ok çantamdaki, okların hepsini size atar, sonra da kılıcı­mı çalarım, bunlardan birisi, ellerimde bulundukça bana yaklaşamazsınız. Ancak onlar elimden çıktıktan sonra bana istediğinizi yapabilirsiniz. Size şimdi, servetimin yerini gösterir, onu size bırakırsam, yolumu açar beni serbest bırakır mısınız?"** dedi. Müşrikler "Evet"dediler.

Suheyb (r.a.), onlara servetini bırakarak yoluna de­vam etti. Küba'ya gelip, Peygamber (s.a.v.)'e kavuştu. Suheyb(r.a.):

**"Yâ Resûlallah, sen beni Mekke'de bırakıp yola çık­tığın zaman, Kureyş müşrikleri beni yakaladılar, haps ettiler. Ben de servetimi vererek kendimi ve ailemi satın aldım."** dedi.

Peygamber (s.a.v.) Efendimiz:**"Suheyb kazandı. Su­heyb kazandı. Ebu Yahya, satış karlı çıktı. Satış karlı çıktı."** buyurdular.

(M. A. Köksal, İ. Tarihi, C.1, Sh.: 16)

---
20 Ekim Perşembe
## CİMRİLİK CEHENNEMLİKLERİN AMELİDİR

Allah-ü Teâlâ (c.c.) cimriliği yererek, cimrilerin kendi iradelerini şerre kullanmalarından dolayı cehenneme girmelerini kolaylaştıracağını bildirmektedir.

**"O kimse Allah yolunda malını sarf etmekten ka­çındı. Emrolunduğu feraizi terkle, malî ve bedenî iba­detlerde cimrilik etti. Nefsi isteklerini tercih ederek, nefsini ahirete saydı. Güzel din-i mübini ve millet-i İslamiyeyi tekzib etti. Böyle olan kimseye kendi ira­desini şerre sarfla pek güç olan cehenneme girmesini kolaylaştırırız."**
(Leyl Sûresi, Ayet: 8-10)

Bu sure-i celile, Ebu Bekir (r.a.), Bilâl (r.a.)'i ümeyye b. Halefden satın alıp azad etmesi üzerine Cenab-ı Hak (c.c.) bu sureyi inzal buyurmakla Ebu Bekir (r.a.)'i meth ederek, diğerlerini teşvik etmiştir.

Başka bir rivayette ensardan Ebü'd Dahdah (r.a) hak­kında nazil olmuştur. Çünkü ensardan bir kimsenin bahçesinde olan hurmanın dalı, fakir bir komşusunun avlusuna sarkmış, o daldan yere düşen hurma taneleri­ni fakirin çocukları aldığında, hurma sahibi gider, elle­rinden alır, hatta ağızlarına koyduklarında parmağıyla çıkarır. Biçare fakir, hurma sahibinin şu çirkin muame­lesinden üzüldüğünü, Resulullah (s.a.v.)'a şikayet etti. Resulullah (s.a.v.) hurma sahibine **"Cennet'te bir hur­ma ağacı mukabilinde, bu ağacı fakire vermesini."** söyledi. Hurma sahibi razı olmadı.

Ensardan Ebü'd Dahdah (r.a.) o hurma ağacını bir hurma bahçesi vererek satın alır. Resulullah (s.a.v.)'a gelerek **"Ya Resulallah! Cennette bir hurma ağacıyla o hurmayı değişir misin?"** deyince, Resulullah (sav) **"Evet! Değişirim."** buyurur. Fakiri çağırır hurma ağa­cını teslim eder.

(M. Vehbi - Hulasetül Beyan cilt 15 Sh. 6470)

---
21 Ekim Cuma
## SALÂT-U SELÂM HAKKINDA

İslâmi sünnet ve adaptan birisi de Mahlukatın efendi­sine bol bol Salât-u Selâm getirmektir.

Süfyan-ı Sevrî (k.s.):

**"Hacca gittiğimde bir genci kabe örtüsüne sarılarak Salât-u Selâm getirmekte olduğunu görünce "Burası beyti haramdır. Her yerin kendine has bir duası var­dır. Devamlı salât-u selâm getiriyorsun bunun sırrı nedir!"** diye sordum.

"Babamla birlikte hacca geliyorduk. Babam vefat et­ti. Yüzü simsiyah, başı hınzır başını andırıyordu. Utan­dığımdan durumu kimseye bildirmedim. Rüyamda orta boylu, son derece güzel ve yakışıklı bir genç geldi. Ba­bamın yüzüne mübarek elini sürdü yüzü beyazlaştı, başı eski haline döndü.

Tam gideceği sırada:

**"Allah'ın Rahmeti üzerinize olsun acaba siz kimsi­niz?" diye sordum."**

**"Tanımadın mı beni? Ben Adem oğlunun Ulusu, Allah'ın elçisi Muhammed'im. Ey genç, azap melekleri gelip babanı o hale soktuklarında, derhal getirilen sa­lat-u selâmı bana ulaştırmakla görevli olan melekler gelip durumu bana bildirdiler. Bende gelip babanın durumunu düzeltiverdim. Baban içkiliydi, aynı za­manda çok salat-u selâm getirirdi." buyurdu Uyanınca babama baktım yüzü nur gibi parlıyordu. İşte o gün bu gün kendimi salat-u selâma verdim."**

Süfyân-ı Sevri doğru söyledin, dedi. Talebelerine dönerek: **"Bunu ümmete anlatın ki, onlar da azaptan kurtulsunlar,"** dedi. (Şıratül İslâm)

---
22 Ekim Cumartesi
## ŞİS (A.S.)'İN PEYGAMBERLİĞİ

Şis (a.s.); Adem (a.s.)'in oğullarının en ulusu, en üstü­nü, Adem (a.s.)'e en sevgilisi ve ona, en çok benzeyen idi.

Adem (a.s.); Onu, bir Vasiyetname ile yerine Vekil bı­raktı.

"Ey oğulcuğum! Sen, benden sonra, Halifem'sin!" di­yerek vazifesini takva üzere yürütmesini tavsiye etti.

Bunu, Kabil'den ve Kabil oğullarından gizli tutması­nı, ona emretti.

Gece ve gündüz saatlerini ve her mahlukun, Allah (c.c.)'a, hangi saatlerde ne gibi ibadetler yaptıklarını bildirdi.

Vuku bulacak Tufan hakkında da, bilgi verdi.

Adem (a.s ); Kabil oğullarının zina ve içkiye düştükle­rini, bozulduklarını görünce de, Şis (a.s.)'in oğullarına da, Kabil oğulları ile evlilik bağlantısı kurmamalarını tavsiye etti.

Yüce, Allah (c.c.); Adem (a.s.)'e yirmibir, Şis (a.s.)'e de yirmidokuz sahife indirip Şis (a.s.)'i, bu elliyi bulan sahifelere göre hareket ve amel ermekle mükellef kıldı.

Yüce Allah (c.c.)'ın Âlâ Sûresi'nin on sekizinci âyetinde andığı Suhufu âlâ, Hibetullâh Şis b. Adem (a.s.) ile İdris (a.s.)'e indirilmiş olan Sahifelerdi.

Peygamberlik, Din, ibâdet ve Yüce Allah (c.c.)'ın Hak ve Şeriatlarına göre hareket Şis (a.s.) oğullarında bulun­du.

(Peygamberler Tarihi, M. A. Köksal Sh.:68)

---
23 Ekim Pazar
## BAHREYN MÜRTEDLERİNİN SONU

Resulullah (s.a.v.)'ın intihalinden sonra, çeşitli bölge­lerde dinden çıkmalar başladı.

Bahreyn mürtedleri, Hatam'ın etrafında toplanarak, Cürasa denilen yerde ehl-i İslâmı muhasara ettirmişti. Zaman-ı saadette huzur-u Nebevi (s.a.v.)'ye gelip İslâm ile müşerref olan, meşhur Cârud (r.a.)'de Abdülkays kabilesi ile gelip, Bahreyn ordu komutanı Alâ İbni'l Hadramî (r.a.)'nin ordusuna iltihak etti. Bahreyn'de İslam üzere kalanlarda Alâ (r.a.)'nın yanında toplandı. Alâ (r.a.) Hatim ve Bahreyn hükümdarı Münzir b. Numan'a kar­şı ordusunu yerleştirdi, iki taraf ordularının etrafına hendek açıp, şiddetli ve uzun bir muharebe başladı.

Her gün, iki taraf da meydana çıkıp muharebe eder ve yorulduklarında geri dönerlerdi. Nihayet bir gece müşrik ve mürtedlerin sarhoş oldukları tahkik oluna­rak, Alâ (r.a.) gece baskını yaptırarak, iyice bir kılıç dü­şürdüler. Ne Hatam ne de Münzir kaldı, fakat bir kıs­mı kayıklara binerek Darin'e gittiler, İslâm askeri ile aralarında pek geniş bir haliç vardı. Halbuki elde kayık yoktu.

Alâ (r.a.) askere hitaben **"Gaziler! Allah Teâlâ (c.c.) size karada âyetini gösterdi, taki denizde de ondan ibret alasınız. Haydi düşman üzerine yürüyünüz ve denize giriniz"** diye buyurdu, atını suya vurdu. Askeri de kimi at, kimi deve sırtında oldukları halde suya vur­dular. Hep bir ağızdan "Ya Erhame'r-Rahimin yâ Kerîm, yâ Halîm, yâ Ehad, ya Samed, yâ Hayy, ya Muhyi'l-mevta, yâ Kayyum lâilahe illâ ente yâ Rabbenâ!" diye dua ederek o büyük halici kum üzerin­de yürür gibi geçtiler. Düşmanları, perişan ederek, Dârin ahalisinin karşı koyanlarını öldürerek, mal ve ev­ladı iyallerini ganimet olarak aldılar.

(Kıssas-ı Enbiya, C.1. Sh. 313)

---
24 Ekim Pazartesi
## YARATILIŞ GAYEMİZ

Eski kavimlerden bir adam 70 sene Allah (c.c)'a iba­det etmekle meşgul olur. Bir ara Allah (c.c.) onu melek­lerine göstermek diler. Kendisine bunca ibadet etmiş olmakla beraber yine cennete girmeğe layık olmadığını haber vermesi için ona bir melek gönderir.

Melek, bu haberi bildirince o abid şöyle der: **"Biz Allah (c.c.)'a kulluk etmek için yaratıldık. Bize düşen sadece O'na karşı kulluğumuzu yapmaktır."**

Bu cevabı alan melek geri döner ve:

**"Ya Rabbi, verdiği cevabı benden daha iyi bilirsin."** der.

Bunun üzerine Yüce Allah (c.c.) buyurdu ki:

**"Madem ki o, bize ibadet etmekten yüz çevirmiyor, o halde keremimizle bizde ondan yüz çevirmeyiz. De­mek ki ibadeti cennet umuduyla değil, yalnız kulluk vazifesiyle yapıyor, Şahit olun, ey melekler ben onu Rahmet deryama aldım."**

Peygamberimiz (s.a.v.) bir hadis-i şeriflerinde:

**"Kı­yamet günü hesaba çekilmeden önce siz kendi kendi­nizi hesaba çekin. Amelleriniz tartılmadan önce siz onları tartın."** buyurmuşlardır Hz. Ali (r.a.) de **"Kim ki çalışmadan (salih ve güzel ameller işlemeden) Cennet'e gireceğini zannederse, o, boş bir temenni içinde­dir. Kim de çalışmakla Cennet'e gireceğini sanıyorsa, o da kendine çok güvenmiştir."** Buyurmuştur.

---
25 Ekim Salı
## ŞAH ABDULLAH DEHLEVİ (K.S.)

Pederleri Seyyid Abdüllatif Hazretleri bir gün rüya­sında Hz Ali (r.a )'yi gördü:

**"Ey Abdüllatif! Hak Teâlâ Hazretleri sana bir oğlan çocuğu ihsan edecektir. Ona bizim ismimizi koy!"** buyurdular.

Hakikaten çocuk doğduğunda adı Ali Abdullah kon­du. (Pencap, Beytale 1158)

Ali Abdullah zamanının büyük meşayıhını ziyaret eder. Sohbetlerinde bulunur. Himmetlerini alır. Niha­yet 22 yaşına varır. Mazharı Canı Canan Hazretlerini bulur ve bir beyitle arzı teslimiyet gösterir. Hazreti Şeyh:

**"-Oğlum burası tuzsuz taş yalamak gibidir. Başka zevkli şevkli yer ara!"** buyurur.

Abdullah:

**"-Benim aradığım da tuzsuz taş yalamaktır."** der ve teslim olur.

15 sene Mazharı Canı Canan Hazretlerinin hizmet ve sohbetlerinde bulunur ve hilafetlerini alır.

Kalblere muzmar olanları keşfen bilmeleri müşkülleri halletmeleri, hastalara şifa vermeleri, gaibleri bulmaları, Hazretin sıyt-ü (güzel) şöhretini artırır. Muhitin yega­ne müracaat unsuru olarak tanınır. Usul ve terbiyesi mühimdi. Çok büyük zatlar yetiştirmiştir, yaşlandığın­da dilinden düşmeyen beyitlerin mealleri şöyledir:

**"Ey sevgilim, ey sevgilim (Rabbim) kocadım bittim**

**Aşkının nuru üzerime düştükçe gençleşiyorum."**

(M. Hani Adab. Sh. 125)

---
26 Ekim Çarşamba
## MÜKERREM İNSAN

Felaha ermek, insanoğlu için en son mertebedir. Bunun rükünleri şu esas sıra ile beyan edilmiştir:

**"-Kur'ân'ın muhakkak ve ancak muttakilere hidayet vereceğini bilmek.**

**O muttakiler ise:**

**-Gaybe iman edenler, Namazı dosdoğru kılanlar,**

**-Al!ah'ın verdiklerinden infak edenler,**

**-Peygamberimize indirilen ve ondan önceki peygam­berlere indirilen vahiylere iman edenler,**

**-Ahirete yakınen inananlardır."** (Bakara Sûresi, âyet: 2-4)

Mükerrem insan, bütün hayatının hesabını bir gün Allah (c.c.)'a vereceğini hiç aklından çıkarmaz. Ve bü­yük hesaba çekilmeden kendi nefsini hesaba çeker.

Mes'uliyet hissi ve ümitle korku arasında olmak duy­gusu daima fikrini sarar. Bir an bile gaflete düşmeme­ye, nefse ve şeytana uymamaya gayret eder.

Sıhhatinin kıymetini bilir;itidal üzere gıdasını alır, vücudunu korur. Boş zamanlarını daima değerlendirir.

Onu, bu dünyada hiç bir kötü baskı ve te'sir, **"İslâm yolu"**ndan çeviremez. Çünkü kıyamete kadar baki olan Hakk Din emaneti **"mükerrem insan"ı**n sırtındadır. Dünyada ondan emin, ondan hayırlı bir insan olamaz. Zira Allah (c.c.)'a imanı, ve Allah (c.c.)'ın emirlerine uy­ması itibariyle daima doğru ve sadıkane hareket eder. Ve bundan elbetteki emniyet ve hayır doğar. O her an Allah-u zül Celalin hazır ve nazır olduğunun ve her ni­yet ve ef'alimise vakıf ve murakıb bulunduğunun idra­ki içindedir. O (c.c.)'nun rızasını kazanmak yolunda ten­hada ve kalabalıkta hep âmâl'i sâliha ile meşguldür.

Bu itibarla insan olarak, **"mükerrem insan"** yer yüzü­nün akıdır. Eşref-i Mahlûktur, İslâm'ın mümessilidir. Rahmete me'murdur. Her insanın, her şeyin iyiliğini düşünür. O kötülere ve kötülüğünden dolayı derde düşmüşlere de duacıdır.

---
27 Ekim Perşembe
## NAMAZ VAKİTLERİ

Farz namazlar ile bunların sünnetleri ve vitir nama­zıyla teravih ve bayram namazları için vakit şarttır. Farz namazlar, sabah, öğle, ikindi, akşam yatsı namaz­larından ibarettir. Cum'a namazı öğle namazı yerine kâimdir.

Sabah namazı'nın vakti ikinci fecrin doğmasından güneşin doğmasına kadar olan müddettir, ikinci fecr, sabaha karşı şark ufkundan yayılmaya başlayan beyaz bir aydınlıktır.

Öğle namazı'nın vakti güneşin zevalinden (tam tepe­de, ortada iken) başlar her şeyin gölgesi kendisinin bir misli oluncaya kadar devam eder, ikindi namazının vakti, öğle vaktinin çıkmasından güneşin batacağı za­mana kadardır.

Öğle namazını her şeyin gölgesinin bir mislini geç­meden kılmak, ikindi namazını ise gölgenin iki misline ulaşmasından sonra kılmak münasiptir.

Akşam namazı'nın vakti güneşin batmasından şafakın gaip olacağı zamana kadardır.

Yatsı namazı'nın vakti, şafakın gaib olmasından baş­lar ikinci fecrin tülûuna kadar devam eder.

Vitr namazı'nın vakti yatsı namazının vaktidir. Yalnız vitir yatsıdan sonra kılınır.

Teravih namazı'nın vakti yatsı namazından sonra sa­bah namazının vaktine kadardır.

Bayram namazı iki rekattır. Güneş doğduktan (45) dakika geçtikten sonra cemaatla kılınır.

(Ö. N. Bilmen İslam İlmihâli Sh: 115)

---
28 Ekim Cuma
## ATOM BOMBASININ MUCİDİ

Bundan 1200 yıl önce Bağdat üniversitesi Rektörü; gerçek mahiyeti ancak asırlar sonra anlaşılacak buluşu­nu açıklamıştır.

"Maddenin en küçük parçası olan cüz'ü, la yete Cezza (Atom)'da yoğun bir enerji vardır. Yunan bilginlerinin atom parçalanamaz fikri yanlıştır Atom parçalanabilir ve parçalanınca öyle bir güç oluşur ki Bağdat şehrinin altını üstüne getirir. Bu Allah (c.c.)'ın kudret nişanıdır."

Bu fikrin sahibi dünya tarihine atom bombasının mu­cidi olarak geçen müslüman bir Türk olan CABİR BİN HAYYAN'dır. HAYYAN'ı (721-805) Fransız şarkiyatçısı Cardonne (1720-1783) dünyanın gelmiş geçmiş 12 dahi­si arasında sayar. Britannica Ansiklopedisi ise ondan "İslam Kimyasının Babasıdır." diye söz eder. Lavoisser (1743-1794) prensibinin keşfi de ona aittir.

Eserleri: CABİR'e ait eserler irili ufaklı 2000 aded ka­dardır. Bilinenlerin sayısı 826. Bunun 112'si uygulamalı fizik ve kimya, 70'i teorik kimya, 114 tanesi de maden­ler fizik ve kimyası ile izah edilemeyen güçler, 500 'ü teorik fizik, matematik, astronomi felsefe ve dinler tari­hidir.

**En önemli eserlerinden bazıları:**

1- Kitâb-ûl Ahcar (taşlarla ilgili)

2- Kitâb-ı müktesep fi sanâat-iz Zehep (Atomla ilgili teori bu kitapta geçer.)

3- El-Halıs,

4- El-Kamer (Gümüşle ilgili kitap.)

5- Eş-Şems (Altınla ilgili)

6- Havass'ul iksir (Kimya ile ilgili)

---
29 Ekim Cumartesi
## PEYGAMBER (S.A.V.) EFENDİMİZİN GÜZEL AHLÂKI

Peygamber Efendimiz (s.a.v)'in mübarek sözleri arasında öyle güzel ve hikmet dolu sözler vardır ki, bunla­ra **"Bedayi'ül Hikem"** denilir

Şu mealdeki Hadis-i Şerifler, bu Ahlâk ve Hikmet esaslarından bazısıdır:

* Hikmetin başı Allah korkusudur."

* "İnsanlar altın ve gümüş madenleri gibidir"

* "İnsanlar, tarak dişleri gibi hukuk bakımından eşittirler."

* "Kendi değerini bilen kişi helak olmaz."

* "Kendisi için istediğini senin için de istemeyen kimsenin dostluğunda hayır yoktur."

* "Kendisi için sevdiğini, kardeşi için de istemedikçe, kişinin imanı kamil olmaz."

* "Yalan yere yemin etmek yurdları harabeyeçevirir."

* "Emaneti sana güvenen kimseye teslim et. Sana hıyanet edene sen hıyanet etme."

* "Eski dostluğu devam ettirmek, imandandır."

* "Alışverişde en çok ziyan eden o kimsedir ki, başkasının dünyası uğrunda kendi ahiretini yitirir."

* "Kardeşinin uğradığı musibetten dolayı sen sevinç gösterme; yoksa, yüce Allah onu kurtarır da seni musibete düşürür."

* "Cezası en çabuk verilen şey, zulümdür."

* "İnsanlara kendini sevdirmek aklın yarısıdır"

* "Kanaat tükenmez bir hazinedir."

* "Pişmanlık bir tevbedir."

(Ö. N. Bilmen, Büyük İslam İlmihali)

---
30 Ekim Pazar
## MÜMİN GÜNAHKAR OLABİLİR

Mü'min imanın mecazi değil hakiki manada kullanıl­dığını bilecek. Çünkü üç halden biri dışında kalamaz: Ya mü'min, ya kâfir yahut münafıktır. Hakiki manada imanı olmayan hakiki anlamıyla kafirdir. Binaenaleyh (inandığını söyleyip de o arada) zina yapan haksız yere müslümanın canına kıyan, içki içen, livata bulunan, müslümanın malını gasbeden, namaz kılmayan kimse­nin imanı sahihtir ve gerçekten mü'mindir. Söyleşinin hakikat değil, mecazi anlamda imanlı olduğunu ileri süren bid'atçadır. Çünkü bu fikrin sahibi şu iki görüş­ten birini savunuyordur:

a) Ya günahtan sebebiyle mü'mini küfre nisbet ediyordur,

b) Veya tâati imandan sayıyordur.

**-Kâfir namaz kılsa, oruç tutsa, zina yapmasa, kan dökmese, bütün ma'siyetlerden uzak dursa; fakat iman etmese (senin mantığına göre) bu kâfirin küfrü­nü mecazi saymak gerekmez mi?** Binaenaleyh, yaptığı hayırlı ameller kâfiri hakiki küfürden kurtaramadığı gi­bi, günah ve ma'siyetler de mü'mini iman-ı hakikiden çıkaramaz. Çünkü Cenab-ı Hak (c.c.) ehl-i ma'siyete de "**Müminler**"ismini vermiş, şöyle buyurmuştur:

"Hepiniz Allah (c.c.)'a tevbe edin ey müm'minler! Tâki korktuğunuzdan emin, umduğunuza nail olası­nız."(En-Nûr:31)

Mü'min günah işleyip sonra da tevbe ederse Allah (c.c.) onu bağışlar. Pişmanlık duymadan ölürse Allah (c.c.)'ın meşiyyetine kalmıştır. Diler ise adaleti gere­ği azab eder, isterse bağışlar, iman hakkında bizim bu söylediklerimiz dışında lâflar eden bid'atçıdır.

(Sevad ül A'zam sh: 48)

---
31 Ekim Pazartesi
## ALLAH (c.c.) YOLUNDA CİHAD

Resûlullah (s.a.v.) Efendimiz şöyle buyurmuştur:

**"Allah yolunda, yoldan çıkan tozla, cehennem du­manı aynı kimse üzerinde bulunmaz."**

Bir başka hâdis-i şerifte de:

**"Allah yolunda, sabahtan öğlene kadar yahut öğleden akşama kadar çarpışmak yerden ve yerin üstünde bu­lunanların tümünden hayırlıdır."**

İnsanın savaşta ön safta durması, altmış yıllık ibadet­ten daha faziletlidir. Habeşli biri, Resûlullah (s.a.v.)'a geldi ve şöyle dedi:

**- Ya Resûlallah! Ben görüldüğü gibi çirkin yüzlü, kötü kokulu, soylu olmayan biriyim, ölünceye kadar düşmanla çarpışırsam nerede olurum?**

Resûlullah (s.a.v.) şöyle buyurdu:

**"Sen cennette olursun."** Hemen müslüman oldu.

Sonra şöyle dedi:

-Yanımda başkasının koyunları var, onları ne yapa­yım?

Resûlullah (s.a.v.) şöyle buyurdu:

**"Onları Medine'ye çevir. Sonra onlara bağır. Gider sahibini bulurlar."** öyle yaptı. Sonra çarpışmaya yö­neldi. Ve orada şehit oldu. Çarpışma bitince, Resûlullah (s.a.v.) şöyle buyurdu:

**"Arkadaşlarınızın cesetlerini gömün."** Öyle yaptı­lar, sonra dediler ki:

**"-Yâ Resûlallah o Habeşli falan yerde şehit olmuş."** Bunun üzerine Resûlullah (s.a.v.) ashabı ile kalktı onun yanına gitti. Şöyle hitap etti:

**"- Allah bugün senin yüzünü güzelleştirdi. Kokunu hoş eyledi. Soyunu da pak kıldı."**

Sonra ağladı, ondan yüzünü döndürdü. Dediler ki:

**"-Yüzünü ondan çevirdiğini gördük"** Resûlullah (s.a.v.) şöyle buyurdu:

**"Nefsim kudret elinde olan Yüce Allah'a yemin ederim ki gözde hurilerden onun ay yüzlü zevcelerini gördüm. O kadar açıldılar ki süsleri gözüktü."** (Tenbih'ül Gâfilin)

---
1 Kasım Salı
## OSMANLI HASTAHANELERİ

Evliya Çelebi, Fatih, Süleymaniye, Sultan Ahmet Hastahanelerinden bahseder. Fatih Hastahanesi için şu bilgiyi verir

"70 oda, 80 kubbelidir. 200 kişi hizmet eder Hekim başısı bilginlerdendir. Ayak üstü tedavi edilenler ve ya­tırılarak tedavi edilenler de vardı ilaçları bedavadır. Yatanlara çok iyi bakarlar. Hizmetler Allah (c.c) rızası ve padişahın ruhu selâmeti için yapılırdı. Vakfeden Hazret-i Fatih böyle şart koşmuştur. Hastalara sımalı diba kumaşlarından elbiseler giydirilir. Yemekleri o ka­dar zengindir ki, hastalara en iyi av kuşlarının etleri de yedirilirdi Hastahane üç bölümdür. Bir bölümde er­kekler, diğerinde kadınlar, üçüncüsünde gayri müslimler tedavi edilir. Bu hastahane akıl hastalarına mahsus­tur. Divanelere musiki iyi geldiği için, hastahanenin ça­lıcı ve okuyucu musiki hey'eti vardır. Süleymaniye ve Sultan Ahmet hastahaneleri ise akıl hastası kabul et­mezler." Gene Evliya Celebi, Kahire hastahanelerini de anlatır. Musa Ezher, Sultan Müeyyet ve Sultan Kanun hastahaneleri en mükemmelidir. Ezher, yalnız akıl has­tası kabul etmektedir. En büyükleri Kalavun Hastahanesi'dir. Çok büyük kare şeklinde (150 adım x 150 adım) bir hastahanedir Memlûk Türk Sultanlarından Kalavun'un eseridir. Zengin vakıfları ve büyük ecza imalâthaneleri vardır. Burada yapılan ilâçlar Avrupa'ya ihraç olunur. **"Rum (Anadolu), Arab (Arab ülkeleri) ve Acem'de (İran) misli yok bir binayı ibret-nümâ'dır. "**

Mekke'de Osmanlılar bir hastahane yaptırmışlardır. Abdurrahman Hüseyin adlı başhekimin adı bir yazma­da geçmektedir. (T. T. K. Edirne 321)

---
2 Kasım Çarşamba
## ALLAH (C.C.)'IN SEVGİLİ KULLARI

Bir kimse, Allah (c c.)'ı seveni görürse, kalbi ilâhî tecelliye kavuşur. İstidadı varsa, sır alemi ile Hakk'a vasıl olur Rabbimizin varlığı görülür. Peygamber (s.a.v.) Efendimiz şöyle buyuruyorlar:

**"Rabbinizi, güneş ve ayı görür gibi göreceksiniz. O'nu görmek bir karşılığa bağlı değildir."**

O (c.c )'nu sevenler, bu gün kalbleri ile görürler, yarın baş gözleri ile O (c c)'na benzeyen yoktur. Gören ve işiten O (c.c.)'dur O (c.c.)'nun sevgili kulları, yalnız O (c.c.)'nun rızasını gözetirler. Başkası onlar için önem ta­şımaz. Yardımı yalnız O (c c)'ndan beklerler Başkaları­na karşı kusurlu olurlar.

Dünyanın çaresizlik acısı onlar için bir tad olur. Dünyalıkları bol da olsa azla yetinirler, fazlasını dağı­tırlar. Yeter ki, Yaratan razı olsun, ötesi onlara hiç gelir. Nimetleri ve her şeyi O (c.c.)'nunla almak onlar için âdet olur.

Hakk'la olmak onlar için en büyük zenginliktir. Hak onlara hastalık verirse nimet sayarlar. Yalnız bırakırsa ülfet sayarlar. Halktan uzak olurlarsa Hakk'a yakınlık sayarlar. Allah (c c.) yolunda yorulmak onların rahat halidir.

Ey mü'minler! Bilgisi ve aklı sizden fazla olana akıl satmayınız bilgiçlik taslamayınız Hak Teâla şöyle bu­yuruyor:

**"Her şeyi Allah bilir; siz bilemezsiniz."** (Bakara Sure­si Ayet: 216)

Hakk Teâla'nın emirlerine uyunuz. Sizin için ve başkaları için yaptığı şeye razı olunuz. Size bir şey olursa sonunu bekleyiniz. Başkalarına da olunca dilinizi tutu­nuz. Olan işler O (c.c.)'nundur;sizi ilgilendirmez. Yar­dım etmeniz kabilse ediniz. İlahî bilgiye ermek arzu­sunda iseniz, akıl ve bilgi yönünden iflas ayağı ile Hakk (c.c.)'ın önünde durunuz.

(Abdülkadir Geylâni, Fethu'r-Rabbânî 33. Meclis)

---
3 Kasım Perşembe
## HZ. OSMAN B. AFFÂN (R.A.)

Hz. Osman b. Affân (r.a.) Fil Vak'asından 6 sene ev­vel doğmuştur. Künyesi Ebû Amir'dir.

"Zinnûreyn"lakabıyla meşhur olmuşdur ki "iki nûr sahibi" demektir. Resûlullah (s.a.v.) Efendimizin kertmesi Rukiye (r.ânha) ve onun vefatı üzerine diğer kertmesi ümm-i Gülsüm (r.anha)'ü tezevvüc etmesi bu unvan ile meşhur olmasına vesile olmuştur.

Hz. Ebû Bekir (r.a.), Hz. Osman (r.a.)'na İslâmiyetten bahsetmiş, Resûlullah (s.a.v.)'e götürmek üzereyken Resûl-i Ekrem (s.a.v.) Hz. Ebû Bekir (r.a.)'i ziyarete gel­di. Orada Hz. Osman (r.a.)'a: **"Allah'ın ihsan ettiği Cennet'e rağbet et. Ben sana ve bütün insanlara hida­yet rehberi olmak üzere gönderildim.''** dedi.

Hz. Osman (r.a.) diyor ki:

**"Resûl-i Ekrem (s.a.v.)'in lisanından duyduğum söz­ler o kadar saf ve sade, o kadar i'câzkâr bir te'sîre haizdi ki kelime-i şahadet kendi kendine ağzımdan döküldü. Elimi Resûl-i Ekrem (s.a.v.)'e vererek müslüman oldum."**

Hz. Osman (r.a.) bir çok harplere iştirak etmiş Tebük Gazası'nda İslâm Ordusu'nun üçte birini yalnız kendisi teçhiz etmiştir. Bu yüzden Resûl-i Ekrem (s.a.v.) bir hutbe i'rad ederek:

**"Yâ Rabbi, ben Osman'dan razıyım, Sen de O'ndan razı ol!"** diye dua buyurmuştur.

(Hz. R. M. Sâmi (k.s.), Hz. Osman (r.a.), Sh.. 7)

**HADİS-İ ŞERİF**

"Veledin (çocuğun) kokusu cennette bulunan reyhan kokusunu andırır." (Camiussağir)

---
4 Kasım Cuma
## KASIM BİN MUHAMMED (R.A)

Boyu uzun, levnî esmer, sakalı ve gözleri siyah idi. Gözlerinin yaşı durmaz akardı Sakalının iki tarafı sey­rek idi. Haşyetullahtan başı daima eğri dururdu. Alnın­da secde alâmeti bir nur vardı. Ebubekir Sıddık (r.a)'ın torunu idi.

Hazreti Ebubekir Sıddık (r.a)'ın oğlu Mohammed oğ­lu Kasım Hazretlerinin anası, Yezid Cerdin kızı olmak­la, İmâm Zeynel Abidin ile teyzezade idiler.

Ashabdan sonra gelen tabiinin kibarlarındandı. Çok kuvvetli fıkıh (İslâm Hukuku) bilgisi sahibi idi. Yedi meşhur fakihten biri idi. Aynı zamanda Nafia ilimleri (Mühendislik ve Mimarlık bilgileri) ile mücehhez ve tahkik ehli bir zât idi. Müsbet ilimlere vukûfu ve onlara muvafık hareketi Abidlik (Kulluk) perdesi altında mah­fuzdu. Takva ve verada zamanının fertdi idi.

Ashabdan bir çoklarına erişmiş, istifade etmiş, hadis­ler rivayet eylemiştir. Zamanını boş geçirmez her anı­nı değerlendirmek isterdi.

Silsilede emâneti Hazreti Selmân-ı Farisi (r.a.)'nden al­mış, **vefânın mîlki**, evliya cemaatının serdârı diye anılır.

                             (M. Hâni Adab, Sn.. 56)

**HADİS-İ ŞERİF**

**"Tahkika bir kul namazını, gerek alenen ve gerek­se sırren eda eylediği esnada adap ve erkanını sünneti seniyyeye tevkif ederse; Cenab-ı Allah (c.c.) kıyamet günü, bu benim kulumdur buyu­rur."** (Camiussağir)

---
5 Kasım Cumartesi
## KUR'AN-I KERÎM KELAMULLAHTIR

Mushaflarda yazılanların hakîkî mânada Kur'ân (Al­lah kelâmı) olduğunu bilmek gerekir. Okuduğumuz, ezberlediğimiz ve kâğıtlara yazdığımız âyetler, Kur'ân'ın tâ kendisidir.

Kur'ân'ın Allah (c.c.) tarafından indirildiğini inkâr eden kâfirdir. Dünyada Kur'ân yoktur, müshaflarda ve defterlerde yazılanlar Kur'ân değildir diyene şöyle söy­le:

- Peki nerede kaldı Allah Teâlâ (c.c)'nın:

**"Furkânı (Kur'ân'ı) âlemlerin (ilâhi azab ile) bir kor­kutucusu olsun diye, kuluna indiren (Allah'ın şânı) ne yücedir."** (El-Furkân. 1)

**"Kur'ân'ı biz indirdik, biz. Onun koruyucuları da şübhesiz ki biziz."** (El-Hicr 9),

**"Biz Kur'ân'ı sana zahmet çekesin diye indirmedik"** (Tâhâ: 2)

**"Eğer biz bu Kur'ân'ı bir dağ başına indirseydik muhakkak ki onu Allah korkusundan baş eğmiş, par­ça parça olmuş görürdün."** (El-Haşr: 21)

**"O (Kur'ân) muhakkak ve muhakkak âlemlerin Rabbinden (cânibinden) indirilmedir."** (Eş-Şuarâ: 192)... mealindeki âyetleri...

Mushaflarda yazılanların Kur'ân olmadığını ileri sü­ren, âyetlerin hepsini inkâr etmiştir. Çünkü kitab ismi ancak içinde bir şeyler yazılı bulunana verilir. Allah Teâlâ(c.c.) da:

"Bu, o kitapdır ki kendisinde (Allah katından gön­derilmiş olduğunda) hiç şüphe yoktur." (El-Bakara:2) buyurarak Kurân'ın bir kitap olduğunu beyan etmiştir. Yine Cenâb-ı Hak(c.c.) Kur'ân okumayı emrederek.

**"…Artık Kur'ân'dan kolay geleni (ne ise onu) oku­yun."** (El-Müzemmil 20) buyurmuştur. Allah Celle ve Âlâ Kur'ân dinlemeyi de ferman buyurmuştur:

**"Kur'ân okunduğu zaman derhal onu dinleyin, su­sun. Ta ki (Allah'ın rahmetiyle) esirgenmiş olasınız."**

(Sevad'ül A'zam Sh: 46)

---
6 Kasım Pazar
## ÂYET-İ KERİMELER

**"O küfredenler (yok mu?), ne malları ne evlatla­rı Allah yanında hiç bir şeyden asla kurtaramazlar, iş­te onlar (evet) onlar ateşin yakacağıdır."** (Al-i İmran/10)

**"(Habibim) o küfredenlere de ki; "Yakında mağlup olacaksınız (Toplan) cehenneme sürüleceksiniz." O, ne kötü yakacaktır Kadınlara, oğullara, yığın yığın birik­tirilmiş altın ve gümüşe, salma güzel atlara, hayvanla­ra, ekinlere olan ihtiraskârâne sevgi, insanlar için bezenip süslenmiştir."** (Al-i İmran/12 14.)

**RESÛLULLAH (S.A. V.) BUYURUYOR**

**"Aziz ve celîl Allah-ü Tealâ** **buyurdu ki;Ademoğlunun her ameli kendisinedir. Yalnız oruç müstesna. O, benim içindir. Onun mükâfatını ben vereceğim. Oruç, ateşe karşı siperdir. Sizden biri­niz oruçlu bulunduğu günde fena lakırdı söyleme­sin; kavga etmesin. Şayet birisi ona sebbeder veya ona çatıp çekişirse, "Ben oruçluyum" desin. Muhammed'in nefsi yed (-i kudret)inde olan Allah'a kasem ederim ki, muhakkak oruçlunun ağız koku­su, Allah nezdinde, misk kokusundan daha hoş­tur. Oruç tutanın ferahlanacağı iki sevinçten biri­si, iftar ettiği zaman, diğeri de orucunun sevâbiyle Allah (c.c)'a kavuştuğu andır."** (Buhâri, Müslim)

---
7 Kasım Pazartesi
## MEVLÂNA HALİD ZİYAÜDDİN-İ BAĞDADİ (K.S.)

Mevlâna Halid Ziyaüddin-i Bağdadi, tavsiye üzerine Abdullah Dehlevî Hazretleri'nin Hanigâhına girdiler. Burada elde süpürge ve su kovası, abdesthaneleri te­mizlemeye başlar. Günler geçer, aylar geçer nefis zayıf bulur, Halid'e yüklenir:

**-Ey Bağdad ve Şam diyarlarının büyük âlimi mevlâna Halid! Deli mi, veli mi, belirsiz kişinin bir tek sözü ile kalkmış, dağlar, beller, diyarlar aşmış gelmişsin, aradığını bulamamışsın. Hani Mürşidi kâmil? Sana pislik temizlettiriyorlar. Bunun ledünnî ilmi nerde?**

Birden Halidin mayasındaki İhlasın sıdk şimşeği ça­kar:

**-Nefis! uzatma! Gerekirse vallahi sakalımla süpürü­rüm pislikleri!... der ve işine devam eder.**

Şah Abdullah Dehlevî Hazretleri pencereden avluya bakıyor. Görür ki Halid'in elindeki süpürgeyi ve kova­yı melekler taşıyorlar.Çağırır:

**-Ya Halid gel!... Pür edeb gelir**

Mürşid:

-Oğlum Halid! İlmin cihanı tutmuş, bilgin dünyaya kâfi, tek noksanın gurur ve kibir idi. Onu ayaklar al­tına aldın işini melekler görür oldu. Şimdi git bütün iklimleri irşad et!

Şah Abdullah Dehlevi Hazretleri Müceddid Mevlâna Halid Ziyaeddin'in atının özengisini tutar, onu atına bindirir, yedi iklimi irşad etmek üzere, Bağdat istika­metinde ufka doğru atını sürdürür. Peşinden iki damla gözyaşı: **"-Aleyke Avnullah!... Fi Emanillah..."**

(M. Hâni, Adâb)

---
8 Kasım Salı
## İSTİNCA, İSTİBRA

Kan, meni, sidik, gait gibi şeylerin çıktıktan mahalleri temizlemek lâzımdır ki, buna "**İstinca**" denir. Bu temiz­leme avret mahallerini namahrem kimselerin yanlarında açmaksızın su ile yapılacağı gibi ufak taşlar ile de yapılabilir.

İstinca mahallini namazın sıhhatine mâni olacak mik­tardaki bir necaseti yıkamak ise farzdır.

Erkeklerin, bevl ettikten sonra sidik eserinin tamamı ile kesilmesini beklemeleri lâzımdır ki buna da "**İstibra**" denir. Bu insanların tabiatlarına göre biraz yürümek veya öksürmek veya ayakları kımıldatmak tarzında ya­pılır. Sidik tamamı ile kesildiğine kanaat geldikten son­ra istiınca yapılmalıdır.

İstincada, temizliğe fazla dikkat edip, bevil vesaire eseri bırakmamaya "**istinka**" denir. İstincadan sonra ayağa kalmadan temiz bir bez parçası ile ve sol el ile kurulanıp bedendeki kullanılmış suyu azaltmalıdır. Çünkü Peygamberimiz (s.a.v.) Efendimiz: **"Sidikten pek korununuz, çünkü kabrin bütün azabı ondandır."** buyurmuştur.

Kadınlara istibra icap etmez, bir müddet beklemeleri kâfidir

Helaya **"Ya Rabbi pislikten ve pis olmaktan sığını­rım."** diye dua ederek sol ayakla girmeli, sağ ayakla çı­kıp hamd etmelidir. Helada oturarak, konuşmadan bevl etmeli, önünü ve arkasını kıbleye çevirerek otur­mamalıdır.

                                 (İslâm İlmihali, Sh. 65)

---
9 Kasım Çarşamba
## TEVHİDİN MANASI

Kelime-i Tevhid'de "Lâ ilâhe" derken, kainattaki her şey fani ve hiç hükmünde sayılmış olur. "illâllah" keli­mesiyle de Bâri Teâlâ (c.c.)'nın varlığı ve birliği tesbit edilir.

**"Lâ ilâhe illâllah-ü Lâ Ma'bude illâllahu"** (Allah ü Teâlâ (c.c.)'dan başka, ibadete layık ve müstehak hiç bir şey yoktur.) Bu kelime-i Tevhid'i söyledikten sonra kul, Rabbine ibadet etmeğe borçlanmış olur. Bu sözden son­ra ibadet etmezse tevhidinin kıymeti kalmaz. Ve tevhidi elden çıkar.

**"Lâ ilâhe illâllah-u Lâ Da'rre illâllah"** (Allah ü Teâlâ'dan başka zarar yaratıcı yoktur.) Sebeplerde zara­rı O (c.c.) halk eder. O (c.c.) dilemezse kimse zarara muktedir olamaz.

**"Lâ illâhe illâllah-u Lâ Nâfia illâllah"** (Allah u Teâlâ'dan başka menfaat verici yoktur.) Menfaat murad ederse, sebeplerini yaratır. Ve menfaat gelir. Bütün in­sanlar bir kimse için menfaat yapmak isteseler Allah-ü Teâlâ dilemeyince hiç bir faide temin edemezler. Bütün insanlar bir kimseye zarar vermek isteseler Allah-ü Teâlâ dilemedikten sonra hiç bir zarar veremezler.

**"Lâ ilâhe illâllah-u Lâ Hâdiye illâllah"** (Allah-ü Teâlâ(c c)'dan başka hidayete erdiren yoktur.) Peygam­berler hidayete sebeptir.

**"Hidayet, Allah-ü Teâlâ'nın lütuf ve keremiyle ku­luna sonu hayır ve saadet olacak, isteklerini gösterivermesi, muradına erdirivermesidir. Sadece yolunu ve sebeplerini gösterivermeğe irşad; neticeye erişinceye kadar yolu götürü vermeye tevkif denir."**

(Numan Kurtulmuş, Amentü şerhi, sh. 29)

---
10 Kasım Perşembe
## CİBRİL HADİSİ

Ebu Hüreyre (r.a.) şöyle demiştir:

"-Resûlullah (s.a.v.) bir gün halk arasına çıkmıştı. O sırada ona bir adam ge­lerek

**"Ya Resulallâh! İman nedir?"** diye sordu Resûlullah (s.a.v.):

**"Allah'a , Meleklerine, Kitablarına, Allah'a kavuş­maya ve Peygamberlerine bir de son dirilmeye inanmandır."** buyurdu. Adam:

**"Yâ Resulallâh! İslam nedir?"** diye sordu.

Resûlullah (s.a.v.):

**"İslâm: Allah'a ibadet etmen, O'na hiç bir şeyi şe­rik koşmaman, farz namazı kılman, farz olan zekatı vermen ve Ramazan'ı tutmandır."** buyurdu. Adam:

**"Yâ Resulallâh! İhsan nedir?"** diye sordu

Resûlullah (s.a.v):

**"Allah'a, Onu görüyormuşsun gibi ibadet etmen­dir. Çünkü sen onu görmüyorsan da O seni muhak­kak görür."** buyurdu.

Adam: **"Yâ Resulallâh! Kıyamet ne zaman kopacak"** diye sordu. Resûlullah (s.a.v.):

**"Bu meselede sorulan, sorandan daha âlim değildir. Onun alametlerini söyleyeyim. Cariye kendi sahibini doğurdumu bu kıyamet alâmetindendir. Çıplak, yalı­nayak takımı, insanlara baş oldumu, bu onun alametlerindendir. Kuzu çobanları yüksek bina yapmakta yarış etmeleri, onun alametleridir. Kıyametin ne za­man kopacağını, Allah'dan başka kimsenin bilmediği beş gaib şeye dahildir." buyurdu ve "Kıyametin ne zaman kopacağını bilmek şüphesiz ki Allah'a mahsustur. Yağmuru o indirir. Rahimlerde olanı o bilir. Hiç bir kimse yarın ne kazanacağını bilmez. Hiç bir kimse de, nerede öleceğini bilmez, muhakkak Allah hakkıyla bilen ve haberdar olandır."** (Lokman 34) aye­tini okudu.

(A. Davudoğlu-S. Müslim Şerhi C.1 Sh:124)

---
11 Kasım Cuma
## CUMA NAMAZININ VÜCUBUNUN VE EDASININ ŞARTLARI

**VÜCUBUNUN ŞARTLARI**

1- Erkek olmak.

2- Hürriyet.

3- İkamet

4- Sıhhat. Cuma namazına çıktığında hastalığın uza­masından veya artmasından korkan kimseye farz değil­dir.

5- Gözlerin selametidir. Âmâ olanlara farz değildir.

Bununla beraber bu beş şartı cami olmayan bir kimse, meselâ bir kadın veya bir âmâ her ne kadar kendisine farz olmamakla birlikte, Cuma namazını kılacak olsa vaktin farzını eda etmiş olur.

**EDASININ ŞARTLARI**

1- Cuma namazını veliy-ül-emrin veya naibinin kıldırmasıdır.

2- Muayyen bir yerde bir mabedde müslümanların toplanıp namaz kılmaları için müsade edilmiş yer ol­malıdır.

3- Vaktin devamıdır, öğle vakti henüz devam etmek­te olmalıdır.

4- Cemaat bulunmasıdır. Cuma namazı için cemaatin en az miktarı imamdan başka üç kişidir. İmam Ebû Yûsufa göre iki kişidir.

5- Cumanın farz olan namazından evvel hutbe okun­masıdır.

6- Cuma namazının bir beldede veya belde hükmün­de bulunan bir yerde eda edilmesidir.

(İslâm İlmihali, Sh.: 16)

---
12 Kasım Cumartesi
## KEŞKE ALLAH'IN KİTABINI OKUSA

Abdullah bin Mes'ud (r.a.) bir gün Kûfe civarını gezi­yordu. Birtakım fasıkları gördü. Oturmuş şarab içiyor­lardı. Aralarında Zazan isimli sesi güzel hem çalar, hem söyler biri vardı.

Abdullah bin Mes'ud onun sesini duyunca şöyle de­di:

- Ne güzel ses. Keşke Allah'ın kitabını okumak için olsaydı. Bundan sonra başını örttü. Onları görmeden geçip gitti. Zazan, onun söylendiğini duyunca sordu:

-Bu şahıs kimdir?

-Dediler ki:

-Resûlullah'ın ashabından Abdullah bin Mes'uddur.

-Ne söylüyordu?

-Ne güzel ses. Keşke Allah'ın kitabını okumak için olsaydı? diye söyledi.

Zazan bu sözü duyunca, içine korku girdi. Yerinden fırladı. Ud'unu yere çaldı, kırdı. Koşup gitti. Abdullah bin Mes'ud'a yetişti, örtüsünü açtı, önünde şiddetle ağ­lamaya başladı. Abdullah bin Mes'ud da başını ona da­yadı, onunla ağlamaya başladı. Bir ara Abdullah bin Mes'ud şöyle dedi:

-Allah'ın sevdiğini, ben nasıl sevmem?

Zazan, böylece günahlarına tevbekâr oldu. Abdullah bin Mes'ud'la kaldı. Kur'ân okumayı öğrendi. Kur'ân'dan ve ilimden nasibini aldı. İlimde bir imam oldu. Bir çok rivayetlerde ismi geçti.

(Tenbîhül Gâfilîn, Ebûl-leys Semerkandî, Sh.: 116)

---
13 Kasım Pazar
## GECE İBADETİ

Süfyan-ı Sevri (rh.a.) şöyle der:

- Şânı mübarek ve yüce olan Allah (c.c.) öyle bir rüzgar yarattı ki, seherlerde eser. Çekilen istiğfar ve zikirleri kendisine iletir. Gecenin başında Arş'ın altından bir ses şöyle nida eder: "Ey âbidler kalkın! Bunun üzerine âbidler kalkarlar. Allah (c.c.)'ın dilediği kadar namaz kılarlar, ibadet ederler

Sonra gecenin yarısında bir ses daha şöyle seslenir:

-Ey takva sahipleri kalkın!

Bu çağrıyla uyanan takva sahipleri kalkarlar, tâ seher vaktine kadar ibadet ederler. Seher vakti olunca, yine bir nidacı daha nida eder:

-Ey istiğfar edenler, kalkın!

Onlar da kalkarlar, Allah (c.c.)'tan mağfiret dilerler. Nihayet fecr tulû edince bir nidacı daha seslenir:

-Ey gafiller, kalkın!

Bunun üzerine gafiller tıpkı mezarlarından kalkan ölüler gibi yataklarından kalkarlar.

Cenabı Hakk (c c )'ın, **"Gecenin bir kısmında uyanık kalarak namaz kıl"** (İsrâ 79) kavli bir emirdir, **"seherler­de onlar istiğfar ederler."** (Zariyat 18) kavli bir şükürdür. **"Seherlerde Allah'tan mağfiret dilerler"** (Al-i İmran 17) kavli bir zikirdir.

Allah Resulü (s.a.v.) buyurdular ki:

**Allah (c.c.) üç sesi sever:**

1- Seherlerde uyanmağa vesile olan horoz sesi,

2- Kur'an okuyanın sesi,

3- Seherlerde istiğfar çekenin sesi.

(İmam Gazali, Arifler Yolu, 51-52)

**AYET-İ KERİME**

**"Habibim, gecenin bir kısmında sana mahsus bir nafile namaz kılmak üzere uyan; belki böylece** **Rabbin** **seni övülmüş bir makama ulaştırır"** (İsrâ Suresi, ayet: 79)

---
14 Kasım Pazartesi
## MÜNAFIKLIK NEDİR ?

Münafık lafzı nifaktan alınmıştır. Bu kelime "Nafikaâ'ül Yerbü" (Ova sıçanının deliği) tabirinden alınmış­tır. Ova sıçanının yer altında iki deliği olurmuş. Bunla­rın biri yeryüzüne tamamıyla açık, diğeri kapalı fakat kafasıyla vurunca açılıverecek kadar hafif, ötekinden girip çıkarmış. Avcı 'Kaasia" denilen açık deliğe gelirse, hayvan na-fikaâyı açarak kaçarmış. İşte ova sıçanı nasıl na-fikaâ'yı gizleyip kaasiayı meydanda tutarsa müna­fık da küfrünü gizleyip imanını gösterdiğinden yahud şeriatın bir kapısından girip öteki kapısından çıktığın­dan kendisine bu isim verilmiştir. Şöyle de denilebilir. Nafikaâ denilen deliğin dışı dümdüz yeryüzü gibi gö­rünür fakat içi delik ise münafık da onun gibi dışı baş­ka içi başkadır.

Bazıları münafık kelimesinin nifak'dan alındığını söylerler. Nifak, yer altındaki kanal, (tünel) demektir. Böyle bir kanalın sahibi, onda nasıl gizlenirse münafık da, İslâm perdesi altında gizlendiği için ona bu isim ve­rilmiştir.

Hasılı münafık başkalarına içindekinin aksini göste­ren kimsedir. Istılahta münafık; içinden kafir olup, dı­şından müslüman görünen kimsedir. Eğer bu renkli gö­rünüş iman hususunda ise nifakı küfürdür; iman husu­sunda değilse, amel nifakıdır. Bunda fiil ve terk dahil­dir. Bugün zındıkı da aynı şekilde izah ediyorlar. İmam-ı Mâlik'ten rivayet olunduğuna göre Peygamber (s.a.v) devrindeki nifak bu gün zındıklıktır.

(A. Davudoğlu, S. Müslim T. ve Şerhi, Cilt:1 Sh:312)

---
15 Kasım Salı
## CEZERÎ (1136 -1206)

İlim tarihine sibernetiğin kurucusu, (haberleşme, kontrol denge kurma ve ayarlama ilmi) ilk robotu ya­pan ve bilgisayarın babası olarak kaydolan Ebû'l İz İbnî İsmail İbni Rezzâz el-CEZERÎ'dir, müslüman bir Türk âlimidir. Artuklu Türklerinden olup 1136-1206 yılla­rında Diyarbakır'da yaşamıştır. Artukoğulları sarayın­da, Nureddin Muhammed, Kutbeddin Sökmen, Nasîruddin Mahmûd'un hükümdar olduğu yıllarda 32 yıl Reis-ûl Âmel (Başmühendis) olarak görev yapmıştır.

Günümüzde bilgisayarın babası olarak İngiliz mate­matikçisi Charles Babbage (1792 -l871) bilinirken, Ebû'l İz EL-CEZERÎ ondan altı asır önce aynı sisteme dayalı makinalar, otomatik aletler imal edip çalıştırmış, insan­larda ve gerekse makinalarda bilgi alışverişi, kontrol ve denge durumunu inceleyerek bu sistemi geliştirmiştir. Bu ilmin gelişmesi ile elektronik ve otomasyon denilen sistemleri ortaya koymuştur.

CEZERÎ "Herkes rızıklandığı şeyden bir başkasına vermekle mükelleftir. Allah (c.c.)'ın bana verdiğini ben de başkalarına veriyorum," ve hiçbir kimse fayda­lı olacak bilgileri başkasından esirgeyemez düsturu ile büyük eseri "Kitâb'ül-Câmî Beyn-el-ilmi ve-l Ameli en-Nâfî Sınaati'l Hiyel'i" yazmıştır. Ebû İz-el CEZERÎ'yi ilim dünyasında tanıtan bu eseri 6 bölüm­den oluşmaktadır.

(Devamı yarın)

**HADİS-İ ŞERİF**

Her kim ilim tahsil için çıkarsa, o, dönünceye kadar Allah yolunda (cihadda)dır.
(Timizi)

---
16 Kasım Çarşamba
## CEZERÎ

(Dünden devam)

Bu bölümlerde sibernetik ve elektronik sistemle ilgili robotlar, 50 kadar otomatik makine, pompa, fıskıye, su terazileri, su ile çalışan saatler, mûsiki aletlerinin detay­lı bir şekilde planları, kesitleri, işleyiş şekilleri yer al­maktadır.

Kitâb-ûl Hiyel 1974 yılında Dortrecht ve Boston'da **"Al-** **Jazari's Book of knowledge of Ingenious Mecha­nical** **Devices"** adıyla Donald R. Hill tarafından İngi­lizce'ye tercüme edilmiştir. Kitabın bir nüshası 1978 yı­lında Londra'da Hagop Kevorkyan vakfı tarafından 16.000 sterline satılmıştır.

Ebû'l İz'in tariflediği makinalardan birkaç tanesi Al­man Prof. Wiedemann tarafından yapılmış ve başarı ile işletilmiştir. Makinalar Halen Almanya'da Erlangen Üniversitesinde bulunmaktadır.

Ahmed El-Hasan eseri arapça olarak aynen yayınla­mıştır. Maalesef kendi ilim adamımızın bu kıymetli eseri henüz Türçe'ye çevrilmemiştir. Yalnız ülkemizde İTÜ Bilim ve Teknoloji Tarihi Enstitüsü CEZERÎ'nin ki­tabındaki şekillerin aslına sadık kalarak tavus kuşlu su saatini yapmayı gerçekleştirmiştir.

Eserin orjinali günümüzde mevcut değildir. Fakat 5 tanesi Türkiye'de olmak üzere dünyada bilinen 15 kop­yası vardır. Eserin nüshalanndan birisi Topkapı Müzesi, 3. Ahmed Kütüphanesinde 3472 numarada kayıtlıdır. Türkiye'dekilerin 4'ü Topkapı, biri de Süleymaniye Kütüphanesi'ndedir.

---
17 Kasım Perşembe
## HARAMDAN SAKINMAK

Resûlullah (s.a.v.) Efendimiz şöyle buyurmuşlardır:

- Ey insanlar! Sizden her biriniz rızkını tamamla­madan ölmeyecektir. Rızkınızın geç kalacağını san­mayınız. Allah'a karşı takva sahibi olunuz. Rızık te­minini helal yoldan yapınız. Sizin için helâl olanı alı­nız. Allah'ın haram ettiğini de bırakınız.

Ebû Bekir Sıddık (r.a.)'ın bir kölesi vardı. Her akşam yemeğini getirirdi.

Ebû Bekir (r.a.) onu nereden aldığını, nasıl hazırlan­dığını sorup öğrenmeden yemezdi. Köle bir gün yine yemeğini getirdi. Elini attı. Sormadan bir lokma yedi.

Köle şöyle dedi:

- Bu akşamdan başka her akşam bana getirdiğin ye­mek için sorardın. Şimdi sormadın?

Hz. Sıddık (r.a.) bunun üzerine şöyle dedi:

- Yazık sana açlık beni böyle etti. Yazık sana, hadi anlat, bunu bana nereden getirdin?

Köle anlattı:

- Cahiliyet devrinde birtakım insanlara efsun yap­mıştım Onlar da bana bir şey vermeyi vaat etmişlerdi. Onları bir düğün yaparken gördüm, vaatlerini hatırlat­tım. Bu yemeği bana verdiler.

- Bunu duyunca, Hz. Sıddık, yuttuğu lokmayı geri çıkarmak istedi. Kusmak için kendini zorladı. Ama ol­madı. O lokmayı geri çıkarmak için kendini zorlayınca rengi değişti, bir karardı, bir bozardı. Onun bu halini gören yanındakiler dediler ki:

- Onun üzerine bir tas su içsen ?

Bunun üzerine bir maşraba su alıp içti. Yediği lokma­yı böylece dışarı çıkardı. Ta sonuna kadar kendini bu iş için çok zorladı. Dediler ki:

- **Bu kadar sıkıntı bir lokma için mi ?**

- Resûlullah (s.a.v.)'ın şöyle buyurduğunu duy­dum.

- **Allahu Teâlâ, haram yoldan gıdalanan, haram yi­yen bir cesede Cenneti haram kılmıştır.**

(Tenbihül Gafilin)

---
18 Kasım Cuma
## CUMA'NIN FAZİLETİ

Cum'a günü büyük bir gündür. Allah-ü Teâlâ İslami­yet'i onunla süsledi ve bugünü yalnız müslümanlara verdi. Kur'ân-ı Kerim'de: **"Cum'a günü namaz için ezan okunduğu vakit, alış verişi terk ederek Cum'a namazı­na gidin."** (32 Cum'a: 9) buyrulup dünya işiyle Cum'a'ya gitmeye mani her şey ve uğraşma haram kı­lınmıştır.

Resûlullah (s.a.v.) efendimiz bir hadis-i Şerifte şöyle buyurmuştur:

**"Cebrail (a.s.) elinde beyaz bir ayna olduğu halde bana geldi ve işte bu Cum'adır. Sana ve senden sonra ümmetine bayram olması için Rabbin bunu sana tak­dim ediyor."** dedi.

**Bunun bize kârı nedir? diye sorulduğunda dedi ki: "Bu gün de hayırlı bir saat vardır. Kim ki o saate tesa­düf eder. Allah'tan hayırlı bir şey diler ve o şey taksi­matında var ise, Allah onu ona verir. Kim ki bir mik­tar belanın kaldırılması için o saatte dua ederse Al­lah duasını kabul eder ve daha büyüğünü üzerinden kaldırır. Bu gün bize günlerin en ulusudur. Ahirette bugüne "MEZİD GÜNÜ" deriz."**

Ahirette "Mezid"günü denmesinin hikmeti soruldu­ğunda: Cebrail, **"Allah-ü Teâlâ Cennette Misk'den daha kokulu beyaz bir vadi yaratmıştır. Cum'a günü olduğu vakit kullarını buraya davet eder. Hak Teâlâ a'lai İlliyinden kürsüsüne inerek Cennet ehline tecelli eder. Onlar da zat-i cemalini müşahede ederler.»**

(İhya-u Ulumi'ddin, İmam Gazali, Cilt: 1 Sh. 485)

---
19 Kasım Cumartesi
## SELMAN-I FARİSİ (R.A.)'NİN KELAMI ŞERİFLERİNDEN

Taaccüb olunur. Dünya emelinden olana ki, mevt ona tâlibdir. Ve ol gafile ki mağfülün anh gafil değildir, ve ol dahike ki Rabbi'nin kendisinden hoşnud olub olma­dığına agâh değildir.

Selman-ı Farisi (r.a.)'a misafir gelip de it'am edecek bir şey bulunmadığında sahrada gezen geyikleri ve kuşları çağırıp kerameten minallah yemek yaparlar ve taaccüben bu hali suâl edenlere:

- Hiç bir kul, Hak Teâlâ'ya itaat etsin de, Hakk celle ve ala ona matlubunda muhalefet etsin bu olur mu? di­ye cevab verirmiş.

Hadis-i Kudsî de Cenab-ı Allah (c.c.):

**"(Dünya'ya) Bana hizmet edenlere hizmet et! sana hizmet edenleri de hizmetinde kullan"** diye ferman buyuruyor.

**"Cum'a günü guslederek camiye gidib kelam etme­yerek Cum'a namazını kılanlara keffaret-i zunüb ola­cağı,"** hakkındaki Hadis-i Şerifi de Selman-ı Farisî (r.a.) rivayet etmiştir.

Keza Merak-ul Felâh'daki:

**"Ey Selmân! Herhangi bir yiyeceğe veya içeceğe (su­ya), kanı olmayan (tahta kurusu gibi) bir hayvan dü­şüp de içinde ölecek olursa, onun yenmesi, içilmesi ve abdest alınması halâldir."** hadis- Şerifini de Selmân-ı Farisî (r.a.) rivayet etmişdir.

(Hz. R. M. Sâmi (k.s.), Ashab-ı Kirâm Sh: 114)

---
20 Kasım Pazar
## HZ. ASİYE ( R.anha)

Resûlullah (s.a.v.) şöyle buyurmuştur:

"Erkeklerden çoğu (fazilette) kemâle erdi. Halbuki kadınlardan yalnız Fir'avn'un kadını Asiye ile İmrân'ın kızı Meryem'den başka hiç biri kemâle erişemedi."

Hazret-i Asiye, Musa (a.s.)'nın sebeb-i hayâtıdır. Ve Musa (a.s.)'ya en büyük hizmetlerde bulunan ve niha­yet imân eden yüksek iradeli bir kadındır. Musa (a.s.)'nın velâdeti sırasında Allah-û Teâlâ (c.c) tarafından validesine çocuğu endişesiz emzirmesi, şayet çocuğu hakkında bir fenalık hissederse onu bir sandık içinde, Nil 'e bırakıp mahzun ve mükedder olmaması ve çocu­ğu kendisine iade edilip büyüdüğünde nübüvvet ve risalet payesi verileceği vahyedilmiştir. Vahy mucibince Nil'e bırakılan sanduka Fir'avn'un sarayı sahilinden akıp giderken görülerek saraya alınmış ve Asiye tara­fından Fir'avn'e: **"Bu yavrucak bana ve sana bir göz ay­dını olur, bunun hayatına kıymayınız! Belki bize bir faydası dokunur. Yahut evlat ediniriz. "** demişti.

Musa (a.s.)'nın hayâtını kurtaran Asiye ileride, Musa (a.s.)'ya iman ve mucizelerini tasdik etmiş olmakla, Musa (a.s.) gibi, o da Fir'avn ile karşılaşmış ve bu suretle, Musa (a.s)'nın hayâtı ve dini uğrunda, kendi hayatını feda etmiştir Fir'avn'un çok acı işkenceleri altında vefat etmiştir. Rivayete göre Hazret-i Asiye: **"Rabb'ım Cennetinde, civarında bana ev yapıp da, beni Fir'avn'den ve onun kötülüklerinden kurtar!"** duasını bu işkencelere ma'rûz kaldığı sırada okumuş ve derhal kabul buyurulup Cennet'teki makamı kendisine gösterilmekle güle güle terk-i hayât etmiştir.

---
21 Kasım Pazartesi
## SECDE ETMEDEN CENNETE GİREN ŞEHID

Abdul'Eşhel oğulları, kendilerinden, Uhud'da öldü­rülmüş olanları araştırırken, Amr b. Sabit (Usayrım)'i ölmek üzere buldular.

**"Vallahi, işte Usayrım! Onu, buraya getiren nedir acaba?**

**Biz, onu, İslâm dâvasını tanımaz bir kişi olarak ge­rimizde bırakmıştık.**

**Niçin geldiğini sorunuz kendisine bakalım?"** dediler.

Ona: **"Ey Amr! Seni getiren nedir? Kavmini kayır­mak için mi, yoksa, İslâmiyete olan arzundan dolayı mı geldin buraya?"** diye sordular.

Amr: **"Ben, İslâmiyete olan arzumdan dolayı gel­dim. Allah'a ve Resulüne iman ettim, Müslüman ol­dum. Sonra da, kılıcımı alıp Resûlûllah'ın yanında sabahladım. Müşriklerle çarpıştım. Allah da, bana şehidlik nasib etti!"** dedi ve çok geçmeden onların önle­rinde vefat etti.

Amr'ın durumunu, gelip Peygamberimiz (s.a.v.)'e an­lattılar.

Peygamberimiz (s.a.v.):

**"O Cennetliktir."** buyurdu. Bir zaman, halk, Eshâb-ı kiramdan Ebû Hureyre'yi ortalarına almışlar, o da on­lara: **"Allah'ın huzurunda alnı, bir kerre bile secdeye koymaksızın, namazsız niyazsız Cennet'e giren kişiyi bana haber veriniz bakayım?"** diye soruyordu.

Ebû Hureyre, halkın susup durduğunu görünce: **"O, Abdul'Eşhel oğullarının kardeşi Amr b. Sabittir!"** de­di. Amr'ın yaralanarak vefat ettiği haber verilince, Pey­gamberimiz:**"O, Cennetliklerdendir! Az işledi, çok ecre nâil oldu!"** buyurdu. (İslam Tarihi)

---
22 Kasım Salı
## (S.A.V.) EFENDİMİZİN HİTABETLERİ

Peygamberimiz (s.a.v.) **"En fesâhâtliniz benim."** bu­yururlardı. Cennet ehli de onun bu fasih ve beliğ lisanı ve şivesi ile konuşacaktır.

Peygamberimiz (s.a.v.) hutbelerinde fasih bir lisan kullanırlardı. Hutbe vermek için hücrelerinden tek başlarına, üzerlerinde sadece bir elbise ile çıkarlardı. Hut­be esnasında bazen ellerinde bir yay, bazen bir asa bu­lunur ve buna dayanarak hutbe irâd buyururlardı. Mescidde konuştukları zaman âsâya, harb meydanında ise yaya dayanırlardı. Cuma ve bayram hutbelerini, tâyin edilen vakitlerde, diğerlerini ise gayr-ı muayyen zamanlarda verirlerdi. Hutbelerinde daha çok haber cümlelerini tercih ederlerdi. Sözlerinin te'sirini artır­mak istedikleri zaman, cümleleri sual-cevap tarzına so­karlardı. Hutbelerinin te'sirli yerlerinde, bütün vücûdlarının tepeden tırnağa kadar titrediği olurdu.

Peygamberimiz (s.a.v.), dîne davet eden bir peygam­ber, bir fâtih, bir vaiz, bir kumandan, bir hâkim ve bir devlet reisi idiler. Bir din dâvetçisi olarak Peygamberi­miz (s.a.v.)'in konuşmalarında dînî vecd ve heyecanın coşkunluğu görülürdü.

O (s.a.v.)'nun hitabeleri, dinleyiciler üzerinde mucîzevi bir te'sir icra eder, en katı yürekler, O (s.a.v.)'nun sözleri­nin te'siriyle yumuşardı. En heyecanlı zamanlarda O (s.a.v.)'nun sözleri, birbirine en müthiş düşmanlık hisle­riyle dolu olanları yumuşatırdı.

(Peygamber (s.a.v.) Efendimizin Yüce Ahlakı, Sh.: 26)

---
23 Kasım Çarşamba
## ALLAH (C.C.)'A İMAN

Cebrail (a.s.) Peygamberimiz (s.a.v.)'e bazı sualler tevcih etmiştir. Bunlardan bir tanesi de **"Bana imandan haber ver?"** sualidir.

Resûlullah (s.a.v.)'da cevaben,

"Allah'a, Allah (c.c.)'ın Meleklerine, Kitaplarına, Peygamberlerine ve ahiret gününe inanman, bir de kadere, Allah Teâlâ (c.c.)'nın hayrına ve şerrine inanmandır."buyurmuştur.

Hadiste'de belirtildiği gibi Allah Teâlâ (c.c.)'ya iman farzdır. Bu iman Allah (c.c.)'ın varlığını ve hakkında ge­rek vacip gerek mümteni yani imkânsız (gibi görünen) gerekse caiz olan bütün sıfatlan bilerek tasdik etmekle olur.

**Bu sıfatlar ondört tanedir.**

a) Sıfatı selbiye:

1. Vûcud: Allah(c.c.)'ın varlığı,

2. Kıdem: Varlığının evveli olmaması,

3. Beka: Varlığının sonu bulunmaması

4. Muhalefettin lil-Havadis: Mevcudattan hiçbir şe­ye benzememesi,

5. Kıyam bi nefsihî: Varlığın kendisinden olması,

6. Vahdaniyet: Allah(c.c.)'ın bir olmasıdır.

**b) Sübûtî sıfatlar:**

1. Hayat: Allah(c.c.)'ın diri olması,

2. İlm: Allah(c.c.)'ın bilmesi,

3. İrade: Her mümkünü caiz olan bir şekle ve vakte tahsis etmesi,

4. Kudret: Muktedir olması

5. Semi: İşitmesi

6. Basar: Görmesi,

7. Kelam: Konuşması,

8. Tekvin: Var etme yok etme. (S. Müslim)

---
24 Kasım Perşembe
## DİĞER CİNSE ŞEHVETLE BAKMAK

Cinsi yaratılış bakımından, İslâmın haram kıldığı şey­lerden biri de erkeğin nâmahrem kadına ve kadının nâmahrem erkeğe bakmasıdır. Göz kalbin anahtarıdır. Bakış fitnenin elçisi ve zinanın habercisidir. Bunun için Allah (c.c.) avret yerlerini örtme emri ile beraber bütün mü'min kadın ve erkeklere, gözlerini sakınmalarını da emretmiştir.

**"Ey Muhammed! Mü'min erkeklere söyle: Gözlerini bakılması yasak olandan çevirsinler, mahrem yerleri­ni korusunlar. Bu onlar için daha temizdir. Allah yaptıklarından şüphesiz haberdardır. Mü'min kadınlara da söyle: Gözlerini bakılması yasak olandan çevirsinler, iffetlerini korusunlar. Süslerini kendiliğinden gö­rünen kısmı müstesna açmasınlar. Baş örtülerini yakalarının üstüne salsınlar. Süslerini kocaları veya ba­baları veya kayınpederleri veya oğulları veya kocala­rının oğulları veya kardeşleri veya erkek kardeşlerinin oğulları veya kızkardeşlerinin oğulları veya ka­dınları veya cariyeleri veya erkekliği kalmamış hiz­metçileri ya da kadınların mahrem yerlerini anlama­yan çocuklardan başkasına göstermesinler. Gizledik­leri süslerin bilinmesi için ayaklarını yere vurmasın­lar. Ey mü'minler!.. Saadete ermeniz için hepiniz tevbe ederek Allah (c.c.)'ın hükmüne dönünüz."** (Nur Sûresi: 30-31)

**AYET-Î KERÎME**

**«İbret almak veya şükretmek dileyen kimseler için gece ile gündüzü birbiri ardınca getiren de O (c.c.) dur."** (Furkan Sûresi 62)

---
25 Kasım Cuma
## SULTAN ALPARSLAN HAZRETLERİ

Adüddevle İzzeddin Ebû Şücâ Sultan Alparslan Mehmed demekle ün salmıştır Bağdat halifesi, hil'atlar gönderip sultanlığını onaylamıştı. Tedbirli, cömert ve zeki bir sultandı. Adalete düşkünlüğü ile ayrıca meşhurdur. Mukaddes gazaları, cihadları dillere destandır. Akıllıdır, tedbirleriyle ülkeyi ve fethettiği yerleri güven ve bayındırlığa kavuşturmuştur.

1071 Malazgirt Zaferi İslâm ve dünya tarihinde bir dönüm noktasıdır. Haçlılar elbirliği edip müslüman ül­kelerine hücuma geçmişlerdi. Halife, durumu Alpars­lan'a duyurdu. Alparslan kendisinden beş kat daha faz­la olan bu haçlı ordusunu hezimete uğrattı. Başkumandanlarını esir aldı. Fakat ellibin altın başvergisi ve zengin hazinelerini de elde ederek serbest bıraktı.

Veziri Nizamülmülk yüksek düşünceli, bilgili, tedbir­li, adaletsever bir devlet adamıydı. Nizamülmülk'e, dü­rüstlüğünün ve yöneticilikteki başarısının bir sonucu olarak Bağdat'ta sultan denilirdi. Tarihte de **«Nizamiye Medresesi»** diye anılan medresenin müessisidir.

Alparslan'ın hükümdarlık süresi dokuz yıldır. Sultan Alparslan'ın İslâm'a olan en büyük hizmeti **«Ehl-i Sün­net Akaidi»** ni muhafaza ve müdafaya çalışmasıdır. Bu yüzden Sultan Alparslan İsmailiye mezhebinin kurucu­su Hasan Sabbah'ın müridlerinden Yusuf adlı bir kale­nin kumandanı tarafından şehid edilmiştir.

(Bostanzade Yahya Efendi Tarih-iSaf)

---
26 Kasım Cumartesi
## OSMANLI'NIN CİHAN SİYASETİ

XVI. asırda hiç bir mühim mes'ele yoktu ki Osmanlı siyaseti ilgilenmesin ve ağırlığını hissetirmesin. Sumatra'dan (Endonezya), Tulon'a (Fransa), Mombasa'dan (Afrika), Astırhan'a (Rusya) kadar Osmanlı kuvvetleri, dünyanın dört köşesinde faaliyette idiler. Bu Kanuni'nin gaza fikrine dayandırdığı dünya siyaseti idi.

Kanuni devrinde yaşayan Hatıyfi, şöyle diyor: **"Bir sultan-ı aziymüşşandır ki her kıtada hutbesi yürür ve her bir kal'ada nevbeti vurulur."** Bu ifadede en küçük bir mübalağa olduğu iddia edilemez.

Kanuni devrinde Osmanlı öyle bir güç derecesine erişti ki, dünyanın geri kalan bütün devletlerinin güçle­rinin toplamı Osmanlı İmparatorluğu'nunkinden aşağı­da kalıyordu.

## HZ. ÖMER (R.A.)'İN ÖRNEK DAVRANIŞI

Hz. Ömer (r.a.) Şam'ı teslim almaya gittiğinde hizmetçisiyle sırası ile deveye binmişlerdi. Şam'a yaklaşınca ve binme sırası hizmetçide iken bir nehre rastlamışlar.
Hz. ömer (r.a.) ayakkabısını koltuğuna almış, paçalarını sıvamış ve devesinin yularından çekerek nehri geç­mişlerdi. Kendisin karşılamaya gelen ve o anda nehrin kenarında duran ordu komutanı: **"Ya Emirel Mû'minin, Şam'ın ileri gelenleri seni karşılamaya gel­mişler, bu halini görürlerse hoş görmeyecek ve bu durumuna başka bir mana vereceklerdir,**" deyince Hz. Ömer (r.a.): **"Cenab-ı Hak, bizi İslam dini ile aziz kılmıştır. Biz O'nun rızasını dileriz"** cevabını vermiş­tir.

                            (Marifetname C, 2/ 171)

---
27 Kasım Pazar
## BAL (ASEL) VE İSHAL

Hz. Peygamber (s.a.v.) balı çok severdi. Ümmetinin hastalarına da şifa olarak tavsiye etti. Kendisine bir adam gelerek ya Resûlâllah! Kardeşimin karnı ağrıyor **«ishal oldu»** dediğinde **«Bal şerbeti içir.»** buyurdular Adam ikinci ve üçüncü kere gelip hastalığın geçmedi­ğini söyleyince Resül-i Ekrem (s.a.v.) yine **«Bal şerbeti içiriniz.»** demişti. Tekrar gelip içirdim fakat ishali ve ağnsı geçmedi, deyince Hz. Peygamber (s.a.v): **«Allah sözünde doğrudur, fakat kardeşinin karnı yalancıdır, yine bal şerbeti içir.»** buyurdu. Dördüncü defa içince hasta iyileşir.

(El Buhari Es Sahih et Tıb Müslim es Selam)

Tıbb-ı Nebevi diğer tıp gibi değildir; kâmil akıl, nü­büvvet nuru ve vahyin mahsûlüdür. Diğer tıpların ek­serisi gibi tahmin, zan ve tecrübeden ibaret değildir.

Tıbb-i Nebevî'nin bedenlere şifâsı aynen Kur'ân'ın te­miz şifası gibidir. Kur'ân; canlı kalblere, temiz ruhlara şifâ olduğu gibi; tıbb-ı Nebevî'den yüz çevirmeleri gibi­dir. Binâenaleyh kusur ilaçta değil, hastalık mahallinin ve hastanın tabiatının pis olup, ilâcı kabul etmeyişlerindendir.

(Kur'ân-ı Kerim ve Hadislerde Tıp, Dr. Mahmud Denizkuşları)

**HİKMET**

Hz. Ömer (r.a) den:

"Sırrını ketm eden kendine hâkim olur."

"Dünyaya az meyl et, hür yaşarsın."

---
28 Kasım Pazartesi
## KUBÂ MESCİDİ

Bu mescid-i şerif İslamiyetin zuhurunda en evvel bi­na edilen ve en evvel namaz kılınan mesciddir. Medine-i Münevvere'ye üç mil mesafededir. Buraya Âliye de denir.

Resûl-i Ekrem (s.a.v.) Efendimiz bu mescidin binasın­da amele gibi çalıştı. O derece ki; taşların ağırlığı altın­da Vücûd-i saadeti eğiliyordu, işte şu âyeti celîle bura­da nazil oldu:

Meali Şerifi: **"İlk gününden Takva temeli üzerine kurulan Kûbâ'daki mescid'de namaza durman daha doğrudur. Orada temizliği ve nezâfeti seven insanlar vardır. Allah temizlenenleri sever."** (Tevbe Sûresi/108)

Mescid-i Haram, Mescid-i Şerif-î Nebevî ve Mescid-i Aksa'dan sonra İslamiyet nazarında efdal bir mescid bu Kûbâ Mescid-i Şerifidir.

Peygamber efendimiz (s.a.v.) hicretinde.mübarek de­vesi bu mescid arsasına çöktü ki yeri hâlâ bellidir. Bir hadis-i şerifte:

**« Bu mescid-i ziyaret edip iki rek'at namaz kılana bir umre ecir ve sevabı vardır.»** diye buyurmuşlardır.

Resul-i Ekrem (s.a.v.) Efendimiz bir Cum'a günü Kûbâ'dan kalkdı. Yolun sol tarafına gelen Salim bin Avf vadisinde («Ra'nuna» denilen Vadide) inib orada beliğ bir hutbe irad edip namazını kıldığı ilk Cum'a bu­dur.

(Hz. R. M. Sami, Ashab-ı Kiram 20-21)

**HİKMET**

**«İstişarede doğru söyle ki rey de doğru olsun»** Hz. EbûBekir (r.a.)

---
29 Kasım Salı
## NAMAZDA GAFLET

Vacip Teâlâ (c.c) din-i İslâmın rüknü olan namazda gaflet, kıyameti yalanlamaya alamet olduğu gibi helak-ı azimi de mucip olacağını beyan etmek üzere **«Helâk-ı azim şol namaz kılan münafıklar içindir ki, onlar na­mazlarından gaflet edicidirler.»** (Maun:5) buyuruyor.

Yani vacip Teâlâ (c.c)'nın kahr u gazabı ve büyük azabı sol namaz kılan münafıklar içindir ki, onlar kıya­meti yalanladıklarından namazda gaflet üzere bulunur­lar. Zahmetinden sevap ümit etmezler ve kendi itikatlarınca namazla iştigali beyhude ve abes addederler. Namazın her cüz'ünde gaflet üzere bulunurlar. Nefisleri bazısını, halka karşı müslüman gibi görünerek bu min­val üzere eda ederlerse de bazısı da geçer gider, asla mübalat etmezler. Adeta namazı nifaklarını saklamaya alet ettiklerinden faydasını görmedikleri gibi azaba da duçar olurlar.

Kur'an'da adet-i ilahiye insanların Hakkla muamele­sini beyandan sonra halkla muamelesini beyan etmek­tir. İşte bu minval üzere Cenab-ı Hak (c.c.) Maun Sûresi'nde ceza gününü yalanlayan kimsenin yetim vesair muhtaç olanlarla muamelesini beyandan sonra halkla muamelesini beyan buyurmuştur. Çünkü ahkam-ı şer'iyyenin hulasası ve üssü-esası ikidir, birincisi kulun Cenab-ı Hakk(c.c.)'a karşı ta'zim ve ibadet vazi­felerini yapmasıdır, İkincisi Allah (c.c.)'ın kullarına şef­kat ve merhamet etmesi ve onlarla muamelesi doğru olup olmamasıdır.

(M. Vehbi Ef. Hülasatul Beyan C.15 Sh.658)

---
30 Kasım Çarşamba
## KADININ KOCASI ÜZERİNDEKİ HAKLARI

Resûlullah (s.a.v.) Efendimiz şöyle buyurmuşlardır:

**"Kadınlara iyiliği tavsiye ediniz. Onlar, sizin yanı­nızda kendileri için bir şeyi mülk edinemezler. Siz onları Allah (c.c.)'ın emaneti olarak aldınız. Allah (c.c)'ın sözü ile ırzları size helâl kılındı."**

**Kadının kocası üzerinde beş hakkı vardır:**

1- Kadını sadece kendi işlerinde hizmet ettirmeli. Ona yabancı kimselerle başıboş çıkmaya izin vermeme­li. Çünkü o korunup gözetilmeye muhtaçtır. Dışarıda İslami kıyafetler dışında dolaşması günahtır. Ona ör­tünmeyi terkettirmek bir mürüvvetsizliktir.

2- Kadınına lâzım olan bilgileri öğretmeli. Bilhassa abdest, namaz, oruç, vb. hükümleri

3- Kadınına helal yedirmeli. Zira haramdan olan et cehennemde yanacaktır, eriyecektir.

4- Kadınına haksızlık etmemeli, çünkü o yanında Allah (c.c.)'ın bir emanetidir.

5- Şayet kendisine karşı bir üstünlük taslamaya kal­karsa bir daha böyle bir hatalı işe düşmemesi için ken­disine nasihat etmelidir.

Resûlallah (s.a.v.) Efendimiz yine şöyle buyurmuşlar­dır:

**"Kıyamet günü dört yerde harcanan paradan kul hesaba çekilmez.**

**1-** **Ana babasına harcadığı paradan**

**2-** **İftarı için harcadığı paradan**

**3-** **Sahuru için harcadığı paradan."**

(Tenbihül Gafilin)

1 Aralık Perşembe

EHL-İ SÜNNET İTİKADİ

Resûlullah (s.a.v.)'den sonra en üstün insan Hz. Ebu Bekir'dir (r.a.) deyip halifeliğini meşru sayacak. Ebu Be­kir (RA) den sonra insanların en üstünü sırasıyla Hz Ömer (RA), Hz. Osman (RA), Hz. Ali (RA) olduğunu ikrar eyleyecek Ashab-ı kiram aleyhlerinde bulunmayacak, gıybetlerini yapmayacak, insanlarınkine benze­mekle birlikte Allah (c.c.)'ın kötü işlere kızıp, iyi davra­nışlardan hoşnut kaldığına inanacak. Mahiyetini korumaksızın Allah(c.c.)'ın -Cennet'te- görüleceğini kabulle­necek. Peygamber (A.S.)'lerin mertebelerinin velilerin derecelerinden daha üstün ve yüksek olduğunu benim­seyecek. Evliya kerametlerini inkâr etmeyecek. Allah (c.c.)'ın, adaleti neticesi, salihleri bedbaht, fazlu keremi sonucu da kötü kişileri bahtiyar yapacağına inanacak. Bilecek ki kafirlerin akılları, Peygamber (A.S.) ve mü'minlerin akıllarından geridir. Allah (c.c.)'ın ezelden ebede kadar her an bir şeyler yarattığını, bu durumda bir değişiklik olmadığını bilecek. Allah (c.c.) ilim ve kudret sahibi olduğuna inanacak. Günahkâr mü'minle­rin, günahları nisbetinde Cehennem'de azap göreceklerini bilecek. Halk hikmetini kavrasın-kavramasın hayır olsun şer olsun, Allah (c.c.) dilediğini yaptığını, dileye­ceğini de işleyeceğine inanacak, inanacak ki Kur'an-ı Kerim Allah (c.c.)'ın kelamıdır, yaratılmamıştır, imanın "**mecazî**" değil, hakiki bir manada kullanıldığını bilecek. Bilecek ki başkalarının hakkına tecavüz eden biri, helal­lik almadan ölürse, Allah (c.c.) Kıyamet günü onun iyi amellerinden alarak hak sahibine verir.

(Hakim Semerkandi-Sevad ül-A'zam Sh. 7-8)

---
2 Aralık Cuma
## KAN DOLAŞIMININ KEŞFİ

Tıp ilmi tarihinde en önemli buluşlardan biri kan do­laşımının keşfidir. Bu keşfin önemli olduğu kadar sahip çıkanı da çok olmuştur. Kan dolaşımının William Har­vey tarafından bulunduğu fikrinin yanında, kılcal borucukların-damarların da batılılar tarafından keşfedil­diği bizdeki tercüme kitap ve makalelerde de mevcut­tur.

Halbuki büyük İslâm Türk Âlimi İbni Sina "Kanun"unda aynen; **«..Kilus (Cyhme) arpa suyuna ben­zer koyuca bir sıvıdır. Onun ince ve hafif kısımları mide ve barsaktan emilir. Emilim ince barsaktaki mesentezium venâlarından olur. Keylus buradan v.portae dalları ile karaciğer içine kıl gibi ince damarlar; kopillerle yayılır ve sonra onlar ile anastomoz yapa­rak karciğerin dışbükey yüzünden çıkan kılcal damarların dalları ile birleşir. Bu anastomoz yapan da­marlar o kadar incedir ki, kan bunlardan geçebilmek için çevresinden vücuda alınan suyu massedir. Bu su­yun pek az miktarı doğruca, işe yarar büyük çoğunlu­ğu ise gerekli besin maddelerinin bu kılcıl damarcık­lardan geçirilip kullanılması için kullanılır.»** diye yazmıştır.

Kan dolaşımının keşfi meselesi üzerinde değişik ilim adamlan fikirlerinde de kan dolaşımı keşfinin tam manâsıyla İbni Sina'nın öğrencisi sayılan İslam Âlimi İb­ni En Nefis (Öl: 1289. Şam) olduğu görüşünde birleş­mektedirler.

(Bilim Tarihinde Keşiflerin İçyüzü Sh. 84)

---
5 Aralık Pazartesi
## MEKRUH VAKİTLER

1. Güneş doğarken, yani güneşin doğmasından 50 dakika geçinceye kadar olan vakit.

2. İstivâ: Zevâl vakti, yani güneş tam tepede bulundu­ğu vakit.

3. Güneş batarken, yani güneşin ışınları gözleri ka­maştırmayacak bir duruma geldiği zamandan battığı zamana kadar olan vakit.

Bu üç vakitte ne kazaya kalmış farz namazlar veya vacib olan vitir namazı ne de daha önce hazırlanmış olan cenaze namazı kılınmaz. Daha önce okunmuş bir secde âyetinin tilâvet secdesi de yapılmaz.

## DOKUZ VAKİTTE NAFİLE NAMAZ KILINAMAZ

1. Fecir doğduktan sonra, sabah namazının sünnetin­den başka.

2. Sabah namazanın farzından sonra güneş doğunca­ya kadar.

3. İkindi namazından sonra, güneş batıncaya kadar

4. Güneş battıkatan sonra, akşam namazından evvel.

5. Cuma günü hutbe okunurken.

6. Cuma günü ikâmet yapılırken.

7. Bayram namazlarında hutbe okunurken.

8. Yağmur duasında hutbe okunurken.

9. Güneş tutulmasında hutbe okunurken, namaz kı­lınmaz.

Güneşin gözleri kamaştırmayacak bir duruma geldiği vakitten batıncaya kadar olan zamanda hiçbir namaz kılınmaz. Yalnız o günün ikindi namazı kılınabilir.

(Mültekâ Tercümesi, Sh: 109)

---
6 Aralık Salı
## KIYAMETE DOĞRU

Kur'ân ile haber veriliyor ki, bi'set-i Muhammediyye'den sonra Arzın varisi, iman-ı tevhid ile mü'min ve ameli saliha ile amil ümmeti vahide olarak zuhur ede­cek, şirk ve tefrikadan, isyan ve ihtilafdan korunarak en güzel amellere sa'yû mürahede eyleyecek salih kulların­dır. Nihayet gökler durulup arz değiştikten sonra arz-ı cennetin veraseti de bunlarındır. O ile işaret edildiği ve sahih hadislerde belirtildiği üzere bu ümmette de tefri­kalar çıkacak, arada emir parçalanacak memleketler za­yi olacak yine de Peygamber ve ashabının yolunda giden bir fırka-ı naciye zümre-i salihin eksik olmayacak, zamanlar gelecek din garib olacak, salihin garib kala­cak, sonra yine din garib başladığı gibi garib zuhur edecek. Peygamberlik iddiasında bulunacak olan otuz kadar deccaldan sonra uluhiyyet iddiasına kalkışacak olan koca deccal, Mesih'in nüzulü ile helak olacak, der­ken Ye'cuc ve Me'cuc çıkacak, yeryüzünde görülmedik fesatlar, tasvire sığmaz harbler yaptıktan sonra bi emrillah mahvolacaklar. Artık salip kırılacak, hınzır öldü­rülecek, salihler hakim olacak Muhammed (s.a.v.)'in şeriatı hakim olarak, beşerriyet bir devri saadete gire­cek.

Velhasıl dabbet'ül arzın çıkışı, güneşin magrib (batı) dan doğuşu, sûrun üfürülüşü ile kıyamet kopacak haşrü necr olup din günü mutlak suretle gelecek akibet cennet salihlerin olacaktır.

(Hak Dini Kur'ân Dili C.5 Sh. 3374)

---
9 Aralık Cuma
## CİHAD'DA DA ALLAH (C.C.)'I ZİKRETMEK

Vacib Teâlâ(c.c.) ve tekaddes Hazretleri, Bedir vak'asında Ehl-i imana vaki' olan, bazı yardımları (Enfal Sûresi'nde; kafirleri az göstermesi, meleklerle yardım etmesi, vesair yardımlarını) açıkladıktan sonra, yardıma sebeb ve Ehl-i imana layık olan durumları, tavsiye etmek üzere; (Ayet-i Kerime'de mealen):

**"Ey mü'minler! Siz Kâfirlerden bir cemaat ile muha­rebe etmek üzere mülaki olup karşılaştığınızda düş­manların karşısında sebat edin ve muztarib olarak (korkarak), düşmanınıza arkanızı dönmeyin. Ve seba­tınızla beraber harb esnasında Allah'ı çok zikredin ki, Allah'ın inayetiyle yardım göre ve felah- yab (kurtu­lanlardan) olasınız."**
(Enfal Sûresi, Ayet: 45)

Harb mevkilerinde, mü'minler için, maddi sebeblerden daha çok, Cenab-ı Allah (c.c.)'ın yardımını bekleye­rek, maddi sebeblere yönelmek, pek mühim bulundu­ğuna ve mü'minler için Allah (c.c.)'ı, zikre devam vacib olduğuna işaret için; Vacib Teâlâ ve Tekaddes Haz­retleri, Harb esnasında Allah (c.c.)'u zikretmekle emir buyurulmuştur.

Zikrullah'ın; felahın (kurtuluşun), tek sebebi olduğu­na işaret için, felah-yâb olmayı zikrullaha bağlamıştır.

Binâenaleyh, harbe hazır olan bir mü'min, kalbini Allah (c.c.)'a rabt ederek, nusretin ancak Cenab-ı Hakk (c.c.)'a bağlayarak, yardımın da Cenab-ı Hakk(c.c.)'dan olduğuna inanarak, kalben zikirde bulunmak ve lisaniyle 'ALLAH, ALLAH' lafz-ı Şerifini tekrarla, lisanen zikirde bulunmak ve yardım için dua etmek sure­tiyle de, kalbî ve lisanî zikri ve yardım için dua ile her üçünü de birleştirmek vacib olduğuna, bu âyet-i celile delâlet eder. Sahih iman ve zikrullah ile meşgul olan ve dua eden ordu, Allah (c.c.)'ın inayeti ile mağlup olmaz.

(Hz. Mahmud Sâmi ks,), Bedir Gaz. ve Sûre-i Enfal Tefsiri, Sh: 142)

---
10 Aralık Cumartesi
## EVLENMEYLE İLGİLİ AYET VE HADİSLER

Cenab-ı Hakk (c.c.) Kur'an-ı Kerim de mealen:

* İçinizdeki salih olan bekarları, evlendirin. Eğer bunlar fakir iseler, Allah kendi lütfü ile onlan zengin­leştirir. Allah (lütfü) geniş olan ve (her şeyi) bilendir." (Nur sûresi, ayet;32)

* Biz senden evvel Resuller gönderdik ve onlara da zevceler ve evlatlar verdik." (Rad Sûresi, ayet;38)

* "Onlar ki:"Rabbimiz! Bize gözümüzü aydınlatacak eşler ve zürriyetler bağışla (hayırlı evlatlar ver), ve bizi takva sahiplerine önder kıl derler." (Furkan Sûresi, ayet:74) buyurmaktadır.

Resûlullah (s.a.v.) de hadis-i şeriflerinde:

* "Nikah benim sünnetimdir. Sünnetimden i'raz eden (kaçınan), benden yüz çevirmiş sayılır."

* "Evlenin çoğalın. Zira, doğan çocuk düşükte olsa, kıyamet günü ben sizin çokluğunuzla iftihar ederim."

* "Geçim korkusu nedeniyle evlenmeyen bizden de­ğildir."

* "İçinizden evlenmeye gücü yeten evlensin, zîra ev­lenmek gözleri haramdan daha çok korur, zinadan da­ha çok muhafaza eder. Gücü yetmeyen ise oruç tutsun. Çünkü orucun şehveti kıran bir hassası vardır."

* "Din ve emniyetine güvendiğiniz kimseler size gel­diği zaman onları evlendirin, eğer böyle yapmazsanız yeryüzünde büyük bir fitne ve fesat olur."

* "Allah için evlenip, Allah için evlendiren, Allah'ın dostluğunu kazanır."

* "Evlenen kimse dininin yarısını korumuş olur. Artık diğer yarısında da Allaha karşı gelmekten sakınsın."

* "Ademoğlunun ölümü ile her ameli kesilir, ancak üç şeyden kesilmez, bunlar kendisi için dua eden salih evlad, yaptığı sadak-i cariye ve faidelinen ilimdir...."

(İhya-ı Ulûmiddin 2. Cilt 2. Kitap 59-62)

---
11 Aralık Pazar
## SULTAN I. MURAD HÜDAVENDİGAR

Saltanatı müddetince, hiçbir devlet adamı tarafından üstüne çıkılamayan büyük bir siyasetle Osmanlıları idare etmiştir. Sultan Murad'ın hükümdarlığı esnasında vukua gelen inkılablar, bütün tarihin en hayret veren vak'alarından biridir, kendisinin harb hususundaki evveliyat ve gayreti babasınınki gibi idi. (Orhan Gazi) Fa­kat babasının bıraktığından daha geniş bir icraat saha­sına yayılmış olduğu için daha müşkül vaziyetlere ma­ruz kaldığı halde gevşememişti.

Rumeli ve Anadolu'da yaptığı 37 harbi zaferle bitir­miştir. Doğuştan hükümdar yaratılmıştır. Sultan Mu­rad'ın sayesinde küçük Osmanlı kavmi bir tek mefkure peşinde birleşen millet olmuştu.

(İngiliz Tar. Gibbons. Fransız tar Grenard)

## PAZARTESİ - PERŞEMBE ORUCU

Ebu Hureyre (r.a.)'nin rivayetine göre: Resûlullah (s.a.v.): **"Ameller pazartesi ve perşembe günleri yüce Allah'a arz olunur. Bunun için ben de ameli­min oruçlu bulunduğum sırada arz edilmesini se­verim."** buyurmuştur.

Hz. Aişe de: **"Peygamber (s.a.v) pazartesi ve per­şembe orucuna devam ederdi. Resûlullah (s.a.v.), bir ayın cumartesi, pazar ve pazartesi günleri öte­ki ayın da salı, çarşamba ve perşembe günleri oruç tutardı."** demiştir.

---
12 Aralık Pazartesi
## AKRABA HAKKI

Efendimiz (s.a.v.) buyurmuştur:Allah-ü; Teâlâ (Hadis-i Kûdsi'de) şöyle buyurur:

**"Ben Rahmanım (Bana inanan veya inanmayan her­kese rahmet ederim.) Ve akrabaya kendi rahmetimden bir parça ayırdım. Kim onlara merhamet ederse, ben de merhamet ederim. Kim onlardan merhameti keser­se, ben de ondan rahmetimi keserim."**

Efendimiz (s.a.v.) bir hadisinde:

**"Kim hatalarının unutulmasını (affedilmesini) ve rızkının bollaşmasını isterse, Allah'tan korksun ve yakınlarına merhamette bulunsun."**

Efendimiz (s.a.v)'e soruldu:

"Ya Resûlallah, insanların en faziletlisi hangisidir?

Efendimiz (s.a.v.) buyurdu:

**"Allah'tan en çok korkan, başkalarına en çok yar­dımda bulunan, iyilği en çok emreden ve kötülükten en çok sakındırandır."**

Ebû Zerr (r.a.) anlatıyor:

**"Dostum Resûlullah (s.a.v.) helak olsam bile mer­hamette bulunmamı tavsiye etti. Aynı zamanda, acı olsa bile hakkı söylememi emir buyurdu."**

(İmam-ı Şa'ranî, Kardeşlik Huk.)

**HADİS-İ ŞERÎF**

**"Hikmetli söz mü'minin yitiğidir** **Onu nerede bulursa alın. O mü'mine daha layıktır.»** (Tirmizi)

---
13 Aralık Salı
## PEYGAMBERLERİN SIFAT VE FAZİLETLERİNDEN BAZILARI

Bütün Peygamberler (Salâtü selâm olsun onlara), an­cak erkekler arasından seçilip gönderilmişlerdir. Küçük ve büyük günahlardan, küfürden uzaktırlar.

Ancak, onların bazısından -makamlarına göre- ku­sur sayılabilecek bazı davranış ve sürçmeler vuk'u bu­lunabilirdir.

Peygamberler, en Emin, Allah (c.c)'ın emir ve nehiylerini, insanlara hiç eksiltmeden, artırmadan, ulaştıran, elçilik vazifesini yaparken, Allah (c.c.)'dan başka bir kimseden korkmayan en doğru sözlü, en doğru özlü, kısa akıllılıktan yanılgıdan uzak, insanların bilmedikle­ri, bilemeyecekleri şeyleri Allah (c.c.)'dan telakki eyle­dikleri Vahy ile bilen bildiren, insanlara Allah (c.c.)'ın ayetlerini okuyan Kitap ve Hikmeti öğreten, onları maddi ve manevi kirlerden temizleyen, insanları doğru yola öğütleyen ve onların esirgenmelerini dileyen, mü­kafatlarını dünyada insanlardan değil, Ahirette Rabbül'alemin'den alacaklarını açıklayan Allah (c.c.) Elçile­ridir.

Peygamberlerin Yüce Allah (c.c.)'ın izniyle Mucizeler göstermeleri gerçektir ve göstermişlerdir.

Muhammed (s.a.v.)'e ise devamlı Mucize olarak Kur'ân-ı Kerim vahyedilmek suretiyle verilmiş oldu­ğundan kendisi Kıyamet günü Peygamberlerin en çok ümmetlisi olacaktır.

(M. Asım Köksal, Peygamberler Tarihi, Sh: 59)

---
14 Aralık Çarşamba
## YARDIM ALLAH (C.C.)'DAN İSTENİR

Cebril Yûsuf (a.s.)'un yanına zindanda dahil oldu. Yûsuf O'nu görünce tanıdı ve dedi ki:

-**Ey peygamberlerin kardeşi nasıl oluyor ki, ben seni hatâ edenler arasında görüyorum?**

Cebrail O'na cevaben dedi:

-**Ey temizlerin temizi, muhakkak Cenâb-ı Hak se­ninle beni mükerrem kıldı. Ve babaların ve** **Rabbin** **sana selâm ediyor ve sana buyuruyor ki:**

-**Benden haya etmedi de benden başkasından istiâne ile yardım talep etti. Ve izzetim hakkı için el­bette zindan içinde senelerce onu bekleteceğim.**

Yûsuf (a.s.) da dedi ki:

**-Ey Cebrail O benden razı değil mi?**

Cebrail:

**-Ceddi İbrahim (a.s.)'e uyman vâcib idi ki, başka­sından yardım istemeyi terk etmesi lâzımdı. O ateşe atılacağı vakit, Cebrail bana ihtiyacın var mı demişdi de O sana ihtiyacım yok, Rabbinden istediğinde de benim halimi Rabbim bilir, istemeden benim vekilimdir cevâbını vermişti.**

Mâlik bin Dinar'dan:

Yûsuf (a.s.) şarabdâra "Beni Efendinin yanında an" dediğinde Allah Teâlâ buyurdu ki:

-**Ey Yûsuf benden gayri vekil edindin, elbette se­nin hapsini uzatacağım. Bunun üzerine Yûsuf ağladı ve dedi ki:**

-**Ya Rabbi hüzün ve belâların çokluğundan kal­bim kasvetlendiydi. Bir daha benden böyle bir keli­me sudur etmez."**

(Hz. M. Sâmi (k.s.), Hz. Yusuf (a.s.)

---
15 Aralık Perşembe
## RAĞBET VE KORKU NAMAZI

Habbab b. Erett (r.a.), bir gece sabaha kadar Peygam­berimiz (s.a.v.)'i gözetledi.

Fecir doğarken namazdan selâm verince. Peygambe­rimiz (s.a.v.)'in yanına vararak **"Yâ Resûlallah! Ba­bam, anam Sana feda olsun! Vallahi, bu gece öyle bir namaz kıldın ki, ben, senin böyle namaz kıldığını hiç görmemiştim?"** dedi.

Peygamberimiz (s.a.v):"Evet! Bu namaz, Rağbet ve Korku namazıdır. (Duanın kabulü umulan ve red olunmasından korkulan bir namazdır.)

**- Ben, Aziz ve Celil olan Rabb'ımdan, üç şey dile­dim. Rabb'ım, dilediğimden ikisini bana ihsan bu­yurdu, birini ise ihsan buyurmadı.**

**1) Aziz ve Celil olan Rabb'ımdan, bizden önceki milletlerin helak edildikleri şeyle bizim de helak edilmemekliğimizi dilemiştim.**

**Rabb'ım bu dileğimi bana ihsan buyurdu.**

**2) Aziz ve Celil olan Rabb'ımdan, yabancımız bulu­nan bir düşmanın bize galebe çalmamasını dilemiş­tim.**

**Rabb'ım bu dileğimi de bana ihsan buyurdu.**

**3) Rabb'dan tefrikaya düşürülmemekliğimizi dile­miştim. Rabb'ım bu dileğimi ihsan buyurmadı."** bu­yurdu.

Abdullah b. Amr (r.a.) der ki:

**"Resulullah (s.a.v.) bana (Ey Abdullah! Sakın, sen filan gibi olma! O geceleyin kalkıp namaz kılardı da, şimdi gece namazını bıraktı!"** buyurdu.

(M. A. Köksal, İslâm Tarihi, C: 18, Sh: 348)

---
16 Aralık Cuma
## KANUNÎ S. SÜLEYMAN'DA TEVEKKÜL

Rodos'un fethine giderken Anadolu'dan Rodos Adası'na geçmek için hocası aynı zamanda Divan üyesi Hayreddirt Efendi ile bir kadırgaya binerler. Tam o an­da iki yandan toplar tüfekler atılmaya başlayınca gemi­nin direkleri kırılır. Süleyman Han, asla korkmayarak hocasına:

- **Niçin korkuyor ve titriyorsunuz?** diye sordukça o muhterem kişi:

- **Topun tüfeğin sesi, sakin durmaya elveriyor mu? Dünya başıma dar oldu. Nasıl korkmayayım, padişa­hım."** demiş. Bir yandan da seslerin fasılalarından fay­dalanıp:

**- Aman Padişahım! siz de bir kıyıcığa saklansanız?"** öğüdünü eksik etmezmiş. Sultan onun bu duru­muna şaşakalıp:

- **Allah (c.c.)'a tevekkülünün azlığından böyle ya­pıyor."** buyuruyormuş.

Allah (c.c.) adını her yerde duyurmak uğruna pek fazla çaba gösterip; yaşı yetmişe varmışken bile yok olası kafirlere gençler gibi saldırmıştır.

Elkas seferinde (İran'a açılan 1548 seferi) Bostan Efen­di rahmetli kadıasker olarak yanında bulunuyordu.

**"Sürme Şahım asker-i rahmani şeytan üstüne Şâhı mat et şahsuvarım sür atın var üstüne"** şiirini Sultan Süleyman'a takdim eder. Padişah Van kalesini alır ama kalenin sağlamlığını görünce: **"Bu, çaba ve yılmazlık ile biter iş değildir, doğrudan doğruya Bostan efendi'nin kerametidir."** der.

(Bostancızâde Yahya Efendi, T. Sâf)

---
17 Aralık Cumartesi
## SELMAN'I FARİSİ (R.A.)'NİN KELAM-I ŞERİFLERİNDEN

**"Teaccüb olunur. Dünya emelinde olana ki mevt ona talibdir. Ve ol gafile ki, mağfülün anh gafil değil­dir. Ve ol dahi kendinde ki Rabbi'nin kendisinden hoşnud olub olmadığına bilgi sahibi değildir."**

Selman-ı Fârisi (r.a.)'ne misafir gelip de itam edecek bir şey bulunmadığında, sahrada gezen geyikleri ve kuşlan çağınb kerametten minallah yemek yaparlar. Teaccüben bu hali suâl edenlere:

**"Hiç bir kul Hak Teâlâ'ya itaat etsin de Hakk celle ve ala ona matlubunda muhalefet etsin bu olur mu"**

Hadis-i şerif:

Cenab-ı Allah dünyaya **"Bana hizmet edenlere hiz­met et! Sana hizmet edenleri de hizmetinde kullan"** diye ferman buyurur.

**"Cum'a günü guslederek camiye gidib kelam etme­yerek cum'a namazını kılanlara keffaret-i zünub olaca­ğı"** hakkındaki Hadis-i Şerifi de Salman (r.a.) rivayet etmiştir.

Keza Merak-u Felah'daki:

**- "Ey Selman! Herhangi bir yiyeceğe veya içeceğe (suya) kanı olmayan (tahta kurusu gibi) bir hayvan düşüp de , içinde ölecek olursa onun yenmesi içilme­si, su idiyse abdest alınması halâldır."** hadisini Selman (r.a.) rivayet etmişdir.

(Hz. M. Sâmi (k.s.), Ashab-ı Kiram (r.a.), Sh: 114)

---
18 Aralık Pazar
## İMAM-I GAZÂLİ (Rh. A.) HAZRETLERİ

Hicri 450 Miladi 1058 tarihinde Horasan'ın Tuş vilâyetinin Gazali köyünde doğdu. Küçük yaşta babası­nın da tavsiyesi üzerine medreseye intisab ederek zahiri ve batini bir çok ilimleri tahsil etmiş, az zamanda yükselerek cihanşümul bir şöhret sahibi olmuştur. Nizâmülmülk tarafından Bağdat'taki (Nizamiye) med­resesine müderris tayin edilmiştir. Günden güne şöhret ve haşmetinden hoşlanmadığı için hacc niyetiyle ayrılmıştır. Hacc dönüşünde Nişabur'daki Nizamiye Med­resesine müderris tayin edilmiştir, ulema ile mübaheselerden vazgeçerek tekrar Tus'a dönmüş ve talebe okutmaya başlamıştır.

Fahreddin Razi **"Hak Tealâ bütün ilimleri bir kubbe içinde toplamıştı. Gazâli'yi buna vakıf ve muttali kıldı."** demiştir.

Alimlerden biri **"Gazali'nin kadru kıymetini anlayabilmek için Gazali kadar muktedir olmalı, hiç olmazsa ona yakın bir fazilet sahibi bulunmalı, Onu herkes ancak kendi ilm ü irfanı nisbetinde anlayabilir."** diyor.

Hasılı Gazâli hem zahiri hem batini ilimlerle müceh­hez büyük bir imandır. 999 eseri olduğu söylenir. En büyük eseri İhyâ-u Ulûmid Din'dir. Taşköprülüzade **"Bu eser dünyada tasnif olunan kitapların en büyüğü, vazı ve tertip cihetinden en güzel, ifadesi en mükemmel, faydası en çok bir kitab-ı nafidir."** demiştir.

<hr>

**"İslâmı evet, tefrikalar kastı kavurdu.**

**Kardeş bilerek bilmeyerek kardeşi vurdu.**

**Can gitti vatan gitti, bıçak dine dayandı.»**

(Mehmet Akif Ersoy)

---
19 Aralık Pazartesi
## İLİM HIRSIZI

Haçlı seferleri ve ondan önceki yıllarda bir çok müslüman alimlerinin eserleri Avrupa'ya götürülerek kendi adlarına tercüme etmişler. Böylece müslüman alimleri­nin çeşitli ilim dallarında yapmış olduğu keşif ve icatla­rı sahiplenerek ilim hırsızlığı yapmışlardır.

11. yüzyılda İslam ülkelerinde tıp ilmi tahsil eden Konstantin (1016-1087)'de Avrupa'nın en eski tıp oku­lunun bulunduğu Salemo'ya gelmiş. Hele Liber Pantegni adını verdiği tıpla ilgili büyük eseri göz kamaştı­racak kadar harikaydı. Bu eserler Konstantin'in ne ka­dar üstün bir zekaya sahip bilgin olduğunu göstermeye yetiyordu. Ne var ki bu şöhreti fazla sürmeyip 40 yıl geçmeden ilk haçlı seferleri ile Konstantin'in ne derece kurnaz bir **"İlim hırsızı"** olduğu ortaya çıkmıştır.

Piza'lı Setpehon ilk haçlı seferlerinde Antakya'ya uğ­ramış. Orada Müslüman alim Ali bin Abbas (?-994)'ın **"Kitab-ül Meliki"** eserini ele geçirmiş, onu latinceye çevirerek hıristiyan dünyasına kazandırmak istemiş. Tercümeden sonra gördü ki Konstantin'in meşhur Li­ber Pantegni'nin orjinal eser değil «Kitab-ül Meliki» nden kopya olduğu anlaşılmıştır. Halbuki Stephan eser­lerinden dolayı Konstantin'i üstad edinmiş Onu hürmet ve minnetle anardı. Onun bir sahtekar olduğunu öğ­renmiş, içindeki insaf ve gerçeği araştırma duygusu bu sahtekarlığı su yüzüne çıkardı ve dünyaya ilân etti.

---
20 Aralık Salı
## ASHAB-I KİRAM

Kur'ân-ı Kerim'de Sahabe-i Kiram'ın yüce vasıtaları­na bak ki onlar hep gecesi, gündüzü kadar aydınlık olan dinin emirleriyle yetişmiş Peygamber (s.a.v.) Efen­dimize uyan, onu izleyen erler ve bahtiyarlar olmuşlardır.

Ashab-ı Kiram'ı bir kaç cümleyle anlatacak olursak; sabırlıdırlar, din ve dünya işlerinde sebatlıdırlar, doğ­rudurlar, vefakârdırlar, mallarını Allah (c.c.)'ın yolun­da harcarlar, sabahları istiğfarda bulunurlardı.

Onlar tevbe ederler, ibadette bulunurlar. Oruç tutar­lar, rüku ve secde suretiyle namaz kılarlar, iyiliği emre­dip fenalıktan men ederler, ilahî sınırları (helal haram hududunu) korurlar, şeriatın belirttiği daireden dışarı çıkmazlar, sadaka verirler, Hakk(c.c.)'a boyun eğerler Allah (c.c.)'ı çok zikrederlerdi.

Mallarında muhtaçlar için bir hak tanıyıp gerek ken­dilerinde bir şey isteyenlere gerekse durumunu anlat­mayan muhtaçlara yardımda bulunur, gerekeni verir­lerdi.

Kafirlere ve dinsizlere karşı şiddetlidirler. Kendi aralarında ise o nisbette şefkatli ve merhametlidirler, iba­detin tesir ve eseriyle yüzleri nurludur. Ticaretleri alım satımları kendilerini Allah (c.c.)'ı anmaktan, namaz kıl­maktan, zekat vermekten, sadaka dağıtmaktan alıkoy­maz. Ahiret gününden sakınır ve korkarlardı.

(Nimet-i İslâm)

**HİKMET**

**"Cenab-ı Hakk'ın verdiğine kanaat, tükenmez bir Hazinedir."** (Cam'iussağir)

---
21 Aralık Çarşamba
## NAMAZDA NİYET

**İbadetleri adet ve alışkanlıklardan ayınp namazda Allah (c.c.) için olan İhlasın gerçekleşebilmesi için ni­yet gereklidir.** Niyet sözlük anlamında azmetmek, ke­sin bir karar vermek demektir. Dindeyse itaat etmeye kesin bir karar vermektir. Yani Allah-ü Teâlâ için ihlaslı bir şekilde namaz kılmayı istemektir. Bundan maksat ibadeti Allah (c.c.) için yapıp O'ndan başkasını ortak et­memektir.

İhlas, seninle Rabb'in arasında bir sırdır. Ona melek bile muttali olmaz ki amel defterine kaydetsin. Şeytan haberdar olamaz ki onu bozabilsin. Ona heva (ilahi emir ve yasaklara ters düşen istekler) bulaşmaz ki bir tarafa eğsin. Bu da Yüce Allah (c.c.)'a itaati ancak O'nu isteyip O'ndan başka bir şeyi buna ortak etmemekle olur.

Namazda riyanın hakikati, insanların bulunmadığı bir yerde olduğunda namaz kılmaz; onlarla beraber ol­duğunda kılar olmaktır. Bunun hiç sevabı yoktur Çün­kü Allah-ü Teâlâ 'ya ibadette şirk koşulmuştur. Namazı eğer insanlar için güzel kılarsa, o namazın aslının sevabı verilir. Güzel kılmasının sevabı verilmez. Çünkü onu Allah-ü Teâlâ için yapmamıştır.

Kalble ameli gerçekleştirmek ve vesveselerden kes­mek için niyeti dille söylemek de müstehaptır. Niyette düşüncenin toplanmasını başaramayanlar veya şüphe üzere olan kimseler için dille niyette yeterlidir.

**HADİS-İ ŞERİF**

Ebu Abdurrahman Abdullah b. Ömer (r.a.) demiştir ki kendim işittim, Resûlullah (s.a.v.) şöyle buyurdu:

"Bina'yı İslam, beş şey üzerine kurulmuştur. Allahtan başka hiç bir ilah ve mabud-ı bi'l-hak olmadı­ğına ve Muhammed'in O'nun kulu ve Resulü olduğu­na şehadet, namazı ikame, zekatı vermek, haccı Beytullah, savm-ı Ramazan. (Buhari-Müslim)

---
22 Aralık Perşembe
## ÖLÜLERİMİZE DUA

Bir mü'min, yaşayanların bağışladıktan dua ve sada­kalardan ahirete göçen müslümanların yararlandıklarını bilecek.

Resûlullah sallahu aleyhi ve sellemden nakledilen bir haberde şöyle deniliyor.

"Peygamber sallahu aleyhi ve sellem sahabeleriyle birlikte Mekke mezarlığına gider, bir kabrin başında durur ve ağlar. Sonra:

- Ah! Durumunu bir bilebilseydim der. O anda Ceb­rail (a.s.) şu ayetle çıkagelir.

"Habibim şüphe yok ki biz seni (rahmetimizin ) ka­mil bir müjdeci (si) ve (azabımızın) gerçek korkutucusu (ve habercisi) olarak o Hak (Kur'an) ile gönderdik. Sen Cehennemin arkadaşlarından (Cehennemlik olanların küfürde ayak diremelerinden) mesul olacak değilsin." Bunun üzerine Cenab ı Peygamber: "Allah ebevey­nim için dua ve istiğfarda bulunmamı bana yasakladı. Kimin ana ve babası İslam üzere ölürse kendileri için dua ve istiğfar etsin" buyurur.

Rivayete göre Meryem oğlu İsa aleyhisselam bir me­zara uğrar, ölümün azab gördüğünü duyunca geri dö­ner. Bir kaç gün sonra tekrar aynı kabre gider, ölüye rahmetle muamele yapıldığını müşahede eder. Keyfi­yeti kabirde yatandan sorar. Adam:

- Hayatta oğlum beni dua ve zikirle yad edince azab (ım) rahmete dönüştü der. Başka bir rivayette şu cevabı verdiği bildirilir:

"Bir dostum vardı. O Allahü ekber dedi ve bunu(n sevabını) sevdiklerine bağışladı, işte o ecirden bana da pay düştü."

Resûlullah sallahu aleyhi ve sellem buyuruyor.

"Size ne oluyor ki iyi bir amel yaptığınızda ebevey­ninizi anmıyorsunuz ? Ki o iyi ise karşılık verilen ecir­den kendi sevabınızdan eksilmeksizin onlara da bir his­se ayrılsın"

(Sevad'ül A'zam, sh. 26)

---
23 Aralık Cuma
## ŞEHÂDET

Fıkıh ıstılahında şehâdet:Bir kimsenin bir şahısta olan hakkını isbat için şehâdet lafzıyla hakimin huzu­runda ve davalının karşısında doğru olarak verilen ha­berdir. Şehâdetin sahih olmasının şartı; şahitlik yapa­cak kimse şehâdet edeceği şeyi gözüyle görmesi lazım­dır.

Zan ve tahmin yoluyla şahidlik yapılmaz. Zira Hadis-i Şerifte **"Bir hadiseyi güneş gibi gördüğün za­man, şahitlik yap, aksi takdirde şahidlik yapma!"** buyurulmuştur.

Bir kimse bir hadiseyi görüp ondan başka hadiseyi gören bulunmayarak, onun şehâdeti yüklenmesi belir­lenmiş olduğu takdirde, o hadisenin şahidliğini yük­lenmesi mutlaka lazımdır. Böyle bir şehâdeti yüklen­dikten sonra şahitlik yapması için çağrıldığı zaman şa­hidlik yapması farz olur. Çünkü Allah (c.c.) **"Şahidler, şahidlik yapmak için çağrıldıkları zaman bundan kaçınmasınlar."**

Görüp, öğrendiğiniz bir şeyi gizlemeyiniz. Şahidlik için çağrılırsanız, ona dair hakimin huzurunda şahidlik yapınız. Kim şahidliği gizlerse hakikat şudur ki O'nun kalbi bir günahkardır, kalbin günahkar olması günah­ların en büyüğüdür.

Eğer bir hadiseyi belirli kişiler görüp, onlardan başka şahid bulunmazsa onların şahidlik yapmaları farzdır

Hadiselerle ilgili olan şahidliği gizlemek eftaldir Zira Hadis-i şerifte **"Kim bir müslümanın kusurunu örter­se, Allah'da onun dünya ve ahirette kusurunu örter."** buyurulmuştur.

Hırsızlık hadisesinde efdal olan, **"Falan şahıs çaldı"** demeyip **"aldı"** demektir. Zira "aldı" demekte örtmek vardır.

(Mültekâ Terc.C.2, sh.114)

---
24 Aralık Cumartesi
## EHL-İ SÜNNETİN İKİ BÜYÜK İMAMI

Ehl-i sünnetin itikat hususunda büyük üstadları bü­yük imamları vardır. Bunlardan her biri selefi salihin mezhebi üzere yürümüş İslam aleminde yüz gösteren muhtelif cereyanlara karşı hak ve hakikati müdafaya çalışmış İslâm akaidinin ne kadar saf, ne kadar doğru olduğunu yeni yeni deliller ile müteâlâlar ile isbat et­mişlerdir.

İşte bu büyük mücahit alimlerden biri İmam-ı Maturudî diğeri de İmam-ı Eş'ari'dir.

İmam-ı Ebu Mansur Muhammet Maturudî, 280 tari­hinde doğmuş 333 tarihinde Semerkant'da, vefat etmiş­tir. Maturit, Buhara ilçelerinden biridir. Kendisi Hanefi mezhebinde idi. Pek kıymetli tefsiri ve başka eserleri vardır. Bizim itikatta imamımızdır. Hanefilerin büyük kısmı itikatta Ebu Mansur Maturidiye tabidir.

İmam Ebu Hasan Aliyyül Eş'ari 260 tarihinde Bas­ra'da doğmuştur. 324 tarihinde Bağdatta vefat etmiştir. Büyük dedesi ashab-ı güzinden Ebu Musa el Eş'aridir.

Ebulhasenil Eş'ari şafii mezhebinde idi. Ehli sünnet itikadında pek çok hizmet etmiştir. Pek değerli eserleri vardır. Malikiler ile şafiilerin hemen hepsi hanefilerin bir kısmı ve hanbeli mezhebindeki müslümanların bir kısmı itikat meselelerinde Eş ari'ye tabidirler.

Her ikiside selefi salihin meslekini takip etmiştir. İkisi de hak üzeredir. Ancak teferruattan sayılan bazı mese­lelerde ihtilafları vardır. Fakat bunların başlıcaları da lafzi ve zahiri bir ihtilaftan başka değildir.

(Ömer Nasuhi Bilmen, Büyüt İslam İlmihali 33)

---
25 Aralık Pazar
## PEYGAMBERİMİZ (S.A.V.)'E SALAVAT GETİRME

Yüce Allah (c.c.) Kur'an-ı Kerim'de: "Ger­çekten Allah ve melekleri peygambere salat ederler. Ey iman edenler siz de O'na salat ediniz, selâm veriniz." buyurdu. (Ahzab suresi Ayet:56)

Eshabdan Ka'b b. Ucre (r.a) der ki:

- Rasulullah (a.s.) yanımıza çılanca kendisine **"Ya Resulullah, sana salat-u selam getirilmesi gerekti­ğini öğrendik amma sana salât-u selâmı nasıl getirece­ğiz?"** dedik. Resulullah (a.s.):

**Allahümme salli âlâ Muhammedin ve âlâ âli Muhammedin kema salleyte ala İbrahime ve âla âli İbrahime inneke hamidümmecid.**

**-Allahümme barik âla Muhammedin ve âla âli Muhammedin kema bârakte âlâ İbrahime ve âlâ âli âbrahim, inneke hamidüm Mecid.**

(Ey Allah'ım. İbrahim'in aline salât buyurduğun, dünyada, ahirette onların şan ve şereflerini yücelttiğin gibi. Muhammed'e ve aline de salat buyur. Onların da dünyada ve ahirette şan ve şereflerini yücelt. Muhakkak ki sen hamd edilmeğe layıksındır, yücesindir.

Ey Allah'ım, İbrahim'in aline bereket verdiğin gibi, Muhammed'e ve âline de bereket ver. Muhakkak ki sen hamd edilmeğe layıksındır, deyiniz) buyurdu.

(A. Köksal, islâm Tarihi c.11, sh.116)

---
26 Aralık Pazartesi
## CEMAATA NASIL UYACAĞIZ?

Namazın başından sonuna kadar tamamen imama uyan, bütün rek'atleri imamla beraber kılan kimseye müdrik denir. Cemaatle kılınan namazda en geç birinci rek'atın ruku'unda imama yetişen kimse müdrik adını alır. Ruku'ya yetişen o rekata yetişmiş olur.

Müdrik'e Ait Mes'eleler:

**Cemaatle namaz kılmanın sevabı çok fazladır.** Ce­maate uyan müdrik hakkında tesbit ettiğimiz bazı hu­susları aşağıda zikrediyoruz. Mü'minler olarak ilmihal bilgilerimizi artırmalıyız, öğrendiklerimizi de zaman zaman tekrar etmeliyiz. Çünkü insan zamanla bildikle­rini unutur. Nisyana terk eder.

Bir kimse tek olarak herhangi bir farz namaza başla­mış olsa bu esnada da başkaları aynı namazı cemaatle kılmaya başlamış olsalar, şöyle hareket eder: Kişi daha hiç secdeye varmamış ise kıldığı namazı bırakır ve ce­maata uyar. Bir kere secdeye varmış ise ve bu kıldığı namaz akşam veya sabah namazı ise yine namaz bıra­kılır ve camaata uyulur. Yalnız akşam ve sabah namaz­larında ikinci rek'at için secdeye varılmış ise namaz ta­mamlanır. Namaz bırakılıp imama uyulamaz. Namaz tek olarak tamamlandıktan sonra da imama yine uyula­maz. Sebebi şudur ki sabah namazından sonra nafile kılınamaz. Akşam namazı üç rek'attır. Üç rekat nafile namaz olmaz ve kılınamaz.

---
27 Aralık Salı
## MİLLİ ŞAİRİMİZ MEHMED AKİF ERSOY

Şu fani cihana veda edeli yıllar geçti. Kendisi için ya­şamadı, kendisi için yazmadı. Millet sevinince bayram yaptı, felakete duçar olunca kan ağladı. Acılara, ızdıraplara destanlar, kahramanlıklara abide, zaferlere marş yazdı. O yalnız bir şair değildi. Sade şair olsa idi, edebiyat kitaplarında yer alırdı. Milli vicdanda yer et­mezdi. O bir prizma gibi her cephesinden ayn ışık sa­çan bir rehber imanla beslenen ruha bir timsal yeni bir destan şairi, hasılı başlıbaşına milli bir abidedir.

Akif, bir bilim adamı, bir sanatkar olmaktan çok bir dava adamıdır. Bu onun en belirgin bir yönüdür. Sami­mi bir mü'mindir Sanat, edebiyat, davasına hizmet edebildiği oranda kıymetlidir. Sanat, ne sanat için ne de toplum içindir, inandığımız dava içindir; diyerek söz odun gibi de olsa davasını anlatmasını istemiştir.

Makaleleriyle, şiirleriyle, verdiği derslerle yaptığı ter­cümelerle aydınlara hakikati anlatmaya çalıştı, İs­lam'dan kopmanın felaketlerini gösterdi. Sefaletimizin tablosunu çizdi. Batıcılığı tenkit etti. Hayatı boyunca da müslümanların dertlerini düşündü, onlar için üzüldü, onlar için ağladı. Kelimenin gerçek anlamıyla "İslam Şairi"unvanını kazandı.

Ahlakın temelini dinden başka esaslara istinad etti­ren filozofların nazariyelerini tenkit etmiş, dini vicdan­lardan kaldırdıktan sonra beşeriyetin menfaat denilen mabuddan başka bir şey tanımayacağını çok beliğ bir ifade ile tasvir etmiştir.

---
30 Aralık Cuma
## MEKKE'NİN FETHİ

Mekke hicretin sekizinci yılında Ramazan'ın onüçü cuma gününde fethedildi.

**Mekke'nin fetih sebebi:** Kureyş müşriklerinin Hudeybiye muahadenamesini bozarak, Peygamberimiz (s.a.v.)'in müttefiki ve akrabası olan Huzaalar'ı kendi­lerinin müttefikleri bulunan, Beni Bekirler'e öldürtmeleri ve Peygamberimiz (s.a.v.) tarafından yapılan, anlaşma teklifinide red etmeleri idi.

Fetih günü peygamberimiz (s.a.v) hemen, Kabe'i Muazzama'ya doğru yürüdü. Kabe görününce hemen Peygamberimiz (s.a.v.) tekbir alır almaz. Ashab-ı Kiram (r.a.)'ın cümlesi hep bir ağızdan tekbir aldılar; tekbir sadalarıyla dağlar inledi.

**"Hakikaten Allah, ağacın altında sana beyat ederlerken o mü'minlerden razı oldu. Allahı o mü'minlerin gönüllerindeki teessür ve heyecanı bildi de üzerlerine o sekineti indirdi. Onları sulha yöneltti ve kendilerine (Hayber'in ve Mekke'nin) fethini yakın za­manda mükafat olarak verdi. Birçok ganimetler de vaa'd buyurdu. Onları da gelecekte alacaksınız. Şim­dilik Allah size şu Hayber'i peşin verdi ve nasın taarruzlarını sizden men etti. Taki mü'minler için mustakbel fethin tahakkukuna bir alamet olsun ve sizi doğru bir yola hidayet buyursun. Bu peşin zafer ve ganimetten başka va'd buyurdu ki, onu henüz elinize geçirmeğe muktedir değilsiniz Allah onu muhakkak surette ihata buyurdu ki (Hevâzin ve Faris'de) göreceksiniz. Allah her şeye kadirdir."**
(Fetih Sûresi; 18-21)

---
31 Aralık Cumartesi
## RESULULLAH (S.A.V.)'İN MEKKE'NİN FETHİ HİTABESİ

Resulullah (s.a.v.) Efendimiz, Mekke'nin fethi günü Kabe'nin kapısının eşiğinde Kureyş reislerine hitaben buyurdu ki:

"Kendisinden başka hiç bir ilah olmayan bir olup şeriki bulunmayan (Allah) vadinde sadık oldu. Kulu­na yardım etti. Vahid olan Allah (c.c.), bütün hizipleri hezimete duçar etti. Agah olun! Herbir tesir, kuvvet, mal ve dem şimdi iki ayağımın altındadır. Ancak beytin muhafaza ve hacılara su temini vazifesi başka­dır.

**Ey Kureyş cemaati! Muhakkak Allah (c.c.) cahiliyet ahlakını, babalarla öğünmeyi giderdi, insanlar hep Adem (a.s.)'den Adem (a.s.) de topraktandır.** Sonra şu ayeti okudu: **"Ey nas biz sizi bir kadınla, erkekten ya­rattık. Ve sizi tanışasınız diye kavim ve kabilelere ayır­dık. Allah (c.c.) katında en şerefliniz takvaca en ileri olanınızdır. Muhakkak Allah Teâlâ Alîm ve Habir'dir."**

**"Ey Kureyş cemaati Benim size ne yapacağımı umarsınız?"** Dediler ki **"Hayır umarız sen kerim kar­deş kerim kardeşin oğlusun."** Resulullah (s.a.v.) bu­yurdular ki: **"Ben de size Yusuf (a.s.)'un kardeşlerine söylediğini söylerim. Benden size başa kakma yoktur. Gidiniz, hepiniz serbestsiniz."**

(M. gA. Köksal, İslâm Tarihi, c.10)

**PEYGAMBER (S.A.V.) EFENDİMİZDEN**

**"İnsanlara merhamet etmeyen kimseye yüce Allah rahmet etmez."** (Kenzül İrfan)


