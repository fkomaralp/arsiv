1995 – MEVLÂNÂ TAKVİMİ

1 Ocak Pazar

EÛZÜBİLLÂHİMİNEŞ-ŞEYTAN-İRRACİM BİSMİLLAHİRRAHMANİRRAHİM

Peygamber Efendimiz (S.A.V)'in bir Hadis-i Şeriflerinde haber verdiklerine
göre: dünyada rahmetinin yüzde biri ile bütün mahlûkatını nimetler içinde
yüzdüren Allah (c.c.), Âhirette, rahmetinin yüzde doksan dokuzu ile mü'minlere
rahmet buyuracaktır.

İşte, Kur'ân-ı Kerim'in Besmelesi, bütün bunları ifade etmektedir.

Denilebilir ki: Kur'ân-ı Kerim'in mevzuu, gayesi müc­mel olarak Besmelede
mevcuddur.

Bu icmal, önce Fatiha Sûresinde, sonra da, ard arda ge­len süreleriyle bütün
Kur'ân-ı Kerim'de tafsil olunmuştur. Besmele, bu kadar şümullü ve önemlidir.
Bunun içindir ki: yüce Allah (c.c.), her meşru işi Besme­le ile başlamak
edebini aziz Peygamberine (S.A.V) tâlim buyurmuş, Peygamberimiz (S.A.V) de:
**"Allah (c.c.)’ın is­miyle başlamayan her önemli iş, güdüktür,
devamsız­dır!"** buyurarak, bunu ümmetine gereği gibi duyurmuş­tur.

Besmele tam bir âyettir. İstiâze (Eûzûbillahimineş-şeytanirracim)'in besmeleye
takdimi de namazdan evvel ta­haret gibidir. Mâsivâdan tecerrüd edip Cenab-ı
Hakka yö­nelmek içindir.

Allah (c.c.)'ın üçbin ismi vardır. Bunlardan binini sade­ce meleklere, binini
sadece peygamberlere öğretmişdir. Üçyüzünü Tevrat'da, üçyüzünü İncil'de,
üçyüzünü Ze­bur'da, doksandokuzunu da Kur'an'da zikretmiş ve birini de kendin
tahsis etmişdir. Sonra bu üçbin ismin manası­nı besmelede dercetmiştir. Kim
besmeleyi bunların mânasını bilerek söylerse Allah'ı bütün esmasıyla
zikret­miş olur.

2 Ocak Pazartesi

İLİM MECLİSLERİNİN FAZİLETİ

FAKİH anlatıyor:

- Halktan sekiz sınıfla oturanın, ALLAH (c.c.) tarafından sekiz şeyi artar. Şöyle ki:

1- Zenginlerle oturanın dünya sevgisi ve dünyaya rağbeti ALLAH (c.c)
tarafından arttırılır.

2- Fakirlerle oturanın, ALLAH (c.c.)'ın taksimine rızası ve şükrü ALLAH (c.c)
tarafından arttırılır.

3- Sultanlarla oturanın, ALLAH (c.c.) kibrini ve kalb katılığını artırır.

4 - Kadınlarla oturanın cehaleti, şehveti, onların aklına meyli Allah (c.c)
tarafından artırılır.

5 - Çocuklarla oturanın oyuncak olması, alaya alınması Allah tarafından
arttırılır.

6 - Bir kimse, fasıklarla oturursa, Allah (c.c.) onun günah işleme ve isyan
cüretini, günaha koşmasını, tevbeyi erteleme huyunu artırır.

7 - Bir kimse salih kimselerle oturursa, ALLAH onun taata rağbetini, haram
işlerden kaçınmasını artırır.

8 - Bir kimse, ulema ile oturursa, Allah (c.c.) onun ilmini şüpheli işlere
karşı sakınma duygusunu artırır.

Hadis: Resûlullah (S.A.V)'ın şöyle buyurduğu anlatıl­dı:

**-"Âlimin yüzüne bakmak, ibadettir. Kabe'ye bakmak ibadettir. Mushafa (Kur'ân) bakmak ibadettir."**

(Tenbîhü'l Gafilin, Ebul-leys Semerkandî, s. 473)

3 Ocak Salı

ALLAH KORKUSU

Resûlullah (S.A.V) Efendimiz şöyle buyurmuşlardır:

- "Mü'min iki korku arasındadır

a) Ömrünün geçen bölümüdür ki Allahû Teâlâ(c.c.)'nın nasıl bir ömür takdir
edeceği bilinmez.

Durum böyle olunca, kul nefsi için, âhiret azığı hazır­lamalı. Dünyada âhireti
için bir şeyler edinmeli. Haya­tında ölümü için hazırlık yapmalı. Muhammed'in
varlı­ğını elinde tutana yemin ederim ki, ölümden yapılabile­cek bir şey
yoktur. Dünyadan sonra iki yer var. Ya cennet ya da cehennem."

Allah (c.c) korkusunun alâmeti yedi şeyde belli olur:

1- Dilde belli olur.

Bu durumda insan, dilini yalan söylemekten, gıybet­ten ve boş söz etmekten
alır.

Dilini devamlı Allah (c.c.)'ın zikri ve Kur'ân okumakla meşgul eder. İlim
müzakeresi yapar.

2- Midesi ile belli olur.

Midesine yalnız temiz ve helâl olan yiyecekler koyar. Helal bile olsa israf
etmez.

3- Göz ile belli olur.

Harama karşı gözünü yumar. Dünyaya rağbet nazarı ile bakmaz. Her neye baksa
ibret nazarı ile bakar.

4- Kulağını, işitme duygusunu şeriata aykırı, fayda­sız şeylerden korumakla
belli olur.

5- Elinin işlediği işe dikkat eder, korkar. Elini hara­ma uzatmaz.

6- Kalp işinde korku üzere olur.

7- Allah'a kulluk işinde korku üzere olur.

(Tenbihü'l Gafilin)

4 Ocak Çarşamba

HZ. EBÛBEKİR (R.A)

Hz. Ebû Bekir (R.A) halife olduktan sonra bir gün çar­şıda alış-veriş
ediyordu. Evinin ihtiyaçlarını temin edi­yordu. Ashâb-ı Kiram (R.A) bunu
görünce:

- Ya Emîre'l-mü'minin! Sana maaş bağlayalım. Sen Müslümanların işlerini gör, dediler. Her gün için iki dir­hem ücret tâyin ettiler. Hz. Ebû Bekir:

- Ben za'if bir kulum. Bu kadar paranın karşılığı olan işi yapamam, buyurdu.

Bunun üzerine günlük ücret olarak bir dirhem iki danık (1) tâyin ettiler. Hz.
Ebû Bekir, günlük ücretini alır bir testiye atardı. Ayrıca mesâi saatlerinin
dışında alış­veriş eder, geçimini sağlardı. Vefatına yakın kızı Hz. Âişe'yi
çağırdı: (Testiyi döktü.) Bunu Ömer b. Hattab (R.A)'a götür. Bu paralar
Müslümanların hakkıdır. Yi­ne Müslümanlardan münâsib kimselere versin,
bu­yurdu. Hz. Âişe, Hz. Ömer halîfe olduğu zaman huzuruna götürüp babasının
vasiyyetini söyledi. Hz. Ömer (R.A) ağlayarak:

- Ey Sıddîk! Bize büyük bir iş verdin. Vefatından sonra bile adaleti elden bırakmıyorsun. Senin yolundan kim yürüyebilir? buyurdu.

Hz. Ebû Bekir (R.A) Resûlullah (S.A.V)'ın vefatından sonra her geçen gün biraz
daha zayıflıyordu. Bir gün kı­zı Âişe (R.anhâ) Sıddîk (R.A)'a, bu zayıflamanın
sebebini sordu. Cevâbında:

- Beni Hz. Muhammed (S.A.V)'in ayrılığı zayıflattı, buyurdu.

Bu muhabbetin ne kadar çok olduğu düşünülmelidir. Böyle büyük bir zâta kin ve
düşmanlık eden, kötü zânda bulunanlar, ne yüzle Hak Teâlâ Hz.lerinden rah­met
ve Resulü (S.A.V)'nden şefaat bekleyecektir.

(Şemsüddîn Ahmet Efendi, Dört Büyük Halife)

5 Ocak Perşembe

OSMANLI KERVANSARAY VE HANLARI (1)

Daha XV. asrın ilk yarısında Osmanlı Türkiye'sine ge­len Berzrandon de la
Brouguiere, İstanbul'un fethinden önce kervansaray sistemi karşısında şaşırmış
ve hay­ranlık duymuştur. Kim olursa olsun bedava misafir eden kendisim ve
hayvanlarını üç gün müddetle yedirip içiren, yatıran, bütün ticaret mallarını
emniyet ve devlet garantisi altına alan kervansaray sistemi, Fransız elçisini
hayretler içinde bırakmıştır. Fakirlerin nasıl iyi muamele ile kabul edildiği,
fazla ikram olmadığı için özür dilendiği, yollar üzerine serptirilmiş bu
müessese­ler, onun için, yepyeni bir şeydi. Zira Avrupa da asiller, fakirleri
aşağı görür ve kötü muamele ederlerdi. **Türkiye'de ise fakir, bilakis hususî
şevkat ve itinaya layık görülen kişi idi.** Fransız şövalyesi; XV. asır
Fransızcası ile şöyle diyor, ("Iln'y a vait gue ung varleton gui le gardoit
Iln'y eust oncgues si hardyd'en prendre une poignre sans payer") ve içinde
milyonlar değerinde ticari eşya yatan koca kervansarayın bir muhafız kapıcı
tara­fından korunduğunu hayretler içinde yazıyor. Fazlası­na lüzum yoktu. Zira
bir kervansaraya sataşmak, en gö­zü kararmış eşkıyanın haddi değildi. Devlet
otoritesi öylesine güçlü idi. Osmanlılar'ın İstanbul, Mekke, Hac yolunda,
bilhassa Suriye'de yaptıkları kervansaraylar, her yerde mahallî şartlara uygun
ve aynı zamanda sa­nat gayesi gözetilerek inşa edilmiş mükemmel mimarı
eserlerdir. Eyyübî ve Memlûk Türk kervansarayları gibi sadece pratik gaye
güdülmemiştir. İstanbul-Budin (Budapeşte) Höyük yolları üzerinde yapılan hatta
Tunus gibi uzak ülkelerde inşa edilen kervansaraylar için de ba mütaba, aynen
varittir. (J. Savvaget, Las Caravan Stroils Syriens du Hadjdj de Conston
Tipople, Ars Islamica, IV, 1937, 98-121)

(Yılmaz Öztuna a.g.e. C.11, Shf. 201)

6 Ocak Cuma

TOPLU HALDE YENİLEN YEMEĞİN ADABI

1. Yaş ve fazilet bakımından kendisinden üstünü bu­lunan bir sofrada, ondan
önce yemeğe başlamamak.

2. Yemekte Acem âdetine uyup susmamak, Salihlerin yemek ve diğer hususlarla
alâkalı hikâyelerini anlat­mak.

3. Müşterek yemekte, arkadaşından fazla yememeğe gayret etmek. Arkadaşının
rızası olmadan fazla yemek haramdır. "Misafire yemek mevzuunda yemin teklif
et­mek değmez."

4. Arkadaşını kendisine "Buyur ye", diyecek vaziyete düşürmemek. Başkası
görüyor diye, canının çektiği ye­meği terketmemeli. Yalnız iken nasıl yiyor
ise cemaatle de öyle yemelidir. Burada asıl olan yapmacık hareket­lerden
kaçınmaktır.

5. Yalnız ise, yediği kapta elini yıkamasında beis yok­tur. Başkası eline su
dökmek istediği zaman bunu kabul etmelidir.

6. Yemek yerken arkadaşını utandıracak şekilde onla­ra bakmamalı ve herkes
kendi yemeği ile meşgul olma­lıdır. Kendinin çekilmesi arkadaşlarının da
yemekten çekilmelerini gerektirecekse kendisi çekilmez yavaş ya­vaş yer ve
onları bekler.

7. Arkadaşlarının hoşuna gitmeyecek hareketlerden kaçınmalı. Elini tabağa
daldırmamalı, ağzını yemeğe doğru eğmemeli, ağzından bir şey çıkardığı zaman
yö­nünü arka tarafa çevirmeli ve sol eliyle almalıdır. Isırdı­ğı ekmeği tekrar
yemeğe batırmamalıdır.

(İhya-ü Ulumiddin C. II)

7 Ocak Cumartesi

DÜNYA'NIN DÖNÜŞÜNÜ İLK DEFA İSPAT EDEN MÜSLÜMAN TÜRK DAHİSİ

15, 16 ve 17. yüzyılın Avrupa'sına bakarsak koyu bir cehaletin içinde olduğunu
görürüz. Polanya'lı Astro­nom Copernicus (1473-1543) dünyanın hem kendi, hem
de güneş etrafında döndüğünü kesinlikle bildiği halde kilise'de korkup bunu
açıklamamıştır. Bu husustaki ki­tabı 70 yaşında öldükten sonra yayınlanmıştır.
16. yüz­yıla kadar Kilise'nin yasak kitaplar listesinde idi.

Yine büyük İtalyan bilgini Galile de Copernicus'u tas­dik eder mahiyette
yazdığı eserinden dolayı Engizisyon Mahkemesi'ne verildi. Ölünceye kadar bir
eve kapatılan Galile öldüğü zaman o devirde Avrupa'da dünyanın döndüğünü
söylemek dinsizlik sayıldığından Hıristi­yan mezarlığına gömülmemiştir.

Bu konuda İtalyan filozofu Bruno da Copernicus na­zariyesini desteklediğinden
dolayı Engizisyon Mahke­mesi tarafından yakılarak ölüme mahkum edilmiştir.

İslam dünyasında ise Copernicus'dan tam 500 sene önce Ebu Reyhan Muhammed bin
Ahmed el-BEYRUNİ, dünyanın yuvarlak olduğunu, hem kendi, hem de gü­neşin
etrafında döndüğünü ispat edip açıkça söylemiş­tir. BEYRUNİ 973'de Kaş'da
dünyaya gelmiş, 120'yi aşkın eser bırakarak 1051'de Gazne'de vefat etmiştir.
BEY­RUNİ aynı zamanda JEODEZİ (mesaha = Yer ölçümü) ilminin de kurucusudur.
Dünyanın çapını ölçmeye mu­vaffak olmuştur.

(Devamı yarın)

8 Ocak Pazar

DÜNYANIN DÖNÜŞÜNÜ

(Dünden devam)

UNESCO'nun 25 dilde çıkardığı Courier Dergisi, Ha­ziran 1974 sayısını
BEYRUNİ'ye ayırmıştır. Fotoğrafını koyduğu kapakta şunlar yazılmıştır; 1000
yıl önce Orta Asya'da yaşayan evrensel dehâ BEYRUNİ, astronom, tarihçi,
botanikçi, eczacılık uzmanı, jeolog, şair, müte­fekkir, matematikçi,
coğrafyacı ve hümanisttir.

Milletlerarası bir değere sahip olan Türk bilgini BEYRUNİ'nin 1000. doğum
yıldönümünde Türkiye, Suudi Arabistan, Pakistan, Afganistan, İran, Rusya,
Libya; adına pullar pastırıp, çeşitli sempozyum ve kongreler düzenlemişlerdir.

Günümüze kadar gelen eserlerinin sayısı 20 kadardır.

**1-**** ****Al-Asâr'il an'il Kurun-il Hâliye (Hareketsiz yüz­yıllardan kalan eserler) Süleymaniye Ayasofya bölü­mü no: 2927, Bayezid Devlet Kütüphanesi no: 4667, Topkapı no:3043 ve Nuruosmaniye no: 2893 kütüpha­nelerinde kayıtlıdır.**

2- El-Kanûn'ül Mes'ud: (Kronoloji, trigonometri, coğ­rafya jeodezi,
meteoroloji ilimlerinden bahseder.) İstüanbul Veliyyeddin Efendi no:2277
askeri müze ve Kon­ya Yusuf Ağa Kütüphanesinde kayıtlıdır.

**3-**** Kitâb-ül tahkik Mâ li'l Hind: (Hint Tarihi). İngi­lizce tercümesi Londra'da, yazma nüshası da İstanbul Köprülü Kütüphanesi no: 1001'de kayıtlıdır.**

4- Tahdid-ü Nihâyât, il Emâkin Li Tasbhih-i Mesâfet-il Mesâkin (Jeodezi
ilminden bahseder.); İstanbul Fatih Kütüphanesi no: 3386'da kayıtlıdır.

**5- Kitab-üt Tefhim fi Evâili Sınaati't Tencim (Yıl­dızlar ilmine giriş) = Nuruosmaniye Kütüphanesi no: 2780'de kayıtlıdır.**

9 Ocak Pazartesi

PEYGAMBERİMİZ (S.A.V)'İN YÜCE AHLAKI

Peygamberimiz (S.A.V) kendisine peygamberlik gel­meden önce de, kavmi arasında
ahlakının güzellik ve üstünlüğü ile övülür, parmakla gösterilirdi. Bu gerçeği,
Muhammed b. İshâk ile Muhammed b. Sad ve daha başkaları, şöyle dile
getirirler:

"Resûlullah (S.A.V), erlik çağına erinceye kadar ve in­sanlıkça, kavminin en
üstünü haklarını, en çok gözeteni, hilimce, en büyüğü, doğru sözlülükte, en
başta geleni, eminlik ve güvenirlikte, en büyüğü, kötülükten ve in­sanları
alçaltan huylardan da, en uzak bulunanı idi. Al­lah (c.c.), O (S.A.V)'nda,
bütün iyi haslet ve meziyetleri toplamıştı. Bunun için, kendisi kavmi arasında
"El'Emin" ismi ile anılırdı.

Ebu Abdullahülcedeli (R.A) der ki: **"Âişe (R.A)'a Pey­gamber (S.A.V) ahlakı
nasıldı?" **diye sordum. **"İnsanla­rın en güzel ahlaklısı idi. Hiç bir çirkin
söz söylemez ve hiç bir çirkin harekete tenezzül etmezdi. Çarşı pa­zarda
bağırıp çağırmaz, kötülüğü kötülükle karşılamazdı. Afveder ve bağışlardı."**
dedi.

Peygamberimiz (S.A.V)'in dokuz-on yıl hizmetinde bulunmuş olan Enes b. Malik
(R.A) **te "Resûlullah (S.A.V) insanların en güzel ahlaklısı idi"** der.

(M.A. Köksal-İslâm Tarihi, C. 11, Sh.: 431)

***

**"Gökleri ve yeri yoktan var eden Allah'tır. O, bir işin olmasını dilerse, ona ancak 'ol' der ve olur." **(Bakara Sûresi: 117)

10 Ocak Salı

TOPKAPI SARAYI

Padişah saraylarının en ünlüsü Topkapı Sarayı'dır. Türk sivil mimarî zevkinden
saray, geniş bir park içine serpiştirilmiş büyüklü, küçüklü odalar, ayrı
saraylar­dan, kasrlardan, binalardan oluşur. Tek parçalı taştan saray
Avrupa'ya mahsustur. Topkapı Sarayı tek parçalı değildir. Her padişah
döneminde ayrı bir ilâve yapıl­mıştır. Karadan ve denizden surlarla
çevrilmiştir. Padi­şahlar 3.5 asır burada ikâmetgâh etmişlerdir. Saraylar
padişahların şahsî malı değildir. Satamaz, miras bıraka­mazdı. Ancak halefine
devrederdi. Bütün mefruşatı bu hükme dahildir. Hazine dairesindeki müzelik
eşya ve mücevheratlar keza böyleydi. Padişahtan padişaha ge­çerdi. Hazinedeki
altın ve gümüş nakit para bundan ha­riçti. Padişah istediği gibi
kullanabilirdi.

Fetih'ten sonra Fatih Sultan Mehmed, İstanbul Üniversitesi'nin bulunduğu yerde
saray yaptırdı. Sonra bu­rayı ölen padişahların zevcelerine tahsis ettirdi
(Eski Saray). Daha sonra bugünkü sarayın bulunduğu yeri beğenerek, Topkapı
Sarayı'nın ilk bölümlerini yaptırıp oturmaya başladı. 1478'de sur ile çevrilen
sarayın kapı­sının önüne haşmet unsuru olarak Fatih, toplar koydur­muştur.
Devamlı seferleri dolayısıyle İstanbul'da fazla bulunamamış ve sarayın
gelişmesi ondan sonra olmuş­tur. Oğlu ve halefi İkinci Bayezid bazı ilaveler
yaptı. Her gelen padişah bir ilave yapmıştır.

11 Ocak Çarşamba

CEMAATLE NAMAZ

Yalnız kılınan namazla, cemaatle kılınan namaz ara­sında bir rivayete göre
yirmiyedi; diğer bir rivayete gö­re de yirmibeş derece fark vardır.

Bir kimse beş vakit namazını cemaatle kılarsa Allah ona beş güzel hâl nasip
eder:

1- Geçim sıkıntısını ondan alır.

2- Kabir azabını ondan kaldırır.

3- Amel defterini sağından verir.

4- Sırattan yıldırım hızı ile geçer.

5- Cennete hesapsız girer

Cemaatle namaz kılmaya karşı tembel davrananı ise Allahu Teâlâ oniki şeyle
cezalandırır.

Onların: Üçü dünyada, üçü ölürken, üçü kabirde, üçü de Kıyamet Günü'ndedir.

Dünyadakiler şunlardır: Kazancının ve rızkının bere­keti kalkar. Diğer
amelleri de makbul olmaz. Yüzünden iyilik nişanı kalkar; insanların kalbine
onun için düş­manlık konur.

Ölüm anındakiler şunlardır: Ruhu aç olarak alınır. Susuz olarak alınır. Can
vermesi çok zor olur.

Kabirdekiler şunlardır: Münker Nekir'in sertliğine uğrar. Kabri karanlık olur.
Kabri onu sıkar.

Kıyamet Günü şunlar olur: Hesabı şiddetli olur. Rabbi ona gazaplı durur. Allah
ona cehennem azabı çektirir.

Ebû Zer (R.A), Resûlullah (S.A.V)'dan aynı mânâda bir başka hadis-i şerif
anlatmıştır.

Mücahid (R.A) şöyle anlatır:

- Adamın biri İbn Abbas (R.A)'a geldi, şöyle dedi:

- Yâ İbn Abbas! Şu adam hakkında ne dersin? Gece namazına kalkar, gündüz oruç tutar. Ancak cuma na­mazına gitmez. Namazını da cemaatle kılmaz. Bu hali ile ölse yeri neredir?

Şu cevabı aldı!

- Cehenneme gider.

Bir ay boyunca aynı şeyi sordu. Hep aynı cevabı aldı.

(Tenbihü'l Gâfilîn)

12 Ocak Perşembe

HZ. ÖMER (R.A)

Büyük âlimler ve evliya, imânın kâmil olması için, mü'minin Hak Teâlâ'dan havf
ve recâsı (korku ve ümid) ile zühd ve takvasının (dünyaya kıymet verme­mek ve
haramlardan kaçmak) i'tidâlde olmasını tavsiye ederler. Devamlı korku ve ümid
içinde olmalıdır. Hz. Ömer (R.A) buyuruyor ki:

- Hak Teâlâ: Bütün kullarımı cennetime koyacağım, yalnız bir kuluma azâb edeceğim, buyursa: Günahları­mın çokluğuna bakarak, azabı gören kimse benim de­rim. Eğer, Allahu Teâlâ, bütün kullarımı cehenneme, yalnız bir kulumu cennete koyacağım, buyursa, acıması ve ikramı bol olan Hak Teâlâ'dan, benim Cennet'e gire­ceğimi ümit ederim.

Bahusus büyüklerimiz buyuruyor: Beyit

Yâ Rab! Madem buyurdun, Benden ümîd kesmeyin!

Günâhım çok olsa da ümidi keser miyim?

O hâlde mü'mine lâyık olan, Hak Teâlâ'nın azabından emin olmamak ve
rahmetinden ümid kesmemekdir.

Yine büyükler nasihat ederler ki: Mü'min her zaman ölümü hatırlamalı, bir ân
unutmamaya çalışmalıdır. Çünkü, bir hadis-i şerifte **“Lezzetleri keseni çok
hatırla­yınız,” **buyrulmuştur. Lezzetleri kesen şey ölümdür. Hz. Ömer (R.A)
kendisine ölümü hatırlatmak üzere bir kişiyi vazifelendirmiştir. Her gün o
şahıs birkaç kere gelir, ölümü hatırlatır, tâyin edilen akçasını alıp giderdi.
Bir gün yine gelip ölümü hatırlattı. Hz. Ömer o şahsa:

- Artık ölümü hatırlatmanıza ihtiyâcımız kalmadı. Sakalımıza ak düştü. Ak sakal ölümün habercisidir. Devamlı gözümün önünde durmakta, bana ölümü ha­tırlatmaktadır, buyurdu.

16 Ocak Pazartesi

İÇKİNİN ZARARLARI

İçkide sevilmeyen on huy vardır:

1. İçki içen kimse, içtiği zaman deli gibi olur. Çocukla­ra eğlence çıkar.
Akıllı kimseler yanında kötü karşılanır.

2. Malı telef eder, aklı alır.

3. İçki içmek, dostlar ve kardeşler arasına düşmanlık sokar.

4. İçki içmek insanı Allah (c.c.)'ı anmaktan ve namaz kılmaktan alıkoyar.

5. İçki içen, zinaya gider. Çünkü, içki içince bilmeden karısını boşar. Sonra
da onunla zina yapmış olur.

6. İçki, her kötülüğün anasıdır. İçki içene bütün kötü­lükleri yapmak kolay
gelir.

7. İçki içen kendisini koruyan meleklerine eziyet eder. O melekleri kötü
meclise götürmek onlara eziyettir! Kendisine eziyet etmeyene eziyet etmek
yakışmaz.

8. İçki içenin seksen sopa yemesi icap eder. Dünyada bu sopayı yemeyen,
ateşten kamçı ile sopalanır. Hem de halkın önünde. Babalar ve dostlar ona
bakarlar.

9. Sema kapısını kendisine kapamış olur.

10. İçki içen kendisini tehlikeye atmış olur. Ölüm anında imandan olma
ihtimalinden korkulur.

Bu anlatılanlar âhirete gitmeden evvel dünyada başı­na gelenlerdir. Ahiret
cezaları ise saymakla bitmez. Ora­da içki içenlerin ağızlarına kaynar su
akıtılacaktır. Zak­kum ağacının meyvesinden yiyeceklerdir. Durum anla­tıldığı
gibi olunca ebedî lezzeti bırakıp dünyanın geçici lezzetini hiç kimse
seçmemelidir.

(Tabihül'l Gâfilîn)

17 Ocak Salı

HZ. AKŞEMSEDDİN (K.S.)

Nesebleri Hz. Ebû Bekir (R.A)'e yetişir. Şam civarında dünyaya gelmiştir.
Çocuk yaşında Amasya civarına yer­leşmişlerdir.

Kendisini ilim tahsiline adamış, müderris olmuş Os­mancık'ta ders vermeye
başlamıştır. Zahiri ilimlerin kendisini tatmin etmemesi üzerine kendisine bir
mürşi­di kâmil aramaya koyulmuştur. İran'ı, Maveraünnehir'i dolaşıp tekrar
Anadolu'ya gelip Hacı Bayram-ı Veli Hazretleri'ne intisap etmiştir, kısa
zamanda şeyhinden icazet alıp Anadolu'nun çeşitli yerlerinde irşad vazifesi­ni
sürdürmüştür.

İstanbul'a gelmiş Fâtih Sultan Mehmed Han'a hocalık etmiş. İstanbul'un
fethinde bulunmuş. (Fâtih'e manevî yardımları olmuştur.) Eyyûb Sultan
Hazretleri'nin kab­rinin yerini keşfetmek kendisine nasib olmuştur.

Hacı Bayram Veli Hazretleri'ne bir gün sormuşlar: "Sana kırk yıldanberi hizmet
eden nice dervişlerin var onlara icazet vermedin de, az bir zamanda
Akşemseddin'e icazet verdin, hikmeti nedir?" Hacı Bayram Veli (k.s)

- O ne gördü ve ne işitti ise inandı, hikmetini sonra kendisi buldu. Diğerleri ise hemen hikmetini sorarlar. Aradaki fark bu işin hikmetidir. (F.Artar, Tezkiretü'l Ev­liya Sh. 266)

**"Akıllı insanlar yanında bulunmak aklı çoğaltır. Akılsız olanlarla bulunmak ise aklı azaltır." **(İmamı Gazali)

18 Ocak Çarşamba

BAŞA BÜYÜK FELAKETLER GELMEDEN

Ebû Hüreyre (R.A)'nın rivayet ettiği bir hadis-i şerifte Resulullah (S.A.V):

"Karanlık gecenin (zifiri) karanlıklarına benzeyen fit­neler zuhur etmeden
amellere acele edin; (zira o fitneler zuhur ettiği vakit kişi mü'min olarak
sabahlayacak; kâfir olarak akşamlayacak. Yahud mü'min olarak ak­şamlayacak,
kâfir olarak sabahlayacak, dinini bir dünya metâı mukabilinde satacaktır"
buyurdu.

Hadisin manası: Gece karanlıkları gibi yığın yığın fit­neler zuhur edip iş
işten geçmeden amel ve ibadetlere teşviktir. Çünkü bu fitneler o kadar büyük
ve korkunç olacak ki, onların şerrinden kimse ibadet ve amellere vakit
bulamayacaktır. Resulullah (S.A.V) bunların şid­detini: "Kişi mü'min olarak
sabahlayacak kâfir olarak akşamlayacaktır" buyurarak ifade etmiştir. Yanı
fitne­nin dehşetinden insan bir günde bu derece muazzam değişiklikler
geçirecek, günü gününe, saati saatine uy­mayacaktır.

Çünkü fitneler çoğaldığı zaman kalpler bozulur; iman safiyeti kalmaz. Kalplere
gaflet ve fikru fücur dolar. Bunlar da bir insanın şekaveti için kati
sebeplerdir.

(S.A.V) Efendimiz: "Dinini bir dünya metâı mukabi­linde satacaktır" buyurarak
dünya sıkıntıları karşısında dine sarılmanın lüzumuna işaret etmektedir.

(A.Davudoğlu, S.Müslim Ter. Şerhi, C. I, Sh. 446)

19 Ocak Perşembe

HZ. MUAVİYE (R.A)'NİN SON ANLARI

Muaviye (R.A) oğlu Yezid'e ölüm döşeğinde iken şunları söylemiş:

"Yavrucuğum! Hakkında Allah (c.c.)'tan en çok kork­tuğum şey sana
yaptıklarımdır. Resulullah (S.A.V) ile birlikte sefere çıktığım olurdu.
Kendileri kazay-ı hacet eder de abdest alırsa ellerine suyu ben dökerdim. Bir
defasında gömleğimin omuz başından yırtıldığını görerek:

"Ya Muaviye! sana bir gömlek giydireyim mi?" bu­yurdular. Hay hay yâ
Resulâllah, dedim. Bunun üzerine bana bir gömlek giydirdi. Onu bir defadan
başka giy­medim. Gömlek bendedir. Yine bir gün Resulullah (S.A.V) tıraş oldum,
kesilen saçlarını ve tırnak kesintilerini aldım. Bunları bir şişe içine
koydum. Öldüğüm za­man, beni yıka! Sonra bu saçlarla tırnakları benim
göz­lerime ve burnuma koy! Ondan sonra Resulullah (S.A.V)'ı gömleğini
kefenimin altına gömlek yerine koy. Eğer (bana) bir fayda verecekse bunlar
fayda verir" de­miş.

Görünüşe göre Ashab-ı Kiram'ın içerisinde dünyaya enziyade kıymet veren
sahabe-i celilin ölüm anındaki hâllerini ve Peygamber (S.A.V)'e ne derece
hörmet ve ta'zim gösterdiklerini insafla düşünmeli de ibret almalı­dır. Fahr-i
Kainat (S.A.V)'a karşı hörmet ve ta'zim hu­susunda diğer sahabe-i kiramın
halleri de böyle idi. Haklarında birçok insafsızın ileri-geri söz ettiklerinin
halleri böyle; diğer sahabe-i kiram ve ezvac-ı tahirat'ın hallerini artık siz
düşünün.

(A.Davudoğlu, S.Müslim Ter. Şerhi, Cilt: I, Sh. 456)

21 Ocak Cumartesi

HZ. SÜLEYMAN (a.s)

Süleyman (a.s.); uzun boylu, beyaz tenli, iri vücudlu, nurlu ve güzel yüzlü,
büyük gözlü, çok saçlı bir pey­gamber idi. Beyaz elbise giyerdi.

Süleyman (a.s.) kral oluşundan, vefatına kadar, yüce Allah (c.c.)'a karşı
huşûundan dolayı, başını semâya kaldırmamıştır.

Son derece mütevâzi (alçak gönüllü) idi. "Miskin, miskinle oturur" derdi.
Hurma yaprağından zenbil örüp satar, elinin emeği ile geçinir, arpa ekmeği
yerdi.

Her ayın başında altı gün, ortasında üç gün, sonunda da, üç gün oruç tutardı.
Süleyman (a.s.):

"Biz; yaşamanın, yumuşak olanını da, sert olanını da, denedik. Onlardan, aşağı
olanını yeterli bulduk. İnsanlara verilmeyen şeyler, bize verildi. İnsanlara
verilmeyen ilimler bize verildi. Fakat, şu üç kelimeden: Öfke ve sükûnet
halinde hilm (usluluk) der. Yoksulluk ve bolluk halinde, tutumluluktan.
Gizlide ve açıkta, Allah korkusundan daha üstün bir şey bulamadık!" demiştir.
Süleyman (a.s.)'ın oğluna da:

"Ey oğulcuğum! Miskinlikle birlikte günah işlemek, ne kadar kötüdür.
Hidâyetten sonra, dalâlete düşmek, ne kadar kötüdür!

Kişinin, Rabb'ine ibâdet edip dururken, ibâdeti bırak­ması ise, bundan daha
kötüdür!" dediği de rivayet edilir.

(M. Asım Köksal, Peygamberler Tarihi)

22 Ocak Pazar

ŞEHİT ÜÇ KISIMDIR

1. Kâfirlerle harp ederken harp âletlerinden biri ile öldürülenlerdir. Bunlara
hem dünyada hem âhirette şehit hükmü verilir. Cenazeleri yıkan­maz. Yalnız
ta'zim ve ikram için namazları kılınır. Şafiîlere göre namazları da kılınmaz.
Her müslüman şehit olmayı arzulamak temenni etmelidir.

2. Âhirette sevap hususunda şehit sayılıp dün­ya ahkâmı hususunda şehit
sayılmayanlardır. Bunlar, verem ve taun gibi hastalıktan ölenler, üzerine bina
yıkılanlar, malı, ırzı, dini ve namusu uğrunda öldürülenler ve benzerleridir.
Bunların şehit hükmünde oldukları sahih hadislerle sabittir. Bunların
cenazeleri yıkanır, namazları kılınır. Âhirette kendilerine şehit sevabı
verilir. Yalnız se­vaplarının hakikî şehitler derecesinde olması ge­rekmez.

3. Ganimete hıyanet edenlerdir. Bunlar harpte öldürüldükleri takdirde
kendilerine dünyada şe­hit hükmü verilir. Cenazeleri yıkanmaz. Âhirette
kendilerine şehit sevabı verilmez.

(S. Müslim Ter. C.2/520)

23 Ocak Pazartesi

Ehl-i hakikat dünyayı şöyle ta'rif etmişlerdir:

"Dünya nedir? Dünya insanı Allah'tan gafil edip alı­koyandır. Yoksa ne altın
ve gümüş ve ne de evlâd-û ıyal dünya değildir. Meğer ki, Cenâb-ı Hakk'ın
ibadetinden alıkoysun. Kalbi Cenâb-ı Hakk'ın muhabbetinden ve ibadetinden
alıkoymadıkça bunlar dünya değildir.

Nitekim Abdûl-Kadir Geylâni -kuddise sirruh- şöyle buyurmuştur:

"Mal, para, servet cepte, kasırda, evde ve mağazada caizdir. Fakat kalbde caiz
değildir. Mü'minin kalbi nazargâhı ilâhidir."

Cenab-ı Allah -azze ve cell- hazretlerinin nazan da daima mü'minlerin
kalbinedir. Nitekim hadisi şerifte buyurulmuştur:

- Cenâb-ı Hak -azze ve cell- sizin cisminize, zahiri kalıbınıza ve suretinize nazar etmez. Belki kalbinize na­zar eder.

İşte bu hadis-i şerifte amel ile kalb birlikte buyurul­muştur ki amel de
kalbin tercümanı, alâmet ve nişanı­dır. Nitekim diğer hadis-i şeriflerde:

- Her şeyin bir alâmeti vardır. İmanın alâmeti de na­mazdır, buyurulmuştur. Pek çok ayet-i celilede de ekse­riyetle: "İman edenler ve sâlih amel işleyenler" buyu­rulmuştur ki, iman ile amel daima birbirlerine mukarin ve mülâzimdir. Zira amel, ibâdet ve tâata devam, imânı kuvvetlendirir.

- Her ümmetin helakini mûcib bir fitne vardır. Be­nim ümmetimin sebeb-i helaki ise dünya malıdır.

- Tahkikan bu altın ve gümüş sizden evvel gelen ümmeti helak etti. Siz de buhul, hırs, tefâhurdan içtinap etmediğiniz takrirde sizin helakinize de sebep olur. (Müslim)

(Musâhabe 6)

24 Ocak Salı

PEYGAMBERİMİZİN (S.A.V) MÜCÂHİDLERİ SAF NİZÂMINA KOYMASI VE SEVÂD B. GAZİYYE
İLE ARALARINDA GEÇEN HÂDİSE:

Müşrikler, kondukları yerden kalkıp Müslümanların karşısındaki yerlerini
almadan önce geceleyin Peygam­berimiz (S.A.V), yüzleri batıya, arkaları doğuya
gelmek üzere, askerlerini saf nizamına koydu.

Güneş, müşriklere alınlarından vuruyordu.

Eshab'dan birisi, vadinin yukarı tarafında bulunma­nın daha uygun olacağını
söyledi. Peygamberimiz: "Ha­yır! Saflarımı dizdim, Bayrağımı diktim. Bunu,
değiştir­mem artık!" buyurdu.

Peygamberimiz, o gün, eline aldığı bir ok çubuğu ile safları düzeltirken,
safdan ileri çıkan Sevâd b. Gaziyye'nin karnına dokundu: "Yâ Sevâd! Hizaya
gel!" bu­yurdu.

Sevâd: "Canımı acıttın. Seni, hak din ve Kitabla, Adaletle gönderen Allah
hakkı için, kısas isterim!" de­yince, Peygamberimiz karnını açtı: "Haydi,
kısas et, ödeş!" dedi.

Bunun üzerine, Sevâd, eğilip Peygamberimizin karnı­nı öptü!

Peygamberimiz: "Ne diye böyle yaptın?" diye sordu.

Sevâd: "Bu gün, Allah'ın emriyle, ecelimin geldiğini görüyor ve ölüp Senden
ayrılmaktan korkuyorum. Bu­nun için, Seninle geçen en son dakikamın, tenimi,
tenine değdirmekten ibaret ve bunun da, Kıyamet gününde bana şefaat ve benim,
azabdan kurtulmama vesîle olma­sını istedim!" dedi. Peygamberimiz, de ona duâ
etti.

Peygamberimiz, elindeki ok çubuğu ile Müslümanları "Beri gel!" "Geri git!"
diye işaret ederek hizaya getirdik­ten sonra saydırdı.

(İ. Tarihi, Medine Devri II Sh. 128)

25 Ocak Çarşamba

İMAM CAFER-İ SADIK (K.S.)

Cafer-i Sadık (K.S.) hazretleri Peygamberimiz (S.A.V)'in ehli beytindendir.
Bir kerameti şöyle naklolunur. Zamane padişahı Halife Mansur "Cafer-i Sadık'ı
geti­rin öldürelim"dedi. Veziri men için çok yalvardı ve de­di ki: "O kişi bir
bucakta oturmuş ve uzlet ihtiyar etmiş­tir, kendisini dünyadan çekip ibadetle
meşgul olmuştur. Halifeye hiçbir ziyam yoktur. Onu öldürmekde ne fay­da
olabilir?

Halife vezirin sözünü dinlemedi. Cafer-i Sadık hazretlerini getirmeleri için
adamlarına emretti. "Ne zaman ki başından taamı çıkarınca o saat başını kesin"
dedi. Sa­dık'ı getirdiler.

Mansur onu görünce titremeye başladı. Hemen tah­tından indi onu karşıladı.
Elinden tutup tahta çıkardı ve karşısında edeple diz çöküp oturdu. Vezirleri
şaşırdılar.

Sadık dedi ki "Benden ne hacetin vardı ki beni getirt­tin. Allah'a ibadetimden
ayırdın. Kendi halime meşgul olup dururdum. Kerem eyle beni yerime gönder"
dedi.

Halife derhal destur verdi, her türlü ağırlamayı gös­terdi ve hediyelerle
gönderdi.

***

**ESMAÜN NEBİ (S.A.V)**

**Kâmil (S.A.V):** İbadet ve taatte üstünlük, huyların en güzeli, güzel işlerin hepsi, yüz güzelliğinin tümü Pey­gamberimiz (S.A.V)'de toplandığı için bu isim verilmiş­tir.

26 Ocak Perşembe

HZ. OSMAN (R.A)

Abdurrahman bin Ebî Leylâ rivayetiyle Hz. Ali (r.a) hizmetçisi Kanber'e
mescide gidip, Hz. Osman (R.A)’ı seven var mı? diye bağırmasını emir buyurdu.
Kanber mescide gidip emredilen şekilde bağırınca:

- (Bir kişi kalkıp) ben Hz. Osman'ı severim, dedi. Kanber:

- Gel seni Emirü'l-Mü'minin Hz. Ali çağırıyor, dedi: O şahıs Hz. Ali'nin huzuruna geldi. Emirü'l Mü'minin:

- Hz. Osman'ı seviyor musun? buyurdu. O şahıs:

- Hz Osman'ı canımdan çok severim. Çünkü bir zaman Resûl-i Ekrem'in huzuruna varmıştım: “Resûlallah! Yeni evlendim. Mehir param yok. Bana bir şeyler verin, dedim. Kırk dirhem kıymetinde bir okıyye altın verdiler. Bir okkıye altın da Hz. Ebû Bekr (R.A) ver­di, bir okkıye de Hz. Ömer (R.A) verdi. Hz. Osman (R.A) iki okiyye Verdi. Sebebini sordum: "-Hz. Ali (R.A)’nin yanında malı olmadığından, bir okkıye de onun için verdim" dedi. "Ya Resûlallah! Dua buyurun, bu malın bereketi olsun" dedim.

**-**** Bir peygamber, bir Sıddîk ve iki şehidin verdik­leri malda bereket olmaz mı?" **buyurdular. Hz. Alİ (R.A) bunu duyunca sevinip:

"Çok doğru söyledin kardeşim!"dedi.

(Şemsüddin Ahmet Efendi, Dört Büyük Halife)

27 Ocak Cuma

MÜŞRİKLERDEN YARDIM BEKLENMEYECEĞİ

Peygamberimiz (S.A.V) Uhud Gazvesi'ne çıkarken Seniye'nin başına geldiği
sırada dönüp bakınca, okçular­dan mürekkep büyük bir askerî birlik gördü. "Kim
bunlar?" diye sordu. "İbn-i Übeyy'in Yahudi müttefiklerindendir" dediler.

Peygamberimiz (S.A.V): "Müşriklere karşı müşrikler­den yardım istenmez" dedi.
Diğer bir rivayette "Kimdir bunlar" diye sordu. "Abdullah İbn-i Übeyy'in
müttefiki yahudilerden altıyüz kişilik bir cemaat" de­diler.

Peygamberimiz (S.A.V): "Onlar müslüman olmuşlar mı?" diye sordu. "Hayır Yâ
Resûlallah" dediler.

Peygamberimiz (S.A.V): "Onlara gidip söyleyiniz. Geri dönsünler. Çünkü biz,
müşriklere karşı, müşrik­lerin yardımını istemeyiz" dedi.

(M. A. Köksal, İ. Tarihi, Medine Devri, C. 3 s. 62)

**RESÛLULAH (S.A.V):**

"Azîz ve Celil olan Allah-ü Teâlâ buyurdu ki: Âdemoğlu'nun her ameli
kendisinedir. Yalnız oruç müstesna. O, benim içindir. Onun mükafatını ben
ve­receğim. Oruç, ateşe karşı siperdir. Sizden biriniz oruçlu bulunduğu günde
fena lakırdı söylemesin; kavga etmesin. Şayet birisi ona sebbeder veya ona
ça­tıp çekişirse, "Ben oruçluyum" desin. Muhammed'in nefsi yed-(i kudreti)nde
olan Allah'a kasem ederim ki, muhakkak "Oruçlunun ağız kokusu, Allah (c.c.)
nezdinde, misk kokusundan daha hoştur. Oruç tuta­nın ferahlanacağı iki
sevinçten birisi, iftar ettiği za­man, diğeri de orucunun sevabıyla Allah'a
kavuştuğu andır." buyurmuşlardır.

(Buhârî, Muslim)

28 Ocak Cumartesi

OSMANLI'DA AHLAK

"Türkler asla kumar oynamazlar. Az yer, az uyurlar. Şafak söktüğü zaman, çok
az Türk he­nüz yatağındadır. Herkes işine gücüne koyulur. Din adamları daha da
ciddi insanlardır. Hiç bir eğlenceye katılmazlar. Boş vakitlerinde okur ve­ya
kitap istinsâh ederler. Çünkü bizdeki gibi matbaaları yoktur. Adalet işleriyle
uğraşanların ise, zaten başlarını kaşıyacak vakitleri yoktur. Silahşorlar,
silah talimi yapar. Uzağa konan yu­murtayı vururlar. Padişaha ve padişahlara
gelin­ce, Türk İmparatorluğunun genişliği malum... Oyuna ve eğlenceye hiç
vakitleri yoktur. Onun için bizdeki oyun ve eğlence Türkler'de yoktur. Onlar
çalışır, biz oyun eğlenceyle vakit geçiririz, ki utandırıcı bir keyfiyettir.
Ben, dünyanın aşağı yukarı üçte birini gezmiş bir adamım. Türkler'den
faziletli insanlara rastlamadım. Hindis­tan'ı ve bazı ülkeleri görmedim ama
oralarda da rastlanabileceğini sanmıyorum. Dediğim gibi çok makbul
insanlardır. Herkesin mutlaka işi gücü vardır..."

(Simeon'dan, Yılmaz Öztuna a.g.e. C.II Shf. 286)

29 Ocak Pazar

ZEKÂT KİMLERE VERİLİR

"Cenab-ı Hakk Kur'ân-ı Kerîm'de şöyle buyuruyor: "Sadaka ancak fukaraya,
miskinlere, zekât tahsildarla­rına ve müellefe-i kulûba, âzâd olunması için
köleye ve borçlulara, fisebilillah askerlere, yolculara veril­mek üzere Allah
Teâlâ Hazretleri tarafından emrolunmuş farizadır. Zira Allah Teâlâ zekâtın
masrafını bilir ve ilminin muktezasıyla hükmeder." (Tevbe 60)

Birincisi fakirlerdir, ki ihtiyaçlannın şiddetine bina­en Cenabı Hakk -azze ve
celle- birinci derecede zekâtı fakirlere vermek üzere takdim buyurmuştur. Bir
kim­se zekâtını kendi zevcesine, anasına, babasına, dedesi­ne, ninesine ve
çocuklarına ve torunlarına veremez. Çünkü onların nafakası zaten üzerine
borçtur. Zekâtı fukaradan olan akrabaya vermek efdaldir.

İkinci derecede miskinlerdir ki, bunlar da bir mik­tar kazanç veya san'atları
var ise de ihtiyaçtan kâfi gelmeyip sıkıntılı kimselerdir.

Zekât üçüncü derecede zekât tahsildarlarına, dör­düncü derecede müellefe-i
kulûba, beşinci derecede azad olunacak kölelere verilir ki bunlar da
zamanı­mızda yoktur.

Altıncı derecede borçlu kimselerdir. Malları masraflarına kâfi gelmeyen
kimseler veyahud alacağı var ise de tahsili mümkün olmayan kimselerdir.

Yedincisi, Allah Teâlâ Hazretleri rızası yolunda cihad eden asâkir-i
İslâmiyenin ihtiyaçlarını temin için verilir. Zekâtın sekizinci mertebesi de
misafirler, yok­sullardır. Her ne kadar memleketinde malı var ise de
vatanından uzak düşüp garib olan kimselerdir. Bu gi­bilere de zekât
verilebilir.

30 Ocak Pazartesi

HZ. İMÂM A'ZAM EBU HANÎFE (K.S.)

Âbid, zâhici, Allah-ü Teâlâ'yı bilen ve ondan korkan ve Allah rızasını dileyen
bir zât idi.

Âbid olduğu İbn Mübârek'in şu rivayetiyle bilinir: "Ebû Hanife'nin mürû'eti
(her iyiliğe istidadı) ve çok gece namazı vardı. Hammâd b. Süleyman: "Geceyi
ta­mamen namaz ile geçirirdi" diyor. (Bu hayatının sonla­rında idi.) Diğer bir
rivayette, gecenin yarısını ibâdetle geçirirdi, deniliyor (Bu, ilk zamanlarda
idi). Bir gün so­kakta giderken birisinin İmâm-ı göstererek: "Şu zât, ge­ceyi
baştan sona ibadetle geçirir" dediğini duyduktan sonra bütün geceyi ibadetle
geçirmeye başladı, ve "Beni yapmadığım ibadetle vasıflandırıldığımdan
Allah'tan utanırım" dedi.

Rivayet olunur ki: "Halife tarafından Bağdâd'ın baş kadılığına davet
edildiğinde: "Ben kadılığa selâhiyeti değilim, senin de bu vazifeyi bana
vermen doğru ol­maz" dedi. "Niçin böyle dedin?" diyenlere: "Eğer doğ­ru bir
adam isem bu vazife bana yaramaz, eğer yalancı isem, yalancılar kadı olamaz"
diye cevap verdi.

Ahiret yoluna, din ilmine ve Allahu Teâlâ'yı ma'rifetteki ilmine gelince:
"Dünyalıktan yüz çevirmesi ve Alla­hu Teâlâ'dan son derece korkusu bunun açık
delilidir. İbn Cureyhi: "Ebu Hanife Nûman b. Sâbit'in Allah-ü Teâlâ'dan son
derece korktuğunu sizin Küfelilerden öğrendim" dedi. Şureyk-i Naha-i de: "Ebû
Hanîfe, dâimi düşünce ve uzun sükut sahibi, insanlarla az konuşan bir zat idi"
dedi. Bu hasletler, bâtınî bilgisinin ve dinde mü­him mes'elelerle
uğraşmasının en açık delilidir. Kim ki sükûtu iltizâm eder, bu dünyâya
meyletmezse ilmin bü­tününe sâhip demektir.

31 Ocak Salı

RAMAZAN-I ŞERİF

Oruç, İslâm'ın şartlarından biridir. Peygamber (sav) Efendimiz; **"Allah-û
Teâlâ buyuruyor ki; her iyiliğe on misli karşılık verilir. Fakat oruç
müstesna. Çünkü oruç bana mahsustur, onun karşılığını ben veririm"** demiştir.
Ez-Zümer Sûresi'nin 10. âyetinde **"Kendi arzu ve isteklerine sabredenler
(canları istediği halde yap­mayanlar) hesaba çekilmezler; ecirleri sevapları
he­sapsızdır"** buyurulmaktadır. Peygamber Efendimiz (S.A.V) **"Sabır imânın
yarısıdır. Oruç da sabrın yarısı­dır." "Oruç tutanın ağzının kokusu Allah-û
Teâlâ'nın indinde misk kokusundan daha güzeldir." "Oruçlu­nun uykusu
ibâdettir" **buyurmuşlardır. Allah-û Teâlâ bütün ibâdetler kendisine ait
olduğu halde **"Oruç be­nim içindir karşılığını ben veririm"** buyurmaktadır.
Bu bütün mülk kendisine ait olduğu halde Ka'be'ye **"Benim evim"** buyurmasına
benzemektedir.

Oruçta iki ehemmiyetli hususiyet vardır. Biri yeme­mektir. Bu batini bir
şeydir. Diğer insanlar bunu görme­diği için buna riya da karışmaz. Diğer
hususiyet ise Al­lah-û Teâlâ (c.c.)'nın düşmanı olan şeytanın askeri, insa­nın
nefsi, şehevî arzu ve istekleridir. Oruç bunları kırar. Çünkü orucun hakikati
arzuları terkdir. Peygamber (S.A.V) Efendimiz **"Şeytan insanın vücûdunda kan
gibi dolaşır. Onun geçiş kolunu açlıkla tıkayınız.""Oruç kalkandır."
"İbâdetlerin kapısı oruçtur."** buyurmuşlar­dır.

***

**HADİS-İ ŞERİF**

Resûlullah (S.A.V) Efendimiz: **"Bizim oruçlarımızla Ehl-i Kitabın orucu
arasında fark, sahura kalk­maktır."** buyurmuşlardır. (Müslim)

2 Şubat Perşembe

SELMÂN-I FARİSÎ (R.A)

Boyu uzun, levni buğday benizli, yüzü gökçek, saka­lının ekserisi seyrek idi.

Yaşadığı devirlerde herkesin kabulü idi. Ömrü uzun­du. Aslı İran'lı ateşe
tapan bir kariyye beyinin oğlu idi. Hak dînini aradı. İslâm olunca (Müslüman
olunca):

- İslâmın oğlu Selmân'ım! diye öğünür ve sevinirdi. Hz. Ömer (R.A) ondan görerek, kendine:

- İslâmın oğlu Ömer, ve öğünürdü. Herkes Selman'ı severdi:

- Selmân bizdendir, derlerdi. Peygamberimiz (S.A.V) dahi:

-** Selmân ehli beyt’tendir,** buyururlardı.

Bir gün Resûlullah (S.A.V), Selmân'ın omuzuna elleri­ni koyarak:

**- Bunlardan öyle erler vardır ki, îmân Süreyya yıl­dızında olsa, muhakkak ona yetişirler, bulurlar **bu­yurdu.

**- "Selmân'a doyasıya ilim verilmiştir." Ve: "Her­kes Cennet'e aşık. Cennet de Ali, Ammar ve Selmân'a âşıktır."** hadisleri meşhurdur.

Tevazu, iş bilmek ve bitirmek, geçim ehli olmakta kemâl halinde idi.

Âhir zaman nebisini araya araya bulan ve ilk defa **"Nübüvvet Mührü"**nü
öpenlerdendi.

(M. Hâni, Âdâb, Sh.: 54)

***

**HZ. ÖMER (R.A) DİYOR Kİ:**

**"Başkalarını ıslâh etmek için kendinizi ıslâh etmeniz icâb eder."**

3 Şubat Cuma

İMAM-I EL ŞAFİÎ (r.aleyh)

(150) tarihinde Askalan'da veya Şam beldelerinden Gazze'de doğmuş, (204)
tarihinde Mısır'da vefat etmiş­tir.

İmam-ı Şafiî çok ahlâklı, şiir ve lügatta gayet kuvvetli büyük bir müçtehid
idi. O, dört büyük müçtehidin üçüncüsüdür. Pek büyük bir âlimdir. Pek büyük
bir müfessir ve muhaddistir. Tıp ilminde ve edebde de ih­tisası var idi. Şafii
mezhebinin kurucusudur. İki yaşın­da iken Mekke'ye götürülmüş, orada büyük
âlimlerden okumuş ve yirmi yaşında iken fetva vermeye izin ve­rilmiştir.
Medine'de İmam-ı Mâlik'ten "Muvatta" oku­muş, Mâlik, Şafiî'nin üstün bir zekâ,
diri ve güçlü bir hafıza ve aydınlık bir kafaya sahip oluşu dolayısıyla
kendisine ilgi göstermiştir.

**Hz. İmam-ı Şafii (k.s.) nübüvvet ağacının bir budağı feraset ve sehâvette bî-nazîrdir.**

Hz. Peygamber (S.A.V) buyurur ki:

**- "Benden sonra her yüzyılda bir er çıka ki benim dinimi yenileye ve şer’imi taze kıla."**

Evvelki yüzyıl içinde Ömer bin Abdü'l Aziz çıktı.

(B. İ. İlmihali, Ö.N. Bilmen)

***

Beş nesne kalbi aydınlatır, karanlığı giderir:

1- İlim meclisinde bulunmak.

2- Elini yetim başına sürmek.

3- Seher vaktinde çok istiğfar etmek, günâhlarının afvını istemek.

4- Az yemek.

5- Çok oruç tutmak.

(Hz. M. Sâmi (k.s), Hz. Ali (r.a), Sh.: 293)

4 Şubat Cumartesi

ÎMÂN'IN SAHİH OLMASI ÜÇ ŞARTA BAĞLIDIR

1) İmân, yeis halinde olmamalı, meselâ; müslüman ol­mayan bir adam, son
nefesinde azabını görür ve ondan sonra îmân etmeye kalkarsa, onun îmânı makbul
değil­

dir.

2) Mü'min inkar ve tekzibe alâmet olan şeylerden bi­rini yapmamalıdır. (Meselâ
namazın farz olduğunu in­kar eden kafir olur.)

3) Dinî hükümlerin hepsinin güzel olduğunu kabul edip hiçbirinin ifasında inat
ve kibirlilik yapmamalıdır. Meselâ Allah (c.c.)'ın yasak ettiğini bildiği
halde, inadı­na haram olan bir şeyi irtikâb ederse, o adam îmânını kaybeder,
mü'min sayılmaz.

Bir insan için, sarsılmaz bir îmân kadar kıymetli bir şey yoktur. İnsanı
dünyada da ahirette de saadete ka­vuşturacak olan ancak böyle bir imândır.
Fakat îmânın insanı âhiret saadetine ulaştırabilmesi için ömrünün son
dakikasına kadar onu kaçırmamak lâzımdır. İmânını nefesi tükeninceye kadar
muhafaza edemeyen kimseye önceki îmânı fayda vermez. İnsan müslüman olarak
yaşamaya ve müslüman olarak ölmeye çalışmalı­dır. Dinine ve îmânına zarar
verecek sözlerde ve işlerde bulunmamalıdır. Haramı haram, helâli helâl
bilmeli, Kur'ân-ı Kerîm'e saygı ve ta'zim göstermeli, bir hata olursa hemen
tövbe ve istiğfar etmelidir. Allah (c.c.) îmândan ayırmasın.

(İ. Dinî A. H. A. Sh. 60)

5 Şubat Pazar

HZ. İSÂ (A.S.)'NIN YERE İNMESİ

Resûlullah (S.A.V) buyuruyor:

"Vallahi Meryem'in oğlu âdil bir hakem olarak mutla­ka inecek ve behemehal
haç’ı kıracak, domuzu öldüre­cek, cizyeyi kaldıracak, genç dişi develer başı
boş bırakılarak onlara rağbet edilmeyecek, bütün düşmanlıklar, küsüşmeler ve
hasetlikler muhakkak surette kalkacak, (İsâ (a.s.) insanları) mala davet
edecek; fakat malı hiçbir kimse kabul etmeyecektir."

(S. Müslim C. 2/568)

Hz. İsa (a.s.) hâlen sağdır. Âhir zamanda mutlaka yer­yüzüne inecek ve bizim
Peygamberimiz (S.A.V)'in şeria­tı ile hükmedecektir. Allah (c.c.) yolunda
mücahedede bulunacaktır. Böylece inanmak her müslümana farzdır. Bunda şüphe
eden bir kimse kafir olur.

Allah (c.c): Yahudiler onu yakinen öldürmediler lakin Allah onu kendi nezdine
kaldırdı." buyuruyor. (Nisâ s.158)

Hz. İsa (a.s) bir sabah namazı zamanı Şam'a inecektir Üzerinde açık sarı
elbise bulunacak ve kendisini bir bu­lut getirecektir. Kendisine koşan ve
"Senin ümmetindeniz diyen yahudi ve hıristiyanları "Yalan söylüyorsu­nuz”
diyerek paylayacak ve ashabının ancak muhacirler olduğunu söyleyecektir.

İsa (a.s.) yeryüzünde bir rivayete göre yedi sene diğer bir rivayete göre kırk
yıl kalacaktır. Yeryüzünde kaldığı müddet zarfından adaletle hükümler
verecektir.

Haç’ı kırmaktan maksat hıristiyanlığı iptal ederek ile hüküm vermektir.
Hıristiyanların yalanını meydana çıkarmaktır.

İsa (a.s)’nın kıyamete yakın gökten yere inmesi kıyametin büyük
alametlerindendir.

(S Müslim C. 2/572-5)

6 Şubat Pazartesi

ORUCU BOZMAYAN ŞEYLER

1- Unutulularak bir şeyi yemekle, içmekle veya cinsi yakınlaşmayla,

2- Mazmazadan sonra ağızda kalan yaşlığın tükürük ile beraber yutulması,

3- Dişten gelen kan tükürüğe galip olmadan yutulur­sa bozulmaz. Tükürüğe
gâlibse bozulur,

4- Tükürük ile ıslanmış dudakları sahibinin emmesi orucu bozmaz,

5- Gözyaşı veya yüz teri ağıza gittiğinde bir katre ise bozulmaz. Fazla ise
bozulur.

6- Yenilmesi kasdedilmeyen ve kendisinden kaçın­mak mümkün bulunmayan bir
şeyin içeriye gitmesi,

7- İp parçasını ağıza (defalarca) almak orucu bozmaz,

8- Bir kusuntu (kendi başına geldiğinde) bir ağız do­lusundan azsa orucu
bozmaz,

9- Yalnız tutmakla, öpmekle, oynamakla oruç bozulmacağı gibi mücerret bakmak
ve düşünmek neticesi olarak meni akmakla da bozulmaz. (Yalnız, bunlar oru­cun
mekruhlarındandır. Kendine sahip olamayanın orucu bozulur, hem kaza hemde
keffâret gerektirir.)

10- İçeri nüfuz etmeyen ilâç orucu bozmaz,

11- Baştaki veya karındaki bir yaraya konulup yara­nın rutubetiyle ıslanarak
dimağa veya içeriye gitmeyen bir ilâçtan dolayı oruç bozulmaz.

(islâm İlmihali, Sh.: 270-275)

***

**HADİS-İ KÛDSİ**

**"Oruç kulun cehennem ateşinden korunacağı bir kalkan, bir siperdir."**

(H. Kudsi, Ahmed b. Hanbel)

7 Şubat Salı

ORUCUN FAZİLET VE FAYDALARI

Oruç, herhangi bir faydasından dolayı değil, Allah (c.c.)'ın emri olduğu için,
Allah (c.c.)'ın emri yerine geti­rilmiş olmak için tutulur.

Bununla birlikte, orucun da, namaz gibi ferdî, içtimâi, ruhî, bedeni bir takım
faydaları da vardır.

İnsan, oruç sayesinde, nefse ve nefsin arzularına hâkim olmak melekesini
kazanır.

Kötü meyillerden, kötü arzulardan, mâsiyet ve günâhlardan, manevî
tehlikelerden sakınır, takva mer­tebesine erer.

Oruç, insanı, gerektiğinde nefsin bütün arzularını ye­nebilecek bir irâde
gücüne sahip kılar, günlük itiyadla­rın esaretinden kurtarır.

Her türlü ferâgata, fedakârlığa alıştırır.

Açlık elemini duymak hususunda zenginle fakiri bir­leştirir.

Zenginlere, fakirleri düşündürür.

Gururu giderir.

Günün birinde yiyecekten, içecekten mahrum kalın­dığı zaman, açlığa, susuzluğa
katlanmak gücünü ka­zandırır.

Oruç, insanı, riyasızlığa ve ihlâsa alıştırır.

Oruca riya karışmaz.

Nitekim, bir Hadis-i Şerîfde Peygamberimiz (S.A.V) "oruçta riya yok!"

Yüce Allah da "Adem oğlunun her amelinde kendisi için bir haz ve menfaat
vardır.

Fakat, oruç, böyle değildir.

Oruçlu kişi, benim rızam için, yemesini, içmesini, cinsî arzularını
bırakmıştır.

“Oruç, benim içindir. Onun ecrini de ben vereceğim!" buyurmuştur.

Sohbetler (M.Asım Koksal)

8 Şubat Çarşamba

SULTAN II. MURAD HÂN HAZRETLERİ

Uzun boylu, ak benizli, tatlı dilli ve konuşkan olduğu bilinmektedir. Yüzü
güzel olup doğan burunluydu. Şehlâ gözlüydü. Sakallarının rengi kırmızı ve
sarıya ça­lıyordu.

Dünyaya önem vermeden ve Allah (c.c.)'ın haram kıl­dığı şeylerden sakınarak
yaşamada, iyilik etmede eşi yoktu. Altın, gümüş kaplardan yemek yememiş,
çinili tabaklar kullanmıştır. Törene katılmadığı zamanlarda ipekli ve serâser
giymezmiş. İyiliğe çok meyilli oluşu, Allah-ü Teâlâ'ya daha ziyâde yaklaşmak
istemesi yü­zünden tahtını oğlu Fâtih Sultan Mehmed Han'a bırakıp:

"Nice bir meyi ü rağbet mâsivâya

Ya bu hizmet ne vakt olur Hudâ'ya

Vukuf olursa ömr-ü nâzenîne

Yüzüm sürem ubûdiyet yerine

Çün kadd-i ömrü sarf ittim hevâda

Hesabım noliser rûz-i cezada."

demiş, sultanlığın taht ve tacından feragat etmiştir.

Tahta çıktığı sıralarda "Düzme Mustafa" adında bir celâli türedi ve Murad
Hân'ın ordusunu dağıttı. Bunun üzerine Emir Sultan Hazretleri rüyalarında
Resûlullah (S.A.V) Hazretlerinden rica etmişler, dördüncü rüyala­rından
sultanın Murad Hân olduğu kendisine Resû­lullah (S.A.V) tarafından
bildirilmiştir.

Âlim ve şâirlere çok değer vermiş, devrinde ilim ve irfan hayatı çok ileri
seviyelere ulaşmıştır. Savaştan ka­çıp haydutluk yapanları yakalayıp herkesin
gözü önün­de idam ettiren ilk Osmanlı padişahıdır.

(Bostanzâde Yahya Efendi, Tarih-i Sâf)

9 Şubat Perşembe

ORUCU BOZAN ŞEYLER

1- Bilerek yeyip içilen ve oruca münafi oldukları hal­de yapılan şeyler, orucu
bozar. Ve bunların bir kısmı kaza, bir kısmı kefareti icâb ettirir.

2- Uyku halinde bir şeyi yemek içmek.

3- Oruçlu olduğu halde sehven yemek yiyene, oruçlu olduğu söylenince yemek
yemeye devam etmek,

4- Diş arasında kalmış taam, nohut tanesi kadar varsa ve yutulursa oruç
bozulur. Nohuttan küçükse bozul­maz.

5- Susam ya da buğday tanesi kadar bile olsa böyle bir şey dışarıdan alınıp
yutulursa.

6- Zorla kusmak.

7- Kendi kendine gelen kusmuk ağız dolusundan çoksa.

8- İki yoldan başka herhangi bir uzva mukarenet so­nucu meni gelmesi orucu
bozar.

9- Zevcesini elbisesi üstünden tutmakla menisi gelen kimse, zevcesinin
cildinin hareretini hissetmişse orucu bozulur. Aksi halde bozulmaz.

10- İhtikar ve burna akıtılan ilâç, kulağa damlatılan yağ orucu bozar.

11- İçeri nüfuz eden ilaç orucu bozar.

(Büyük İslâm İlmihâli, Sh.:290)

***

**HADİS-İ ŞERİF**

**"Kim oruçlu iken (sehven) yer;yahut içerse oru­cunu bozmayıp tamamlasın. Çünkü Allah (c.c.) ona yedirmiş ve içirmiştir." **(Buhâri-Miislim)

10 Şuba Cuma

YILDIRIM BAYEZİD HAN'IN ÖRNEK ADALETİ

Yıldırım Bayezid Han, Bursa'da Ulucâmi'nin inşasını murad edinir. Fakat
ma'bedin kurulacağı yerin tam or­tasında bir kadının evi bulunmaktadır. Çok
uğraşırlarsa da kadın evini satmak istemez. Sonunda cami tamamla­nır amma, o
ev olduğu gibi ortasında kalır!.. Caminin ibâdete açılmasından bir süre sonra
ev sahibi kadın ölür. Bu defa da soyu sopu, evin satılmasına, yerinin camiye
katılmasına razı olmazlar. Nihayet kaide dışına çıkılarak ev yeri camiye
eklenir. Ne çare ki o kısım açık kalmıştır. Halk arasında Bursa Ulucâmi
ortasındaki açıklığın bu olduğu söylenir durur. Bir padişahın adale­te ve
şeriata bağlılığı ise ancak bu kadar olabilir.

(Bostanzâde Yahya Efendi, Târih-i Sâf)

Osmanlı ordusu Karaman Eyaletine harman ve hasat vaktinde geldi. Bütün hububat
ovalarda idi. 'Yıldırım Han, ordu içinde öyle bir disiplin temin etmişlerdi ki
hiçbir asker parasız birşey alamıyordu. Konya Hisarı muhasara olunduktan sonra
asker kaleye yakın varıp: "Aman bizlere çıkıp arpa ve buğday satın zahiremiz
yoktur" diye rica ederlerdi. Sonra askerlerin gerçekten doğru söylediklerini
görerek kaleden çıkıp buğday ve arpa sattılar. Yıldırım Han'ın ne kadar
insaflı ve adalet sahibi olduğunu görünce kaleyi teslim ettiler. Birçok kale
halkı kendiliklerinden teslim oldular.

(Müneccimbaşı Derviş Ahmed Dede; Müneccimbaşı Tarihi)

11 Şubat Cumartesi

RESULULLAH (S.A.V) EFENDİMİZİN MİRAÇ'TA BİNDİKLERİ ŞEYLER

Miraç Peygamberimiz (S.A.V) uyanıkken ruh ve ceset­le vaki olmuştur. Fahr-ı
Kâinat (S.A.V) bu seyahati esna­sında beş şeye binmiştir.

1- Mekke'den Mescid- Aksâ'ya kadar Burak'a,

2- Oradan birinci semâya kadar Miraç denilen bir merdivene,

3- Yedinci kat semâya kadar meleklerin kanatlarına binerek gitmiş,

4- Oradan Sidre-i Münteha'ya kadar Cibril (a.s.)'in kanadına,

5- Kaab-i Kayseyn'e kadar Refref’e binmiştir.

Bunların mahiyetini bilmeye bizim için imkan yoktur.

Hepsine haber verildikleri şekilde inanırız. Bu babtaki ilmi Allah (c.c.) ve
Rasûlü (S.A.V)'ne havale ederiz. Ger­çi her şeye Kadir olan Allah (c.c.) için
bunların hiçbirine ihtiyaç yoksa da Habib-i Ekrem (S.A.V)'ini mu'tad olan
vasıtalarla yürüterek fazla heyecanlanmasına mâni ol­mak hizmetine mebni
kendilerine hususî binekler tahsis buyurmuştur.

(S. sMüslim Terc. ve Şerhi C.2/622)

SİDRETÜ'L MÜNTEHA'DA RASÜLULLAH (S.A.V)'A ÜÇ ŞEY VERİLMİŞTİR.

1- Beş vakit namaz,

2- Bakara sûresinin son âyetleri,

3-Ümmetinden Allah (c.c.)'a şirk koşmayanların büyük günahları mağfiret
olunmuştur. (Müslim T. C.: 2/639)

14 Şubat Salı

RAMAZAN-I ŞERİFİN İHSÂNI

Allahü Teâlâ (c.c.) bu ümmete Ramazan-ı şerifte, da ha önce hiç kimseye
vermediği beş şey ihsan eder:

1- Birinci gecesi: Hak Teâlâ bu ümmete rahmet na­zarı ile bakar. Rahmetle
baktığı kuluna hiç azâb etmez.

2- Hak Teâlâ bütün meleklere: Bu ayda ibâdeti bıra­kıp Habîbimin ümmetine
istiğfar edin! buyurur.

3- Cennet meleklerinin reisi "Rıdvân"a, Hak Teâlâ: "Cenneti süsle ve
kapılarını aç. Eğer Resulümün üm­metinden ölen olursa, cesedi gelinceye kadar
ruhu Cennet’e girsin" buyurur.

4- Allahü Teâlâ (c.c.), cehennem meleklerinin reisi "Malik"e "Kapıları kapa,
günahkâr birisi ölürse, bu ay­da azâb olunmasın" buyurur.

5- Allahü Teâlâ (c.c.) Kadir gecesini bu ümmete ver­miştir. O gece Hak
Teâlâ'ya ibâdet edenin günâhları afv edilir. O gecede bütün Ramazan ayı
boyunca Cehennem'den âzâd olanların sayısınca günahkar mü'minler âzâd olur.
(Dört Büyük Halife)

Resûl-i Ekrem salla'llahu aleyhi ve sellem şöyle bu­yurmuştur:

Üç kimse vardır ki onlar, sorulmazlar (kendilerine kıymet verilmez ve hiçbir
amelleri kabul edilmez):

1- Ululukta Allah (c.c.) ile yarışa kalkışan, çünkü Allah (c.c.)'ın ridası
büyüklük, izan da izzetidir.

2- Allah (cc.)'ın emirlerinden şüphe eden,

3- Allah (c.c.)'ın rahmetinden ümit kesen kimseler­dir.

15 Şubat Çarşamba

KALB-İ SELİM

**"Ölülerin kabirlerinden kalktıkları o günde mal ve evlâd menfaat vermez; ancak Cenâb-ı Allah'a selâmet-i kalb ile gelen kimse menfaat görür."** (eş-Şuarâ 77)

Kalbi selim: Kibir, hased, hubb-i mal, hubb-i can gibi ahlâk-ı zemimeden
temizlenmiş bir kalbdir. Bir kimse­nin kalbinde zerre kadar kibir oldukça
Cehennem narıyla yanıp temizlenmedikçe Cennet'e giremeyeceğini Aleyhi's-salâtü
ve's-selâm Efendimiz: **"Kalbinde zerre ağırlığınca kibir bulunan kimse
Cennet'e giremez"** bu­yurarak haber veriyor. Bu duruma göre kalb, kibirden
tathir olmadıkça selim olmaz.

İblis de nice yıllar ibâdet etmiş olduğu halde kibrin­den dolayı Hakk'ın
huzurundan kovuldu. Keza kalbde hubb-i mal da mü'minleri Cenab-ı Hakk'a
ibadetten alı­koymaktadır.

- Ey mü'minler! Mallarınız ve evladınız sizi Cenab-ı Allah'ın zikrinden ve farz olan ibâdetinizi edadan alı­koymasın. Eğer bir kimsenin malları ve evlâdı ferâiz-i ilahiyyeyi edadan, zikrullahdan alıkor, meşgul ederse onlar hâsirindendirler. (el Munâfıkın, 8)

İşte kalbin hastalıklarından biri de hubb-i dünyadır. Nitekim hadis-i şerifte:

-"Dünya muhabbetiyle kalbinizi işgal edip de Ce­nab-ı Hakk'ın ibadetinden zikir ve muhabbetinden ta'til etmeyiniz" buyurmuştur. (Menavi) Yine:

-Bir kimse uykudan uyanır uyanmaz seherde her şeyden evvel dünyayı düşünürse Cenab-ı Allah onun işini perişan edip rahatını selbeyler, buyurulmuştur. (Musâhabe 6)

16 Şubat Perşembe

ZEKÂTIN FARZİYETİNİN ŞARTLARI

1) Zekât verecek kimse, müslüman, hür, âkil ve baliğ olmalıdır. Binaenaleyh
gayri müslimlere, köle ve cariye­lere, mecnunlara, çocuklara zekât farz
değildir.

2) Zekât verecek kimse, havaici asliyesinden ve bor­cundan başka nisap miktarı
veya daha ziyade bir mala mâlik bulunmalıdır. Binaenaleyh bu kadar malı
olma­yan kimseye zekât farz olmaz.

"Nisap", şer'i şerifin bir şey hakkındaki miyar, alâmet tayin etmiş olduğu
miktardır. Şöyle ki: Zekât hususun­da altının nisabı yirmi miskal, görmüşün
nisabı iki yüz dirhem, koyun ile keçinin nisabı kırk, sığır ile manda­nın
nisabı otuz, devenin nisabı da beştir.

"Havaici asliye"den maksat da, mesken ile haneye lü­zumlu eşyadan ve kışlık,
yazlık elbise ile lüzumlu silah­tan, aletten, kitaptan ve binek hayvanı ile
hizmetçi, köle ve cariyeden ve bir aylık-sahih görülen diğer bir kavle göre
bir senelik-nafakaya mahsus erzaktan ibarettir. Borca mukabil elde bulunan
nakit de bu hükümdedir.

3) Zekâtın lüzumu için mal, hakikaten veya hükmen nami=artıcı bulunmalıdır.
Binaenaleyh nami olmayan mallardan zekât lazım gelmez. Velev ki nisap
miktarın­dan fazla olsun.

4) Zekâtın lüzumu için tam bir mülk bulunmalı, yani bir malda mülkiyet ile
vaz'iyed=elde bulundurma içti­ma etmelidir.

5) Zekâtın lüzumu için bir mal üzerinden, tam bir se­ne geçmiş bulunmalıdır
ki, buna (havli hevelan) denir.

(Büyük İslam İlmihali Ömer Nasuhi Bilmen Sh. 333)

17 Şubat Cuma

ABDULLAH B. ZÜBEYR (R.A)'İN DOĞUŞU

Esma bint-i Ebî Bekr (R.A) der ki:"Ben, gebelik müd­detimi doldurmuş olarak
Mekke'den çıktım; Muhacir olarak Medine'ye geldim. Kuba'ya indim. Abdullah'ı
orada doğurdum. Sonra onu Resulullah'a getirip kuca­ğına koydum. Resulullah
bir hurma istedi. Onu çiğne­yip çocuğun ağzına verdi ki oğlumun midesine giren
ilk şifalı şey, Resulullah'ın bu çiğnemi oldu. Resulullah çiğnediği hurmayı
çocuğun damağına sürdükten sonra ona bereket duası da yaptı. Abdullah,
Medine'de mu­hacir müslüman aileleri içinde ilk doğan çocuktu. Abullah
(R.A)'ın doğumu ile muhacirler son derece fe­rahladılar. Çünkü yahudiler
tarafından onlara "Artık sizi sihirledik. Sizin için çocuk doğurmak yok."
deni­liyordu. Müslümanlar aralarında hep bu sihri konuş­makta idiler.
Abdullah'ın doğduğunu işitir işitmez, (Allah-ü Ekber) diyerek tekbir
getirdiler ki bu, Allah (cc.)'ın yahudileri yalanlamasından duydukları
sevinç­ten ileri gelmişti.

Peygamberimiz (S.A.V), çocuğu eliyle sığıldıktan son­ra, ona Abdullah ismini
taktı.

Abdullah b. Zübeyr (R.A), 7-8 yaşlarında iken Pey­gamber Efendimiz (s.a.v )'e
biat etmiştir. Bir geceyi sa­baha kadar kıyamda, bir geceyi sabaha kadar
Rükû'da bir geceyi de sabaha kadar secdede geçirmeyi adet edinmişti.
Kendisinin, bir rekâtta Bakara, Al-i İmran Nisâ ve Mâide surelerini okuduktan
sonra Rükûa gittiği rivayet edilir.

(M. Asım Köksal-İslam Tarihi Medine Dev. C.2 Sh. 11)

18 Şubat Cumartesi

PEYGAMBER (S.A.V) EFENDİMİZİN MECLİSLERİ

Resûlullah (S.A.V)'ın meclisleri, bir saray gibi hizmet­çiler ve maiyyet halkı
ile çevrili değildi. Hattâ evinin kapısı bile yoktu. Huzurlarında Ashâb (R.A),
o kadar sessiz ve sakin otururlardı ki, onları gören, cemaatten her biri
başına konan kuşu ürkütmemek gibi davrandıklarını zannederlerdi.

Söz söylemek isteyenlerin ilim ve faziletlerine itibar olunurdu. Peygamberimiz
(S.A.V) önce muhtaç ve fakir­leri dinler onların ihtiyacını te'min ederlerdi.
Huzurla­rında oturanlar başlarını eğerek otururlardı. Kendileri de son derece
mütevazi bir şekilde otururlardı.

Mecliste bulunanlardan birisi söz söylerken Peygam­berimiz (S.A.V), onun
sözünü kesmezlerdi.

Bazı zevata karşı aşırı hürmet ve muhabbetlerinden ayağa kalkarak
karşılarlardı.

PEYGAMBER (S.A.V) EFENDİMİZİN SABIR VE ŞÜKÜRLERİ

O (S.A.V)'nun hayatı, O (S.A.V)'nun bütün ilâhi emir­leri harfiyyen yerine
getirdiğinin şahididir.

O (S.A.V), felâketlere, hezimet ve musibetlere sabre­der; lütuf ve nimete
erince de şükrederdi. Resûl-i Ek­rem (S.A.V) bu iki vasfı eşit olarak hâizdi.

Kur'ân'da O (S.A.V)'na sabretmeyi emretmektedir.

"Peygamberlerden şeriat sahiplerinin sabrettiği gibi sen de sabret. (Ahkâf,
35) O (S.A.V) da bütün sıkıntılara, Allah (c.c.)'a dayanarak sabretmiştir.

19 Şubat Pazar

YETİME İYİLİK ETMEK

Resûlullah (S.A.V) Efendimiz şöyle buyurmuşlardır:

"Bir kimse sevgi ve merhametle yetimin başını okşarsa eli üstünde gezdiği her
tüy için Allah-ü Teâlâ iyilik yazar. Her tüy için bir kötülük siler. Her tüy
için bir de­recesini arttırır.

Yetim malı yemek tevbesi kabul olmayan altı büyük günahtan biridir.

Resûlullah (S.A.V) Efendimiz devamlı yetimlerin başını okşar, onlara lütufta
bulunurdu. Ömer b. Hattab (R.A) da aynı şekilde yapardı.

Resûlullah (S.A.V) Efemdimiz, kendi öz çocuğunu hangi sebeplerden ötürü
dövüyorsan o sebepten yetim çocuğun dövülebileceğine ruhsat vermişlerdir.

Yani, yetimi terbiye için dövmekte bir mahsur yoktur Ama fazla değil. İnsan öz
çocuğunu ne kadar döverse onu da o kadar dövebilir.

Eğer yetimin terbiyesi dövmeden mümkün olursa öy­le yapmalıdır. Dövmemelidir.
Çünkü yetimi dövmek tehlikeli bir iştir. Nitekim bu konuda Resûlullah
(S.A.V)'ın şu hadis-i şerifi çok önemlidir:

**- "Yetim dövüldüğünde ağlamasından ötürü Arş titrer. Ve Allahu Teâlâ meleklerine şöyle buyurur:**

**- Babasını toprağa gömdüğümü kim ağlattı? Kendisi onu ağlatanı iyi bildiği hâlde yetimin değeri­ni anlatmak için sorar.**

**Melekler şöyle derler:**

**- Rabbimiz, bizim bir şey bildiğimiz yoktur. Bunun üzerine Allahu Teâlâ şöyle buyurur:**

**- Sizi şahit tutuyorum, onun gönlünü alanın, Kıyamet Günü katımda gönlünü alacağım."**

(Tenbihu’l Gafilin)

20 Şubat Pazartesi

MÜSLÜMAN CERRAH ALİ BİN ABBAS (? - 994)

Bundan 1000 sene önce ilk defa kanser ameliyatını ya­pan müslüman cerrah Ali
Bin Abbas'tır. Devrinde başta kanser olmak üzere en zor ameliyatları
gerçekleştirip batıda Haly Abbas adıyla şöhret bulan ABBAS çok iyi bir
cerrahtır. Uzun yıllar İslâm âleminde cerrahi doktor adayları Ali Bin Abbas'ın
Anatomisini bilmeden cerrah olamazlardı. Cerrah adaylarına bu anatomiyi
bildikten sonra aşağıdaki şekilde yazılı olan bir diploma verirler­di.

"Allah! c.c.)'ın yardımıyla biz onu cerrahlıkta bildi­ği şeyleri icraya, kendi
işinde başarılı ve hayırlı olma­ya mezun kılmak istiyoruz. Böylece o
iyileştirinceye kadar yara tedavi edebilir, kan alabilir, emorit kesebi­lir,
diş çekebilir, sünnet yapabilir. Yalnız o, bundan sonra üstleriyle, bilgili ve
tecrübeli öğretmenlerine danışmayı ihmal etmeyecektir."

Prof. Dr. Philip K. Hitti'ye göre kılcal kan damarları fikrini ilk defa ortaya
koyan Ali bin Abbas'tır.

Ali bin Abbas'ı şöhrete kavuşturan başlıca eser "Kitâb-ül Melikî = Sultanî
Kitab"dır.Dr. Siğrid Hunke'nin ifa­desiyle, dünya tababetine hediye edilen o
zamana ka­dar eşine rastlanmamış bir eserdir. Batıda, Liber Regius adıyla ün
bulan bu kitabın özelliği o zamana kadar ki bütün millet ve çağların tıp
bilgisine işlemesi ve bunları mantıkî bir şekilde düzenlemiş olmasıydı.

(Devamı Yarın)

21 Şubat Salı

ALİ BİN ABBAS

(Dünden Devam)

Ali Bin Abbas Yunan tıbbını inceleyip, Yunanlı meş­hur doktorları "Hipokrat
(M.Ö. 460 - 377) Galen (M.Ö. 131 - 201) ve Oribasios (325 - 403)" tenkit
ederek birçok yanlışlarını tespit etmiştir. Meşhur eseri Sultan-î Kitab'ı
yazmasının en önemli sebebi bundandır.

Batı'da "Sultanî Kitab" 1493 yılında Nurberk'li iki doktorun akrabalık kuracak
kadar birbirine yaklaşma­larına sebep olmuştur.

Hieronymus Holzschuher, Padua Üniversitesi'ne de­vam etmekte olan bir gençtir.
Venedik'te Piza'lı Stephan tarafından Latince'ye çevrilip bastırılan "Sultanî
Kitab"ı satın almış. Genç sanki hazine bulmuş gibi sevi­niyor. Nürnberg'in
şehir doktoru Hieronymus Münzer ise kitap kolleksiyonuna düşkün birisiymiş.
Genç Holzschuher'in "Kitâb-ûl Melîkî = "Sultanî Kitab"a sa­hip olduğunu
öğrenince ona hayran oluyor ve şunları ifade ediyor. "Bu değerli kitabı temin,
böylece zekâ ve alakasını ispat eden genç Holzschuher'e karşı fazlaca hayran
oldum ve sevgili biricik kızım Dorothea'yı zen­gin bir cihazla birlikte ona
verdim."

Kitaâb-ül Meliki 1294 yılında Kahire'de basıldı. La­tince'yle birlikte
Fransızca ve Almanca'ya çevrildi. Ese­rin bir nüshası mevcut olup o Berlin
Kütüphanesi'nde bulunmaktadır.

Sultanî Kitab Bergama kadısı tarafından Türkçe'ye çevrilmiş; 2 cilt olan bu
tercüme bu gün Bursa Ulu Ca­mii Kütüphanesi 2 numarada kayıtlıdır.

22 Şubat Çarşamba

DUA

Resûlullah (S.A.V) Efendimiz şöyle buyurmuşlardır:

- "Hangi müslüman bir dua ederse onun duasına icabet olunur. Ya dünyada onun istediği verilir veya âhirette onun için sevap olarak hazırlanır. Bunlar olma­dığı taktirde duası kadar hatâsı silinir. Ancak, günahlık bir dua yapmazsa; akrabadan ayağını kesen biri değilse "

Dua eden kendini haramdan yana temiz tutmalı. Çün­kü haram duanın kabulüne
engeldir.

Resûlullah (S.A.V) Efendimiz bu konu hakkında şöyle buyurmuşlardır:

- "Bir mideye bir lokma haram girse kırk gün o kim­senin duası kabul olunmaz."

Büyük zatlara duaların neden kabul olmadığını sor­dular. Şöyle cevap verildi.

- Sizde yedi huy vardır, bunlar duanızın kabul olma­sına engeldir.

1) Siz, Rabbinizi darıltırsınız, ama onun rızasını al­mazsanız;Yâni, siz
birtakım kötülükler işlersiniz, onlar Allah (c.c.)'ın dargınlığını gerektirir.
Bu yaptığınızdan dönmüyorsunuz, yaptığınıza pişman da olmuyorsu­nuz.

2) Siz dersiniz ki:

- Biz, Allah (c.c.)'ın kullarıyız. Ama kulların yapması gerekeni yapmazsınız.

3) Siz, Kur'ân-ı okursunuz. Ancak ona hürmeti bir ya­na bırakırsınız.

Yani, siz onu düşünerek tazimle okumazsınız. Allah (c.c.)'ın ondaki emirlerine
göre hareket etmezsiniz.

4) Muhammed (S.A.V) ümmeti olduğunu söylersiniz. Ancak onun sünneti ile amel
etmezsiniz.

5) Siz dersiniz ki:

- Dünya, Allah (c.c.) katında sivrisinek kanadı kadar bile kıymet taşımaz. Ama ona var gücünüzle sarılırsınız.

6) Dünyanın geçici olduğunu söylersiniz. Ancak onda devamlı, kalacak gibi
davranırsınız.

7) Dünyanın âhıretten hayırlı olmadığını söylersiniz. Ama dünyayı âhirete
tercih edersiniz. Ahiretiniz için çaba harcamazsınız.

(Tenbihü'l Gâfilîn)

23 Şubat Perşembe

PEYGAMBER (S.A.V) EFENDİMİZİN YEMEK YİYİŞ TARZLARI

Peygamberimiz (S.A.V) zâhidâne bir hayat yaşadıkla­rından bulduğunu yerler ve
kalabalıkla yemek yemek­ten zevk duyarlardı. Yemeği yere diz çöküp iki ayağı
üzerine oturarak besmele ile yerlerdi. Sıcak yemek ye­mezler ve sıcak yemekte
bereket olmayacağını söyler­lerdi.

**"Sıcak yemekte bereket yoktur. Allahü Teâlâ bize ateş yedirmez. Öyleyse yemeği soğutun"** buyurmuş­lardı.

Meyvelerden en çok yaş hurma, kavun, karpuz ve üzümü severdi. Karpuzu şeker ve
ekmekle yerlerdi. Ka­bağı da severler ve onun hakkında "O, kardeşim Yûnus'un
sebzesidir" buyururlardı. Avlanan kuş eti yerler fakat kendileri avlamazlardı.
Yemekleri parmak­ları ile sıyırırlar ve; **"Yemeğin sonu daha bereketlidir"**
derlerdi.

Parmaklarını temizlemeden ellerini mendil ile silmezlerdi. Yemeğin sonunda
nimetleri veren Cenâb-ı Hakk (c.c)'a hamd-ü şükr eder ve ellerini yıkarlardı.
Su içer­ken üç kerede içmeyi i'tiyad edinmişlerdi.

PEYGAMBER (S.A.V) EFENDİMİZİN UMÛMÎ ÂDETLERİ

Peygamber Efendimiz (S.A.V), umumiyetle sağ eliyle iş görmeyi severlerdi.
Ayakkabılarını giyerlerken önce sağ ayakkabılarını giyerlerdi. Camiye girerken
önce sağ ayağıyla adım atarlar, şayet bir şey dağıtacak olursalar sağında
bulunanlardan başlar ve bir iş yapacakları za­man besmele çekerlerdi. Elbiseyi
de önce sağdan giyer­ler, soldan çıkarırlardı.

24 Şubat Cuma

HAZRET-İ HÂLİD BİN ZEYD (R.A)

Hazret-i Hâlid bin Zeyd Ebû Eyvûb el Ensâri (R.A) ba­bası cihetinden onuncu
dedesinde ve anası cihetinden sekizinci dedesinde Resûlullah (S.A.V) Efendimiz
Hazretleriyle birleşmektedir.

Buharî ve Müslim rivayetlerine göre:"Hâlid bin Zeyd Neccâr oğullarından "Ebu
Eyyub künyesiyle maruf bir sahâbî-i Celil'dir. Akabe Bey'atında bulundu.
Bedir, Uhud, Hendek harblerine katıldı. Bey'at'ur-Rıdvân ve bir çok mühim
vak'alara iştirak etmişti. Kendisi gayet şeci', sabırlı, takva sahibi, cihâdı
seven bir zât idi. Emevîler devrine kadar yaşadı. Medine'de sakin iken Şam'a
nakletti. Muâviye’nin hilafeti zamanında, oğlu Yezid'in Konstantiniyye
(İstanbul) seferine mücanid olarak katıldı. Düşman ile karşılanmalarda hazır
oldu. Nihayet hastalığının neticesinde vefat ettiğinden Kons­tantiniyye
(İstanbul) Kal’asının dibine defnolundu. (Buhari Müslim)

Ebu Eyyûb (R.A) diyor ki: "Peygamber Muhammed Mustafa (S.A.V) Efendimiz
Mekke'den Medine'ye teşrif buyurdukları zaman İlhâm-ı Rabbani ve emr-i
Samedâni ile bizim fakirhanemize teşrif buyurdular. Maiyyet-i seniyyelerinde
Zeyd İbn-i Harise (R.A) de vardı. Zât-ı Risâletgenâ-hilerine evimin üst katını
teklif ettim ise de Fahr-i Âlem Efendimiz "-Gelen giden ziya­retçilere kolay
olur" diyerek evimin alt katını tercih bu­yurmuşlardı. Fakat ben ve zevcem
gece yatmak üzere evin üst katına çıktık. Amma çok müteessir olmuştuk. Kendi
kendimize dedik ki:

"Evin üst katına bizim çıkmamız edebe muhaliftir. Çünkü Cebrail (A.S.),
Peygamber Efendimize vahy geti­receği için en üst katta bulunması münasibtir.
Hem de biz üst de dolaşacağız, yatıp kalkacağız, toz, toprak dö­keceğiz.
Dolayısıyla Resûlullah Efendimizi rahatsız ede­ceğiz. Biz neden düşünmedik?"
diye bütün gece ağla­dık. Sabah olunca biz vaziyeti Peygamberimize arz et­tik.
Bizim ısrarımız üzerine Rauf ve Rahim olan Peygamberimiz (S.A.V) Efendimiz,
evimizin üst katına teşrif buyurdular.

27 Şubat Pazartesi

HZ. EBÛ BEKİR (ra.)'İN ORDU KUMANDANI (YEZİD (R.A))'NA VASİYETİ

"Ben, seni tecrübe etmek üzere memur ettim. Gazel hareket eylersen evvelki
me'muriyetinden daha büyük bir mansıb (mevki') veririm ve eğer fena hareket
eylersen seni azl ederim. Allah korkusunu kalbinden çıkarma. Zira o senin
zahirini nasıl görürse iç yüzünü dahi öyle görür. Allah'a en yakın olan, ona
ameliyle en ziyade yaklaşandır. Tekebbür ve tecebbür-i câhiliyeden (câhiliyet
azametinden) sakın. Zira, Allah o sıfata ve onunla muttasıf (vasıflanmış)
olana buğz eder. Askerinin ya­nına vardığında onlarla güzel musahabet
(dostluk) eyle. Onlara nasihat edecek olduğunda sözü kısa söyle. Zira söz uzun
olursa bazısı bazısını unutturur ve nefsini ıslâh et (temizle). Nâs sana sâlih
olur. Beş vakit namazı evkat-ı muayyenesinde (muayyen zamanlannda) rükû' ve
sücudu itmam ederek huşu' ile kıl. Düşmanın elçileri yanına geldikten sonra
onlara ikram et ve çok eğlendirme. Tâ ki senin askerinin ahvalini öğrenmeden
çıkıp gitsinler. Onlara efkârını bildirme ve ordunun halel (bozukluk) ve
kusurunu gösterme. Her halde esrarını meydana koma ki, umurun muhtel olmasın
(işlerin bozulmasın) ve istişare ettiğin­de sözü doğru söyle ki, meşveret
doğru olsun... Geceleri uyanık olup eshabın ile musahabet (sohbet) eyle ki,
sana haberler gele ve perdeler açıla. Geceleri askerine nevbet beklet ve
karakolları­nı teksir et. Vakitli vakitsiz onları dolaş. Gaafil olanları
yoliyle ve adalet üzere te'dîb (terbiye) eyle. Müstehakk-ı ceza olanlara ceza
etmekten korkma. Askerin halinden gaafil olma ki, bâdî-i fesad olur (fesada
sebeb olur). Fakat hallerini tecessüs ile onlan terzil (rezil) dahi etme.
Nâsın esrarım meydana çıkarma. Zahir halleri ile iktifa eyle. Ehl-i kibr ü ucb
ile (kibirli ve kendini beğe­nenle) düşüp kalkma. Ehl-i sıdk ve vefa ile hem
meclis ol (doğ­ru ve sözünde duran kimselerle mecliste beraber ol). Mâl-i
gani­mete hıyanet eyleme, fakr (yoksulluk) getirir ve nusrete mâni olur
(yardıma engel olur). Karîben (yakında) nefislerini ibadet­hanelerde habsetmiş
kavimler yâni rahipler göreceksiniz. Onla­ra dokunma. Onları halleri üzere
bırak."

(Kısas-ı Enbiyâ, Cedet Paşa)

28 Şubat Salı

ŞEYH HASAN-I BASRÎ (K.S.)

Peygamberimiz (S.A.V)'in mübarek zevcelerinden Ümmü Seleme (r.anha)
Hazretleri'nin kardeşinden doğ­muş ve Ümmü Seleme (r.anha)'den süt emmiştir.

Bir gün Peygamberimiz (S.A.V)'in bardağındaki suyu içmiş Efendimiz (S.A.V)’de
kendisi için, Hasan ne kadar su içti ise hepsi ilim olsun buyurmuşlardır.

Rivayettir: Hasan-ı Basri Hazretlerinin yetmiş yaşın­da ateşperest bir kölesi
vardı. Hastalığı ağırlaşınca Ha­san Basri hazretlerine geldiler komşuluk hakkı
için din telkin edilmesini söylediler.

Hazret hastaya gidip, bunca senedir taptığın bu ateşi terk eyle, Allah-û
Teâlâ'ya iman getir dedi. Şem'un ce­vaben:

"- Ya Hasan ateş seni yakmaz mı?" dedi. Hasan Bas­ri hazretleri elini ateşe
soktu.

Kafir dedi ki:

"- Cenab-ı Hakk'ın beni Cennet’e koyacağına kâğıt ver." Hasan Basri (R.A)
kâğıt yazdı verdi. Sem'un iman edip teslimi can eyledi. Fakat hazretin gözünü
uyku tutmaz oldu. Kendimi kurtardım mı ki başkasına senet verdim diye ağladı.
Rüyasında gördü ki Şem'un başına taç giymiş Cennet nimetleri içinde geziyor.
"Elhamdü­lillah, Allah (c.c.)'ım bana rahmet eyledi verdiğin sene­di geri al
dedi. Hasan Basri hazretleri uyandığında kâğıdı elinde buldu.

(F. Attar-Tezkiretül Evliyâ, Sh. 19)

1 Mart Çarşamba

FAİZ

Resûlullah (S.A.V) Efendimiz şöyle buyurmuşlardır:

**"Miraca çıktığım gece başımın üstünde gök gürül­tüsü, yıldırım sesi duydum. Bir de şimşek çakması gördüm.**

**Birtakım kimseler de gördüm ki, mideleri şişmişti. İçindeki yılanlar, dıştan bakılınca görülüyordu.**

**Sordum:**

-** ****Ya Cebrail! Bunlar kimlerdir? Şöyle dedi:**

-** Bunlar faiz yiyenlerdir."**

Abdullah b. Selâm (R.A) şöyle buyurmuşlardır:

- Faizin yetmişiki günahı vardır, onların en küçüğü, müslüman iken anası ile zina etmek gibidir.

Bir dirhem riba (faiz) otuz küsur kere zinaya bedeldir. Devam etti:

- Allahû Teâlâ, kötüye ve her günahkâra Kıyamet Günü kalkma izni verir. Ancak faiz yiyene kalkma izni vermez. Ancak onların kalkma durumu, şu âyette anla­tıldığı gibi olur:

-**"Faiz yiyenler, şeytan çarpmış gibi kalkarlar." **(Bakara Suresi, âyet: 275)

Yâni, deli gibi, kalktıkça düşerler.

Leys, Abdurrahman b. Sabit’in şöyle dediğini anlattı:

- Şu dört şeyi helâl sayan bir milletin yok olup git­mesi haktır:

Terazileri eksik tartarlarsa, ölçekleri noksan yaparlar­sa, açıktan zina
ederlerse, faiz yerlerse...

Açıktan zina ederlerse, veba gibi içtimai hastalıklara uğrarlar. Terazilerini
eksik tutarlarsa, ölçeklerini nok­san yaparlarsa, yağmurdan ve bereketten
mahrum olurlar. Faiz yerlerse, (iç ve dış düşmanların) silâhlı sal­dırısına
uğrarlar.

                                       (Tenbihü’l Gafilin)

3 Mart Cuma

ALTI GÜN ORUCU TUTUYOR MUYUZ?

Şevval ayında oruç tutmanın ne kadar faziletli oldu­ğunu Cenab-ı Peygamber
(S.A.V) şu Hadis-i Şerifiyle di­le getiriyor: **"Ramazan'da orucunu tutup da
Şevval'den de altı gün oruç tutan kimse bütün sene oruç tutmuş gibidir. Her
sene böyle yaparsa, bütün ömrünü oruçlu geçirmiş olur."**

Altı günlük oruç bayramdan sonra arka arkaya tutabi­leceği gibi, bütün Şevval
ayına dağıtılarak da tutulabilir. Lâkin Pazartesi ve Perşembe günleri
tutulursa daha makbul olur. Zira Aişe validemiz (R.A)'den:**" Resul-i Ekrem
(S.A.V) Efendimiz Pazartesi ve Perşembe günle­rinde oruçlu olmaya
çalışırdı."** Hadis-i Şerifi rivayet edilmiştir.

Peygamberimiz (S.A.V) buyurdu: **"Her ay da üçgün oruç tutmak, bütün hayatını
oruçlu geçirmek gibidir." **(Buhari ve Müslim)

Yine Peygamberimiz (S.A.V) **"Her ayda üç gün oruç tuttuğunda, onüçüncü,
ondördüncü günlerinde tut" **buyurdu. (Tirmizi)

***

**Altı şey Amelleri yok eder:**

1- Halkın ayıbıyla iştigal etmek.

2- Kalbin kasveti.

3- Dünya sevgisi.

4- Hakdan ve halkdan utanmamak.

5- Tul-i emel (uzun arzu)

6- Zulüm.

(Hz.R. Mahmud Sâmi k.s.)

4 Mart Cumartesi

MÜ’MİNLERİN BAYRAMI

Mü'minlerin uhrevi bayramları üçtür:

Birincisi: hesabı görüldükten sonra defter-i amali sağ kolundan verildiği
zamandır.

İkincisi: sırat köprüsünden geçtiği zamandır.

Üçüncüsü de; en büyük bayramı Cennete dahil olup, Allah (c.c.)'ın cemâlini
temaşa ettiği zamandır. Allah (c.c.) cümle müslüman kardeşlerimize bu büyük
bayra­mı nâsib eylesin. Amin..

İşte müslüman! En büyük bayramını kaç günde bir yapmayı arzuluyorsan ona göre
hazırlan.!

Hadis-i Kutsî'de Cenab-ı Hakk (c.c.) buyuruyor: **"Ben kulumun zannı
indindeyim. Kulum beni nasıl zanne­diyorsa ben öyleyim."**

Allah (c.c.) kula göre şekil mi alacak, Hâşâ. Cenab-ı Hakk (c.c.)'ı, sen ne
kadar tanırsan, tanıdığın müddetçe O (c.c)'na kulluk edecek, kulluk ettiğin
müddetçe yakla­şacak, Cenab-ı Hakk (c.c.)'a yaklaştıkça daha iyi tanıya­cak,
tanıdıkça daha iyi ibadet edeceksin.

**"Nefsini bilen, rabbini bilir"** buyurulmuştur.

Daima kötülüğü emreden ve vazifesini seni Hakk (c.c.)'tan gayrı her şeyle
uğraştırmak olan nefsinin ve onun akıl hocası şeytanın tuzaklarına
düşmemelisin! Bu da ancak "tezkiye-i nefs" ve " tasfiye-i kalb" ile
müm­kündür.

Kur'an-ı Kerim'de **"Ancak nefsini tezkiye edenler felaha erdi"** buyuruluyor.
Nefsi tezkiye ve kalbi Hakk (c.c.)'dan gayri şeylerden tasfiye ettikten
sonradır ki her an Cenab-ı Hakk (c.c.)'ı zikrederek, O(c.c.)’na yaklaşmış
olacaksın. (Tebliğ Dergisi)

5 Mart Pazar

MÎRAC'A İMAN

Peygamber sallallahu aleyhi ve sellemin "Mîrac"ını göklere yükselip "Arş"a
vardığını ikrar eyleriz. Mîracı inkara kalkışıp bu husustaki âyetleri reddeden
Allah'a küfretmiştir. Ayetleri doğrulayarak Beyt-i Makdis'e git­tiğim kabul
ettiği halde;"Mîrac"ı (Kudüs-i şeriften iti­baren gökler âlemine yükseldiğini)
inkâr edip: "Bilmi­yorum, göklere yükseldi mi yükselmedi mi?” diye te­reddüt
gösteren bid'atçıdır.

Miracın hak olduğunu isbat eden delil:

"Sahibiniz (Peygamber doğru yoldan) sapmadı. Batıla da inanmadı. Kendi (re'y
ü) hevâsından söyle­mez o. O, kendisine (Allah tarafından) ilkâ edile gelen
bir vahiyden başkası değildir. Onu müdhiş kuvvetlere mâlik olan öğretti. (Ki
o) akıl ve re'yinde kâmil (bir melek)dir. Hemen (kendi suretine girip)
doğruldu O en yüksek ufukta idi. Sonra (Cebrail ona yâni Pey­gamber sallallahu
aleyhi ve selleme) yaklaştı. Derken sarkdı. (Bu suretle o, Peygambere) iki yay
kadar yahut daha yakın oldu da (Allah’ın) kuluna vahyettiğini ilet­ti. Onun
gördüğünü kal(i) yalana çıkarmadı. Şimdi siz onun bu görüşüne karşı da
kendisiyle mücadele mi edeceksiniz? Andolsun ki onu diğer bir defa da
Sidretü’l-Müntehâ’nın yanında gördü o, ki Cennetü'l-Me’va onun yanındadır. O
(gördüğü) zaman Sidre'yi bürüyordu onu bürümekte olan. (Peygamberin) göz (ü
gördüğünden) ağmadı (onu) aşmadı da". (En-Necm:2-17) mealindeki ayetlerle
Allah Resulünün şu hadisleridir.

İbn Mes'ûd radıyallahu anh'in rivayetine göre sallal­lahu aleyhi ve sellem
Efendimiz şöyle buyurmuş:

**"Göklere çıktığım gece, Allah'ın dostu İbrahim ile karşılıklı konuştuk. Ayrılacağım sırada bana şöyle dedi:**

**- Ya Muhammed, ümmetine benden selâm söyle ve onlara de ki: Cennet çok hoştur, hayır ve tâatlere koşun, Allah'ın rızasını isteyin."** (Sevad ü'l A'zam sh.29)

6 Mart Pazartesi

EBÛ UBEYDE BİN CERRÂH (R.A)

Ebu Ubeyde (R.A), Emin'ül-Ümmet ve Aşere-i Mübeşşereden biri olan Ebu Ubeyde
Bin Cerrah (R.A)'dır. Kureyş'den ve Beni Fihr aşiretindendir. İsimleri Âmir
bin Abdullah bin Cerrah'dır. Valideleri Ümm-i Ganem Ümeyme bint-i Câbir"dir.
Osman bin Maz'un (R.A) ile beraber İslam’a gelmiş ve evvela Habeşe'ye ve sonra
Medine'ye hicret etmiştir.

Bedir günü babası Abdullah, Abdüssanem ve Adüvûllah olmakla Hz. Ebu Ubeyde bin
Cerrah (R.A) katle tesaddi etmiş ve Hz. Ebu Ubeyde savuşdukça üze­rine varmış
olduğundan katline mecbur olmuştur. Şu âyet-i kerîmenin sebeb-i nüzulü budur:

"Cenab-ı Allah'a ve âhiret gününe imanda sebat eden hiçbir kavmin, Allah'a
Rasûlüne muhalefet eden kimse­lerle -velev ki onlar bunların babaları ya
oğulları ya birâdeleri yahud aşiretleri olsunlar- dostlaşacaklarını görmezsin.
Onlar o kimselerdir ki Allah imânını kalblerine yazmış, bunları kendinden bir
ruh ile desteklemiş­tir. (Mücâdele Sûresi: 22)

Nebiyy-i Ekrem (S.A.V) Efendimiz hakkı âlilerinde: "Her ümmetin emini vardır.
Bu ümmetin emini de Ebu Ubeyde'dir" buyurmuşlardır. Buna binâen unvân-ı
mükerremleri "Emin'ül-Ümmet" olmuştur.

Hz. Ömer'ül Faruk (R.A) âhir ömürlerinde:"Eğer Ebu Ubeyd hayatta olaydı
Hilafet'e onu vasiyet ederdim!"demiştir. ASHÂBI KİRÂM

7 Mart Salı

NAMAZ

Hz. Osman (R.A)'ın azatlı kölesi Hars şöyle anlattı:

- Bir gün Osman (R.A) oturuyordu. Biz de yanında oturduk.

Müezzin geldi. Osman (R.A) ondan su istedi. Abdest aldı sonra şöyle dedi:

- Resûlullah (S.A.V)'ın benim aldığım şekilde abdest aldığını gördüm. Şöyle buyurduğunu da işittim:

- "Bir kimse, benim aldığım şekilde abdest alırsa, sonra da kalkar, öğle namazını kılarsa, sabah namazı ile öğle namazı arasındaki günahlarını Allah bağışlar.

İkindi namazını kılarsa, ikindi ile öğle namazı arasın­daki günahlarını Allah
bağışlar.

Akşam namazını kılarsa, ikindi ile akşam namazı ara­sındaki günahlarını Allah
bağışlar.

Yatsı namazını kılarsa, akşamla yatsı arasındaki gü­nahlarını Allah bağışlar.

İhtimal ki, bundan sonra o kimse uyur. Gecesini de öyle geçirir.

Sonra sabah namazına kalkar; abdestini alır, namazını kılarsa, bu aradaki
günahtan bağışlanır.

İşte bunlar kötülükleri gideren iyiliklerdir."

Namaz bir ölçüdür. Bir kimse ölçüsünü tam yaparsa onun ecri, bol bol verilir.

Hasan (R.A) Resûlullah (S.A.V) Efendimizin şöyle bu­yurduğunu anlattı:

- **"Size insanların en kötü hırsızını bildireyim mi"**

-Bildir yâ Resûlallah! Kimdir o? dediler: Şöyle buyurdu:

-**"Namazından çalandır."**

- Nasıl çalar? dediler. Şöyle devam etti:

**- "Rükûunu tamamlamaz, secdelerini tamamla­maz."** (Tenbihü'l Gafilin)

8 Mart Çarşamba

HZ. ALİ (R.A)

Hz. Ali (R.A) namaza durunca âlem altüst olsa haberi olmazdı. Derler ki: Bir
harbde mübarek ayağına ok gelmiş, demir kısmı kemiğe işlemişti. Bu yüzden okun
demirini çekemediler. Cerraha gösterdiler. Cerrah:

- Sana aklı gideren, bayıltılan ilâç vermeli ki ancak o zaman demir çekilir. Yoksa, bunun ağrı­sına tahammül edilemez, dedi.

Emîrü'l-Mü'minîn:

- Bayıltıcı ilâca ne lüzum var, biraz sabredin, namaz vakti gelsin, namaza durunca çıkarın bu­yurdu.

Namaz vakti geldi. Hz. Ali (R.A) namaza başla­dı. Cerrah da Emir Hz.lerinin
mübarek ayağını yarıp demiri çıkardı. Yarayı sardı. Hz. Ali (R.A), namazını
bitirince cerraha:

- Demiri çıkardın mı? buyurdu. Cerrah:

- Evet çıkardım, dedi. Hz. Ali (R.A):

- Hiç farkına varmadım, buyurdu.

(Dört Büyük Halife)

9 Mart Perşembe

EVLENMENİN FAYDALARI

Nikâhta 5 fayda vardır:

1) Evlat yetiştirmek: Gaye nesli yaşatmak ve âlemi, insanoğlundan olan boş
bırakmamaktır. Şehvet bunu temin için yaratılmıştır. Evlat yetiştirmekte dört
vecihten Allah'a yakınlık vardır.

a- Allah'u Teâlâ'nın sevgisine uygun hareket etmek.

b- Resulullah'ın çokluğu ile iftihar edeceği ümmetini çoğaltmak yoluna
gitmekle, Resulullah'ın cevherini ka­zanmak.

c- Öldükten sonra kendine hayır dua edecek bir kim­seyi bırakmak.

d- Kendisinden önce ölen küçük çocuğundan şefaat talep etmek. Peygamber
efendimiz Hadis-i şeriflerinde: "Küçük çocuk anne ve babasını cennete çeker"
buyur­muştur.

"Kıyamet günü çocuğa, "cennete gir" denir. Çocuk pûr-gazap cennet kapısı
önünde durur ve: "Ancak anne ve babamla cennete girerim" der ve direnir. O
zaman "Anne ve babasını da cennete koyun" denir.

2) Şehveti terkin etmek: Şehveti kırarak şeytandan ve gözünü namahremden
muhafaza etmek. Şehvette ço­cuk yetiştirmekten başka hikmette vardır. O
hikmet, cennetin zevkini hatırlatmaktır.

3) Ev idare etmek: İnsanın pek çok sıkıntıları olduğu için daima huzur ve
necat içinde ibadete devam ede­mez. Yaratılış itibariyle böyledir. Evet
arasıra zevkini okşayan şeylerle dinlendiği vakit, yeniden kuvvetlenir; ve
hevesle ibadete yönelir. Rasûlü Ekrem:"Akıllı insan ancak üç şey için harekete
geçer. Âhiret azığı, dünya maişeti ve haram olmamak şartıyla zevk almak için."

4) Yakınları çoğaltmak: Aile hayatında ve dini işlerin­de yakınların ve hayatı
paylaşacak eşe ihtiyaç vardır. İnsanlar düşmandan korunmak, huzur içinde
yaşamını

sürdürebilmek için aileye ihtiyacı vardır.

5) Nefis mücadelesi yapmak: Riayet, korumak, vela­yet, yakınlık, sevk ve idare
nefis mücadelesini oluştu­rur. (İHYA cilt: 2)

10 Mart Cuma

ENES BİN NADR (R.A)

Kendileri Enes bin Mâlik (R.A)'in amcalarıdır. Ensardandır. Bedir Savaşı'nda
bulunamadı. Bu­nun üzerine "Yâ Rasûlallah, müşriklerle yaptığın ilk gazada
bulunamadım. Eğer “Allah (cc.) beni müşriklerle harb meydanında hazır
bulundurur­sa oynayacağım kahramanlık oyunlarını Allah (c.c.) muhakkak herkese
gösterecektir." dedi. Uhud da bulundu. İblis "Muhammed (S.A.V) öl­dü" diye
bağırınca Enes bin Nadr yanındaki bir kaç nefer ile Ömer (R.A)'e uğrayıp dedi
ki:

"Burada niçin donup kaldınız?"Onlar dediler ki:

"Rasûlullah (S.A.V) öldürülmüş." Enes bin Nadr:

"Peki Rasûlullah (S.A.V) öldükten sonra siz hayâtı ne yapacaksınız? Kalkın
Rasûlullah (S.A.V) ne için öldüyse siz de onun için ölün!" dedi ve harb
sonunda şehid olarak bulunduğun­da 80 kadar kılıç yarası vardı.

Hatta bir rivayete göre **"Mü'minlerden bir kı­sım erler vardır ki, onlar
Allah (c.c.)'a verdikleri ahd'e bağlı kaldılar. Onlardan kimi şehîd olarak
ahdini ödedi kimi de ödemeyi bekliyor ve onlar ahidlerini hiçbir surette
değiştirmediler"** (Ahzab s: 22) ayeti onun hakkında nazil olmuştur.

(Hz. M. Sâmi (Ks.) Ashab-ı Kîram)

11 Mart Cumartesi

PEYGAMBER (S.A.V) EFENDİMİZİN KONUŞMALARI

Peygamberimiz (S.A.V)'in konuşmaları tatlı ve te'sirli idi. Söz söyledikleri
zaman gür ve yüksek sesle, kelime­leri tane tane söylerlerdi, hattâ
dinleyenler sözlerini ezberleyebilirlerdi.

Sözlerini umumiyetle üç defa tekrar ederler, konuş­maları esnasında başlarını
yukarıya kaldırırlardı. Kim­seye fena söz söyleme ve kimsenin sözünü
kesmezlerdi. Boş söz asla konuşmazlardı.

Nadiren güler, fakat ekseriya tebessüm ederlerdi:

Bazı rivayetlere göre de Peyamberimiz (S.A.V) hiç bir zaman kahkaha ile
gülmemişlerdir. Daima hakkı ko­nuşurlardı. Konuşulması ve anlatılması gereken
bazı şeylere kinaye yolu ile işaret ederlerdi.

PEYGAMBER (S.A.V) EFENDİMİZİN MİSAFİRPERVERLİKLERİ

Muhtelif yerlerden Peygamberimiz (S.A.V)'e bir çok ziyaretçi ve misafir
gelirdi. Resûl-i Ekrem (S.A.V) bunla­rın hizmetini bizzat görür ve
ağırlarlardı. O (S.A.V)'nu görmeye gelen hiç bir kimse ağırlanmadan
bırakılmaz­dı.

O (S.A.V) ihsan ve ikramlarında müslimi, gayr-i müslimden tefrik etmez ve
herkesi ağırlardı.

Ba'zen misafirler çok gelir, evdeki bütün yiyecekler biter, ev halkı aç
sabahlardı.

Ba'zen o kadar kalabalık oluyordu ki, Resul-i Ekrem (S.A.V) oturacak yer
bulamaz ve çömelirdi.

12 Mart Pazar

ORUÇ REİS

Kuzey Afrika'da İslâm dininin istikbâlini kurtaran ve İslâm birliğini kuran
Müslüman Türk denizcisidir. Sayı­ca çok olan İspanyollar Tlemseni ele geçirmiş
ve çok az sayıdaki Oruç Reis ve maiyetindekileri takibe başlamış­tır. Rio
Salardo ırmağına varan Oruç Reis kendisi ırma­ğı geçerek kurtulduğu halde
ırmağın öbür tarafında geçemeyip kalan Levendlerini orada yalnız bırakmayı
kendisine yakıştıramamış ve tekrar geri dönerek düş­manla çarpışmış; teslim
olmayı kabul etmeyip kalbine sokulan kılıçla şehid olmuştur.

Şehadetinde 48 yaşında idi. Evlenmemiş ve çocuğu olmamıştır. Uzuna yakın
boylu, güneşten yanmış esmer benizli, kızıl sakallı, kızıla yakın kumral
saçlı, ateşli na­zarlar saçan ela gözlü, çok geniş omuzlu, bünyece çok
kuvvetli ve mukaavim, son derece cömert, eli açık, mer­hametli, âlicenâb,
işlerinde çok ciddi ve sert, otoriter, levendleri tarafından mutlak mânâda
sayılıp sevilir, kor­kusuz, cûr'etkâr, zekî, en büyük müşkillere çâre
bul­makta eşsiz, üstün silahşör, hatâ yapılmasından hoşlan­maz, büyük deha
sahibi denizci idi. "Büyük bir dâhi ve büyük bir Fâtih olup, bir tek Türk
olmayan Kuzey Afri­ka'ya yerleşmesi, inanılmaz bir basandır. Fransız Mare­şali
Bugeaud, XIX. asırda Oruç'un taktiğini taklid ede­rek Cezayir ülkesini
fethetmiştir.

(Yılmaz Öztuna Osmanlı Devleti-I)

13 Mart Pazartesi

YARATILMIŞLARIN EFDALİ

Cenâb-ı Hakk'ın mahlûklarının birbirine nisbetle olan derece ve efdaliyeti şu
suretledir:

1) Alelıtlak bütün mahlûkatın efdali Hz. Muhammed (S.A.V.)'dir.

2) Diğer peygamberler,

3) Meleklerin büyükleri,

4) Peygamberlerin gayri, umûm insanlar,

5) Büyük meleklerden başka, umûm meleklerin efdalidir. Hz. Muhammed (S.A.V.)
ise bütün insanların, bü­tün peygamberlerin ve meleklerin efdali ve Allah
(c.c.)'ın en sevgili bir kuludur. Allah (c.c.)'ın yarattıkla­rının ve
insanların en büyüğü O (S.A.V.)'dur. O'ndan büyük gelmemiş ve hiç
gelmeyecektir.

Hz. Muhammed (S.A.V.) son peygamberdir. Allah (c.c.) O'nu peygamber
gönderdikten sonra o kapıyı ka­patmıştır. Artık bir peygamber ve yeni bir din
gelmeye­cektir.

Hz. Muhammed (S.A.V.)'in peygamberliği umû­midir. Bütün dünyayadır. O
(s.a.v.)'in din ve şeriatı, ev­velki şeriatları, evvelki kitapların ahkâmını
neshetmiştir. Kur'ân'ın hükmü ise umumî ve bakidir. Bunun için bütün
insanlığın Hz. Muhammed (s.a.v.)'e inanmaları, O'nu tanımaları ve O'nu her
şeylerinde örnek, almaları gerekir.

(İslâm Din, A. H. A. sh. 89)

14 Mart Salı

TRİGONOMETRİ İLMİNİ İCAD EDEN İSLAM ALİMİ BATTANİ

10. yüzyılda bir bilgin **"Beşer, Allah (c.c.)'ın birliğini isbata, O’nun
emsalsiz büyüklüğünü, yüce birliğini, muazzam kudretini ve eserinin
mükemmeliyetini an­latmaya yıldızlar ilmi sayesinde muvaffak olur."** Bu
sözler Laland'ın ifadesiyle dünyanın 20 meşhur astonomundan biri olan Müslüman
BATTANİ'ye aittir.

BATTANİ, 858 yılında Harran'da doğdu. Astronomi ve matematik sahalarında büyük
hizmetler verdi. Gay­ret dolu ömrünü 929 yılında Samarra şehri civarındaki
Kasralcıs'ta tamamladı.

Paris İslâm Enstitüsü eski profesörlerinden JACQUES RİSLER'e göre
trigonometrinin gerçek mucidi BATTANİ'dir Batıya trigonometriyi o öğretmiştir.
Trigonomet­rik bağıntıları bugün kullanılan şekliyle formüle etmiş­tir. M.
CHARLES **"Geometride Metodların Tarihi" **adlı eserinde, BATTANİ'den söz
ederken, onun sinüs ve kosinûs tabirlerini ilk kullanan kişi olduğunu ifade
et­miştir.

BATTANİ astronomide de çok hizmetler vermiş **"Sâbiî Cetvelleri" yıldızların
hareketi katalogunu** ha­zırlamış, Güneş yılını bugünkü hesaplara çok yakın
ola­rak, sadece 24 saniye fazlalıkla hesaplamayı başarmıştır.

Batıda ALBETEGNİUS (gayri müslimler büyük alim­lerin müslüman olduklarını
saklamak için herbirine bir Hıristiyan ismini takmışlardır) adıyla şöhret
bulan BAT­TANİ'nin astronomideki hizmetlerini yadetmek için ba­tı şimdiki Ay
haritasında bir bölgeye onun ismini ver­mişlerdir.

***

**HİKMET**

Nasipsiz avcı, Dicle'de dahi balık tutamaz.

Eceli gelmeyen balık karada ölmez.

15 Mart Çarşamba

TRİGONOMETRİ’NİN MUCİDİ BATTANİ'NİN ESERLERİ

1- Kitâbû Mârifet-il Bürûc fi mabeyne erbe-il felek: (On iki burcun gök
küresinin dörtte birindeki doğuş yerlerinin bilinmesi.) Yıldızların doğuş
yerlerinin kata­loğudur. Böyle bir cetveli ilim dünyasına kazandıran BATTANİ
olmuştur.

2- Risâletûn fi tahkik-i akdâr-il ittisâlât:(Yıldızların yanyana gelme
ölçümlerinin araştırılması hakkındaki kitab)

3- Şer'h-ul Makâlât-il erbaı li- Batlamyus: (Batlamyus'un "Dört kitap" adlı
eserinin açıklaması) BATTA­Nİ, Batlamyus'un (Yunan astronomu) birçok
yanlışları­nı düzeltti. Ay ve bazı gezegenlerin yörüngelerinin
he­saplanmasında bir kısım düzeltmeler yapmıştır.

4- Ez-Ziyc; BATTANİ'nin günümüze kadar gelebi­len tek Astronomi ile ilgili
kitabıdır. Eser rasatlardan el­de ettiği neticeleri de içine almaktadır. Kral
X. Alfonso (1284) tarafından Arapçadan İspanyolca'ya, 12. yüzyıl­da Tivoli'li
Plato Tiburtinus tarafından Latinceye tercü­me edilmiştir. Eser Kopernik
(1473-1543), Fransız Lap­lace (1749-1827)’nin incelemelerine ışık tutmuştur.

KUR'AN-I KERİM'DEN BİR KIYAMET SAHNESİ

"Güneş katlanıp dürüldüğünde, yıldızlar kararıp dökül­düğünde, dağlar sallanıp
yürütüldüğünde, gebe develer salıverildiğinde, vahşi hayvanlar toplanıp,
birarada kal­dığında, denizler kaynatıldığında, ruhlar (bedenlerle)
bir­leştirildiğinde, diri diri gömülen kızlara "Suçunuz ney­di, hangi günah
sebebiyle öldürüldünüz?" diye soruldu­ğunda, defterler getirilip açıldığında,
her kişi neler ya­pıp getirdiğini anlar."(TekfirSûresi: 1-14)

16 Mart Perşembe

KIYAMET HAKTIR

Bir mü'min, amel defterlerinin Kıyamet Günü okuna­cağına inanmalı ve bunu hak
görmelidir. Bunu inkâr eden ve bu konuyla alâkalı âyetleri redde kalkışan
kâfirdir. Amel defterlerinin okunacağının kesinliğini şu âyetler haber
vermektedir

**"Herkesin (dünyâdaki) amel (ve hareket) ini kendi boynuna doladık. Kıyamet günü onun için bir kitap çıkaracağız ki neşredilmiş olarak kendisine kavuş (up şöyle çat) acak: Oku kitabını, bugün sana karşı bir hesab görücü olmak bakımından nefsin yeter."**

(El-İsrâ: 13-14)

Başka bir âyette de şöyle buyuruluyor:

**"Artık kimin kitabı sağından verilirse onlar kitap­larını, en küçük haksızlığa uğratılmaksızın (kendile­ri) okuyacaklardır."** (El-İsrâ: 71)

Bir mü'min Kıyamet günü hesaba çekileceğine inan­mak zorundadır, bunu inkâra
kalkışan kâfir olur. Hesa­bın kesinliğini şu âyetlerden öğreniyoruz:

Allah Teâlâ buyuruyor:

**"Din gününün (tek) sahibi ve mutasarrıfı (Allah'a hamdoldsun)." **(Fatiha:4)

Allah Teâlâ buyuruyor:

**"Bugün sana karşı bir hesap görücü olmak bakı­mından nefsin yeter."**(El-İsrâ: 14)

Bir âyette şöyle buyuruluyor:

**"(Kitabı sağ eline verilen kimse) kolayca bir hesap ile muhasebe edilecek."**

                                        (El-İnşikak:8)

Allah Teâlâ buyuruyor:

**"(Kitabı sol eline verilen o Kıyamet günü): Hesabı­mın ne olduğunu bilmeseydim (der)."** (El-Hakka: 26)

Peygamber sallallahu aleyhi ve sellem, mal-mülk anıldığında:

**"Helal malın hesabı, haram malın da azabı vardır" **buyurmuşlardır.

(Sevad ü'l A'zam sh. 30)

17 Mart Cuma

DÂVÛD (a.s.)

Yüce Allah: Dâyûd (a.s.)'a saltanat verdiği gibi, Hik­met (Peygamberlik) de
vermiş, kendisinde kükümdarlıkla Peygamberliği birleştirmiş, kendisine, semavi
ki­taplardan Zebur'u indirmiştir.

Dâvûd (a.s.); İsrailoğullarına kral olduğu zaman, kı­lık değiştirip kendisini
belirsiz ederek halk arasına ka­rışmayı ve Kendisinin icrâât ve gidişatı
hakkında soruş­turma yapmayı âdet edinmişti.

Çarşıda, pazarda, gördüğü kimsenin, hemen yanına varır; Ona:

"Dâvûd (a.s.) hakkında ne dersin?" diye sorar, o da, onu över ve hayırlı
olduğunu söylerdi.

Dâvûd (a.s.), Yüce Allah'a:

"Ey Allâhım! Rızkın, en güzeli hangisidir? diye sor­du.

"Ey Dâvûd (a.s.)! Elinin emeğidir!" buyuruldu.

Dâvûd (a.s.) kendisini ve ev halkını Beytülmal'a muh­taç etmeksizin elinin
emeğiyle geçindirecek bir geçim yolu ihsan etmesini, bir sanat öğretmesini ve
onu, ken­disine kolaylaştırmasını Yüce Allah'tan diledi.

Yüce Allah da, ona, demiri hamur gibi yumuşatacak bir kudret ihsan etti.

Demir; ateşe sokulmaksınız, çekiçle vurulmaksızın, Dâvûd (a.s.)'un elinde mum,
hamur ve çamur gibi olur, Dâvûd (a.s.), onu, istediği şekle koyardı.

Yüce Allah (c.c.), ona, zırh gömlek yapma sanatını da öğretti.

Bu, yüce Allah (c.c.)'ın onun için seçtiği bir sanattı. O, böylece, zırh
gömlek yapıcısı oldu.

Dâvûd (a.s.), zırh gömlek yapanların ilki olduğu gibi, onu giyenlerin de, ilki
idi.

(Peygamberler Tarihi)

19 Mart Pazar

HAZRET-İ HAVVA'NIN YARATILIŞI

Âdem (a.s.), Cennet'te oturup konuşacak bir kimse ve kendisi ile sükûnet
bulacağı bir zevce bulunmaksızın tek başına gezip dolaştığı sırada, Yüce Allah
(c.c), ona, bir uyku verdi. Uyudu.

Yüce Allah (c.c.) ona bir elem duyurmadan, sol eğe kemiklerinden birini alıp
yerine et doldurdu.

Âdem (a.s.), daha uykudan uyanmadan, Hz. Hav­va'yı, ondan yarattı.

Âdem (a.s.) uyanınca, başucunda bir kadının oturdu­ğunu gördü.

"Bir kadın ha!?" dedi ve ona:

"Sen, nesin?. Sen, kimsin?"diye sordu.

Hz. Havva: -"Bir kadın!" dedi.

Âdem (a.s.): -"Sen, ne için yaratıldın?" diye sordu.

Hz. Havva: -"Sen, benimle sükûnet bulasın diye ya­ratıldım" dedi.

İbni Abbas (R.A)'a göre: Hz. Havva'ya her canlının anası olduğu için, Havva
ismi verilmiştir.

Yüce Allah (c.c.), böylece, Hz. Havva'yı, Âdem (a.s.)'e eş yaptı.

Peygamberimiz (S.A.V), bir Hadîs-i şeriflerinde: "Kadın, kaburga kemiğinden
yaratılmıştır. Kaburga­nın en eğri yeri de, üst kısmıdır. Onu, doğrultmaya
kal­karsan, kırarsın! Hali üzere bırakırsan, eğriltide devam eder.

Kadınlar hakkında, birbirinize hayr tavsiye ediniz!" buyurmuştur.

(Peygamberler Tarihi, M. Asım Köksal)

20 Mart Pazartesi

ALLAH (C.C.) BAŞKA BİR KAVİM GETİRİR

"Ey o bütün iman edenler! İçinizden kim dininden dönerse duysun! Allah (cc.)
onun yerine öyle bir ka­vim getirecek ki Allah (cc.) onları seven onlar Allah
(cc.)'ı severler, mü'minlere karşı başlan aşağıda, kâfirlere karşı başlan
yakandadır. Allah (cc.) yolunda mücâhede ederler, dil uzatanların levminden
kork­mazlar. İşte o Allah (cc.)'ın fazlıdır. Onu dilediğine verir ve Allah
(cc.) vâsidir, alimdir. Ve her kim Allah (cc.) ve Resulü (S.A.V)'ne yâr olursa
şüphe yok ki o Al­lah (cc.) hizbi (taraftan) dir. Ancak galip olanlar
onlar­dır."

(Mâide/54)

Binaenaleyh, hiçbiriniz ümitsizliğe düşmeyiniz, dü­şüp de fakirler peşinden
koşmayınız. Allah (cc.)’dan bu vasıflara sahip bir kavim olmayı dileyiniz.
Fakat bunu cebren alınır bir istihkak da zannetmeyiniz.

Bu şereflere, bu hürriyete, bu izzetü istiklâle ermek isteyenler başkalarının
değil ancak Allah (cc.)'ın velayetine koşmalı, Allah (cc.)'ın peygamberlerine,
mü'minlere baş tutmamalı, muhabbet ve nusrat etmeli­dir.

Buna da yalnız irtidadı itikadı değil, irtidadı amelîde mevzu bahistir.

Türkler de yukarıda geçen âyetin tebşirine dahil ol­muşlardır. Demek ki onlar
da bu ni'metin kadr ü kıya­metini bilmez, küfrü küfrana doğru giderlerse
mevkile­rini Allah (cc.)'ın göndereceği başka bir kavme terk et­meye mecbur
olacaktır.

                                (Hak Dini Kur'ân Dili, C.3.Sh. 1719)

21 Mart Salı

ÜSÂME BİN ZEYD

Hazret-i Üsâme bin Zeyd bin Hârise’ül-Kelbi (R.A) Ümm-i Eymen (r.anhâ)'nın
oğludur.

Üsâme (R.A)'yi Resûlullah (S.A.V) Efendimiz pek se­verler idi. Hadîs-i
Şerîf'de: **"Üsâme en sevdiğim insan­dır"** buyurmuşlardır. Nezd-i Resûlullah
(S.A.V)'de Üsâ­me'nin rifat-i menziline mebni Ashâb arasında Hazret-i
Resûlullah (S.A.V)'ın mahbûbu diye vasıflanıp yâd olu­nur.

Hazret-i Ömer (R.A), oğlu Abdullah'a ikibin i'tâ bu­yurdu.

Abdullah ibn-i Ömer itiraz ederek; **"Hazret-i Resûlullah ile şu kadar gazada
beraber bulunmuş iken Üsâme'yi bana tercih eldiniz!"** demesi üzerine Hazret-i
Ömer (R.A): **"Üsâme Hazret-i Resûlullah (S.A.V)'a senden ve pederi Zeyd dahi
senin pederin­den daha sevgilidir!"** diye tevâzuan buyurmuşlardır.

Buhârî'de mezkûrdur ki: Hazret-i Seyyid'ül-Enâm Aleyhisalâtü ve's-selâm
Efendimiz Hazret-i Hasan ve Üsâme'yi beraber alarak birini bir dizlerine ve
diğerini öbür dizlerine oturtarak:

**"Yâ Rabb! Sen bunlardan razı ol zira ben bunları seviyorum"** buyurmuşlardı.

Hacc-ı Vedâ'da Arafat'dan Müzdelife'ye inerler iken, Resûlullah (S.A.V)
Efendimiz Kusvâ nam develerine bi­nerek Hazret-i Üsâme'yi terkisine almışlar
idi.

Yüzleri siyahtı ve yassı burunlu idiler. Hicretin 58. se­nesinde Medine-i
Münevvere'de vefat etmişlerdir (R.A).

(Ashab-ı Kiram , Hz. R. M. Sâmi k.s.)

22 Mart Çarşamba

AŞERE-İ MÜBEŞŞERE

Bir mü'minin Peygamber sallallahu aleyhi vesellemin ashabından on kişinin
cennetle müjdelendiğine şehadette bulunması gerekir. Bu on zat veya içlerinden
birisi hakkında çirkin lâf söyleyen sapık ve bid'atçıdır. Resûlullah sallahu
aleyhi ve sellem bunları isimleriyle anarak şöyle buyurmuştur:

"Ben, Ebû Bekir, Ömer, Osman, Ali, Talha, Zübeyr, Sa'd, Said, Abdurrahman b.
Avf ve Ebû Ubeyde b. el-Cerrah (rıdvanullahi Teâlâ aleyhim ecmaîn) cennette
olacağız."

İnanan bir müslüman, Peygamber sallallahu aleyhi ve sellemden sonra gerek
sahabîler, gerek ümmet için­de Ebû Bekir radıyallahu anhden daha üstün bir
ferd bulunmadığını, onun Allah Resulünün (S.A.V) halifesi olduğunu bilecek ve
bunu hak görecek.

Bil ki Hz. Ebû Bekir'in efdaliyeti Kur'ân ve hadiseler­le sabittir. Allah
Teâlâ buyuruyor:

**"(Hicret esnasında Resûlullah ancak) ikinin ikinci­sinden ibaretti. (Haktan başka mededkârı yoktu. Bir tek arkadaşı vardı: Ebû Bekir radıyallahu anh). O za­man onlar (Sevr dağının tepesindeki) mağaradaydılar. Peygamber o vakit arkadaşına (Ebû Bekir es-Sıddîk'a): Tasalanma. Allah, hiç şüphe yok bizimle beraberdir diyordu".**

(Et-Tevbe: 40)

Başka bir âyette şöyle buyurulmuştur:

**"İçinizde fetihden (Mekke'nin fethinden) evvel (Allah yolunda) harcayan ve muharebe eden kimseler (diğerleriyle) bir olmaz."** (El-Hadîd: 10)

Bu âyet-i kerime Hz. Ebû Bekir radıyallahu anh hak­kında nazil olmuştur.

Resûlullah sallallahu aleyhi ve sellem de şöyle buyu­ruyor:

**"İslâmı kime arzettimse Ebû Bekir es-Sıddîk hâriç, herkes ilk anda tereddüt gösterdi. Ebû Bekir duraksa­ma (dan kabul et)di."**

23 Mart Perşembe

HACCIN FAZİLETİ

Abdullah b. Abbas (R.A)'ın şöyle dediği anlatılır:

- Resûlullah ile Mina'da bulunuyorduk. Yemen'den bir heyet, Resûlullaha geldi ve şöyle dedi:

- Analar ve babalar sana feda olsun, bize haccın fa­ziletini anlat.

Resûlullah (S.A.V) Efendimiz onların bu isteğine:

- "Olur" diyerek devam buyurdu:

- "Kim olursa olsun, hac ve umre nimeti ile evinden çıktığı vakit, adımlarını kaldırıp indirdiğinde ağaç yap­rakları nasıl dökülürse, onun günâhları da öylece dökü­lür.

Medine'ye geldiği, selâm vererek benimle musafaha ettiğinde melekler de selâm
verip onunla musafaha ederler.

Zülhuleyfe'ye gelip yıkandığında, Allahu Teâlâ onu, günâhlarından temizler.
İki yeni elbise giydiği vakit, Allah-ü Teâlâ onun iyiliklerini yeniler.

"Lebbeyk, Allahümme Lebbeyk"(Emrine geldim, Allah'ım emrine geldim) dediği
zaman Rabbi:

"Lebbeyk ve sadeyk, sözünü duyuyorum, sana bakı­yorum" cümlesi ile karşılık
verir.

Mekke'ye girip tavaf ettiği, Safa ile Merve arasında sa'y ettiği zaman, Allahu
Teâlâ ona çok hayır ulaştırır. Arafat'ta vakfeye durdukları, seslerini
yükselttikleri za­man, Allah-ü Teâlâ yedi semânın meleklerine, onları överek
gösterir. Şöyle buyurur:

- Meleklerim, semalarımda sakin duranlar, kulları­mı görmüyor musunuz? Uzak yerlerden saçları dağı­nık, toz toprak içinde bana gelmişler. Mallarını harca­mışlar, bedenleri yorulmuş. İzzetime, celalime yemin olsun: Onların kötülerini de iyilerinden dolayı bağışlayacağım. Analarından doğdukları günkü gibi günahla­rını bağışlayacağım.

Şeytan taşladıkları, başlarını tıraş ettikleri, Kabe'yi zi­yaret ettikleri
zaman, Arş'ın içinden şöyle bir nida gelir:

- Bağışlanmış olarak dönünüz, iyilikler işlemeye ba­kınız.

(Tenbihü'l Gafilin)

24 Mart Cuma

HZ. ÖMER (ra.)

Hz. Ömer (R.A), Havut'u düşmüş bir deveyi kovalı­yordu. Hızlı koşan deveyi ve
halifeyi tesadüfen Hz. Ali (R.A) gördü.

- Ey Ernire'l-mü'minin bu ne hâldir, hayrola? Diye sordu. Hz. Ömer (R.A):

- Bu deve Beytü'l-Mâlın devesidir. Havutunu dü­şürmüş kaçıyor. Onu tutup, havutunu vuracağım ki Beytü'1-Mâla benim zamanımda bir bozukluk girmesin, buyurdu. Hz. Ali (R.A):

- Siz niçin koşuyorsunuz? Başka birini gönderebilir­diniz, dedi. Hz. Ömer (R.A):

- Yâ Ali! Bu iş benim zamanımda meydana geldi. Benden sorulur. En iyisi kimseye inanmayıp işimi ken­dim görmektir. Yoksa Hak Teâlâ'nın huzurunda mahcûb olurum, buyurdu.

Hz. Ali (R.A):

- (Bu sözü duyunca derinden bir ah çekip ağlamaya başladı.) Yâ Ömer! Senden sonra gelenleri rahat bırak­madın. Çünkü, herkes bu yolda yürüyemez, sıkıntıya düşerler, buyurdu.

Nakledilir ki: Hz. Ömer (R.A) bir toplulukta ağlamıştı. Sebebini sordular:

- Nasıl ağlamayayım ki Fırat kenarında bir çocuk boğulsa, yârın Kıyamet günü Ömer'den sorulur, bu­yurdu.

Yine naklederler ki: Hz. Ömer (R.A):

- (Eline bir saman çöpü alıp) Ne olurdu ben bu sa­man çöpü olsaydım. Annem beni doğurmasaydı. Bili­nen, hatırlanan kimse değil de tamamen unutulmuş olsaydım, buyurdu. (Dört Büyük Halife)

25 Mart Cumartesi

İMAM ŞAFİÎ'NİN YEMEK HAKKINDAKİ ÖĞÜTLERİ

Yemek dört şekilde yenir.

1. Tek parmak ile yemek - Bu kibarlıktandır.

2. Çift parmak ile yemek - Bu kibirdendir.

3. Üç parmak ile yemek - Bu sünnettendir.

4. Dört veya beş parmak ile yemek - Bu da boğazı­nın kuludur.

**Dört şey bedeni kuvvetlendirir**

1. Et yemek, 2. Güzel koku sürünmek,

3. Münasebet olmadan çok yıkanmak, 4. Keten elbise giymek.

**Dört şey bedeni zayıflatır**

1. Fazla münasebet, 2. Fazla düşünce,

3. Aç karnına çok su içmek, 4. Çok ekşi yemek.

**Dört şey gözün nurunu zayıflatır**

1. Pisliğe bakmak, 2. İdam edilene bakmak,

3- Kadının edeplerine bakmak, 4. Kıbleye arka çevirip oturmak.

**Dört türlü uyuma şekli vardır**

1. Sırt üstü uyumak: Peygamberler uykusudur. Onlar göklere bakarak bunların
yaratılışı üzerinde düşünür­ler.

2. Sağ omuz üzerine yatmak: Alimler ve abidlerin uy­kusudur.

3. Sol omuz üzerine yatmak, padişah uykusudur.

4.Yüzükoyun yatmak, bu da şeytanlar uykusudur.

**Dört şey aklı çoğaltır**

1. Fazla ve lüzumsuz konuşmamak, 2. Misvak kullan­mak, 3. Camilere devam
etmek, 4. Çokça Kur'ân oku­mak.

Yine İmam Şafiî "Aç karnına hamama girip çıktık­tan sonra yemeyen kimsenin
nasıl ölmediğine şaşarım.” demiştir.

(İhyâu Ulûmi’d-Din C. 2)

26 Mart Pazar

OSMANLI SU MİMARİSİ

Su mimarisinin, sıhhatle çok yakın ilgisi vardır. Kap­lıcalar, ılıcalar,
hamamlar, çeşmeler, sebiller, selsebiller, şadırvanlar, havuzlar, fıskiyeler
vb. yapılar, su mimari­sine ait bulunmaktadır.

Sıcak su kaynaklarını Türkler çok sevmişlerdir. Der­hal umumî hamam ve içmeler
haline getirmişler, üstü açık olanlarına "Ilıca" kapalı olanlarına "Kaplıca"
de­mişlerdir. XVII. asır ortalarında İstanbul'da 14.838 ha­mam bulunuyordu.
Bunların 302'si umumî diğerleri hususî hamamlardır. Her konakta bir, her
sarayda bir kaç hamam bulunması şarttı. Bazı büyükçe evlerde bile müstakil
hamamlar vardı.

Çeşmeler, şüphesiz hamamlardan boldu. Yalnız çeş­melerin hepsi umuma açık
olduğu halde hamamların çoğu hususi idi. Fatih'in İstanbul'da 200, ikinci
Beya­zıd'ın 70, Kanunî'nin 700 çeşme yaptırdığını Evliya Çe­lebi yazmaktadır.
Evliya Çelebi, Dördüncü Murat'ın musahip ve hanendesi iken bu padişahın
Topkapı Sarayı'nda yıkandığı hamamı görmüştür. Köşelerinde ha­vuzlar ve
fıskiyeler vardır. Her kurnaya iki lüleden biri sıcak, diğeri soğuk akar. Çok
değerli taşlarla döşenmiş­tir. Duvarlarına güzel koksun diye misk ve anber
bulaştırılmıştır.

(Yılmaz Öztuna, a.g.e. C. 9 Sh.194)

27 Mart Pazartesi

ZİNA

Allahu Teâlâ şöyle buyurdu:

- **“Zinaya yaklaşmayın. Şüphesiz, hayasızlıktır; çok kötü bir yoldur.”** (İsrâ/32)

Bunun daha açık izahı şudur:

- Zina etmeyiniz. Zinaya götüren davranışlardan kaçınınız Zina büyük bir masiyettir. Yapmak azap getirir. Allah’ın hiddet ve gazabını kazandırır.

Başka âyet-i kerimede ise Allah-ü Teâlâ şöyle buyurdu:

**-**** “…Kötülüklerin açığına da, gizlisine de yaklaşmayın…”** (En’am/151)

Yâni “kötülüklerin açığı”ndan maksat zinadır. Gislisi ise öpmek, okşamak ve
zinaya giden her türlü hareketlerdir.

Nitekim, bu konuda Allahü Teâlâ şöyle buyurdu:

- "Mü'min erkeklere söyle! Gözlerim, harama bak­maktan sakınsınlar, Irzlarını korusunlar. Bu onlar için pek temiz bir harekettir. Allah yaptıklarını bilir.

Mü'mine kadınlara da söyle! Gözlerini harama kapa­sınlar. Namuslarını
korusunlar...”

(Nur suresi, ayet: 30-31)

Görülüyor ki Allahu Teâlâ kadına ve erkeğe gözleri­ni ırzlarını haramdan
sakınmalarını emretmiştir.

“Sahabeden bâzıları şöyle demiştir:

- Zinadan sakının. Ondan altı büyük kötülük vardır ki üçü bu dünyada, üçü âhirette insanın başına gelir.

1. Rızkı noksan olur. Yâni, rızkının bereketi gider.

2. İyiliklerden mahrum kalır.

3. Halkın kalbinde ona karşı düşmanlık yerleşir.

Âhirettekiler şunlardır:

1. Rabbin gazabına uğrar.

2. Hesabı çok çetin olur.

3. Cehenneme girer ki, buradaki ateş, Kur an da nar-ı kübra (büyük ateş)
olarak vasıflandırılmıştır.

(Tenbihü’l Gâfilîn)

28 Mart Salı

RESÛL-İ EKREM (S.A.V)'DE ALLAH KORKUSU

Hz. Muhammed (S.A.V), Peygamberlerin sonuncusu, insanların en ekmeli ve Allah
(c.c.)'ın habibi olduktan halde Allah (c.c.)'tan o derece korkarlardı ki,
zaman za­man "Mahşer günü ne olacağım?" buyurdukları ve yi­ne Allah (c.c.)
korkusundan mübarek gözlerinden yaşlar geldiği olurdu. Hz. Übey b. Kâ'b (R.A)
der ki: "Gece­nin üçte ikisi geçtikten sonra, Resûl-i Ekrem (s.a.v,):

-"Ey imân edenler, Allah'ınızı hatırlayınız. Al­lah'ınızı zikrediniz. Zelzele yaklaşıyor. O'nun arka­sından neler gelecek. Ölüm bütün maiyyeti ve netice­leri ile önünüzdedir"buyururlardı. Mişkât Ağlama Bahsi (40).

Peygamberimiz (S.A.V) ayrıca "siz benim bildiğimi bilseniz az güler, çok
ağlardınız" buyururlardı. (Buhari-Miislîm)

PEYGAMBER (S.A.V) EFENDİMİZİN İBÂDETLERİ

Allah (c.c.)'ın terbiye ettiği ve devamlı olarak O'nun kontrolü ve murakabesi
altında bulunduğu Şanlı Pey­gamber (S.A.V), mütemadiyen ibâdet hâli içinde
idiler. Kendileri "Allah (c.c.)'a lâyıkı veçhile ibâdet nasıl icra edilir"
bunu tebliğ ve tatbik etmişlerdir.

Resûl-i Ekrem (S.A.V), fıtraten ibâdeti sevenler, gözü­nün nurunu, gönlünün
huzur ve sürûrunu onda bulur­lardı.

29 Mart Çarşamba

SAÎD BİN ZEYD (R.A)

Saîd bin Zeyd bin Amr el Adevî aşere-i mübeşşeredendir. Babası Zeyd ile
Ömer'ul Faruk (R.A) amcazade idiler. Hz. Ömer (R.A) bu akrabalıktan dolayı
istihlaf maddesinde şûraya dâhil kılmamıştır.

Saîd bin Zeyd (R.A) âbid ve zâhid ve fisebîlillah mücâhid, mucâb'udduâ bir
zât-melek-sıfat idi. Bedir'den başka bütün mücâhedelerde bulun­muştur.

Babası Zeyd Cahiliyet devrinde puta tapmak­tan, onlara kurban kesmekten ve
kesilenleri ye­mekten, uzak durup muvahhidlik yolunu tut­muştur.

Hz. Ömer (R.A) ile Saîd (R.A) Resulûllah (S.A.V)'den Zeyd için istiğfar niyaz
etmişler ve Peygamberimiz (S.A.V) "-Hay hay Zeyd yevm-i kıyâmetde başlı başına
bir ümmet olarak haşrolur" mealinde muvafık cevâbı almışlardır.

Saîd bin Zeyd (R.A) hakkında Erva bint-i Enîs isminde bir kadın Medine valisi
Mervan'a: "Be­nim yerimi gasbetdi"diye şikâyeti üzerine, Mervan'a cevaben
"Benden bunu me'mul eder misiniz? ki ben Resulûllah (S.A.V)'dan işittim. "Bir
kimse bir karış yer gasbetse kıyamet gününde boynuna ve bal halkası olur"
buyurdu. Sonra kadın yalancı ise ölmeden önce gözünü kör et ve kapısını kabir
eyle diye beddua etti. Ve Allahu Teâlâ Sâid (R.A)'in duasını kabul etti.

(Hz. M.Sâmi (k.s.), Ashâb-ı Kiram)

Gökleri ve yeri yaratan, gökten suyu indirip onunla rızık olarak size türlü
meyveler çıkaran, izni ile denizde yüzüp gitmeleri için gemileri em­rinize
veren, nehirleri de size akıtan ancak Al­lah'tır. (İbrahim Sûresi, Ayet: 32)

30 Mart Perşembe

TALHA BİN UBEYDULLAH (R.A)

Talha bin Ubeydullah İbn-i Osman El-Kureyşi et-teymi, Aşe­re-i Mübeşşere'den
ve ağniyâ-ı ashâbdandır. Künyesi Ebu Muhammed'dir. İslâm'da sebk eden sekiz
kişinin biri ve ashâb-ı şûra olan altı zatdan biridir.

Uhud vak'asında Hz. Talha (R.A) Sultan'ul-Enbiya (S.A.V) Efendimize havale
olunan bir kılına koluyla müdâfaa ettiği için çolak kalmış ve o gün çok
fedâkârlıklar edip Hz. Sultan-ı Resûl'den "Talha müstehıkk-ı cennet oldu"
tebşir-i cellini almışdır.

Me'muran Şam yolunda bulunduğu için Bedir’de buluna­mamış ise de, sehm û
ecrini almışdır. Ve Uhud'da, ondan son­raki harblerde ve Bey'at'ür-Rıdvan'da
bulunmuştur. Ashab-ı Şurâdan olup, altı kişiden biridir. Fakat meşveretde
Medine-i Münevvere'de bulunamamıştır. Cemel Vak'asında altmış yaşla­rında
olduğu halde Mervân'ın okuyla şehid olmuşdur. Hadis-i Şerif'de "Şehid'i hâl-i
hayatında görmek isteyenler Talha bin Ubeydullah'a baksın?" buyurulmuşdur.

"Talha ve Zübeyr cennette benim komşularımdır" buyurulmuştur.

Tefsir'ûl Gülâmi'de de naklolunmuştur ki:Talha'nın evlâdı naklediyor:

“Talha (R.A) güzel bir rida giyinmiş aramızda yürürken bir adam ridasını kaptı
kaçtı. Koşup başkaları onun elinden aldılar. Talha dedi:

"- O ridâyı ona veriniz!" Talha gördü ki, adam mahcub ol­du ve ridâyı üzerine
alıverdi. Talha dedi ki "- Bunu al ve Al­lah bunu sana mübarek kılsın. Ben,
üzerimdeki bir şeyi bir kim­se arzu edib de onun bu arzusunu boşa çıkarmağa
Allahu Teâlâ'da haya ederim"diyerek adamın gönlünü hoş edip ridâyı ona verdi.
(Riyâz'un-Nâsıhın shf. 384)

Talha'nın zevcesi anlatıyor: "Talha bir gün yüzbin dirhem tasadduk etti. Benim
yanıma geldiği vakit onu gamlı ve üzgün buldum. Dedim ki: "Üzüntünün sebebi
nedir?" dedi ki: "-Ya­nımdaki mal çoğaldı ve beni bunalttı. Dedim ki: "Onu da
tasad­duk etmene ne mani var? Kalk taksim et ve tasadduk et." Talha bütün
malını bir dirhem kalıncaya kadar tasadduk etti.

Ashab-ı Kirâm

31 Mart Cuma

HASTANIN NAMAZI

Hasta olan bir kimse, gücünün yettiğine göre namaz kılmakla mükelleftir.
Ayakta durmaktan hakikaten âciz ise veya ayakta durması sebebiyle hastalığının
artma­sından korkarsa, oturarak rükû ve secde ile namazını kılar.

Her halükârda namazın kılınması gerekiyor. Terkedilmemesi icâbediyor.

Peygamberimiz (S.A.V) şöyle buyurmuştur:"Nama­zını ayakta kıl, ayakta
duramazsan oturarak kıl, otur­maya da kudretin olmazsa yanın üzerine yatıp imâ
ile kılarsın."

Tâat tâkata göredir. Allah (c.c.):"Allah hiç bir kimse­ye gücünün yeteceğinden
başkasını yüklemez."(Baka­ra: 286) buyurmaktadır.

Hasta olan kimse rükû, secde yapamazsa oturduğu halde başıyla imâ eder.
Secdesinin imasını rüküşünün imâsından daha aşağı yapar. Rükû ve secdenin
imâsı asılları yerine geçer. Asılda secde rükûdan daha aşağı­dadır. Secde
yerini tutan imâda da öyle yapılması gere­kir. İmâ ile kılan kimse, secde
etmek için yüzüne bir şey kaldırmaz. Kaldırırca, eğer secde için olan imâ rükû
için olan imâdan daha aşağı olursa caiz olur. Rükû için olan imâdan secde için
olan imâ daha aşağı olmazsa caiz ol­maz.

Hasta olan kimsenin oturmaya da takati olmazsa, ayaklarını Kıble'ye doğru
döndürür, başı altına yastık koyup, arkası üstüne veya yanı üzerine yatarak
yüzünü de Kıble'ye çevirip imâ ile namazını kılar.

Başı ile imâya da gücü yetmezse, namazı geri bırakır. Gözleriyle, kaslarıyla
ve kalbiyle îmâ ederek namazı kılmaz.

1 Nisan Cumartesi

SA'D İBN-İ EBİ VAKKAS (R.A)

Buharî'nin Sahih'inin metninde Sa'd (R.A)'ın Beni Zühre'den olduğunu ve Beni
Zühre'nin de Resûlullah'ın dayılarının bulunduğunu kayd eder. Vâlide-i
Muhteremleri Hz. Amine Beni Zühre'den idi. Sa'd İbn-i Ebi Vakkas'ın asıl adı
Mâlik bin Vehb'dir. Peygamberimiz (S.A.V) Efendimizin nesebiyle Ka'b İbn-i
Mürre'de birleşir. Sa'd İbn-i Ebi Vakkas (R.A) Aşere-i Mübeşşere'dendir.
İslama ilk girenlerin yedincisidir. İslam'da Allah yolunda ilk ok atan
Sa'd'dır. "Fâris'ül İslam" de­mekle meşhurdur. İran ve Irak üzerine hareket
eden muazzam ordunun başkomutanı olarak pek büyük fütuhata mazhar olmuştur.

Aşere-i Mübeşşere içinde en son vefat eden Sa'd İbn-i Ebi Vakkas Radıyallahu
anh'dır. Medine'de Bakıy'a defnolunmuştur. (Tecrid-i Buhâri, C: 9, S: 42)

Sa'd İbn-i Ebi Vakkas (R.A)'den rivayete göre müşârun ileyh: "Nebi (S.A.V)
Uhud günü beni taltif ve tebcil için babası ile anasını birlikte yâd ederek:
Babam, anam sana feda olsun!"buyurdu demiştir. (Tecrid-i Buhari C. 9 S. 430)

Buhâri Şerhinde 17 yaşında Müslüman olduğu riva­yet edilmiştir. O sırada namaz
farz kılınmamıştı. İslama girmesine Ebû Bekir (R.A) delâlet etmiştir.

Sa'd İbn-i Ebi Vakkas (R.A)'ın bir çok güzel hususi­yetleri vardır.

Birincisi: Allah yolunda ok atan arapların ilkidir.

İkincisi: Duası indellah müstecâbdır. Çünkü Nebi (S.A.V) onun hakkında:
"Allah'ım! Sana dua ettiği za­man Sa'd'in duasını müstecab kıl!" diye dua
buyurmuş­lardır.

Üçüncüsü: Nebi (S.A.V)'in ana ve babasını cem'an Sa'd'e feda etmesidir.

Dördüncüsü: Uhud gününde Nebi (S.A.V)'nin sağında ve solunda Cebrail ve
Mikâil'i görmüş olma hususiyeti­ne sâhibdir.

                      (Hz. M. Sâmi (k.s.) Ashâb-ı Kiram)

2 Nisan Pazar

ŞEHİDLER İÇİN YEDİ HASLET VARDIR

Peygamberimiz (S.A.V) şehidler için yedi haslet, fazi­let vardır, buyurmuştur.

1) İlk kanın aktığında mağfiret olunur.

2) Cennette makamını görür.

3) Cennette hûr-i îynden yetmişikisini tezevvüç eder.

4) Kabir azabından halâs olur.

5) Mahşerin pek korkunç en büyük ağıt, feryad gü­nünde emin olur.

6) Başına yakuttan vekar tacı konulur.

7) Ehl-i beytinden yetmiş kişiye şefaat eder. (Râmuz'ul Ehâdis)

Saff-ı Harbde şehid olan kişi öldürüldüğünde ölüm acısını duymaz. Ancak sizden
birisinin azasını parmak ile sıkılırken ne kadar zahmet görürse şehid olan da
o kadar zahmet hisseder.

Resûlullah (S.A.V) Uhud Harbi'nde şehid olan şühedânın ortasında durur da
Ashâb'ına hitaben:

- "Ben Kıyamet gününde bu mübarek şehidlerin Al­lah (c.c.) yolunda bezl-i hayat ettiklerine şehâdet edece­ğim. Bunları kanları ile sarıp defin ediniz. Harb meyda­nında her yaralanan şehid Mahşer gününde kalkarken kanları aka aka kalkacaktır. Rengi kan rengidir. Fakat kokusu misk kokusu gibidir?"

İşte şehidler Hak divanına vardığında onlann nişan­lan, iftihar madalyaları bu
olacaktır.

(Uhud Gazvesi, Hz. R. M. Sâmi (K.S.) Sh. 52)

3 Nisan Pazartesi

ULU HAKAN'IN DIŞ SİYASETİNDEN BİR MİSAL

İngiltere doğuda bir ermeni prensliği kurdur­mak istiyordu. Bunun için
ermenileri ayaklandır­dı. Abdulhamit Han bu ermeni ayaklanmasını bastırdı. Bir
defa daha meydana gelmemesi ve halkın kendini koruması için Hamidiye süvari
alaylarını kurdu. Subayları Kürd beylerinden ve çocuklarından seçildi. Bunlara
verilen en yükseği albay olan subay rütbeleri yalnız kendi alayların­da
geçerli idi. Bu ise Avrupa devletlerinin işine gelmiyordu. Bunun için
İngiltere, Fransa ve Rus­ya (11.5.1895) da Kürt alayların ilgasını ve
ermenilerden jandarma birliklerinin kurulması gibi maddeler içeren bir nota
verdiler.

Abdülhamid Han zor durumdaydı. Gerçi bu notaya Almanya, Avusturya, Macaristan
ve İtal­ya'nın katılmasına engel olmuştur. Ancak diğer­leri bertaraf
edilmeliydi. Bunun için de ünlü ta­rihçi Harotaux'a göre Fransa dışişleri
bakanına yüklü bir miktarda rüşvet verilerek bu ittifak par­çalanmış oldu.
Böylece İngiltere'nin tek kalacağı­nı hesaplayan yüce hakan 11 Mayıs'ta notayı
red­detti. Bu örnek Abdulhamit Han'ın siyasi dehasının bir ürünüdür.

4 Nisan Salı

DİRİLİŞ GÜNÜ HAKTIR

Müslüman, ölüm sonrası dirilmeyi kabullenecek. Diriliş gü­nünü inkâr eden
kâfirdir ve ona "dehrî = dinsiz" denir. Ölülerin (diriliş gününde) dirilmeleri
haktır. Cenab-ı Hak şöyle buyuru­yor:

**"Sizi (aslınızı) ondan (topraktan) yarattık. Sizi (ölümünüz­den sonra) yine ona döndüreceğiz. (Ba's zamanında da) sizi bir kere daha ondan çıkaracağız."** (Tâhâ: 55)

Bil ki Kıyamet haktır ve ona hazırlanmak farzdır. Allah Celle ve Âlâ şöyle
buyuruyor:

"(Birinci) Sûr-a üfürülmüş (üfürülecek), artık, Allah'ın dile­dikleri müstesna
olmak **üzere, göklerde kim var, yerde kim varsa hepsi düşüp ölmüştür
(ölecektir). Sonra ona bir daha üfürülmüştür (üfürülecektir). O anda görürsün
ki (ölüler dirilip) ayakta bakınıp duruyorlar." **(En-Zümer: 68) Diğer bir
âyet meali:

**"...azıklanın. Muhakkak azığın en hayırlısı (dilenmekten; insanlara yük olmaktan) kaçınmaktır. Ey kâmil imân sahiple­ri, benden korkun"**. (El-Bakara:198) Başka bir âyet meali:

**"Şübhe yok ki o ayırd etme günü, onların, topunun (va'd ve ta'yin edilmiş) vakitleridir."** (Ed-Duhân: 40) Cenâb-ı Hak (meâlen) buyuruyor:

**"Sûr’a üfürüleceği gün (ü) de (hatırla) ki (o gün) -Allah'ın diledikleri müstesna olmak üzere- artık göklerde kim var, yer­de kim varsa hepsi dehşetle korkmuştur. Her biri hor ve hakir O'na gelmişlerdir."** (En-Neml: 87)

Allah Teâlâ buyuruyor:

**"(Evet) kişinin kaçacağı gün: Biraderinden, anasından ba­basından, karısından ve oğullarından."** (Abese: 34-36) Başka bir âyet meali:

**"Âlemlerin Rabbi (olan Allah'ın hükmü) için insanların (kabirlerinden) kalkacağı günde"**. (Et-Tatfîf: 6) Bu günle alâkalı diğer bir âyet meali:

**"Melekler de. Ruh da oraya bir günde (Kıyamet gününde) yükselip çıkar ki mesafesi (dünya seneleriyle) elli bin yıldır."** (EI-Meâric: 4) Binaenaleyh, Kıyameti inkâr eden Allah'a küfr et­miştir.

                                  (Sevad ü’l Azam Sh. 57)

5 Nisan Çarşamba

ALLAH (C.C.)'A NASIL İNANMALIYIZ

Mükellef her akıllıya ilk önce farz olan Allah (C.C.)'ın varlığını, birliğini
bilmek ve O'na iman etmektir. O'nun varlığını, birliğini, ilim ve kudre­tini
bilmenin yolu, sahîh ve doğru bir muhakeme ve düşünüştür.

Hz. Peygamber (S.A.V) Efendimiz'in şu müba­rek sözlerine dikkat ediniz:

"Allah'ın varlığını, birliğini anlamak için gökle­re bakın, yere bakın, kendi
nefsinize bakın ve bü­tün bunların yaratılışındaki, akıllara hayret veren
incelikleri, bunların kendiliğinden olup olamayacaklarını düşünün: Çünkü
bunlar Allah'ın varlığı­nı, birliğini gösteren belirtilerdir. Lâkin, Allah'ın
zâtını, mahiyetini düşünmeyin, Allah acaba şöyle midir? Böyle midir? O'nun
görmesi, işitmesi na­sıldır? diye düşünmeye kalkışmayın. Zira buna kudretiniz
yetmez; ne kadar özenseniz bunu hakkıyla bilemezsiniz. Şaşırırsınız; bilgi ve
görgü öl­çüleriniz buna yetmez."

Bizim vazifemiz, Allah (c.c.)'ın varlığını bilmek, onu sıfatları ve
isimleriyle tanımak ve o suretle îman etmektir. (İ. Dini Sh. 63)

Allah (c.c.) cümlemizi kendisini hakkıyle bilme­ye çalışan kullarından
eylesin. (Amin).

7 Nisan Cuma

SULTAN ALAÂDDİN KEYKUBÂD (R. ALEYH)

Güzel yüzlü, melek tabiatlı, adalete eğilimi fazla, doğ­ruluktan şaşmayan,
zekâsıyla yeryüzünü bezeyen, sayı­sız fetihlerde bulunmuş bir padişahtı.
Sultanlığı boyun­ca adalet, baştâcı edilmişti. Sultanü'l-ulemâ, Sadreddîn-i
Konevî ve Molla Hünkârî gibi nice velîler, fazıllar, Keykubâd döneminde
Konya'ya toplanmışlardı. Ertuğrul Gâzî de bu büyük sultanın adalet ışığı
altında koş­muştu.

Alaâddin Keykubâd, Konya Kalesi'nin gökyüzüne yükselen dış duvarlarını
yaptırmıştır. İnşaat bitince ka­pısının üzerine esere uyacak kitabe
hazırlamasını Sultanü'l-ulemâ'dan rica etmişti. O da Arapça olarak şu söz­leri
nazmetmiştir:

"Bu savunma duvarları, coşkun akınları (hücumları) da, geçmişin korkulu
hayellerini de yüzgeri eder. Gece­nin karanlığını ağlayıp sızlamakla gidermek
nasıl müm­kün değilse, tedbirsizlikten doğacak felâketlerin tesiriy­le
dövünmek de fayda vermez."

Moğollar'ın saldırıları sebebiyle Keykubâd'dan yar­dım talep eden Abbasî
Halifesi Nâsırbillah, elçi olarak Şahabeddin Sühreverdî (k.s.) Hazretleri'ni
göndermiş, bu vesileyle sultanlık izni, kıymetli hediyeler, bedeli
biçilemeyecek değerde hil'atlar da sunmuştur. Keykubâd, bu ziyaret sırasında
Sühreverdî (k.s.) Hazretleri ile uzun sohbetlerde bulunmuş ve nasıl bir söz
ustası olduğunu ispatlamıştır.

(Bostanzâde Yahya Efendi, Tarih-i Sâf)

8 Nisan Cumartesi

MUS'AB BİN UMEYR (R.A)

Hicret-i Seniyye'den evvel Medîne-i Münevvere'de ilk Cum'a namazını Mus'ab bin
Umeyr (R.A) kıldır­mıştır.

Berâ bin Âzib (R.A) der ki: Bizimle Medîne-i Münevvere'ye ibtidâ Hicret eden,
Mus'ab bin Umeyr (R.A) olup, sonra Ammâr bin Yâsir, Sa'd İbn-i Ebî Vakkas,
Abdullah İbn-i Mes'ûd, Bilâl-i Habeşî (R.A)'den sonra yirmi râkib ile Ömer
ibn'il Hattâb (R.A) Hazerâtıdır.

Yevm-i Uhud'da yirmi bir yerinden yaralanmışdır. İbn-i Kum'et’ül-Leysî
tarafından şehîd edilmiştir. Şehid olunca bayrağı Hz. Ali (R.A) almışdır.

Habbâb bin Eret (R.A)'den şöyle rivâye edilmiştir:

"Biz Rızâ-yı Bâri'yi kasd ederek Nebî (S.A.V) ile Medine'ye hicret ettik.
Artık ecir ve mükâfatımız Cenâb-ı Hakk'a vâcib oldu. Yoldaşlarımızdan bu ecir
ve nimetten hiçbir şey tatmadan âhirete gidenler vardır. Ki Mus'ab bin Umeyr
bunlardan birisidir. Dostlanmızdan kendilerine hicret semeresi olan bu meyveyi
devşirenler de vardır. Mus'ab Uhud günü şehid olmuştu da biz onu saracak bir
kefen bulamamıştık. Yalınız Şehid'in bir kaftanını bulmuştuk. Bu aziz şehidi
ona sarmaya çalış­mış idik. Başını bururken ayakları açılıyordu, ayaklarını
kapatırken başı açığa çıkıyordu. Bu yoksulluk karşısın­da Nebî (S.A.V) bize
şehîd'in başını örtmemizi ve ayak­larının üstüne "İzcir" denilen kokulu otdan
koymaklığımızı emreyledi."

(Hz. R. M. Sâmi (k.s.), (Ashab-ı Kiram, Sh.: 330)

9 Nisan Pazar

MALI UĞRUNDA ÖLDÜRÜLEN ŞEHİD OLUR

Resûlullah (S.A.V)'a bir adam geldi; ve:

-Yâ Resûlallah! Bir kimse gelip benim malımı almak isterse ne buyurursun? dedi. Resûlullah (S.A.V):

- "Ona malını.verme!" buyurdu.

- Şayet benimle mukatele ederse?

- "Sen de onunla mukatele et!"

- Ya beni öldürürse?

- "O halde şehid gidersin."

- Ya ben onu öldürürsem?

- "O cehennemde olur" buyurdular. (S. Müslim Terc. C.2)

Yine Resûlullah (S.A.V):

"Her kim malı uğrunda öldürülürse şehittir" buyur­muştur.

Keza yine: "Her kim malı uğrunda öldürülürse o kimse şehittir, kim canı
uğrunda öldürülürse o kimse şehittir, her kim dini uğrunda öldürülürse o kimse
şe­hittir; her kim ırzı, namusu uğrunda öldürülürse o kim­se şehittir"
buyurulmuştur. (S. Müslim Ter. C. 2/519)

Haksız yere malını elinden almak isteyen bir suikastçiyi öldürmek caizdir.
Bunda diyet ve kısas da yoktur. Müdafaa hususunda malın azı çoğu müsavidir.

Malı, canı, namusu ve dini uğrunda öldürülen kimse şehittir.

Yine geceleyin birinin evine girerek hırsızlık eden bir şahsı hâne sahibi
arkasından takip ederek öldürürse, İmam-ı Azam (R.A)'a göre bir şey lâzım
gelmez. (S. Müslim C. 2)

10 Nisan Pazartesi

ŞEFKAT VE MERHAMET

Ebû Hüreyre (R.A) Resûlullah (S.A.V)'ın şöyle buyur­duğunu anlattı:

- Adamın biri yolda yürüyordu. Çok susadı. Bir ku­yu buldu, kuyuya indi. Ondan su içti. Çıktığı zaman kö­pek gördü. Susuzluktan toprağı yalıyordu. Adam kendi kendine şöyle dedi:

- Bu köpek çok susamış, daha önce benim susadığım gibi. Hemen kuyuya indi. Ayakkabısına su doldurdu. Ağzı ile tuttu; yukarı çıkardı. Köpeği suladı. Bunu yap­tığı için de, Allah'a şükretti. Bu sebeple, (Allah tarafın­dan) günahları bağışlandı."

Ashap sordu:

- Yâ Resûlallah! Bu gibi hayvanlara yapılan iyiliğe bizim için ecir var mıdır?

Resûlallah (S.A.V) şöyle buyurdu:

- "Evet, ciğer taşıyan canlıda sizin için ecir vardır."

- Yine Resûlullah (S.A.V): "Merhametli olmayan cen­nete giremez" buyurmuşlardır.

Resûlullah (S.A.V) bir başka hadîs-i şeriflerinde şöyle buyurmuşlardır:

- "Müslümanın müslümanda altı hakkı vardır. On­lardan biri bırakılsa sorumlu duruma düşülür. Şunlar­dır

1) Davet ettiği zaman icabet edilmesi,

2) Hasta olduğu zaman ziyaret edilmesi,

3) Öldüğü zaman cenazesine gidilmesi,

4) Karşılaştığı zaman selâm verilmesi,

5) Nasihat isterse nasihat edilmesi,

6) Aksırırsa Allah'tan rahmet dilemesidir."

(Tenbihü'l Gâfilîn)

11 Nisan Salı

PEYGAMBER (S.A.V) EFENDİMİZİN HİTABET VE BELAGATLERİ

Peygamberimiz (S.A.V), arap kabilelerinin en fasihi olan Kureyş'te
doğmuşlardır. Kendileri "En fesâhatliniz benim" buyururlardı. Cennet ehli de
onun bu fesîh ve beliğ lisanı ve şivesi ile konuşacaktır.

Mescidde konuştukları zaman asaya, harb meydanın­da ise yaya dayanırlardı.

Bir din dâvetçisi olarak konuşmalarında dini vecd ve heyecanın coşkunluğu
görülürdü.

En katı yürekler O (S.A.V)'nun sözlerinin tesiriyle yu­muşardı. En heyecanlı
zamanlarda O (S.A.V)'nun sözle­ri, alevlenen, köpüren duygulan teskin eder,
birbirine en müthiş düşmanlık hisleriyle dolu olanları yumuşatır­dı.

PEYGAMBER (S.A.V) EFENDİMİZİN MÜLAKAT VE ZİYARETLERİ

Peygamberimiz (S.A.V) kendileriyle görüşmeye gelen ziyaretçileri kabul
ederler, onlarla musafaha etmek için önce davranırlar, musafaha esnasında
ellerini daha önce çekmek itiyadında değillerdi. Söz bitmeden diğer söze cevap
vermezlerdi.

Birilerini ziyarete gittikleri zaman kapının sağ ve sol kanadı önünde
dururlar. "Esselâmü aleyküm" derler. İçeri girmek için izin isterler, müsaade
edilirse girerler, edilmezse geri dönerlerdi. Yolda gördüğü herkese se­lam
verirlerdi.

12 Nisan Çarşamba

CEMÂATİN FAZİLETİ

Peygamber Efendimiz (S.A.V) buyuruyor:"Cemaatle kılınan namaz, münferit
kılınan namazdan yirmiyedi derece faziletlidir." (Buhârî)

Ebû Hureyre (R.A)anlatıyor: "Aleyhi's-salatü ve's-selâm Efendimiz bazı
kimseleri namazda göremeyin­ce, buyurdu ki: (Kendi kendime şöyle) düşündüm;
bir kişiye namaz kıldırmayı emredeyim, sonra cemaate iş­tirak etmeyenin evini
yakayım."

Osman (R.A)'ın rivayet ettiği bir Hadisde: "Yatsı na­mazını (cemaat ile) kılan
yarı geceye kadar ibadet et­miş, sabah namazını cemaatle kılan ise gecenin
tama­mını ibadetle geçirmiş sayılır" deniliyor.

İbn Abbas (R.A) der ki: "Ezanı duyduğu halde icabet etmeyen, kendisi hayrı
düşünmediği gibi, onun için de iyilik düşünülmemiştir."

Ebû Hureyre (R.A): "Kulağına erimiş kalay dökülme­si, ezanı işitip namaza
icabet etmemekten daha hayır­lıdır"demiştir.

İmam Gazali şöyle anlatır: "Denildi ki kıyamette bir kavim, yüzleri parlak
yıldız gibi haşrolacaktır. Melek­ler "Sizin ameliniz ne idi ki yüzünüz böyle
parlak­tır?" diye sorarlar. Onlar: "Ezanı duyunca başka hiçbir şeye bakmaz
hemen abdest alır, (namaza gider) dik derler. Bir taife daha haşrolacak ki
bunlann yüzleri ay gibi. Bunlara da aynı sual sorulunca: "Biz vaktinden evvel
abdest alırdık"derler. Sonra yüzleri güneş gibi olan taife görülecek. Bunlar
da "biz ezanı mescidlerde dinlerdik" diyeceklerdir."

(İhyâu Ulumi'd-din, C.1, Sh. 404)

13 Nisan Perşembe

HZ. OSMAN B. AFFÂN (R.A)

Hz. Osman b. Affân Fil Vak'asından 6 sene evvel doğ­muştur. Künyesi Ebû
Âmir'dir.

"Zînnureyn" lakabıyla meşhur olmuştur ki "iki nur sahibi" demektir. Resûlullah
(S.A.V) Efendimizin kerî­mesi Rükiyye (r.anha) ve onun vefatı üzerine diğer
kerîmesi Ümm-i Gülsüm (r.anha)'ü tezevvüç etmesi bu unvan ile meşhur olmasına
vesile olmuştur.

Hz. Ebû Bekir (R.A), Hz. Osman (R.A)'a İslamiyetten bahsetmiş, Resûlullah
(S.A.V)'e götürmek üzereyken Resûl-i Ekrem (S.A.V) Hz. Ebû Bekir (R.A)'ı
ziyarete gel­di. Orada Hz. Osman (R.A)'a:"Allah'ın ihsan ettiği cen­nete
rağbet et. Ben sana ve bütün insanlara hidayet rehberi olmak üzere
gönderildim" dedi.

Hz. Osman (R.A) diyor ki:

**"- Resûl-i Ekrem (S.A.V)'in lisanından duyduğum sözler o kadar saf ve sade, o kadar i'câzkâr bir te'sîri hâizdi ki kelime-i şahadet kendi kendine ağzımdan döküldü. Elimi Resûl-i Ekrem (S.A.V)'e vererek müslüman oldum."**

Hz. Osman (R.A) bir çok harplere iştirak etmiş, Tebük Gazasında İslâm
Ordusunun üçte birini yalnız kendisi teçhiz etmiştir. Bu yüzden Resûl-i Ekrem
(S.A.V) bir hut­be î'rad ederek:

**"- Yâ Rabbi ben Osman'dan razıyım. Sen de On­dan razı ol!"** diye dua buyurmuştur.

(Hz. M. Sâmi (k.s.), Hz. Osman (R.A) Sh. 7)

14 Nisan Cuma

İSLÂM ÂLİMLERİNİN İLME VERDİĞİ EHEMMİYET

İslâm büyüklerinin (R.A) güzel ahlâklarından biri de, kendilerinden ilim ve
marifet tahsil edenlerin ihlâslı ol­malarını arzu etmeleridir. Birtakım alâmet
ve ema­relerle ihlassız olduğunu anladıkları bir talebeyi okut­maya yine devam
ederler bir taraftan da, onun niyetini düzeltmesi için Allah (c.c.)'a dua ve
niyazda bulunur­lardı. Bu suretle hem kendileri sevap kazanır, hem de
talebeleri. Âlimler, dine hizmet olsun diye talim ve ted­risi asla elden
bırakmazlardı. Çünkü ilim iki şey için öğ­renilir:

1) Onunla amel etmek için

2) Dine hizmet için

İlim tahsil eden de bunlann her ikisi de bulunursa se­vabı tam olur. Yalnız
biri bulunursa noksan olur. Fakat her iki halde de ecir ve sevap kazanılır.

Aliyyül-Havvâs (R.A) derdi ki: **"Hiç bir ilim sahibi yoktur ki onunla amel
etmemiş olsun. İsterse onun ameli sadece kendisi için olsun. İlim sahibi bir
günah işlediği zaman muhakkak nadim ve tevbekâr olur. Eğer, o bunun bir günah
olduğunu bilmemiş olsaydı, nadim ve tevbekâr olmayacaktı; belki günahı ile
ifti­har edecekti. Demek ki hidayet bulması ilmi sebebi ile olmuştur. Bu
itibarla o, bilgisi ile amel etmiş olur. Öyleyse ilim herhalde faydalıdır. Ve
her asırda, her insanın bilgisi amelini artırmasına vesile olur."**

(Tenbihül-Muğterrin Sh.116)

15 Nisan Cumartesi

SULTAN MAKMUD GAZNEVÎ

Gazneli Devletinin (962-1187) ikinci padişahıdır. Hak­sever, âdil, huyu da
yüzü de güzel birisidir. İyâz (R.A)'ı kendisine en yakın arkadaş ve özel
yoldaş seçmiştir. Hocası Hasan Meymendî (R.A)'i vezirlik makamına
ge­tirmiştir. Çevresine zamanın en ünlü ve değerli bilginle­rinden bir arkadaş
topluluğu temin etmiştir.

Kendisi ilim ve faziletle bezenmiş bir kişidir. Başlıbaşına bir irfan hazinesi
olan Tefrid adlı eserin müellifi­dir. Bu kitap bilhassa fıkıh mevzularını
ihtiva eden bir eserdir. Her gece en güzel elbiselerini giyinip Allah-ü
Teâlâ'ya beceriksizliğini, acizliğini açıklayarak duada bulunur, sabaha kadar
namaz kılarmış. Farsça bir şiirin­de şöyle der:"Ne ülkeler fetheden, ne
buyruklar yürü­ten bir hakanım./Bu kapının (Allah kapısının) dilencile­rinden
biriyim."

İdâresinin âdilliği yeryüzünü kılıcına boyun eğdirmişti. Bağdat halifesi,
âdilliğinden dolayı onun sultanlı­ğına müsaade etmiştir. Deylem sultanlarından
Mecdüddevle'den halkın şikâyetleri kulağına gelince sefere çık­mış Gürcan,
Irak, İsfahan, Rey, Tâberistan, Horasan, Kirman ve Havarizm illerini almıştır.
Savaş için dâima bin fil beslemiştir. Hazineleri zengin, fethettiği ülkeler
sayısızdı.

Firdevsî, Şehnamesini her beyiti bir altın vaadiyle otuzbeş yıl uğraşarak
Sultan Mahmud adına yazıp ta­mamladı. Şâir, bu altmışbin beyitlik eserini Has
İyaz aracılığıyla Sultan Mahmud'a taktim etti.

(Bostanzâde Yahya Efendi, Tarih-i Sâf)

17 Nisan Pazartesi

AKÎKA KURBANI:

1- Yeni doğan çocuğun başındaki ana tüyüne "akika" denir. Böyle bir çocuk için
şükrane olarak kesilen kurbana da "akika" adı verilmiştir. Bunun müslümanlarca
asıl adı "nesike" dir.

Akika, bizce mubah ve nihayet menduptur. Eimmei selâseye göre sünnettir,
zahiriyyeye göre de vaciptir.

2- Akika kurbanı, çocuğun doğduğu günden baliğ olacağı güne kadar kesilebilir.
Fakat yedinci günü kesilmesi efdaldir. Çocuğun yedinci günü adı konulur ve
başının saçları kesilip ağırlığınca altın veya gümüş tasadduk edilir ve aynı
günde bu kurban kesilir ki, böyle yapılması, Eimmei selâsece müstehaptır.

3- Kurbana elverişli olan her hayvan, akikaya da elverir. Oğlan çocuğu için
kesileceği gibi kız çocuğu için iki koyun kesilmesine kail olanlar da vardır.

4- Akikanın kemikleri, çocuğun sıhhat ve selâmetine tefe'ül için kırılmayıp
yalnız mafsalla­rından ayrılır, o suretle pişirilir. Bu müstehaptır. Diğer bir
bakımdan da çocuğun tevazuuna, beşerî gilzattan, ihtirastan tecerrüdüne
tefe'ül için ke­miklerin kırılması müstehap görülmüştür. Akika­nın etinden
kesen yiyebilir. Başkalarına da yedirebilir ve tasadduk eder.

(Ö. N. Bilmen (Büyük İslâm İlmihali)

18 Nisan Salı

HACE YAKÛB ÇERHİ (K.S.)

Mısır'da zahir ilimlerini tahsil ederken içini bir cezbe-i Rahmani kapladı...
Ve Buhara yolunu tuttu...

Şah Nakşibend'in huzuruna geldiğinde aralarında şu konuşma geçti.

Yakub:

- Beni hizmetinize kabul buyurup ders tâlim eder misiniz? efendim.

- Gidilecek zamanda mı geliyorsunuz?

- Gönlünüzün bir köşesinde bize bir yer lütfetmez misiniz?

- Ne yüzden?

- Siz bir ulu kişisiniz. Herkesin makbulüsünüz.

- Ya herkesin makbulü olmak şeytanî bir hâl ise?

- Size bir hadis-i şerif ile cevap vereyim:

"Allah bir kulunu dost edinmek isterse onu herkese sevdirir (makbul eder)."

- Güzel... O halde istihare edelim. Ederler... Yakubu Cerhi diyor ki:

- Acep kabul olunmazsam halim nice olur diye sa­baha kadar endişeler içinde kıvrandım durdum. Sabah­leyin huzura vardım.

Hazret: - Kabul olundun! buyurdular ve dersimi verdiler.

Yakup diyor ki: "- Şimdiye kadar okuduğum ilimle­rin şer'i tatbikini,
öğrendiğim güzel ahlâkın nefsimde yaşanmasını ve mânevi hallerin seyir ve
tekâmülünü ondan öğrendim. Zevkine daldım ve YOL BU YOL ol­duğunu anladım,
ELHAMDÜLİLLAH."

(M. Hâni. Âdab, Sh.: 100)

19 Nisan Çarşamba

FAKİRLERİN FAZİLETİ

Resûlullah (S.A.V) Efendimize fakirler bir elçi gönder­diler. Elçi şöyle
söyledi:

- Zenginler bütün hayrı götürdüler. Onlar hacca gi­diyorlar Bizim hacca gitmeye gücümüz yetmiyor. On­lar sadaka veriyorlar. Bizim sadaka vermeye gücümüz yetmiyor. Bilhassa hastalandıkları zaman, fazla malları­nı öbür âleme hazırlık için gönderiyorlar.

Bunu dinledikten sonra, Resûlullah (S.A.V) şöyle bu­yurdu:

- "Fakirlere benim için söyle. İçinizden sabırlı olup, nefsine hâkim olana üç mükafat vardır ki, bunlar zen­ginlerde bulunmaz.

Birincisi şudur: Cennette yakuttan bir köşk vardır.

Cennet ehli onu, dünya ehlinin yıldızlara bakıp gör­düğü gibi görür.

Oraya, fakir peygamber, fakir şehit ve fakir mü'min girer. Başkaları oraya
giremezler.

İkincisi şudur: Fakirler, cennete zenginlerden yarım gün önce gireceklerdir.
Bu ise dünya hesabına göre beşyüz senelik bir zamandır. Orada, bu süre içinde,
istedik­leri gibi yiyip, içip yaşarlar.

Halbuki Davud'un oğlu Süleyman, diğer peygamber­lerden kırk yıl sonra cennete
girecektir. Bunun sebebi, dünyada Allahu Teâlâ'nın ona ihsan ettiği mülktür.

Üçüncüsü şudur: Bir fakir halis niyetle, Allah sübhandır. Hamd Allah'a
mahsustur. Allah'tan başka ilâh yok­tur. Allah yücelerin yücesidir, duasını
yaparsa zengin de aynı tesbihi halis niyetle yapsa üstelik onbin dirhem sadaka
verse, yine de fakirlere yetişemez. Diğer iyi amelleri de buna göre hesap et."

O elçi gidip bu durumu fakirlere anlattığı zaman, hep bir ağızdan şöyle
dediler

- Razı olduk; yâ Rabbi! Razı okluk; yâ Rabbi!...

Tenhihü'l Gâfilin

20 Nisan Perşembe

SİHİR VE TILSIM

Sahibini veya başkasını zararlandırması bakı­mından mezmûmdur. Sihir vâki'dir.
Kur'ân bunu haber vermiştir; hatta çok samimî olan karı-koca arasını açmak
için bir vâsıta olarak ona başvuru­lur. Peygamberimize bile sihir yapılmış ve
kendi­si hastalanmıştır. Cebrail aleyhi's-selâm'ın haber vermesi üzerine kuyu
dibinde taş altındaki sihir vâsıtası çıkarılmıştır. (Buharı ile Müslim, Hz.
Âişe'den rivayet etmişlerdir.)

Sihir yıldızların doğuş yerlerini hesâb ederek maddelerdeki hassaları bilmekle
istifâde edilen bir nevi ilimdir. O maddelerden, sihir edilecek adamın heykeli
yapılır, yıldızların doğumunun muayyen saati beklenir, şerî'ate uymayan fahiş
ve küfür sözler söylenerek şeytan'dan yardım istenir ve bütün bunlardan âdet-i
ilâhî gereğince sihir yapılan kişide acâib hâller görülür. İlim olmaları
bakımından bunları öğrenmek fena değilse de, bunlar insanları
zararlandırmaktan başka bir şeye yaramazlar. Fenalığa yol açan her şey, fenâ
olduğu için bu ilim de mezmûmdur. Hattâ, iyi bir ada­mı öldürmek isteyen bir
zâlime, bulunduğu yeri göstermek, bildiği şeyi olduğu gibi ifâde etmek
bakımından bir ilimdir, fakat zarar doğurduğu için mezmûmdur. Burada yalan
söylemek vâcibdir. (İhya Cilt: 1)

21 Nisan Cuma

PEYGAMBER (S.A.V) EFENDİMİZİN ZİKİRLERİ

Cenâb-ı Hakk (c.c.) Kur'ân'da:"Onlar (mü'minler) ayakta iken, otururken ve
yatarken (daima) Allah'ı zik­rederler."(Âl-i İmran 191)

"Nice adamlar vardır ki, hiçbir ticaret, hiç bir alışveriş onları zikrullahtan
alıkoymaz." (En-Nûr 37)

Kur'ân tebliğcisi o büyük önder, bu emir ve sıfatların en canlı timsâli
idiler.

Her zaman, daima Allah (c.c.)'ı zikreder daima O'nun adını takdis ederlerdi.

PEYGAMBER (S.A.V) EFENDİMİZİN ÂDET VE MEŞGALELERİ

İmâm-ı Tirmizi, "Şemâil"inde Hz. Ali (R.A)'den nak­len Peygamberimiz
(S.A.V)'in vaktini üç işe tahsis ettik­lerini kaydeder. Bu vakitlerin bir
kısmını ibâdetlere, bir kısmı âmme (halkın) işlerine, bir kısmı da şahsî
meşgalelere tahsis edilmişti.

Hz. Resûlullah (S.A.V) gecenin yansı, yahut üçte ikisi geçtikten sonra
kalkarlar, dişlerini misvakla ovarlar, sonra abdest alıp Teheccûd namazı
kılar, daha sonra da sabah namazı için mescide çıkarlardı.

Sabah namazından sonra güneş doğuncaya kadar isti­rahat ederlerdi. Onlara vaaz
ve nasihatta bulunurlardı. Kuşluk vakti dört veya sekiz rekât namaz kılarlar,
buna müteakip evlerine giderler, evlerinin işiyle meşgul olur­lardı. İkindi
namazından sonra zevcelerini teker teker ziyaret ederlerdi.

22 Nisan Cumartesi

HZ. EBÛ BEKİR (R.A)'İN HALİFE SEÇİLMESİ

Resûl-i Ekrem (S.A.V)'in vefatından sonra müslümanlar toplanmıştı.

Hz. Ömer (R.A) Hz. Ebû Bekir (R.A)'in kendini aday gösterdiğini duyar duymaz
ani bir fikirle "İçinde Hz. Ebû Bekir (R.A) gibi bir zat bulunan bir cemaatin
riya­setine geçmeyi kat'iyyen kabul edemeyeceğini" söyle­miş ve münakaşa
esnasında Hz. Ebû Bekir (R.A)'e:

"Elini uzat sana bey'at ediyorum"demişti.

Hz. Ömer (R.A)'in bu seçimi tam manasiyle meşru bir intihab idi ve Hz. Ebû
Bekir (R.A) minbere çıktı ve ilk nutkunu söyledi:

"Ey nâs!... Sizin en iyiniz olmadığım halde sizin ba­şınıza geçmiş
bulunuyorum. Vazifemi yollu yolunda ifa edersem bana yardım ediniz. Yanılır
isem bana doğru yolu gösteriniz, doğruluk emânet, yalancılık hıyanettir.
İçinizdeki zaif hakkını alıncaya kadar nazarımda kuvvetlidir. İçinizdeki
kuvvetli de, ondan başkasının hakkı alınıncaya kadar zaiftir. Bir millet Allah
(c.c.) yolunda cihaddan fariğ olursa o millet zil­lete duçar olur. Bir
millette fenalık revaç bulursa bü­tün millet belâya uğrar. Ben Hz. Allah'a ve
Peygamber (S.A.V)'e itaat ettikçe siz de bana itaat ediniz. Ben Hz. Allah ve
Peygamber (S.A.V)'e isyan edersem sizin bana itaatiniz lâzım gelmez. Haydi
namazınıza, Allah Teâlâ cümlenizi rahmetine lâyık kılsın."

23 Nisan Pazar

TİCARETİN ÂDABI

1. Haramdan sakınıp helâl kazanmaya gayret etmek.

2. İhtikara kat’iyen tevessül etmemek,

Mal pahalanacak diye malı piyasaya arzetmemeye ihtikar derler.

3. İstikametten bir nebze ayrılmamak,

4. Terazi, ölçek ve metrede dikkatli olmak,

5. Alırken, zemmedip, satarken medhedmemek,

6. Yalan yere yemin etmemek,

7. Müşteriye hakaret etmemek.

8. Kanaati elden bırakmamak,

9. Şer’-i şerifin ticaretle ilgili tavsiyelerini okumak ve öğrenmek,

Ahkâmı ticârete vakıf olmayan kimsenin ticaret yapması câiz değildir. Bir işi
yapmadan evvel o işi öğrenmek zarureti vardır.

10. Hırs ve tama'dan kaçınmak,

11. Bir mü'minin menfaatini kendi menfaatine tercih etmek.

12. Kimsenin hakkını üzerine geçirmemek

13. Tezgâhtar ve kalfalarına kanaatten bahsederek nasihat vermek,

14. Kendini halktan üstün görmemek,

15. Kusuruna tevbe etmek,

16. Karşılıksız, Allah rızas, için ödünç vermek,

17. Aldığını va'dettiği anda iade etmek,

18. Fukaraya, merhametle muamele etmek.

Cenâb-ı Hak bu güzel edeplerle edeplenmeyi cümlemize nasip eylesin.

(İbrahim Eken, Kulluk, Sh.:55)

24 Nisan Pazartesi

HADİS:

Ebû Hüreyre Radıya'llahu Anh'den, Resul-i Ekrem Salla'llahu Aleyhi ve Sellem
şöyle buyurmuştur:

"Gerçekten siz, mallarınızla insanları (memnun etme­ye) güç yetiremezsiniz.
Ancak onları sizin güler yüz ve güzel huyunuz memnun edebilir.

İnsanların en âdili idi. Kendi zararına da olsa doğru söyler asla hakk
gizlemezdi.

Çok çalışkandı. Tembeli asla sevmezdi. İlme büyük değer verirdi. Bir gün bir
zat ile aralarında şöyle bir muhavvere cereyan etmişti:

Sahâbî, -Ya Resûlallah, ömrümden ancak bir sene kal­dığını bilsem, Allah'ın
rızasını kazanmak için bu müd­det zarfında Allah'a nasıl bir ibaretle ibadet
edeyim? Resûlullah'ın cevabı:

- İlme çalış oldu.

Sahâbî -Ya Resûlallah, ya bir ay kalmışsa? Resûlullah'ın cevabı:

- Yine ilme çalış, olmuştu. Üçüncü defa bu zat:

- Ya Resûlallah, ya bir hafta kalmışsa, deyince. Hz. Peygamber (S.A.V):

- Ömründe bir hafta da kalmışsa, bir gün de kalmış­sa bir saat de kalmışsa, hayır o fazla bir nefes de kalsa, katiyetle biliyorsan, o bir nefesini de ilim yolunda har­ca "Allah'a yemin ederim ki bir kul Allah'a ilim tahsili gibi bir ibadetle yaklaşmamıştır" buyurmuştur.

25 Nisan Salı

ABDULLAH İBN-İ ABBAS (R.A)

İbn-i Abbâs (R.A), Resûlullah Sallallahu aleyhi ve sellem'in amcaları Abbâs
(R.A)'ın oğludur. İsimleri "Ab­dullah'tır. Hz. Abbas'ın on oğlu içinde yalnız,
bu zât-ı âli-kadir nâmdâr bulunmuştur. Valideleri "Ümm'ül-fadl Lûbâbe"
Radıyallahu anha'dır.

Hz. Abdullah, Hz. Abbas'ın ikinci oğludur. Velâdetleri Hicreti Seniyye'den üç
sene mukaddemdir. Yeni doğduklarında huzûr-ı Hazret-i Risâlet (S.A.V)'e arz u
takdim olunmakla, Hazreti Seyyid'il-Enâm (S.A.V) Efendimiz, Abdullah ibn-i
Abbas'a mübarek rik-ı şerifleriyle hurma gibi tatlı bir şeyi ağzında
çiğne­yip, çocuk Abdullah'ın damağına tahnik buyurmuşlardır. Yeni doğan
çocuklara böylece yapmak âdet idi.

Yetmişbir yaşlarında, altmışsekiz sene-i Hicriyye'sinde Taifde irtihal
etmişlerdir. Beyaz tenli, uzun boylu, sabih'ıl-vech, fasîh'ıl-lisan bir zât-ı
âli-kadir idiler.

Seksen beyit bir kaside kendisine bir defa okundu­ğunda ezber etmiştir. Şerh-i
Meşârık'da zikrolunduğu üzere, binaaltıyüz altmış Hadis-i Şerif rivayet
etmişler­dir.

Abdullah İbn-i Abbas (R.A) demiştir ki:

"- Bir gün Nebiyy-i Ekrem (S.A.V) Hazretleri'nin terkisinde idim. Buyurdu ki:

"- Evvelâ sana birkaç söz belleteyim! Allah'ı, yani emr ü nehyini gözet ki,
Allah da seni gözetsin. Allah'ı gözet ki, onu karşında bulasın. Bir şey
istediğin vakit Allah'tan iste. Yardım dilediğin vakit Allah'tan dile. Şu­nu
bil ki cemi mahlukat elbirliğiyle sana bir fâide ve menfaat bahşetmek
isteseler, Allah'ın sana yazdığından fazla bir şey bahşedemezler. Keza cemi
mahlukat elbir­liğiyle sana bir zarar vermek isteseler, Allah'ın sana tak­dir
ettiği ziyandan fazlasını yapamazlar. Kalemle işler hitâma erip kaldırılmış,
sahifeler de "üzerlerinde yazılar temam olup, kurulmuştur." Bu Hadisi Şerifi
Tirmizi ri­vayet edip "Hasen-Sahih" olduğunu söylemiştir.

(Hz. M. Sâmi (k.s.) Ashâb-ı Kirâm)

26 Nisan Çarşamba

OSMANLI ORDUSUNUN KUVVET VE KUDRETİ

İspanya Kralı Charles-Guint'in Kanuni nezdindeki fevkalade büyükelçisi Baron
van Busberg bakın ne di­yor:

Osmanlı sistemini kendi sistemimizle kıyas ettiğim zaman, istikbalin başımıza
getireceği şeyleri düşünerek titriyorum. Bir ordu galip gelecek ve payidar
olacak, di­ğeri de mahv olacaktır. Çünkü, şüphesiz, ikisi de sağ­lam surette
devam edemezler. Osmanlı'nın her tarafın­da, kuvvetli bir imparatorluğun bütün
kaynakları mev­cut, hiç sarsılmamış bir kuvvet var; sefer görmüş asker­ler,
zafer alışkanlıkları, meşakkatlere tahammül kabili­yeti, birlik, düzen,
disiplin, kanaatkârlık, uyanıklık var. Bizim tarafta ise, umumi fakirlik,
hususi israf, sarsılmış kuvvet, bozulmuş maneviyat, tahammülsüzlük ve
idmansızlık var. Askerlerimiz serkeştir, subaylarımız tamâhkârdır. Disiplini
istihkar ediyoruz. Sebatsızlık, serkeşlik, sarhoşluk, sefahat bizde bol bol
mevcuttur. Bütün bunların en kötüsü Osmanlının zafere, bizim de hezimete
alışkın olmamızdır. Neticenin ne olacağını tahminde tereddüt, artık caiz
midir?

(Büyük Türkiye Tarihi-Y. Öztuna)

***

Enes İbn-i Malik (R.A) dedi ki, Resûlullah (S.A.V) bu­yurdular:

"Ebu Bekir'i sevmek mağfireti icab ettirir, Ömer'i sevmek isyân'ın günahlarını
yok eder, Os­man'ı sevmek İman-ı takviye eder, Ali'yi sevmek cehennem ateşini
söndürür."

27 Nisan Perşembe

ŞEYHÜLİSLÂM İBN KEMÂL

Asıl adı Şemseddin Ahmed olan İbn Kemâl 873/1468'de Tokat'ta doğmuştur. Babası
Süleyman Çe­lebi, devrinin tanınmış kumandanlarından idi. Büyük­babası Kemâl
Paşa, Fatih Sultan Mehmed zamanı üme­rasından olup Edirne ve İstanbul'da
vakıflar tesis etmiş olduğu bilinmektedir. İbn Kemâl'in annesi, Fatih devri
alimlerinden İbn Küpel'in kızıdır.

Baba tarafından asker, anne tarafından ise ilim ile meşgul olan bir aileye
mensup bulunan İbn Kemâl, aile­sinin nezaretinde iyi bir tahsilden sonra, baba
mesleği askerliği seçmiştir.

Genç bir sipahi iken, yüksek devlet erkânı huzurunda iştirak ettiği bir
toplantıya sonradan gelen Molla Lütfi, huzurda bulunan paşa ve beylere hiç
ehemmiyet ver­meden üst köşelerden birine geçip oturur. Sıradan bir müderris,
bu kadar değerli kumandanların üstünde bir yere oturabiliyor. Kendisi de asker
olarak ne kadar çalı­şırsa çalışsın bu mevkiye gelemeyecektir. Bu sebeple
as­kerlikten ayrılıp ilme intisap etmeye karar verir. Edir­ne'ye dönünce Molla
Lütfi ve daha birçok ulemânın derslerine devam eder. Sonra, ilk olarak Taşlık
Müderrisliğine atanır. 1511 yılında Üsküp'teki İshak Paşa Medresesi'ne
nakledilir. Bir yıl sonra Edirne'deki Halebiye Medresesi'ne tayin edilir.

Edirne üç şerefeli medreselerinde ve İstanbul Sahn-ı Seman Medreselerinde
dersler verir. Ondan Edirne'de­ki Sultan Bayezid Medresesi müderrisliğine,
1516 yılın­da ise önce Edirne kadılığına;aynı yıl Anadolu Kazaskerliğine
getirilir.

(Devamı yarın)

28 Nisan Cuma

(Dünden devam)

Yavuz S.Selim ile beraber, Mısır seferine katılır. Bu se­ferden dönüş
esnasında atının ayağından sıçrayan ça­murun, Yavuz'un harmanisini kirletmesi
üzerine, Padi­şahın: "Ulemânın atının ayağından sıçrayan çamurla­rın medâr-ı
ziynet ve bâis-i metharet olacağı"sözlerini söylemesine sebep olur.

1519 yılında Anadolu Kazaskerliği'nden, Edirne Dâru'l-Hadîs'ine, Sultan
Bayezid Medresesi müderrisli­ğine tekrar getirilir. Bu dönemde İbn Kemâl,
Kanuni Sultan Süleyman'ın seferlerine iştirak eder; 1525 yılında Zenbilli Ali
Efendi'nin vefatı üzerine Şeyhülislâm olur.

Şeyhülislâmlığı sırasında, din, mezhep düşmanlarına karşı; ilim ve kalemi ile
mücadele eder.

İbn Kemâl 2 Şevval 940 (16 Nisan 1584) Cuma günü vefat eder. Edirnekapı
dışındaki Mahmut Çelebi hazîresine defnedilir.

İnsanların yanında cinlerin de kendisinden fetva iste­melerinden dolayı ona:
"Müfti's sakaleyn"unvanı ve­rilmiştir.

Türkçe Divanı, Yusuf ile Züleyha ve Kasidei-Bürde'nin manzum tercümeleri ve
Manzum Darb-ı meselle­ri, Farsça yazılmış, Türkçe ve latinceye tercüme
edilmiş, Ahlak ve Tasavvufa dair Nigaristan'ı, 209 eseri çeşitli
kütüphanelerde mevcuttur. Tevarih-i Âl-i Osman, Fetva Mecmuası, Tefsiru'l
Kur'ân, Hidaye, Euhâri Şerhi İbn Keml'in eserleri arasındadır.

(Şeyhülislam İbn-i Kemâl, D. Vakıf Yayınları)

29 Nisan Cumartesi

KABİR'DE İLK SUAL

Resûl-i Ekrem (S.A.V) şöyle buyurmuştur:

- Muhakkak ki kabrine konulduğu ve arkadaştan geri dönüp yanından uzaklaştıkları zaman -ki ölen zat, arkadaşları yürüyüp giderlerken ayakkabılarının seslerini muhakkak işitir- yanına (Münker ile Nekir denilen) iki melek gelirler ve ölüyü oturturlar da ken­disine:

- Şu Muhammed denilen kimse hakkında ne der­sin? diye sorarlar. Mü'min kimseye gelince o:

- O'nun muhakkak Allah'ın kulu ve Resulü oldu­ğuna şehadet ederim, diyerek cevap verir. Bunun üze­rine ona:

- Cehennemdeki oturacak yerine bak, Allah Teâlâ Cehennem'deki bu yerini, senin için Cennet'te bir oturma yeri olarak değiştirdi, denilir. O kul da Cennet ile Cehennem'deki iki makamını birden görür.

Kâfir yahut da münafık kimseye gelince ona da: - (Sen dünyada iken) şu
(Muhammed denilen) zat hakkında ne derdin diye sorulur. Münafık veya kâfir
kimse de:

- Ben (O'nun hakkında) hiçbir şey bilmiyorum. Fa­kat halkın O'na (Peygamber) dedikleri şeyi ben de der idim, diye cevap verir. Bu cevap üzerine ona:

- Hay sen bilmez ve uymaz olaydın, denilerek (iki) kulağı arasına demirden bir topuz vurulunca öyle bir feryatla çığlık atar ki, bu çığlığı insan ile cinden başka ölüye yakın olan herkes işitir.

(Ölüm-âmet Ahiret, Sh.:111-112)

30 Nisan Pazar

ESMA-İ HUSNA

Allah'ın en güzel isimleri demek olan bu tabirin İstı­lah manası Cenab-ı
Hakk'a kendileriyle dua edilen, onun zati, sıfatı ve efali hususiyetlerine
verilen isimler­dir.

Esma-i Husna'nın adedi Buhari'de zikredildiğine gö­re 99'dur. "Ebu
Hureyre'den: Allah'a has 99 isim vardır ki bu isimleri her kim tamamen okursa
cennete girer " (Tecridi 165 hadis)

Gerçekten Cenab-ı Hakk'a en güzel dua ve onu en güzel tavsif onun en güzel
isimleriyledir ki bu hususda Araf Suresi'nin 180. ayetinde mealen "Allah'ın
güzel isimleri vardır ki siz ona o isimlerle dua ediniz" buyurulmaktadır.

Kulluğun temelinde ve ibadetlerin özünde Allah'ın isimleri vardır ki bu
hususta Hz. Aişe validemiz şöyle dua ettiği rivayet olunur: "Rabbim Esma-i
Husna'dan bizim bildiğimiz bilmediğimiz bütün isimlerinle sana müracaat ederim
ve her veçhile büyüklerin büyüğü olan isminle sana dua ederim. Her kim sana
isminle dua ederse icabet edersin yarab."

**İsmi Azam:** Allah'ın en büyük ismi demek olan bu ta­birin hangi isme delalet ettiği kat’i değildir.

Ancak alimlerin çoğu sadece Allah'ın zatına mahsus olan "Allah" ismi şerifinin
ismi Azam olabileceğini belirtmişlerse de bu husus yine de kati değildir.

Allah ismi bütün kemal sıfatları kendinde toplayan eksik sıfatlardan uzak olan
Cenab-ı Hakk'ın uluhiyet sı­fatlarını da ihtiva eden, aynı zamanda başka hiç
bir şeye verilemeyen bir ismi şeriftir.

Yine mutasavvıfların çoğunun kalbi zikirleri de bu isim üzerinedir.

1 Mayıs Pazartesi

ON GÜNLERİN FAZİLETİ

Zilhicce ayının 1-10 günleridir. Resûlullah (S.A.V) Efendimiz bu günler
hakkında şöyle buyurmuşlardır:

- "Bu günlerde tuttuğun orucun her günü, yüz köle azâd etmeye, yüz deve kurbanına, Allah (c.c.) yolunda cihad için binilen yüz ata bedeldir.

Terviye günü orucu ise senin için bin köle azâd etme­ye, bin deve kurban
kesmeye, üzerine binip cihat edilen bin ata bedeldir.

Arefe gününün orucu ise, iki bin köle azâd etmeye, iki bin deve kurban kesmeye
ve üzerine binip Allah(c.c) yolunda cihada gidilen iki bin ata bedeldir.

Bu oruç, iki sene evvelinin ve iki sene sonrasının oru­cuna bedeldir."

Resûlullah (S.A.V) Efendimiz yine şöyle buyurmuşlar­dır:

- "Allahu Teâlâ günlerden dördünü seçti. Aylardan dördünü seçti. Kadınlardan dördünü seçti.

Dört kimse var ki, Cennet'e koşarlar. Dört kimse de var ki Cennet onlar için
koşar.

Allah (c.c.)'ın seçtiği dört gün şunlardır:

1- Cum'a günü.

2- Arefe günü.

3- Kurban günü.

4- Ramazan Bayramı günü.

Allah (c.c.)'ın sevdiği dört ay şunlardır:

Receb, Zilkade, Zilhicce, Muharrem.

Allah'ın seçip üstün kıldığı dört kadın şunlardır:

İmran'ın kızı Meryem, Hatice bint Hüveylid, Asiye binti Mühazim (Firavun'un
hanımı ve Cennet ehlinin hanım efendisi) Fatıma binti Muhammed (S.A.V).

(Tenbihü'l Gâfilîn)

2 Mayıs Salı

HALİFE HARUNÜ'R-REŞİD

Ak benizli, güzel yüzlü, uzun boylu, söz ustası bir ha­lifeydi. Geceli
gündüzlü yüzer rek'at namaz kılan, bir yıl hacca bir yıl savaşa giderdi. Dokuz
defa hacca, sekiz defa da savaşa gitmiştir. Hacca gidişlerinin birisinde Mekke
ile Medine arasındaki yolu yaya olarak yürümüştür.

Cömertliği ile nice yoksulu zengin etmiştir. Şeriat hü­kümlerini uygularken
fazıllara ve âlimlere mutlaka da­nışırdı. Hatta bir seferinde âmâ bir âlimi
yemeğe davet edip ibrikle eline su döktüğü nakledilir. Şeyhlerin, âlimlerin
ayaklarına kadar gidip yüzlerini görmekten, gönüllerini kazanmaktan asla uzak
durmazmış. İmam-ı Mâlik (R.A) Hazretleri'nin evine giderek ondan hadîs-i şerîf
öğrendiği rivayet edilir. Müftüsü ve kadıaskeri İmam-ı Ebû Yûsuf (R.A), her
günkü sohbet arkadaşı ise İmam-ı Muhammed (R.A) idi. Çağının kutbu sayılan
Ahmed Sebtî (k.s.) Hazretleri, Harunü'r-Reşid (R.A)'in oğludur. Veziri Yahya
bin Hâlid bin Bermek'tir. Bunun oğullan da vezir olmuşlardır.

Evliyâullah'tan olan Behlül Dana (R.A) Hazretleri, Harunü'r-Reşîd'in
kardeşidir denilir. Bu zat, halifeyi dâima ikaz etmiş, halife de onun sözünü
tutmuş, onun dediğinden çıkmamaya gayret göstermiştir.

(Bostanzâde Yahya Efendi, Tarihi Sâf)

3 Mayıs Çarşamba

NASİRÜDDİN TUSİ

1201 yılında Horasan'ın Tuş şehrinde dünyaya gelen Nasirüddin, tahsilini
çağının ünlü alimlerinden İbn-i Yunus ve Muinüddin Salim'in yanında tamamladı.

Tûsî'nin coğrafya ve felsefe bilimleri yanında, asıl hizmeti matematik ve
astronomide olmuştur. **"Kitabu'ş Şekli'l Kutta"** adlı kitabı düzlem ve
küresel trigono­metri ve geometrinin 200 yıl kaynağı olmuştur. Üçgen­lerin
çözümü için temel kuralları tesbit etmiştir. Polar üçgen kullanmak suretiyle
üç açı ve üç kenarı bilinen üçgen çözümüne getirecek, geometrik transformasyon
mekanizmasını düşünerek küre üzerindeki problemleri halletmiştir. Tûsi
Oklidis'in 5 numaralı aksiyonunu ye­terli görmemiş, üçgenin iç açıları
toplamının 180° dere­ce olduğunu ispat etmiştir.

Nasirüddin Tûsî, Meraga'da kurduğu rasathanede Astronomi ile uğraşmıştır.
Endülüs, Türkistan, Şam, Tiflis, Musul ve Çin'den getirtilen astronomlardan
ku­rulu bir heyetin başında 12 yıl çalışarak, bir dakikalık kavis ölçebilen
meridyen daireleri; ekliptiğin ekvatora göre eğimini ve kutbun yüksekliğini
ölçen çemberleri; ayın çapını ölçen pinülleri, iki yıldız arasındaki mesafe­yi
gösteren grafometreleri geliştirmiştir. Bugün elektro­nik aletlerle 50.2
olarak tesbit edilen yer küreye ait presesyon değerini, Tûsî 700 yıl önce 51
olarak tesbit etmiştir ki, bu sonuç onun bilim tarihindeki gerçek değe­rini
göstermeye kâfidir.

(Bilim ve Teknik, Sy. 277 S.48-49)

4 Mayıs Perşembe

KIYAMET GÜNÜ KUL HAKKI'NIN HESABI

Kıyamet gününde (mahşer yerine) çok kez geceleri ibadetle geçirip gündüzleri
de oruç tutan ve ilmiyle âmil olan kul gelince amel defterlerinin sahiplerinde
tek bir hasene, tek bir sevap bulamaz.

Bunun üzerine:

- Yâ Rab, (iyi) amellerinin sevapları nerededir? Diye sorar.

Ona:

- İyi amellerinin sevapları her gününe muhatap ol­mak üzere bütün günlerin sevapları hasımlarının amel defterleri sahifelerine nakledildi, diye cevap verilir.

Kıyamet günü (mahşer yerine) bir takım kul gelerek amel defterlerinin
sahifeleri kendine verilince, o sahifelerin hepsinin günahlarla doldurulmuş
olduğunu bulur ve:

- Ey Rabbim, yemin ederim ki ben bu kötülükleri irtikâp ettiğimi ve bu günahları işlediğimi asla bilmiyo­rum, der. Ona cevaben:

- O kötülük ve günahlar, namuslarına, şahıslarına tecâvüz edip hor ve hakir gördüğün ve kendini onlardan daha faziletli sanıp da karşılıklı işlerdeki alışverişte, komşulukta, onu muhatap edinmekte, münazara et­mekte ve (işleri) müzahere etmekte, ders okuyup okut­makta ve diğer muamelelerin çeşitlerinde kendilerine haksızlık ettiğin hasımlarının, davacılarının günahları­dır, denilir.           

(Ölüm-Kıyâmet. Ahiret, 184)

13 Mayıs Cumartesi

YER ÇEKİMİ

İslâm Türk kültüründe "cazibe"olarak nitelendirilen yer çekiminin Newton
tarafından keşfedildiği yanlış şe­kilde ileri sürüldüğü gibi, mesele bilinen
bir elma hika­yesi ile de zihinlere süslenerek sunulur. Halbuki El Kindî'den
Razi'ye, Beyrunî, Hazini ve hatta Heysem'e kadar İslâm Türk âlimlerinin yer
çekimiyle ilgilendikle­rini, bu konuda sağlam fikirler ileri sürdüklerini
görü­yoruz.

El-Kindî (ölm. 873) cazibe (yer çekimi) ve dönüş ka­nunlarını denemiştir.
"Yukarıdan Aşağıya Düşen Ci­simlere Dair" eseri bu konudan bahseder. Kindî'nin
eseri devrine göre çok ileri bir fikri ileri sürdüğü için, Lâtin mütercimler
bunu anlayamadıklarından dolayı eser ilgilerini pek çekmemiştir.

Razî, boşlukta çekimi Newton'dan önce isbat ettiği gibi, Heysem çekim
kuvvetinin mesafe ile değiştiğini bile anlatmıştır.

Bilindiği gibi Dünyanın döndüğünü ilk ileri süren, Türk İslam âlimi
Beyruni'dir. İşte Beyrunî'nin, Dünya­nın döndüğünü açıklayan fikrine karşılık;
pek iyi, arz (dünya) dönüyorsa, onun bu dönüşünden dolayı ağaç­ların, taşların
yerlerinden fırlamaları lâzımdır, dedikle­rinde Carr de Vaux "Les Penseurs de
l'İslâm" isimli eserinin 2. cildinin 215-217. sayfasında Beyrunî'nin şöy­le
cevap verdiğini yazar;"Bu hâl, o fikrin doğruluğunu çürütmez. Çünkü her şey
arzın merkezine düşüyor, de­mek ki o merkezde çekicilik var. İşte bu cazibe
arz üze­rindeki şeylerin dışan fırlamasına mani olur." Bu du­rum da gösteriyor
ki Beyrunî, yer çekimini Newton'dan önce keşfetmiştir.

(Bilim Tarihinde Keşiflerin İçyüzü. Kültür Bakanlığı Yayınları, Sh. 58-59)

14 Mayıs Pazar

İMAM-I AHMED İBN-İ HANBEL (R.ALEYH)

Eimme-i erbeanın dördüncüsüdür. Künyesi, "Ebu Abdillah" olup nesebi Adnana
müntehi olmaktadır.

Merv'de doğmuştur veya validesi kendisine yüklü olarak Merv'den gidip
Bagdad'da doğurmuştur. Babası Serhas valisidir. Bagdad'da yetişmiş, Küfe'ye,
Basra'ya, Mekke-i Mükerreme'ye, Medine-i Münevvere'ye, Yemen'e, Şam'a,
Elcezire'ye, Paris'e, Horasan'a, Elcibal'e gitmiş, zamanın en parlak ilim ve
fazilet merkezlerini gezip dolaşmış sonra da yine Bağdad'a dönmüş, beş defa
hac etmiştir.

İmam-ı Ahmed (R.A) Hazretleri, İmam-ı Safi (R.A), İmam-ı Ebû Yusuf (R.A),
Süfyan İbn-i Uyeyne (R.A) gibi birçok büyük zattan hadis ve fıkır ahzetmişrir.
Kendi­sinden de İmam-ı Buhârî (R.A) İmam-ı Müslim (R.A) Ebû Davud (R.A) gibi
daha pekçok büyük zatlar rivayette bulunmuşlardır.

Ahmed İbn-i Hanbel (R.A) Hazretleri, bir milyon ha­dis hıfzetmiş bunlardan
seçtiği otuzbin hadisle Kitabü'l-Müsned'ini vücuda getirmiştir. Bundan dolayı
o, yüksek bir muhaddistir. Aynı zamanda büyük bir müfessir oldukları için
kendisine "Üstazü'l-müfessirîn"' denilir.

Fıkhî hükümlerine azimet tarikini iltizam etmiştir. İç­tihatları Kitabullah'a,
sahih merfû hadislere, Ashâb-ı Kirâm'ın kavillerine müstenit bulunmuştur.
Sahabe-i Kirâm'ın akvâlini rey ve kıyasa tercih ederdi.

İmam-ı Şafi (R.A) Hazretleri O'nun için buyuruyorlar ki: "Ben Bağdad'dan
çıktım, orada Ahmed İbni Hanbel'den daha fazıl, daha âlim, daha fakih bir
halef bı­rakmadım." Takip ettikleri zühd ve takva yolundan ay­rılmamışlardır,
"insana az mal yetişir, çok mal yetiş­mez"derlerdi. Yüksek bir seciyeye mâlik
bir hayatları vardı. Fakirane yaşamayı bir ni'met saymışlardır.

(Ömer Nasuhî Bilmen, Istılahat-ı Fıkhıyye Kamusu, Cilt: 1)

15 Mayıs Pazartesi

GAZA VE CİHAD

Habeşli biri Resûlullah (S.A.V)'a geldi ve şöyle dedi:

- Yâ Resûlallah (S.A.V) ben gördüğün gibi çirkin yüzlü, kötü kokulu soylu olmayan biriyim. Ölünceye kadar düşmanla çarpışırsam, nerede olurum. Resûlullah (S.A.V) şöyle buyurdu:

- "Sen Cennet'te olursun."

Hemen müslüman oldu. Sonra şöyle dedi:

- Yanımda koyun var, onu ne yapayım? Resûlullah (S.A.V) şöyle buyurdu:

- "Onu Medine'ye yönelt. Sonra ona bağır. Gider sa­hibini bulur."

Öyle yaptı. Sonra kıtale yöneldi. Ve onu şehid ettiler. Topluluk kıtali
bitirince, Resûlullah (S.A.V) şöyle bu­yurdu:

- "Arkadaşlarınızın cesedlerini gömün." Öyle yaptılar. Sonra dediler ki:

- Ya Resûlullah (S.A.V) o Habeşî falan vadide şehid olmuş. Bunun üzerine Resûlullah (S.A.V) ashabı ile kalktı, onun yanına gitti. Şöyle hitab etti:

- "Allah (c.c.) bugün senin yüzünü güzelleştirdi. Ko­kunu hoş eyledi. Soyunu da pak kıldı."

Sonra ağladı, ondan yüzünü döndürdü. Dediler ki:

- Yüzünü ondan çevirdiğini gördük? Şöyle buyur­du:

- "Nefsim kudret elinde olan yüce zata yemin ede­rim ki, gözde hurilerden, onun ay yüzlü zevcelerini gördüm. O kadar açıldılar ki süsleri gözüktü."

(Eser. Tenbihül Gâfilin Ebûl-leys Semerkandi Sh. 536)

16 Mayıs Salı

SEFERİN MAHİYETİ, MÜDDETİ

Şer’i şerif bakımından sefer; muayyen bir mesafeye gitmektir ki mu'tedil bir
yürüyüş ile üç günlük, yani 18 saatlik bir mesafeden ibarettir. Mu'tedil
yürüyüş, yaya yürüyüşüdür.

Vatanında veya o hükümdeki bir yerde oturan kim­seye "mukim", buradan çıkıp en
az onsekiz saatlik me­safeye girmeye başlamış olan kimseye de şer'an "müsafir-
yolcu" adı verilir.

Gidilecek bir yerin hem karadan hem de denizden yolu bulunsa yolcunun gideceği
yola itibar olunur.

Dinimizde yolcular hakkında bir kısım kolaylıklar, ruhsatlar gösterilmiştir.
Meselâ; Ramazanda müsaferette bulunan için orucunu tehire bırakmak mubahtır.
Müsafirlerin mesh müddeti üç gün üç gecedir. Müsafir dört rekatlı farz
namazlarını ikişer rekât olarak kılar.

Müsafir olarak gittiği yerde onbeş günden fazla kala­caksa musafirlik çıkar
mukim sayılır. Eğer müsafir bu­lunduğu yerde onbeş günden fazla kalmaya niyet
et­meyecek olursa bugün, yarın diye onbeş günden fazla da kalsa müsafirlikten
çıkmaz.

Bir kimse içinde doğup büyüdüğü veya evlendiği ye­ri terkedip başka bir
beldeyi vatan edinip ikamete baş­lasa artık evvelki vatanı, ikamet hususunda
vatanı, ol­maktan çıkar. İkamet ettiği yerden oraya gidecek olsa ve onbeş
günden az kalacaksa musafirdir, dört rekatlı namazlan ikişer rekât olarak
kılar.

(Ö. N. Bilmen, Büyük İslam İlmihali, Sh.: 177)

17 Mayıs Çarşamba

MÜ'MİN'İN ÖLÜMÜ DOSTA KAVUŞMASIDIR

Rivayet olundu ki:

Ölüm meleği (Azrail) İbrahim (a.s.)'in canını almak için yanına geldi. İbrahim
(a.s.) ölüm meleğine:

- Dostunun ruhunu alan bir dost gördün mü? dedi. Bunun üzerine ölüm meleği, yüce ve münezzeh olan Rabbının (mânevi nezdine) yükselib durumu arz edin­ce Allah Teâlâ (c.c.) Azrail (a.s.)'e hitaben:

- Yâ İbrahim! Dostuna kavuşmak istemeyen hiçbir dost gördün mü? diye sor, buyurdu. Sonra ölüm mele­ği (Azrail) İbrahim (a.s.)'in yanma dönüp (Allah (c.c.)'ın emrettiğini ona) sorunca İbrahim (a.s.):

- Öyle ise şimdi canımı al, diye rıza gösterdi.

Ebu'd-Derda (R.A) "Hiçbir mü'min yoktur ki, muhak­kak ölüm kendisi için daha
hayırlı olmasın. Her kim benim (bu sözümü) tasdik etmezse, o yüce Allah
(c.c.)'ın:

- Allah (c.c.)'ın nezdinde olan (ni'metler) iyiler için daha hayırlıdır, sözünü okusun" derdi.

Hassan bin Esved, "Ölüm, mü'min için ancak hayır olmuştur. Çünkü ölümde dostun
dosta kavuşması var­dır" derdi.

En iyisini Allah (c.c.) bilir.

(İmam Şâ'râni, Ölüm-Ahiret-Kıyamet, Sh.: 19)

***

**SORULACAK İLK HESAP**

"Kıyamet gününde kulun amelinden hesab verece­ği ilk şey namazdır."

Hadis-i Şerif (Tirmizî)

18 Mayıs Perşembe

YEDİ İYİLİK HAZİNESİ

Yedi şey var ki, yedi iyilik hazinesi sayılır. Sonra, on­ların her biri, Alla
(c.c:)’ın Kitabı'nda vacip olarak geç­miştir.

1- İbadette ihlâs. Allahu Teâlâ (c.c.) ihlâs üzerine şöyle buyurdu:

- "Halbuki onlara, dini yalnız Allah (c.c.)'a has kıla­rak (ihlâs ile) ve hanifler olarak kulluk etmeleri, namaz kılmaları, zekât vermeleri emrolunmuşru..." (Beyine sûresi, âyet: 5)

2- "...Önce Bana, sonra ona babana şükret, diye tav­siyede bulunmuşuzdur..."
(Lokman sûresi, âyet: 14)

3- Akraba ziyareti. Allahu Teâlâ (c.c) bu mânâda şöyle buyurur:

- "...Allah (c.c.)'tan korkun;akrabalık bağlarını ko­parmaktan sakının..." (Nisa sûresi, âyet: 1)

4- Emaneti eda etmek. Allahu Teâlâ (c.c.) bu mânâda şöyle buyurur

- "Allah (c.c.), size emaneti ehline vermeyi emredi­yor..." (Nisa sûresi, âyet: 58)

5- İsyan ve günah işinde hiç kimseye itaat etme­mek. Bu konuda Allah (c.c.)'ın
emri şudur:

- "...Allah (c.c.)'ı bırakıp da, kimimiz kimimizi, ilâhlaştırmasın..." (Al-i İmran sûresi, âyet: 64)

6- Nefsani arzusu ile amel etmemek. Bu mânâda Allahu Teâlâ (c.c) şöyle
buyurdu:

- "...Kim nefsini kötü arzulardan aldıysa..." (Nâziat sûresi, âyet: 40)

7- Kullukta çaba harcamak. Allahu Teâlâ (c.c.)'dan korkmak, vereceği sevabı
ummak. Allahu Teâlâ (c.c) bu mânâda şöyle buyurdu:

- "...Korkarak ve ümit ederek, Rablerine yalvarırlar. Verdiğimiz rızıklardan da Allah (c.c.) yolunda harcar­lar."(Secde sûresi, âyet: 16)

Kısaca: İnsana yakışan çekingen, hüzünlü ve gözü yaşlı olmaktır. Zira emir
şiddetlidir.

(Tenbihü'l Gâfilin)

19 Mayıs Cumartesi

HZ. ÖMER (r.a)

Hz. Ömer (r.a) zamanında bir kervan, Medine-i Münevvere'ye gece gelip
konaklamış, çok yorgun oldukları için hepsi de uyumuştu. Kervanda bulunanlar
hep kâfir idi. Develerini ve mallarını koruyacak kimseleri de yok­tu. Hz. Ömer
(R.A) onları bu halde görünce eşyâları gâib olur da ben mes'ûl olurum diye
endişeye kapıldı. Ab­durrahman b. Avf. (R.A) hazretlerinin evine gitti.
Ko­naklayan kervanı anlattı. Onları bu gece beraber bekleyelim, buyurdu.
Beraber gidip kervanı sabaha kadar beklediler. Sabah olunca Hz. Ömer (R.A):

- Namaz, namaz! diye seslendi.

- Hepsi uyandılar. Emirü'l Mü'min'in evine geldi. Kervandan birisi Emiri takib etti. Sabaha kadar kendile­rini bekleyen bu şahsın kim olduğunu öğrenmek isti­yordu.

- (Başkalarından) bu kimdir? diye sordu.

- Müslümanların halîfesidir, yeryüzündeki insanla­rın en iyisidir, dediler. O şahıs kervan halkına gidip:

- Uyurken sabaha kadar bizi bekleyen Emîrü'l Mü'minin imiş dedi. Kervan halkı:

- O (R.A)'nun kâfirlere merhamet ve şefkati bu kadar olursa, müslümanlara ne kadar olur. O (R.A)'nun dini­nin hak olduğu meydana çıktı. Hepimiz müslüman ol­malıyız, dediler. Hz. Ömer (R.A)'in huzuruna varıp müslüman oldular.        

Şemsüddin Ahmet Efendi (Dört Büyük Halife)

20 Mayıs Cumartesi

Halktan sekiz sınıfla oturanın, Allah (c.c.) tarafından sekiz şeyi artırılır,
şöyle ki:

1- Zenginlerle oturanın dünya sevgisi ve dünyaya rağbeti, Allah (c.c.)
tarafından artırılır.

2- Fakirlerle oturanın, Allah (c.c.)'ın taksimine rızası ve şükrü Allah (c.c.)
tarafından artırılır.

3- Yöneticilerle oturanın, Allah (c.c.) kibrini ve kalp katılığını artırır.

4- Kadınlarla oturanın cehaleti, şehveti, onların aklı­na meyli, Allah (c.c.)
tarafından artırılır.

5- Çocuklarla oturanın oyuncak olması, alaya alın­ması, Alla (c.c.) tarafından
artırılır.

6- Bir kimse günahkârlarla oturursa, Allah (c.c.) onun günah işleme ve isyan
cür' etini, günaha koşması­nı, tevbeyi erteleme huyunu artırır.

7- Bir kimse sâlih kimselele oturursa, Allah (c.c.) onun ibadete rağbetini,
haram işlerden kaçınmasını artı­rır.

8- Bir kimse, âlimler ile oturursa, Allah (c.c.) onun il­mini ve şüpheli
şeylere karşı sakınma duygusunu artı­rır.

Derdi ki:

- Üç çeşit uyku, Allah (c.c.)'ın buğzuna uğramıştır. Üç çeşit uyku şunlardır: Zikir meclisinde uyku, sabah namazından sonra ve yatsıdan evvel uyku, farz namaz­larda uyku.

Üç çeşit gülüş, Allah (c.c.)'ın buğzuna uğramıştır.

Üç çeşit gülme şunlardır: Cenazede gülmek, zikir meclisinde gülmek, mezarlıkta
gülmek.

(Tenbih ü'l Gâfilîn)

21 Mayıs Pazar

PEYGAMBERİMİZ (S.A.V)'İN VEDA HUTBESİNDEN

- "Ey İnsanlar... Sözümü iyi dinleyiniz. Bilmiyorum belki bu seneden sonra sizinle burada ebedî olarak bir daha buluşamıyacağım. İnsanlar... Bu günleriniz nasıl mukaddes bir gün ise, bu aylarınız nasıl mukaddes bir ay ise, bu şehriniz Mekke nasıl mübarek bir şehir ise, canlarınız, mallarınız, namuslarınız da öyle mukaddes­tir. Her türlü tecavüzden korunmuştur.

Ashabım!...

Yarın Rabbinize kavuşacaksınız... ve bugünkü her hareketinizden muhakkak
sorulacaksınız? Sakın benden sonra eski sapıklıklara dönüpte birbirinizin
boynunu vurmayınız... Bu vasiyetimi burada bulunanlar, bulunmayanlara
bildirsin... olabilir ki bildirilen kimse, burada bulunup da işitenden daha
iyi anlayarak muhafaza et­miş olur.

Ashabım!...

Kimin yanında bir emanet varsa, onu sahibine ver­sin... Faizin her çeşidi
kaldırılmıştır. Ayağımın altında­dır. Lâkin borcunuzun aslını vermek gerekdir.
Ne zu­lüm ediniz, ne de zulme uğrayınız... Allah (c.c.)'ın em­riyle faizcilik
artık yasaktır. Cahiliyetten kalma bu çir­kin adetin her türlüsü ayağımın
altındadır. İlk kaldırdı­ğım faiz de Abdülmuttalib'in oğlu amcam Abbas'ın
fai­zidir."

(Hz. R. M. Sâmi (k.s.), Hz. Ebû Bekir (ra.) Sh.: 106))

22 Mayıs Pazartesi

SIRAT VE HESAP HAKTIR

Bir mü'minin Sırat köprüsünü hak bilmesi lâzımdır. Çünkü Cenab-ı Hak (c.c) bir
âyetinde şöyle buyuruyor:

**"Sizden hiçbiriniz müstesna olmamak üzre ille ora­ya (Cehenneme) uğrayacaktır. Bu, Rabbinin uhdesine vacip kıldığı, kaza ettiği bir şeydir."** (Meryem: 71)

Peygamber sallallahu aleyhi ve sellem şöyle buyur­muştur:

"Cenâb-ı Hak (c.c.) ateş (Cehennem) üzerinde kıldan ince, kılıçtan keskin,
geceden karanlık, yedi geçitli bir köprü yaratmıştır. Buna Sırat (köprüsü)
denir. Her ge­çit -bini çıkış, bini iniş, bini de düz olmak üzere- yaya
yürüyüşle üç bin yıllık yoldur. Her geçitte kul hapsedilir (bekletilir) ve
Allah (c.c.)'ın emirlerinden sorguya çekilir. Birinci geçitte imândan,
ikincide namazdan, üçüncü de zekâttan, dördüncü de oruçtan, beşinci de hacdan,
altıncı da boy abdestinden, yedincide de ana-baba hukukundan sorulur."

Bir mü'min şu hususu iyi bilmelidir:Arada vasıta ol­maksızın Kıyamet günü
Allah (c.c.) insanları hesaba çe­ker. Allah (c.c.) sorar, kul da sorulara
cevap verir. Ce­nab-ı Hak (c.c.) buyuruyor:

**"İşte Rabbine andolsun ki onlara, topuna yapmakta olduktan şeyleri elbette soracağız." **(El-Hicr: 92-93).

**"...(Günahkârlar): Eyvah bize derler, bu kitaba ne ol­muş, küçük büyük hiç bir şey bırakmayıp onları say­mış!"(**El-Kehf: 49)

Allah Teâlâ (c.c.) buyuruyor

**"O günde ki aleyhlerinde kendi dilleri, kendi ayak­ları onların neler yapıyor idiklerine şâhidlik edecek­tir."** (En-Nûr: 24)

Bir başka âyette de şöyle buyurulmuş:

**"Nihayet oraya geldikleri zaman onlar ne yapıyor idi iseler kulaktan, gözleri, derileri hep aleyhlerinde şâhidlik edecektir." **(Fussılet: 20)

23 Mayıs Salı

KIYAMETİN BÜYÜK ALAMETLERİNİN BAZILARI

Bunlar sahih hadislerin beyanına göre on tanedir.

1) Deccalin çıkması,

2) İsa (a.s.)'nın inmesi,

3) Ye'cûc ve Mecüc'ün çıkması,

4) Da'abbet-ül arzın çıkması,

5) Güneşin batıdan doğması,

6) Doğu'da,

7) Batı'da,

8) Ve Arap yarımadasında üç yerin batması,

9) Yeryüzünü bir dumanın kaplaması,

10) Adenden bir ateş çıkarak insanları bir yere toplamasıdır.

Canı boğaza gelen bir kimseye âhiret umuru gösteril­diği için artık o kimsenin
imânı (tövbesi) nasıl kabul edilmezse, güneşin batıdan doğduğunu görenlerin
imâm ve tövbesi de kabul edilmez. Can boğaza gelme­den, güneş batıdan doğmadan
imân etmeli, tövbe erme­lidir. Güneş batıdan doğduktan sonra bütün kâfirler
imâna gelecek. Fakat bu imânın hiç bir faydası olmaya­caktır. Nitekim Allah
(c.c.) "Bizim azabımızı gözleri ile gördükten sonra edecekleri imanları onlara
fayda vere­cek değildir"buyurmuştur. Bir kulun tövbesi ancak can boğaza
gelinceye kadar kabul edilecektir.

Allah (c.c.) cümlemize son nefesini imân ile vermeyi nasib etsin. (amin).

(S. Müslim C.2/580-1-2)

24 Mayıs Çarşamba

ANA-BABA HAKLARI

Ana babanın on hakkı vardır.

1- Yemeğe ihtiyaç duydukları zaman onlan yedirip doyurmalıdır.

2- Giyime ihtiyaç duydukları zaman onları giydirmeli. (Haliyle gücü yettiği
kadar).

Nitekim Resûlullah (S.A.V) şu âyetteki:

- **"Onlarla dünyada iyi geçin."** (Lokman Sûresi, âyet: 15)

emrini şöyle tefsir buyurdu:

- Acıktıkları zaman onlara yedirmek, çıplak kaldık­ları zaman da giydirmek demektir.

3- Onlardan biri veya ikisi bir hizmet istedikleri za­man hizmet etmesidir.

4- Çağırdıkları zaman çağrılarına hazır olmaktır.

5- Bir emir verdikleri zaman o emre itaat etmesidir, (fakat gıybet ve masiyet
emri müstesna).

6- Onlara yumuşak davranarak kaba söz söylememelidir.

7- Onları adları ile çağırmamalıdır.

8- Yolda onların ardınca gitmelidir.

9- Kendisi için sevmediğini onlar için de sevmemeli, kendisi için sevdiğini
onlar için de sevmeli ve istemeli­dir.

10- Kendisi için bağış talebinde bulunduğu gibi, onlar için de Allah
(c.c.)'tan bağışlanmak talebinde bulun­malıdır.

Nitekim bu mânâda Nuh (a.s.)'un dilinden Allahu Teâlâ (c.c.) şöyle buyurdu:

**- "Ya Rabbi, beni, anamı ve babamı bağışla..."** (Nuh sûresi, âyet: 28)      

(Tenbihü'l Gâfilîn)

25 Mayıs Perşembe

ÖFKEYİ YENMEK

Resûlullah (s.a.v) Efendimiz şöyle buyurmuşlardır.

- Öfkeden sakının. O, insanoğlunun kalbinde ateş tutuşturur.

Hele sizden biri öfkeye kapıldığı zaman bakın: Gözle­ri nasıl kızarır, boyun
damarları nasıl şişer! Bunu gör­mez misiniz? İçinizden biri, öyle bir şey
sezdiği zaman yatsın. Yere uzansın."

Devam buyurdu:

"İçinizden bâzıları çabuk öfkelenir ve öfkesi çabuk ge­çer. Bu hâl birbirini
telafi eder.

- "İçinizden bazıları da geç öfkelenir ve öfkesi geç geçer. Bu da birbirini telâfi eder.

Ancak hayırlınız, geç öfkelenen ve öfkesi çabuk ge­çendir. Şerliniz de çabuk
öfkelenen ve öfkesi geç geçen­dir."

Ömer b. Abdülaziz (r.aleyh), birine şöyle dedi:

- Eğer sana öfkelenmeseydim, seni cezalandırırdım. O, bu sözü ile:

- "Öfkesini tutanlar..." (Âl-i İmrân Sûresi, âyet: 134) âyetindeki manayı murad ediyordu.

Şu rivayet de ondan anlatılır:

Bir sarhoşu gördü. Onu tutup cezalandırmak istedi. Ama sarhoş ona sövdü.
Sövünce onu bıraktı. Ceza ver­mekten vazgeçti.

Sordular:

- Sana sövünce neden vazgeçtin? Şöyle anlattı:

- Beni kızdırdı, öfkelendirdi. Eğer onu cezalandırsaydım, kendi öfkem için olurdu. Nefsanî arzularımla bir müslümanı dövmek istemem.    

(Tenbihü'l Gâfilîn)

26 Mayıs Cuma

KİBİR VE TEVAZU

Bir gece Ömer b. Abdülaziz (r.aleyh)'e misafir geldi, O (R.A) bir şey yazıyor,
misafiri de yanında oturuyordu. Lambasının yağı azaldı, sönecek gibi oldu.
Misafiri:

- "Yâ Emirel mü'minin! Kalkıp lambaya yağ koya­yım mı? deyince Ömer b. Abdülaziz (R.A) şu cevabı ver­di:

- Misafirine iş gördürmek, insanın mürüvvetine delil sayılmaz.

Misafir tekrar şöyle dedi:

- O halde hizmetçiyi kaldırayım mı? Buna da şu cevabı aldı:

- O da olmaz; daha akşamın ilk uykusundadır. Bundan sonra Ömer b. Abdülaziz kendisi kalktı. Yağ kabını aldı. Lambasını doldurdu. Onun bu hâlini gören misafir şöyle dedi:

- Ama bu işi kendin yaptın; neden? Buna da şu cevabı verdi:

- Bu işi yapmaya giderken Ömer'dim. Yaptım, bitir­dim; yine Ömer'im. İnsanların Allah(c.c) katında hayır­lısı, tevazu sahibi olanlardır.

Kays b. Ebî Hâzim şöyle anlattı:

- Ömer b. Hattab (R.A) Şam'a geldiği zaman kendisi­ni oranın bilginleri ve büyükleri karşıladı. Burada, ya­nındakiler ona şöyle dediler:

- Şu eğerli ata bin; halk seni öyle görsün. Buna karşı­lık şöyle dedi:

- Siz işi onun üstüne çıkmakta mı görüyorsunuz? Bundan sonra elini semâya doğru işaret etti ve şöyle buyurdu:

- Asıl iş oradadır. Yolumu açınız.

(Tenbihü'l Gâfilîn)

27 Mayıs Cumartesi

KIYAMET GÜNÜ MAZERET YOK

Allahu Teâlâ(c.c.) dört kimseyi dört şey için delîl sa­yar, hüccet tutar.

1- Zenginlere Süleyman Peygamber (a.s.) hüccet ge­tirilir.

Zengin der ki:

- Zenginlik, beni sana ibadetten aldı. Allahu Teâlâ(c.c) şöyle buyuruyor:

- Sen Süleyman (a.s.)'dan daha zengin değildin. Ama zenginliği onu, ibadetimden almadı.

2- Kölelere Yusuf Peygamber (a.s.) örnek gösterilir. Köle der ki:

- Ben köleydim. Bu kölelik, sana ibadete engel oldu. Allahu Teâlâ (c.c) şöyle buyurur:

- Yûsuf (a.s.) da köle oldu. Ama kölelik onu bana ibadet etmekten almadı.

3- Fakirlere de İsâ Peygamber (a.s.) örnek gösterilir. Fakir der ki:

- İhtiyacım, sana ibadetten beni aldı. Allah-ü Teâlâ (c.c.) sorar:

- Sen mi daha çok muhtaçtın; yoksa İsâ (a.s.) mı? Fa­kirliği İsâ (a.s.)'yı bana ibadet ermekten almadı.

4- Hastalara da Eyyûb Peygamber (a.s.) örnek gös­terilir:

Hasta der ki:

- Hastalık, beni sana ibadetten aldı. Allah-ü Teâlâ (c.c) sorar:

- Senin hastalığın mı zordu; yoksa Eyyûb (a.s.)'ün hastalığı mı? Hastalığı onu bana ibadetten almadı.

Kısaca ifade etmek gerekirse, Allah (c.c) katında hiç kimsenin beyan edecek
bir özrü kalmaz.

(Tenbihü'l Gâfilîn)

28 Mayıs Pazar

PEYGAMBERİMİZ (S.A.V) EFENDİMİZİN ÜSTÜNLÜĞÜ

Peygamberimiz (S.A.V) Efendimiz bir hadîs-i şerifle­rinde buyurmuşlardır ki:

"Bana, beş şey -başka rivayette altı şey- verildi" ki, bunlar, benden önceki
peygamberlerden hiçbirisine ve­rilmemiştir.

1) Ben, düşmanın kalbine korku düşüren bir heybetle yardımlandım o kadar ki,
ismim, bir aylık yerde herke­sin kalbi üzerinde tesir eder."

2) "Bütün yeryüzü, benim için rnescid ve temiz, te­mizleyici kılınmıştır.

Ümmetimden, namaz vaktini idrâk eden kimse, na­mazını olduğu yerde
kılıversin."

Bütün yeryüzünün Peygamberimiz (S.A.V)'e secdegâh olması, İslâm dininin
yeryüzüne yayılacağını ifade eder.

Peygamberimiz (S.A.V)'den önceki peygamberler ve ümmetleri, ibâdetlerini ancak
mâbed dahilinde yapabi­lir, mâbed dışında ibadet yapamazlardı.

3) "Savaş ganimeti bana helâl kılınmıştır.

Halbuki, benden önce peygamberlerden hiç birisine helâl değildir.

4) "Benden önce, her peygamber yalnız kendi kavmi­ne gönderilmişti.

Ben ise, bütün insanlara peygamber olarak gönderilmişimdir."

5) "Peygamberler silsilesi benimle son bulmuştur."

6) "Bana, Cevâmiülkelim verilmiştir." Cevâmiülkelim'den maksad, Kur'ân-ı
Kerîm'dir.

7) "Bana, şefaat yolları verilmiştir."buyurmuşlardır.

Sohbetler (M. Asım Köksal)

31 Mayıs Çarşamba

HİCRET

Vacip Teâlâ Kuran-ı Kerim'de buyuruyor: **"O kimseler ki, onlar Allah'a ve
Resulü'ne ve kitaplarına iman ettiler ve o kimseler ki onlarda iman ile
beraber hicret ve fisebilillah mücâhede ettiler. İşte bu kimseler Allah'ın
ihsanını ümid ederler. Zira Allah Teâlâ mücâhede edenlerin günahlarını
mağfiret eder ve cihadları mukabili sevap vermekle merha­met buyurur."**
(Bakara: 218).

Yine, Allah Teâlâ buyuruyor: "O kimseler ki, onlar iman et­tiler ve imanlarını
amel ve işleriyle isbât ederek, vatanlarını terk ve civar-ı Resulullah'a
iltica etmek suretiyle hicret ettiler ve fisebilillah malları ve canları ile
mücâhede ettiler. Onlar için Allah'ın yanında büyük dereceler vardır. Ve
onlar, ancak korktuklarından kurtulup umduklarına nail olmak suretiyle feyz-ü
necat buluculardır. Zira bunlar ahireti dünya üzerine tercih ettiler ve din-i
ilâhiyi ifâ için mallarını ve canlarını fedaya mübeyyâ oldular. Elbette
bunların dereceleri büyüktür."

(Tevbe:20)

*******

**Hicret**: Din uğrunda beldesini, hanesini, akraba ve teallukatını, emvalini ve kâfirlerin komşuluğunu terk ederek diyâr-ı İs­lam'a nakletmektir.

İbtida-yı İslam'da Resulullah (s.a,v.) Efendimiz Hazretlerinin Medine'ye
teşrifiyle Mekke'nin fethinden sonra farziyeti nesh olunup sünnet olarak baki
kalmıştır.

Feth-i Mekke'den evvel, Bedir ve Hudeybiye vak'alannda, henüz İslamiyet şevket
bulmamış olduğundan, Şevket-i İslamiyye'nin tezyidi için Mekke'deki
müslümanların Medine-i Münevvere'ye hicretlerine şiddetle ihtiyaç vardı. Fakat
Feth-i Mekke'den sonra, İslamiyet kuvvet bulmuş olduğundan, hicret etmek
herkesin kendi ihtiyarına terk edilmiştir. Hatta Resulul­lah (S.A.V) Efendimiz
Hazretlerinin "Fetihten sonra hicrete lü­zum yoktur" hadis-i şerifi de bu
manayı müeyyiddir. Bu hadis-i şerifte beyan olunan hicretin inkitâ'ı,
Mekke'den Medine'ye hicretin inkıtâına mahsustur;yoksa hicret, tamamen
yasaklan­mış mânâsına gelmemektedir.

(Ramazanoğlu M.Sami (k s.), Musahebe: 3 sh. 33)

1 Haziran Perşembe

HİCRİ TARİHİN BAŞLANGICI

Muharrem, Hicri senenin ilk ayıdır. Hicri tarih; Resul-i Ekrem (S.A.V)'in
Mekke'den Medine'ye hicretiyle başlar. Hicretin 16. senesi sonralarında, Hz.
Ömer (R.A)’in emriyle Medine'de bir meclis toplanarak tarih meselesi
konuşulmuş. Hz. Ali (k.v.)'nin teklifi ile hicret tarihi birinci ay olarak
kabul olunmuştur. Bir gün Hz. Ömer (R.A)'e, Şaban ayı tarihli bir mahkeme
ilâmı su­nulmuştur. Bu ilâma, tarihin ayı yazılıp yılı yazılma­mıştır. Hz.
Ömer (R.A):

**"Bu hangi yılın Şâbanı'dır. Bu yılın mı geçen sene­nin mi?"** diye sormak zorunda kaldı.

Bu sırada, Yemen vilayeti mal emini Ya'lâ b Ümeyye'den günü, ayı, yıl, yerli
yerinde düzgün yazılar al­maya başlamış, bu şekil Hz. Ömer (R.A)'in çok hoşuna
gitmişti. Bunun üzerine Muharrem'in 1. günü hicri tari­hinin bir başlangıcına
vesile olmuştur.

Bu feyizli ve bereketli günün, her müslüman tarafın­dan kutlanması ve
kardeşlerine kutlaması dini bir borç­tur. Bu hicretle doğan İslam Devleti (30)
yıl gibi çok kı­sa bir zamanda Endülüs'ten Çin'e kadar, cihanın en kıymetli
mıntıkasında insanları, din ve vicdan hürriye­tine, sulha sükûna
kavuşulmuştur.

***

**MESCİTLERİ BİNA VE İMAR**

Mescitleri bina ve imar eden ehil iman hakkında büyük müjdeler vardır. Bir
hadis-i şerifte Resülalah (s.av ): “**Herkim, Allah Teâlâ (c.c.)'nın rızasını
dileyerek bir mescid bina ederse Hak Teâlâ (c.c.) da ona Cennet'te bir ev bina
eder."** buyurmuştur.

2 Haziran Cuma

SELÇUKLULARDA İLİM VE MEDENİYET

Selçuklulardan ve onlardan doğan devletlerin mede­niyet tarihinde en büyük
hizmetleri, şüphesiz Tuğrul Bey'den itibaren İslam dünyasının her tarafına
cami, medrese, kütüphane, tıp mektebi, hastahane, imaret, za­viye ve
kervansaraylar ile doldurmaları, bu müessesele­re büyük vakıflar yapmalan idi.
Filhakika, bir.ilim oca­ğı olarak, medreselerin devlet ile teşkilâtlanması,
tahsi­lin vakıf suretiyle meccani olması ve İslâm dünyasına yayılması
Selçuklular’ın eseridir.

Medreselerde İslâmî ilimler yanında riyaziye, hey'et, tıp ve felsefe gibi aklî
ilimlerin okutulması mahallin kültür durumuna ve ilim adamlarının ihtisas ve
mevcudiyetine bağlı bulunuyordu. Büyük merkezlerde ve nizamiyelerde umumiyetle
müsbet ilimlerde programlarda yer alıyordu. Bağdad'da 1324'te açılan
Mustansiriyye medresesinde İslâmî ilimlerden başka tıp, riyaziye ve heyet
tedrisatı da yapılıyor; gök biçiminde altın taşlar ve bilyeler ile güneşin
hareketli tetkik ediliyordu. Umumiyetle cami, medrese ve kütüphaneler bir
arada yapılıyor; kitapçı çarşıları yâni, sahhâflar, kâğıt, kalem ve mürekkep
satan dükkânlar da bunlara bitişik ulu camiler etrafında şehirlerin ve
kültürün de merkez­lerini teşkil ediyorlardı. Esasen Ortaçağ şehirleri cami,
medrese, kütüphane, hamam, imaret gibi külliyeler ile başlıyor, çarşı ve
mahalleler bu külliyeler etrafında bu­lunuyordu ki Türk-İslâm medeniyeti bu
ana hususiyeti ile mümtaz idi.

3 Haziran Cumartesi

MÜ'MİN ALIN TERİYLE ÖLÜR

Selman-ı Farisi (R.A), ben Resül-i Ekrem sallallahu aleyhi ve sellem'den
işittim. Şöyle buyuruyordu:

"Ölen kişiden ölüm halinde üç şey'i gözetleyiniz.

a - Eğer şakakları (yani alnı) terlerse,

b - Gözlerinden yaş gelirse,

c - Burun delikleri yayılıp genişlerse, işte bunlar, Allah (c.c.) (tarafın)
dan kendisine inmiş bir rahmettir.

Eğer boğulmakta olan deve yavrusunun harıldaması gibi boğazı horlarsa, rengi
bozulursa ve ağzın yanları köpüklenirse işte bu da Allah (c.c.) (tarafın) dan
ona gelmiş bir azabdır", dedi.

Ubeydullah şöyle derdi: "Muhakkak ki mü'min çok kere gü­nahlarından birtakım
günahlar üzerinde kalmış bulunur da on­lar, ölüm zamanında bununla cezalanır.
İşte bundan dolayıda alnı terler."

Ubeydullah'dan başkası ise "Muhakkak Aziz ve Celil olan Allah (c.c.)'ın
mü'mine müsamaha ederek kendisini mağfiret bu­yurur da işte o anda mü'minin
Allah (c.c.)'dan utanarak alnı ter­ler. Herhangi bir yüce kişi, herhangi bir
dost, herhangi bir iyi in­san Aziz ve Celil olan Rabbının huzuruna geldiği
zaman o gü­nahını ve günahlarına karşı da Aziz ve Celil olan Rabbı'nın
hu­zurunda Allah (c.c.)'ın ihsanını, lûtfunu görür de Rabbından haya eder ve
bu suretle alnı terler", dedi.

Abdullah ibni Mes'ud (R.A) da "Bazen mü'min olan kimse dünyadan sıkıntı
üzerine ayrılması ve oradan çıkıp Aziz ve Ce­lil olan Allah (c.c.)'ın huzuruna
(bir an önce) varmasını istemesi için günahlarından üzerinde kalmış olan
kısımdan dolayı ölüm zamanında o kalmış bulunan günahla cezalanır da bu
sebeple bakiyye günahları kendisinden temizlenir ve alın terlemesi de bundan
hâsıl olur" derdi.

İmam Kurtubi der ki: "Zikretmiş olduğumuz o üç alâmetin üçü birden bazen zahir
olur, bazen de ölüde biri, yahut ikisi za­hir olur.

Keza Kurtubi, "Biz yalnız olarak alın terlemesini müşahede etmişizdir. Bu da
herkesin amellerinin değişik ve çeşitli olma­sından dolayıdır", demiştir.

En iyisini yüce, münezzeh olan Allah bilir,

(İ. Şarânî, Ölüm-Kıyamet-Ahiret)

4 Haziran Pazar

KIYAMET GÜNÜNÜN KORKULARI

- Resûl-i Ekrem (S.A.V) Efendimiz şöyle buyurmuştur: "Sakın ölmeyi temenni etmeyiniz. Çünkü kabir veya kıyametin korkusu pek şiddetlidir. "

Hz. Ömer (R.A) yaralandığında bir kimse kendisine:

- Ey mü'minlerin emîri, muhakkak ki ben Cehennemin se­nin vücûduna dokunamayacağını ummaktayım, dedi. Bunun üzerine (Halife) Ömer (R.A) o zata baktı ve:

- Sizin gururlandırdığınız kimse muhakkak aldanmıştır. Vallahi yeryüzündeki bütün servet benim olsaydı muhakkak ben onlan kıyamet korkusundan (kurtulmak için) fidye olarak verirdim, dedi. Ebu'd-Derda (R.A) şöyle dedi:

Üç şey beni güldürdü, üç şey de ağlattı. Beni güldüren üç şey:

a- Ölüm kendisini talep ettiği halde dünyada çok kalmayı uman kimse,

b- Kendisinden (hiç bir an) gafil olunmayıp her an takip olun­duğu halde
kendisi bundan habersiz ve gaflet içinde olan kimse,

c- Allah (c.c.)'ın kendisinden razı mı, yoksa öfkeli mi olup ol­madığını
bilmediği halde ağız dolusu (yani kahkaha) ile gülen kimsedir.

Beni ağlatan üç şey de:

a- Sevgili Peygamberimiz (S.A.V) ile onun arkadaşlarının (benden) ayrılarak
gitmeleri,

b- Ölüm sarhoşluğu ve şiddeti sırasında kıyamet korkularına muttali olunması
ve müşahede edilmesi,

c- Bütün gizli ve aşikâr olan sırların ortaya çıkacağı günde Allah (c.c.)'ın
huzurunda durup sonra kulun yaptıklarından dolayı Cennete mi yoksa cehenneme
mi gönderilmesiyle emredileceği­ni bilmemesidir.

Enes bin Mâlik (R.A) şöyle derdi:

- Halkın hiç benzerini işitmediği iki gün ve iki geceyi sizlere haber vereyim mi?

a- Sana ilk Allah (c.c.)'ın müjdecisi geldiği gün ki, o sana ya Allah'ın
rızasını yahut da onun gazabını müjdeler.

b - Rabbının huzurunda duracağın gün ki (o günde) sana:

- Kitabını al, ya sağ eline yahut da sol eline (al) diye hitap edilmesi,

6 Haziran Salı

İLK TAVAF

İbni Abbas (R.A)'dan rivayet olunmuştur:Resulullah (S.A.V) Efendimiz şöyle
buyurdular:

- Ne zaman ki Adem (a.s.) cennetten yere indirildi, Allah-ü Teala ona:

- Ya Adem, git, benim için bir ev yap, onu tavaf et ve beni onun yanında zikret. Meleklerin arşın etrafında yaptıklarını sen gördün, işte sen de öyle yap!" buyurdu­lar.

Bunun üzerine Adem (a.s.) adım adım yürümeye başladı Yer ona duruldu. Sahralaî
küçüldü ayağının bastığı her yer ma'mur hale geldi. Böylece Adem (a.s.)
Beyt'ullah'ül-Haram'ın yerine kadar geldi. Cebrail (a.s.) kana­dıyla yere
vurdu. Yedi kat yerin dibine geçti, işte oraya Beytullah'ın temeli oturtuldu.

Melekler Adem (a.s.)'a taş taşıdılar. Her biri otuz ada­mın kaldıracağı kadar
büyüklükte. Taşlar şu beş dağ­dan getirildi:

1- Tur-i Sina,

2- Tur-i Zeyta,

3- Tur-i Lübnan (Bu samda bir dağdır)

4- Cudi (Şırnak civarında bir dağdır.)

5- Hıra (Mekke'deki Nur dağı)

7 Haziran Çarşamba

KUR'AN ALLAH (C.C.) KELAMIDIR

Mü'min, Allah (c.c.)'ın kelâmı Kur'an'ın yaratılmamış olduğuna inanacak. Çünkü
Kur'an mecazi değil hakiki anlamında Allah (c.c.)'ın sözüdür. Allah (c.c.)'ın
sıfatları mahluktur düşüncesini savunanlar gibi Kur'an da yara­tılmıştır diyen
küfre girer. Kur'an Allah (c.c.)'ın kelamı ve sözüdür, o Hâlık'ın sıfatıdır.

Abdullah b. Ömer radıyallahu anhüma rivayet edi­yor: Resulullah sallallahu
aleyhi vesellem buyurdu ki:

"Kur'an mahluktur diyen yüce Allah'a küfretmiştir."

Kendilerine güvenilir zatlann İbni Abbas radıyallahu anhümâ'dan naklen bize
haber verdiklerine göre müşa­rünileyh şöyle demiştir: "Bir gün Nebi sallallahu
aleyhi ve sellemin huzurunda Kur'an üzerinde müzakere yap­mıştık da şöyle
buyurmuştu:

"Ahir zamanda ümmetimden bir takım kimseler Kur'an mahluktur diyecekler. Yoo!
Kur'an, Allah'ın değişmez taptaze kelâmıdır, ümmetimden bunun dı­şında söz
söyleyen Allah'a ve Kur'an'a küfretmiştir."

Cafer b. Muhammed es-Sadık yoluyla gelen bir rivayette şöyle haber
verilmiştir.

"San'a ve Adn halkından bir grup Peygamber sallalla­hu aleyhi ve selleme
gelirler ve:

- Ey Allah'ın Resulü! Hakikat, Kur'an da Allah'ın ya­rattıklarından bir mahluktur, derler. Resulullah (S.A.V):

- Öyle söylemeyin. Bu söz küfürdür." buyurur.

(Sevadü'l A'zam sh.22)

10 Haziran Pazar

ALLAH (C.C.)'I ANMAK

Resûlullah (S.A.V) Efendimiz şöyle buyurmuşlardır:

- "Amellerinizin hayırlısını, sultanınızın katında en pâkini, derecelerinizi en çok yükselten şeyi, sizin için altın ve gümüş sadakasından daha hayırlı, sizin için düşmanla karşılaşıp vuruşmaktan daha hayırlı bir şeyi size haber vereyim: Allah (c.c.)'ı anmaktır."

Muaz b.Cebel (R.A) şöyle anlattı:

- Ademoğlu Allah (c.c.)'ın zikri kadar, Allah (c.c.)'ın azabından kurtarıcı hiçbir amel işlememiştir.

Sordular:

- Cihad da mı o kadar olamaz? Şöyle anlattı:

- Evet cihad da o kadar değildir. Çünkü, Allahu Teâlâ(c.c.) şöyle buyurdu:

- "...Allah (c.c.) zikri ibadetlerin en faziletlisidir. Çünkü Allahu Teâlâ (c.c), bütün ibadetlere bir vakit ta­yin etti ve bir miktar bildirdi. Ama Allah zikri için vakit ve miktar tayin etmedi. Sadece Allah'ı çokça zikretme emrini verdi.

Şöyle buyurdu:

- "Ey iman edenler! Allah'ı çokça zikir ediniz." (Ahzab sûresi, âyet: 41)

Allah'ın zikrinde beş güzel özellik vardır:

1) Allah (c.c.)'ın rızası,

2) Taatte istekli olmak,

3) Allah (c.c.)'ı andığı zaman şeytana karşı korunma içinde olmak,

4) Kalbe rikkat gelmesi,

5) Masiyetlere engel olmasıdır.

(Tenbihü'l Gâfilîn)

11 Haziran Pazar

Peygamberimiz (S.A.V) İran Kisrası'na, Abdullah b. Huzâfetüssehmi (R.A)'yi
elçi göndererek ona bir mek­tup gönderdi. Besmele ile başlayan Yazı'nın meali
şöyle idi:

"Allah'ın Resulü Muhammed'den, Farslar'ın ulu'su Kîsrâya!

Hidayete uyan, doğru yolu tutanlara, Allah (c.c.)'a ve Resulüne iman edenlere,
Allah (c.c.)'dan başka ilâh bu­lunmadığına, onun eşi, ortağı olmadığına ve
Muhammed (S.A.V)'in, Allah (c.c.)'ın kulu ve Resulü olduğuna şehâdet
getirenlere selâm olsun! Ben seni, Allâh (c.c.)'a imana davet ediyorum. Çünkü,
ben, Allah (c.c.)'ın, kalbleri diri, akılları başın­da olanları uyarmak,
kâfirler hakkında da o azap sözü gerçekleşmek için bütün insanlara göndermiş
olduğu peygamberiyimdir. Öyle ise, Müslüman ol, selâmeti bul! Eğer davetimden
yüz çevirir, kaçınırsan, bütün Mecûsîlerin günâhı senin boynuna olsun!"

İran'ın mağrur Şah'ı, Peygamberimiz (S.A.V)'in yazı­sına hususile kendi adının
önce zikr edilmeyişine son derece kızdı. Yazıyı yırttı.

Yemen Valisi Bazan'a da, Peygamberimiz (S.A.V)'i bağlayıp İran'a göndermesi
için şiddetli emirler verdi. Bunun üzerine Bazan, Medine'ye iki adam saldı.
Bunlar, Peygamberimiz (S.A.V)’e maksadlarını anlattı­lar, kendileri ile
birlikte gelmediği takdirde İran ordu­sunun bütün Hicaz'ı istila edeceğini
söylediler.

Peygamberimiz (S.A.V), onlara, hükümdarlarının öl­dürülmüş olduğunu bildirdi
ve "Benim dinim ve hâkimiyetim, Kisra'nın mülk'ü saltanatının ulaştığı
yer­lere kadar ulaşacak, atların ve develerin ayak basacak­ları en uzak
yerlere kadar uzanacaktır!"buyurdu.

Elçiler, bu müthiş cevapla yurtlarına döndükleri za­man, haber verilen gecede
Kisra'nın kendi oğlu tarafın­dan öldürülmüş olduğunu öğrendiler.

Bu ihbar, Yemen Valisi Bazan'ın da, müslüman olma­sına sebep oldu.

12 Haziran Pazartesi

MELEKLER

Melekler, vazife mahalleri itibârile

1- Yerde vazifeliler, 2- Göklerde vazifeliler, 3- Arş'ta vazifeliler, 4-
Cennette vazifeliler, 5- Cehennemde vazi­feliler... diye gruplara ayrıldıkları
gibi,

Vazifelerinin mâhiyeti itibârile de:

1- İlliyyûn, Mukarrebûn (her an Allâh (c.c.)'ı tesbih, tahmîd ile meşgul
melekler), 2- Yerlerin, göklerin işleri­ni tedbir edici, yönetici melekler, 3-
Elçi melekler, 4- Hafaza melekleri (amelleri yazıcı melekler), 5- Ölüm
mele­ği, 6- Münker, nekir (kabirde sorgu melekleri)... gibi gruplara da,
ayrılırlar.

Cebrail, Mîkâil, ve İsrafil ve Azrail (aleyhisselâmlar), meleklerin
ulularıdırlar.

Kur'ân-ı Kerîm'i, Allah (c.c.) tarafından Peygamberimiz (S.A.V)'e Cebrail
(a.s.) indirmiştir.

Cebrail (a.s.), Allâh (c.c) ile peygamberler arasında el­çiliğe, Mîkâil (a.s.)
rızıklara, Azrail (a.s.) canları almaya, İsrafil (a.s.) de Kıyamet günü Sûr'u
üflemeye memur­dur.

Arş etrafında dönüp dolaşan melekler, mü'minler için mağfiret dilerler.

Allah (c.c.) katında şefaatte bulunurlar.

M. Asım Köksal (Sohbetler)

13 Haziran Salı

HESABI HESAP GÜNÜNE BIRAK

Atabekler zamanında Musul halkı, hükümdarları II. Seyfeddin Gazi'yi zulmünden
dolayı amcası Nureddin Mahmud Zengi'ye şikâyet ettiler. O sırada Suriye
Sel­çukluları tahtında oturan ve adil bir hükümdar olan Nu­reddin Zengi
Musul'a gelerek yeğeninin aksaklıklarını gidermeye çalıştı. Musul'un tek
mescidi olan Emeviye Camii'nin halkın ihtiyacına kâfi gelmediğini gördüğün­den
büyük bir cami yaptırmaya karar verdi.

Eski bir harabe yerini satın alan Nureddin Zengi, şey­hi Muinü'd devle Ömer
bin Mülle'yi caminin inşaatına müstevfî tayin ederek Şam'a döndü. O yıl
inşaata baş­landı. Şeyh Muinü'd devle tuğla ve kireç ocaklarını biz­zat
dolduruyor, yapının bir an önce bitmesi için gayret gösteriyordu. Ancak Musul
eşrafı bu kez de şeyhinin parayı cami inşaatından çok başka işlere sarf ettiği
yo­lunda sultana ihbarda bulunuyordu.

Cami ile bitişiğindeki medrese 1172 yılında tamam­landı. Nureddin Zengi
Musul'a gelerek büyük bir mera­simle camiyi hizmete açtı. İmadeddin Ebu Bekr
eş-Şafî'yi hatip ve müderris tayin ederek cami ve medrese­ye zengin vakıflar
ihdas etti. Cuma namazından sonra Dicle kenarına gidip oturdu. O sırada şeyhi
Muinü'd devle, hakkında söylenenlerin doğru olmadığını göster­mek gayesiyle
sarfiyat defterleriyle birlikte huzuruna çı­karak incelemesini istedi. Bunun
üzerine Nureddin Mahmud Zengi:

- "Şeyhim, biliyoruz ki cami Allah (c.c.) rızası için ya­pıldı. Bana hesap vermen gerekmez. Varsa görülecek bir hesap, onu hesap gününe götür!" diyerek defterleri Dic­le nehrine attı.

(S.Deveci, Cevâmiu'l Musul, s. 21-22)

14 Haziran Çarşamba

PEYGAMBER (S.A.V) EFENDİMİZİN HASTA ZİYARET VE TA'ZİYETLERİ

Resûlullah (S.A.V) Efendimiz, hastaları ziyarete önem verirler ve bunun
müslümanlar için bir va­zife olduğunu söylerlerdi.

Hasta ziyareti esnasında hastaya ümid verirler, nabzını ellerine alıp mübarek
elleriyle dokunur­lardı. Şifâ bulması için de Cenâb-ı Hakk (c.c.)'a dua
ederlerdi. Hastaya da "inşallah kurtulacak­sın" derlerdi. Şayet birisi fena
lâkırdı edecek olur­sa ondan memûn olmazlardı.

PEYGAMBER (S.A.V) EFENDİMİZİN OTURUŞ TARZLARI

Peygamberimiz (S.A.V) Efendimiz otururken dizlerini dikip elleri ile dizlerini
bağlarlardı. Kim­seye darlık vermemek için Ashâb (R.A)'ı içinde ayaklarını
uzatıp oturduktan vakî değildir.

Umumiyetle kıbleye müteveccih otururlardı. Yanlarına gelen misafirlerinin
altına çoğu zaman sırtlarındaki abayı serer ve oturturlardı. Bazen de
misafirlerine kendi minderlerini verirlerdi.

15 Haziran Perşembe

İMAM-I BUHÂRÎ (R. ALEYH) HAZRETLERİ'NİN AHLÂKI VE GÖRÜŞLERİ

Yumuşak huylu ve hoşgörü sahibiydi. Hoşgörüsü da­ha çok mü'minlere karşıydı.
Kötülük ve günah sözkonusu olduğunda hoşgörülü davranmaz, yapanı uyarırdı.

Günlük yaşayışında az yer, az konuşur, az uyurdu. Gündüzleri yufka ekmeği
yemez, onun yerine bazen iki üç badem yemekle yetinirdi. Yemeklerinde baharat
kul­lanmazdı. Az yiyip az uyumakla israftan kaçarak vakti­ni değerlendirirdi.
Böylece hem kendi yediklerinden başkalarına da ikram etmek fırsatı bulur, hem
de ilme ve Allah (c.c.)'a kulluk vazifesine daha fazla zaman ayı­rabilirdi. Az
konuşmakla birlikte hoş sohbetti. Sözlerini ağır ağır, tane tane söylerdi. Son
derece doğru sözlüydü. "Müslüman asla yalancı ve cimri olmaz" derdi. Kendisi
için istediğini, müslüman kardeşleri için de isterdi. Her söylediğinin doğru
olmasına dikkat ederdi. Ancak her doğruyu da söylememeye itina gösterirdi.
Başkaları hakkında yumuşak bir dil kullanır, kimsenin dedikosunu yapmazdı.
Bundan dolayı da: "Allah (c.c.)'ın huzuru­na gıybette bulunmadan çıkmak
istiyorum. Kıyamet gü­nü de kimsenin bana hasım olacağını zannetmiyorum"
derdi. Sözünde sâdıktı. Zarar görmek pahasına da olsa sözünden dönmezdi. İçi
gibi dışı da temiz ve düzenli idi. Ağızda kötü kokması yüzünden soğan,
sarmısak ve pırasa gibi yiyecekleri çiğ olarak hayatında asla yeme­miştir.

İlim ve faziletten sapmamış, siyasete asla bulaşma­mıştır. İdarecilere yakın
olmamaya dikkat etmiştir. Ona göre "Hadîs öğrenmek Resûlullah (S.A.V) ile
beraber bu­lunmak" demektir.

Doç. Dr, Mücteba Uğur (Buharî)

16 Haziran Cuma

Peygamberimiz (S.A.V) Efendimiz buyurmuşlardır ki:

(Ey muhacirler cemaati, beş şey var ki, sizler onlarla ibtila edildiğinizde
-artık size çeşitli azaplar gelir- ve siz­lerin o beş (kötü) şeye
yetişmenizden Allah (c.c.)'a sığını­rım.)

a- Herhangi bir millette fuhuş fiilleri işlendiği zuhur ederse muhakkak
onların arasında veba salgını ve geç­mişteki dedeleri arasında bulunmayan
birtakım (yeni yeni) hastalıklar ortaya çıkar.

b- Herhangi bir kavim (aralarındaki alışveriş gibi hu­suslarda) ölçek ve
tartılarını eksik yaparlarsa muhak­kak onlar kıtlıkla, geçim sıkıntısı ile ve
hükümet zulmü ile cezalandırılırlar.

c- Mallarının zekâtlarını vermeyen ahaliden de gök­yüzünün yağmuru kesilir (ve
şiddetli kuraklık hüküm sürer). Eğer hayvanlar olmasalardı zekâtlarını
verme­yenlere hiç yağmur yağdırılmazdı.

ç- Allah (c.c.)'ın ahdini ve Resûlü'nün ahdini bozan ahaliye de kendi
düşmanları musallat edilerek ellerinde bulunan malların bir kısmını (yağma
edip) alırlar.

d- Herhangi bir milletin devlet ricali (ve hâkimleri) Allah (c.c.)'ın kitabı
ile hükmetmeyi bırakırlarsa muhak­kak Allah Taâlâ(c.c.) onların aralarına harp
sokar.

Horasanlı Ata da şöyle derdi:

Beş (kötü) şey işlendiği zaman beş âfet olur.

1- İnsanlar faiz parası yedikleri zaman (insanların) ye­re batırılması ve
zelzeleler gibi âfetler olur.

2- Hâkimler haksız hüküm verip (halka) zulmettikleri zaman yağmur kıtlığı
olur.

3- Zina fiilleri ortaya çıktığı ve onu halk alenen yap­tıkları zaman insanlar
arasında ölüm vakaları çoğalır.

4- Zekât verilmediği zamanda ise (hayvan hastalıklar; zuhur eder de) yürür
hayvanlar helak olurlar.

5- Azınlıklara karşı (mal ve cana) tecavüzde bulunul­duğu zamanlar onlar isyan
ederek devlet kurarlar.

17 Haziran Cumartesi

İSLÂM'DA KAZANÇ YOLLARI

Ticaret ve sanat farz-ı kifayelerdendir. Çünkü bunlar ihmal edilirse geçim
olmaz. İnsanlar açlığından ve ihti­yacından ölürler. Dünya nizamı karşılıklı
yardım ve va­zife taksimi ile mümkündür. Eğer herkes aynı işi yapar­sa diğer
işler yapılmadığı için hayat felce uğrar.

Sanatların büyük bir kısmı mühim olmakla beraber bazıları süs ve ziynet
kabilinden olduğu için, zaruri de­ğildir. Bunun için sanatın mühimlerini
tercih ederek müslümanlara yarayışlı olanları ile meşgul olunması da­ha
uygundur. Çalgı v.b. yasak olan aletleri imal etmek­ten kaçınmak, zulümden
kaçınmak demektir. Erkeklere atlas elbise dikmek, altın ve gümüşten eyer
işlemek, yi­ne erkeklere altun yüzük yapmak günah ve bunlardan ücret almak
haramdır.

Manifaturacılık has görülmüştür. Nitekim Hadis-i şe­rifte: "Ticaretinizin en
hayırlısı bezzarlık (kumaş ve el­bise ticareti) sanatınızın en güzel de
dikiciliktir" buyurulmuştur. Diğer bir Hadiste: "Cennet ehli ticaret et­se
manifaturacılık, cehennem halkı da alışveriş yapsa sarraflık yapardı"
buyurmuştur. Selef ekseriyetle şu on mesleği tercih ederdi: l- Dikicilik, 2-
Ticaret, 3- Nakli­yecilik, 4- Terzilik ve ayakkabıcılık, 5- Elbise
temizle­yiciliği, 6- Na'lincilik, 7- Demircilik, 8- Eğiricilik, 9-Avcılık, 10-
Kitapçılık (Muharrirlik).

(İhyâ-u Ulumiddîn C. 2, Sh. 218)

**"Varlıklara can verip yaşatan zenginleri fakir, fakir­leri de zengin yapan Cenab-ı Hakk'tır."** (Hz. Ali r a.)

18 Haziran Pazartesi

KELİME-İ TEVHİD

Resûlullah (S.A.V) buyuruyor ki:"İman yetmiş küsur şubedir. En üstün derecesi
"Lâilâhe illâllah"demek, en aşağı derecesi yolda eza verecek şeyleri
temizlemektir. Haya da imandan bir şubedir." Ve yine buyuruyor ki: "Cennetin
anahtarı Lâilâheillallah diye şehadette bulun­maktır. Bu zikre devam edenler
için kabirlerinde ve ka­birlerinden kalktıkları zaman korku yoktur. Sanki ben
"Lâilâheillallah" zikrine devam edenlerin "Bizden hüz­nü gideren Allah
(c.c.)'a hamdolsun" Âyetini okuyarak kabirlerinden kalktıklarını görüyorum"
buyurdular.

Yine Resûlullah (S.A.V) Ashab-ı Kiram'a:

"- İmanınızı tecdid ediniz, yenileyiniz" buyurdu.

"- Nasıl tecdid edelim Ya Resûlullah (S.A.V)?" dedi­ler. Resûlullah (S.A.V):
"Lâilâheillallah zikrine devam ediniz. Çünkü buna devam etmek kalbi nurla
doldurur ve mü'minin yakînini artırır" buyurmuşlardır.

Mü'minlere Cenab-ı Hakk'tan bir rahmet ve merhamet olarak ruhlarının
kabzedildiği vakitte hatırlayıp söyle­meleri için ölüm meleğinin alnında
Lâilâheillallah yazılı­dır.

Bunun için Resûlullah (S.A.V); "Mevtanıza (ölülerini­ze) Kelime-i tevhid
zikrini telkin ediniz" buyurmuşlar­dır. Yine Hadis-i Şerifte: "Zikrin efdali
Lâilâheillallah, duanın efdali elhamdülillahtır." (Musahabe Cilt 2, Sh. 11)

"Allah yolunda şehid olmayı can-u gönülden isteyen kimse, şehid olmasa dahi
şehidlik sevabına nail olur."

(Hadis-i Şerif)

19 Haziran Pazartesi

SEHÂVET - CÖMERTLİK

**Cömertlik**:

Lâyık ve vâcib olan miktarda malı münasib yerlere harcamaktır. Bu kendisine
güç gelmeyip kolay yapabil­mektir. Meleke halinde olmayan, kolayca yapılmayan
harcamaya cömertlik denemez.

Peygamberimiz (S.A.V) de cömertliğin her türlüsü mevcut idi. Allah (c.c)
yolunda Onun dinini açıklamak, Allah (c.c.)'ın kullarını doğru yola
kılavuzlamak, açları doyurmak, cahillerini öğütlemek, ihtiyaç sahiplerinin
hacetlerini görmek, yararlanacakları her yolla yararlan­dırmak ve
ağırlıklarına tahammül etmek gibi ilim, mal ve nefs cömertliğinin hepsi
kendisinde mevcut idi.

Kureyş müşriklerinin eşrafından Safvan b. Ümeyye müslüman olmadığı halde
Huneyn ve Taif Gazalarında Peygamberimiz (S.A.V)'in yanında bulunmuştu.

Ci'râne de toplanan ganimet mallarını gezerken Saf­van'in bunlara dalgın
bakışlarla baktığını görmüş, Efen­dimiz (S.A.V) pek mi hoşuna gitti diye
Safvan'a sormuş. Evet cevabını alınca al hepsi senin olsun demiştir.

Bunun üzerine Safvan kendini tutamıyarak:"Pey­gamber kalbinden hiç bir kalp bu
derece cömert olmaz” diyerek iman etmiş ve şahadet getirmiştir.

(İslâm Tarihi, Sh. 474)

**"Cenab-ı Allah kerimdir. Kerem sahiplerini sever ve cömert kimseleri de sever."**

(H.Şerif)

20 Haziran Salı

SÜNNETE SARILIP BİD'ATLARINDAN KAÇINMAK

Bid'at: İkmalinden sonra dinde, başka bir deyişle Peygamber (S.A.V)'den sonra
dinde ihdas edilen şeylere, amellere, Ashabın ve Tabiînin işlemedikleri
sünnete ay­kırı bulunan şeylere denir. (Seyyid, Târifât Sh. 29)

Ashâbdan İrbâz b. Sariye der ki:Resûlullah (S.A.V) birgün, sabah namazından
sonra bize beliğ bir mev'iza îrad buyurdu. Bu mev'izadan, gözler yaşardı,
kalpler ürperdi. Bu, bir vedâlaşıcının vâ'zına benziyordu.

"Öyle ise, yâ Resûlallah! Bize, neyi tavsiye buyur­sun?" dedik.

Resûlullah (S.A.V) "Ben, sizi, gecesi, gündüzü gibi olan şey üzerinde bırakmış
bulunuyorum. Benden sonra, onun üzerinden kayan, muhakkak helak olur. Allah
(c.c.)'tan sakınmanızı, başınıza Habeşli bir köle de geçse, onun emirlerini
dinlemenizi, kendisine itaat etmenizi size tavsiye ederim. Benden sonra,
sizlerden yaşayanlar, bir çok anlaşmazlıklara şâhid olacaklardır. O zaman
sünnetime, sünnetimden bildiğiniz şeylere hidayet ve doğru yol üzerinde
bulunan Halifelerin sünnetine sımsıkı sarılınız! Sonradan sonraya ortaya
çıkarılan bir takım şeylerden sakınınız!

Çünkü, sonradan sonraya ortaya çıkarılan şey, bid'attır.

Her bid'atta, delâletdir, sapkınlıktır!" buyurdu.

(İslâm Tarihi, C. 11, Sh. 267)

21 Haziran Çarşamba

HZ. EBÛ BEKİR (R.A) BULUNDUĞU MERTEBEYE NASIL ULAŞTI

Hz. Ali (R.A) diyor ki:

- Resûlullah (S.A.V) Efendimizin halifesi Ebû Bekir Sıddîk (R.A)'a bu makama varıp bizi geçmeye muvaffak olduğun dereceyi ne ile kazandın?" diye sordum.

Hz. Ebu Bekir (R.A) dedi ki:

- Beş şey ile:

1- İnsanları iki kısım gördüm; kimisi dünyayı ister, kimisi âhireti ister. Ben
ise Mevlâyı tercih ettim.

2- Ben İslama dahil olduğumdan itibaren doyasıya dünya taamı yemedim. Zira
Marifetullah (c.c) lezzeti ile meşguliyet beni dünya taamı lezzetlerine
meylettirme­di.

3- İslâmiyete dahil olduğumdan itibaren dünya meşrubatından kanmadım. Zira
Halikımın muhabbeti dünya içeceklerinden fazla geldi ve beni muhabbetullah
meşgul etti.

4- İslâmiyete dâhil olduğumda beni iki amel karşıla­dı. Dünya ameli ve âhiret
ameli. Ben âhiret amelini dün­ya ameline tercih ettim.

5- Resûlullah (S.A.V)'den bir saat bile ayrılmazdım ki mağaraya girerken
beraber idim."

Hz. Ömer (R.A) anlatıyor:

"- Medine'nin kenarında ihtiyar ve a'ma bir kadın vardı. İhtiyacını görmek
için bir gün uğradığımda benden evvel birinin bu işi yaptığını görürdüm.
Me­rakımı gidermek için bir gün erkenden yanına gittim. Meğer bu sevabı
kazanmakta olan Hz. Ebû Bekir (R.A)'imiş."

     (Hz. Ebû Bekir Sıddîk (R.A) Sh. 120)

22 Haziran Perşembe

ZEKÂT KİMLERE VERİLİR

Zekât, müslüman fakirlere, miskinlere, borçlulara, yolculara, mükâteplere,
mücâhitlere, âmillere verilir.

**Fakir:** Nisap miktarı fazla bir mala sahip olmayan kimsedir. Haceti asliyye (zarurî ihtiyaç) sinden olmak üzere evi, eşyası, borcuna karşılık parası olsa bile fakir­dir.

**Miskin**: Hiçbir şeye malik olmayıp yiyeceği ve giye­ceği şeyler için dilenmeye muhtaç olan yoksul kimsedir.

**Borçlu**: Borcundan fazla nisap miktarı mala mâlik ol­mayan kimse.

**Yolcu**: Malı beldesinde kalıp elinde bir şey bulunma­yan kimse.

**Mükâtep**: Bedel mukabilinde âzâd edilmek üzere efendisiyle bir mukavele yapmış olan köle veya câriye demektir.

**Mücâhid:** Allah Teâlâ (c.c.) yolunda gönüllü olarak cihâda iştirak etmek istediği halde nafakadan silah ve saireden mahrum olan gazi demektir.

**Âmil**: Veliyy'ül emir tarafından emvali zahirenin zekâtını toplamaya memur edilen kimsedir.

Bir kimse kendi zekâtını fakir bulunan zevcesine, usul ve furûuna yani,
babasına, dedesine, anasına, ninesine, oğullarına, kızlarına, bunların
çocuklarına, torunlarına veremez.

(İslâm İlmihali, Sh. 358)

23 Haziran Cuma

PEYGAMBERİMİZ (S.A.V)'İ İHTİYARLATAN SÛRE

Hz. Ebû Bekir (R.A), Peygamberimizin saç ve sakalı­nın ağarmağa başladığını
görünce, gözleri dolarak: "Ba­bam, anam, sana feda olsun yâ Resûlallah!
Vallahi, Sende saç sakal ağarması hızlandı!?" dedi.

Peygamberimiz (S.A.V): "Evet! Beni, Hûd Sûresi ile onun kardeşleri olan
sûreler ağarttı, kocalttı!" buyur­du.

Hz. Ebû Bekir (R.A): "Babam, anam Sana feda olsun! Hûd sûresinin kardeşleri ne
demektir?" diye sordu.

Peygamberimiz (S.A.V) "Vakıa, Karia, Seele Sâllün, Amme yetesâelûn ve
İzeşşemsü küvviret sûreleridir!" buyurdu.

Abdullah b. Abbas (R.A): "Resûlullah Aleyhisselâm'a, bütün Kur’ân âyetleri
içinde şu (Festakım kemâ ümirte = Emr olunduğun gibi, istikâmet et!) (Hûd:
112) Âyetinden daha şiddetli, daha güç bir âyet inme­miştir.

Bunun için (Hûd, Vakıa sûreleri ile kardeşleri olan sûreler, beni, ağarttı,
kocalttı!) buyurdu" demiştir. İstikâmetin Mânâları ve Dereceleri:

İstikamet, tâatla mâsiyetlerden sakınmayı birleştir­mektir.

Hakikat ehline göre: İstikamet; bütün kulluk ahdlerini yerine getirmek.

Her serde: Yemede, içmede, giyinmede kuşanmada, dinî, dünyevî her işde itidal
haddini gözeterek Sırât-ı müstakimde yürümeğe devam etmektir.

(M. A. Köksal C. 11, Sh. 432)

24 Haziran Pazar

ZENGİNLİĞİN ÂDABI

Allah (c.c.)'ın hazineleri karşısında kim olursa olsun her insan fakirdir.
Resûl-i Ekrem (S.A.V) Efendimiz:

"Fakirlik benim iftihanmdır"buyuruyor. Bu iftihar Allah (c.c.)'a iftiharının,
Cenâb-ı Hakk (c.c.)'ın huzurun­da O (c.c.)'na karşı ihtiyacının duygusudur.
Onun için­dir ki eğer Cenâb-ı Hak(c.c) dünya metalarından bazı­larına bir
kısım fazlalıklar ihsan etmişse:

1- Tekebbür (kibir) ve gururdan sakınmak,

2- Mütevazı ve mahviyyetli bulunmak,

3- Servet ve nimetin Allah (c.c.)'tan geldiğini ve istedi­ğinde bir anda yok
olacağını bilmek,

4- Bol bol hayır ve hasene yapmak,

5- Vârislere mal bırakacağım diye gayri meşru ticarete-kazançlara tevessül
etmemek,

Kul hakkına riayet edip kimsenin mal ve namusuna halel getirmemek.

6- Hakk'ın ihsan ettiği nimetlere şükretmek, Allah (c.c.)'ın ihsan ettiği
nimeti hangi maksatla veril­mişse o maksatta kullanmak şükürden bir cüzdür.

7- Güzel amellere devam etmek,

8- Açları doyurmak, çıplakları giydirmek,

9- Zekâtını tam ve vaktinde vermek,

10- Kurbanını kesip, fıtratını vermek,

11- Fukaraya hürmet ve merhametle muamele etmek.

(Kulluk, Sh.51)

26 Haziran Pazartesi

ALIM VE SATIMDA YAPILAN TAVSİYELER

* Hz. Peygamber (S.A.V) bir gün, çarşıda bir hububat yığınına rastladı. Elini yığının içine soktu. Parmakları ıslandı. "- Ey buğday sahibi! Bu ne?" dedi.

Adam: "- Ya Rasûlallah (S.A.V)! Ona yağmur değ­di!" dedi.

Hz. Peygamberimiz (S.A.V): "- Sen ne diye o ıslan­mış olanları, halkın
göreceği şekilde buğdayın üzeri­ne çıkarmadın?! Aldatan kimse, bizden
değildir!" de­di.

* Hz. Peygamberimiz (S.A.V) çarşı ve pazarda satıla­cak şeylerin çarşı ve pazara getirilmeyerek rastgele satıl­masını hoş görmediği gibi bir şeyin götürü ve toptan pa­zarlık edilip teslim alınmadan, başka birisine devrini de yasaklamıştı.

* Şehirlinin, satıcı bir bedeviye "- Sen, malını sat­mak için acele etme! Onu, bana bırak. Ben senin hesa­bına onu daha yüksek bir fiyatla yavaş yavaş sata­rım!" diyerek simsarlık etmesini, piyasayı yükseltmesi­ni de hoş görmezdi.

* Bir alıcının, pazarlık ettiği meta üzerinde, başka bir alıcının pazarlık etmeğe kalkması da yasaklanmıştı.

* Hz. Peygamberimiz (S.A.V):"Satarken, alırken, ala­cağını ister veya borcunu öderken nâzik ve yumuşak davranan, kolaylık gösteren bir kula Allah rahmet et­sin!" buyurdu.

* Hz. Peygamber (S.A.V): "Doğru ve emniyetli tacir; Peygamberler, sıddıklar ve şehidlerle birliktedir" bu­yurmuşlardır. 

(İslam Tarihi, C. 1, Sh. 162,163)

27 Haziran Salı

YAVUZ'UN SİNA ÇÖLÜNÜ GEÇİŞİ

Tarihte ancak İran (Pers) imparatoru Kambiz ve on­dan 193 yıl sonra
Makedonyalı "Büyük İskender, Sina yarımadasını cebren geçip Mısır'ı
fethetmişlerdir. Mo­ğollar ve Timur, yani dünyayı aşan cihangirler bile bu
geçişi göze alamamışlardır. Ancak 1915'de Birinci Cihan Harbi'nde Cemal Paşa,
yarımadayı cebren geçip Süveyş Berzahı'na varmışsa da, bu hareket tekniğin
muazzam inkişafına rağmen, Yavuz'un geçişi ile mukayese edile­mez. Çünkü
muvaffak olamamış, Süveyş'i atlıyamamış, Mısır'ı fethedememiştir. Esasen Cemal
Paşa'nın kolor­dusu, Yavuz'un geçirdiği kuvvetlerin yanında pek kü­çük bir
birlik mahiyetinde kalmaktadır.

Bu çölde hayat yoktur Akrep, yılan, bit ve sivrisinek­ler, hayvanlar alemini
teşkil eder ki insanı asla rahat bı­rakmazlar. Gündüz hararet 40°C, bazan daha
fazla ol­duğu gibi geceleri kışın (yani Yavuz'un geçtiği) mev­simde sıfıra
düşer.

Ayakkabı çölü geçerken kavrulur. Kuma gömülen bir yumurta, bir kaç dakika
içinde lop yumurta haline gelir.

Yavuz, Akdeniz kıyılarından fazla uzaklaşmıyarak kuzeyden Sina'yı geçmiştir.
Donanmayı Hümayun, Do­ğu Akdeniz'de idi ve bu sulara yakındı. Katıyye-Kantara
arasında 50 km.'lik yolu Yavuz bir günde geçmiştir. Yavuz'un 13 günde geçtiği
çölü, I. Cihan Harbi'nde Türk Ordusu, tekniğin büyük gelişmesine rağmen 11
günde geçebilmiştir.

(Türkiye Tarihi, Cilt 5, Sh. 42-43)

30 Haziran Cuma

HZ. İBRAHİM (A.S.)'E VERİLENLER:

İbrahim (a.s.) bir tek şahıs olduğu halde ahlak ve adat cihetinden bir
"ümmet=millet" mesabesinde olduğuna işareten "O bir ümmet idi!" denilmiştir.

Hâl-i sebavetinden (çocukluğundan) hal-i mematı (ölümü) ne kadar Din-î Hakk
üzere olduğuna işaret için "Hanifen" denilmiştir.

Vacib Teala Hazretleri ayet-i celile'de İbrahim (a.s.)'ın menakıb-ı
celilesinden dokuzunu zikretmiştir.

1) Hz. İbrahim (a.s.) tek bir şahıs olduğu halde, bir ümmetin haiz olacağı
ahlakî faziletleri cem'ettiği cihetle ümmet-i vahide (bir ümmet) menzilesinde
olmasıdır.

2) Her halinde Allah-ü Teala(c.c.)'ya muti ve münkad olmasıdır.

3) Daima doğru din ittihaz etmesidir.

4) Muvvahhid olup müşriklerden olmamasıdır.

5) Ni'meti ilahiyyenin cemi'ine şükretmesidir.

6) Allah-ü Teâlâ(c.c.)'nın onu dost edinmesidir.

7) Dünyada Sırat-ı Müstakim'e hidayette kılınmasıdır.

8) Dünyada hasene verilmesidir.

9) Âhirette salihîn zümresinden olup makamat-ı aliyede bulunmasıdır.

1 Temmuz Cumartesi

HZ. HAMZA (R.A)

Seyyid'üş-Şühedâ Hz. Hamza (R.A) Resûl-i Ekrem (S.A.V)'in amucasıdır. Bi'set-i
Muhammediye (S.A.V)'in ikinci senesi müslüman olmuştur. Onun müslüman ol­ması
İslâmiyet için büyük bir kuvvet ve mesned idi.

Hz. Hamza (R.A), Bedir harbinde fevkalâde yararlı­lıklar göstermiştir. Uhud
harbinde de ibraz ettiği kahra­manlıklarla Kureyş'in en nâmdar bahadırlarından
otuz kadarını tepelemiş ve kendisi de yirmiden fazla yara al­mış olduğu halde
Vahşî (R.A) tarafından şehit edilmiştir. İslâm tarihinde her ne zauxan Uhud
Gazvesi yâdolunsa Uhud'daki Şühedâ kafilesinin alemdarı ola­rak Seyyid'üş
Şühedâ Hz. Hamza (R.A) anılır.

Hadis-i Şerifte "Şehidlerin büyüğü Abdulmuttaliboğlu Hz. Hamza'dır"
buyurulmuştur.

Hz. Hamza (R.A), Resûl-i Ekrem (S.A.V) tarafından hemşirezadesi Abdullah İbn-i
Cahş ile bir kabre defn olundular. Medîne-i Münevvere'de Uhud'da yatan bu aziz
şehidimizi her hac ve umreye giden müslüman zi­yaret ermelidir.

Hz. Hamza (R.A) son derece merd, kahraman bir adamdı. Son derece titiz ve
serbest bir zattı. Hüsnü ahlâk sahibi idi, Resûl-i Ekrem (S.A.V), Hz. Hamza
(R.A) için: "Allah sana rahmet etsin, seni bildim bileli hep sıla-i rahme
ehemmiyet verir ve hep iyilikler işlerdin" buyurmuştur.

(E. Edip, İ. Tarihi, C. 2, Sh.: 100)

2 Temmuz Pazar

KUBA MESCİDİ

Bu mescid-i şerif İslâmiyetin zuhurunda en evvel bina edilen ve en evvel
kendisinde aşikâr olarak cemaatle na­maz kılanan mesciddir. Medine-i
Münevvere'ye üç mil mesafededir. Buraya Âliye de derler.

Resul-i Ekrem-(S.A.V) Efendimiz bu mescidin binasın­da amele gibi çalıştı. O
derece ki; taşların ağırlığı altında Vûcud-i saadeti eğiliyordu. İşte şu âyeti
celile burada nazil olmuştur:

Meâl-i Şerifi: **"İlk gününden Takva temeli üzerine kurulan (Kuba'daki)
mescid'de namaza durman daha doğrudur. Orada temizliği ve nezaheti seven
insanlar vardır. Allah temizlenenleri sever."** (Tevbe Suresi: 108)

Mescid-i Haram, Mescid-i Şerif-i Nebevi ve Mescid-i Aksa'dan sonra İslamiyet
nazarında efdal bir mescid bu Kuba Mescid-i Şerifi'dir.

Peygamber (S.A.V) Efendimizin hicretinde, mübarek devesi bu mescidin arsasına
çöktü ki; yeri hâlâ bellidir.

Bir hadis-i şerifte:

**"Bu mescid-i ziyaret edip, iki rek'at namaz kılana bir umre ecir ve sevabı vardır."** diye buyurmuşlardır.

Resul-i Ekrem (S.A.V) Efendimiz bir cuma günü Ku­ba'dan kalktı. Yolun sol
tarafına gelen Salim bin Avf va­disinde "Ra'nuna" denilen yere inip, orada
beliğ bir hut­be irâd edip namazını kıldığı, ilk Cum'a budur.

(Hz. R. M. Sâmi (k.s), Ashab-ı Kiram, Sh.: 20 - 21)

***

**HİKMET**

"İstişarede doğru söyle ki, rey doğru olsun." Hz. Ebu Bekir (r.a)

3 Temmuz Pazartesi

ZEMZEM

İbn-i Abbas (R.A)'dan rivayet edildiğine göre: Zemzem suyu, içildiği şey
içindir:

Onu, şifa bulmak için içersen, Allah sana şifâ verir. Onu, korunma isteklisi
olarak içersen, Allah seni, korur. Onu, susuzluğunu kesmek için içersen,
Allah, senin su­suzluğunu keser. Eğer, Onu, karnını doyurmak için içer­sen,
Allah seni doyurur. O, Cebrail (a.s.)'in ökçesi ile vu­rup yerden çıkardığı ve
İsmail (a.s.)'i suladığı sudur.

Zemzem, yalnız suya kandırıcı değil, aynı zamanda, karnı doyurucudur da. Bunun
için, cahiliyye devrinde Zemzem'e (Şubâ'a) denirdi. Zemzem'in ismi olan
(Şubâ'a) doyduktan sonra arta kalan yemek demektir.

Peygamberimiz (S.A.V)'in, İslâmiyeti yaymağa çalıştığı ilk sırada
Peygamberimiz (S.A.V)'e görüşmek için Mek­ke'ye gelip, geceli gündüzlü otuz
gün, susadıkça ve acık­tıkça Zemzem suyu içmekle iktifa ettiğini ve hiç de,
zayıf­lamadığını ve aksine, semizlediğini söyleyen Ebûzerr'ül Gıfârî (R.A)'ye
Peygamberimiz (S.A.V) "O, gerçekten mübarek, gerçekten doyurucu yemektir!"
buyurmuştur.

Hazret-i Abbas (R.A) da "Cahiliyye devrinde insanlar, Zemzem kuyusundan su
içmekte birbirleri ile yansır­lar, -çoluk- çocuklu iseler, birlikte Zemzem
kuyusuna gidip ondan içerler, bu kendileri için, sabah içkisi olur­du. Biz
Zemzem suyunu, çotuğumuza çocuğumuza bir yardım sayardık" demiştir.

(M. A. Köksal, İslâm Tarihi)

5 Temmuz Çarşamba

SÖZ TAŞIYICILIK

Efendimiz (S.A.V):

**"Hak arasında söz taşıyan (koğuculuk yapan) kimse Cennet'e giremez." **buyurmuşlardır.

Halid b. Ahmed (R.A) demiştir ki:

**"Senin yanında başkasının aleyhinde bulunan kimse, başkalarının yanında da, senin aleyhinde bulunur. Sana başkasının sırlarını getiren, senin sırlarını da başkasına götürür."**

Abdullah b. El-Mübarek (R.A) ise:

**"Gayr-i meşru çocuk sır saklayamaz"** demiştir.

Sır saklamayan ve söz taşıyan kimsenin, zina çocuğu olmasından korkulur.

Bu, Allah-û Teâlâ'nın şu âyetlerinden mülhemdir:

**"Çok ayıplayanı, koğuculukla gezeni, hayırdan alıko­yanı, aşırı zalimi, çok günahkârı; zorbayı, bütün bunlar­la beraber soysuz olan yardakçıyı."** (Nur: 11,12,13)

**"Azam olsun (insanları arkalarından çekiştiren), her ayıplayıcıya, yüzlerine karşı dil uzatıcıya."** (Hûmeze, 1)

Allah-û Teâlâ (Hammâlete-l Hatab!) **"odun taşıyıcı"** buyurmuştur: O kadın
söz taşıyıcısıdır ve koğuculuk yap­maktadır.

(İ. Şarani, İslâm'da Kardeşlik Huk., Sh.: 7)

***

**"Resûl-i Ekrem, onlar (Ashâb) için tırnak kesmeyi, bıyıkları almayı ve kasık kıllarını tıraş etmeyi her kırk günde (en az bir defa) olarak tayin etti." **(Tirmizi)

6 Temmuz Perşembe

CEBİR'İN İLK ALİMİ

İlk cebir kitabını yazan ve Batı'ya cebiri öğreten Ebu Abdullah Muhammed bin
Musa el-Harizmi, büyük bir Müslüman Türk matematik bilginidir.

Hazar denizinin doğusundaki Harizm'de (Hîve'de), 780 yılında doğmuştur. Halife
Me'mun (786 - 813) dev­rinde yaşayıp, 850 yıllarında Bağdat'ta vefat etmiştir.

Matematik, astronomi, ve coğrafya ilmi alanlarındaki hizmetlerle çağını aşmış,
Hârizmî için ünlü şarkiyatçı Gandz;"Harizmi cebir ilminde Oklind'den (Euclides
M.Ö. 3. yüzyıl) bin yıl ileridir" der. Gerolama Cardano (1501-1576) ise onu
dünyanın en büyük 12 dahisi ara­sında sayar.

Mezopotamya menşeli olan "Cebir" kelimesi Harizmî'nın 'El-Cebr ve'l Mukabele"
adlı eseriyle dün­yaya yayılmış ve batı dillerine tercüme edilirken kelime hiç
değiştirilmemiştir. Fransızca'ya Al gebre (cebir) ve İngilizce'ye Al gebra
şeklinde geçmiştir.

Hârizmi'nin, matematikde en büyük hizmetlerinden birisi de eserlerinde hem
"sıfırı" hem de diğer rakamları kullanmasıdır. Avrupa ise bu rakamları
müslümanlardan (350 sene sonra 13. yüzyılın ortalarında) alarak
kul­lanmışlardır. Bir İtalyan bilgini olan Fibonacci 1202 yı­lında kaleme
aldığı bir eserinde, Batı'da İslam rakamla­rını ilk defa kullanma şerefine
nail olmuştur.

Hârizmî, Halife Me'mun'un isteği üzerine 69 âlimle işbirliği yaparak İslam
dünyasında ilk defa yer ve gökküresi haritalarını yaptı.

(Devamı yann)

7 Temmuz Cuma

CEBİR'İN İLK ALİMİ

(Dünden devam)

Hârizmî dahî bir bilgin olarak doğulu ve batılı bilgin­lere rehberlik ve
hocalık etmiş, eserleri temel ve kaynak eserler olarak kullanılmıştır.

**Eserleri:**

1-El Cebr ve'l Mukabele: Dünyada cebir hak­kında ilk yazılan eser. 13. yüzyıla
kadar Avrupa Üni­versitelerinde ders kitabı olarak okutulmuştur. Eserin el
yazma asıl ve tek nüshası Oxford'da Bodliana kütüp­hanesinde diğer bir nüshası
da Paris'te Bibliothque Na­tional de bulunmaktadır.

2- Kitâb'ül Muhtasar Fi'l Hisa-bi'l Hindî: (Hesap sanatına dair): Eserin
Arapça olan asıl nüshası bulunamamıştır. Latince tercümesi Camb­ridge
üniversitesi kütüphanesindedir. Viyana Saray kütaphanesinde en eski el
yazması, yine Latince nüshası Salen Manastırında ve Heidelberg kütaphanesinde
bu­lunmaktadır.

3- El-Mesâhât (Yer ve yüzölçümleri)

4-Ziyc-i Hârizmî (Yıldızlar katalogu),

5- Kitâb'ül Amel bi'l Usturlab; (Zamanı ölçmede kullanılan Usturlab
hakkındadır.)

6- Kitab'üs Süret-il Arz = Enlem Boylam, (Coğrafya ilmiyle ilgili eseri.)

Harizmi, bu eserleri ile doğu ve batıda meşhur bir matematikçi, aynı zamanda
Astronom ve coğrafyacı olarak daima anılmıştır.

***

**HİKMET**

Eb'ül-Kasım el-Hakim'e "Kalb-i Selim"den soruldu­ğunda: Onun üç alâmeti
vardır:

1- Hiç kimseye eziyet etmemek,

2- Hiç bir kimseden incimemek,

3- Bir kimseye iyilik yaptığında mükâfat beklememek, buyurdular.

8 Temmuz Cumartesi

VEYSEL KARANİ (K.S.)

Hz. Rebi naklediyor: "Heves edip Üveys'i görmeye git­tim. Kuşluk namazı
kılıyordu. Fariğ olunca tesbihle meş­gul oldu. Tamam olunca selâm vereyim
dedim. Hiç bir ta­rafa bakmadan öğle namazını kıldı. Böylece üç gün bekle­dim.
Fasılasız namazdan fariği olmadı ve hiç yemedi, iç­medi, uyumadı. Dördüncü
gece münacaatını dinledim. Hak Teâlâ'ya yalvarıyordu:

**- İlâhi sana sığınırım. Çok uyur gözden ve çok yer karından.**

Bu sözleri işitince; "Bu öğüt bana yeter" dedim, gittim.

***

Veysel Karani Hazretleri, ömrü içinde bir gece yatıp uyumadı.

- Namazda huşu nedir diye sordular. Dedi ki:

-Huşu namaz içindeyken süngüyle vurup öbür ya­nından çıkarsalar bile duymamaktır.

***

Buyurdular ki: "Her kim üç nesneyi severse şeytan onu çabuk azdırır: Hoş
yemek, hoş giymek ve baylarla otur­mak.

(Tezkiret-ül Evliya)

***

**De ki: "Yeryüzünde dolaşın:Allah'ın yaratmaya nasıl başladığını bir görün. İşte Allah aynı şekilde âhiret yaratmasını da yapacaktır. Doğrusu Allah her şeye kaadir'dir. Dilediğine azâbeder, dilediğine merhamet eder. O'na çevrileceksiniz."** (Ankebut 20-21)

9 Temmuz Pazar

KUR'ÂN-I KERÎM'E HÜRMET-1

Her müslümanın, Kur'ân-ı Kerîm'i usûlüne uygun ola­rak okuyabilmesi
gereklidir. Kur'ân'ın mânasını duyarak, anhyarak, düşünerek okumak,
okuyabilmek ise çok gü­zeldir.

Kur'ân-ı Kerîm'i okumağa "Eûzü"ile "Besmele-i Şerife" ile başlanır. Kur'ân ele
alınacağı zaman abdestli bulunmalıdır. Bu esnada kıbleye yönelmeli, toplu
hür­metli bir vaziyet almalıdır. Abdestsiz olan bir kimse Kur'ân'ı eline
alamaz.

Kur'ân-ı Kerîm, temiz yerlerde, avret mahalleri örtülü ve Kur'ân'ı dinleyecek
vaziyette bulunan kimselerin yan­larında açıkça okunabilir. Mülevves yerlerde,
avret, ma­halleri açık olan veya başka işle meşgul olan kimselerin yanlarında
cehren okunamaz, mekruhtur.

Kur'ân'ı ta'zim için öpmek caizdir. Kur'ân ile, dini bir kitap ile kaşında
Kur'ân'dan birşey yazılı bir yüzük par­makta iken helaya girilemez. Kur'ân-ı
Kerîm okunmaya­cak hâle gelince temiz bir bez içine koyup ayak basılma­yacak
temiz bir mahalle defnedilir. Tam üzerine toprak atılmaması için tahtalardan
bir tavan yapılmalıdır. Bu gi­bi mushafları yakmak caiz değildir. Şâir dinî
kitaplar es­kiyince hem defnedilebilir hem de akar suya bırakılabilir hem de
içlerindeki mukaddes isimler silindikten sonra yakılabilir. Bu gibi kitap
kâğıtlarına bir şey sarmak, dine, ilme karşı hiyanettir. Caiz değildir.

İçlerinde Allah (c.c.)'ın veya Resûl-i Ekrem (S.A.V)'in isimleri yazılı kağıt
parçalarına da bu isimler silinmeksizin bir şey sarılması mekruhtur.

(Devamı yarın)

10 Temmuz Pazartesi

KUR'ÂN-I KERÎM'E HÜRMET-2

Bu meyanda dinî gazete ve dergilere bir şey sarmamak lâzımdır.

Kur'ân-ı Azîm'e, din ve imâna, peygamberlerden her­hangi birine, bir sünnete,
bir hadîs-i şerife, bir İslâm ma­bedine -hâşâ- sövmek, ihanet etmek, alaya
almak küfür­dür. Böyleleri hemen tevbe ve istiğfar etmelidir. İmânı ve
nikâhlarını da tazelemeleri gerekir.

Hiç bir kimseye sövülmesi de caiz değildir, İnsanın ağ­zına sövülmesi büyük
bir günahtır. Tazir cezasını ve tev-beyi gerektirir. Bazı fukahaya göre bir
mü'minin ağzına sövülmesi küfürdür. İmam ve nikâhı yenilemeyi gerekti­rir.

Kur'ân-ı Kerîm'i veya herhangi bir din kitabını temiz olmayan bir yere atmak,
Kur'ân âyetlerini ve kelimelerini sihir (büyü) gibi bir maksatla temiz olmayan
şeyler ile yazmak ve yine bu maksatla tazîme münafi sözler söyle­mek küfürdür.
Bu gibi şeylerden son derece kaçınmalıdır.

Kur'ân-ı Kerîm okumak ve gereğiyle amel olunmak için indirilmiştir. Mü'minler
olarak yüce kitabımıza hür­mette kusur etmeyelim. Âyet, âyet, sûre sûre,
kelime keli­me okuyup inceleyelim ve anlayalım. Onda ne buyuruluyorsa öylece
yaşama gayretinde olalım.

(B. İslâm İlmihali, Sh.: 431)

**"Allah kime hayır dilerse onu dinde bilgili kılar." **(Tirmizî)

11 Temmuz Salı

HADİS ÖĞRENMEK VE YAŞAMAK

Süfyân-ı Sevrî (k.s.), Süfyân ibn Uyeyne (k.s.) ve Ab­dullah ibn Sinan (k.s.)
şöyle derlerdi: "Şayet, bizler bir memleketin kadısı olmuş olsaydık, hadisleri
öğrenmek istemeyen fakihlerle, hadisleri bilip de fıkhı öğrenmek istemeyen
muhaddisleri budaksız ve soyulmuş hurma ağacı dalı ile döverdik."

Hadisleri yazmanın ve bunları topluluklara duyurma­nın çok büyük faydaları
vardır. Şayet bir yerde sert delâil (deliller) okutulmuyorsa, insanlar bu
şer'î delillerin tü­münü bilememelerinden dolayı -Allah (c.c.) korusun-
şe­riatlarını din düşmanlarına karşı koruyamaz hale gelmiş olurlar. Bizler
bunları babalarımızdan böyle gördük böyle yaptık demek kâfi değildir.

Bir kere düşünün! Bir insan şek ve şüphe içinde ölüp de Münker ve Nekir
(Melekleri) gelerek o kişiye dininin hangi din olduğunu ve peygamberinin kim
olduğunu so­runca, o kişi: "Bunlardan haberim yoktur. İnsanların bir şey
söylediğini duydum. Ben de onu söyledim" diye cevap vermek zorunda kalırsa, bu
hesap melekleri öyle ağır demir tokmaklarla o kişiyi döveceklerdir ki bu
tok­makların biri bir dağa vurulmuş olsa o dağ göçüp gider. Bütün bunları
bizlere, Peygambeıimiz (S.A.V) Efendimiz haber vermişlerdir.

İlim her insana kısmet olmamış, Allah (c.c.) bu ilmi in­sanların bazılarına
ihsan etmiş olmakla beraber, ilimle amel etme kısmetini de her âlime
vermemiştir. Bununla yani ilimle amel etmeyi ancak bazı kullarına vermiştir.

(İmam-ı Şa'rânî-El-Uhûdül Kübra)

12 Temmuz Çarşamba

KÂFİRLERDE DÖRT BÜYÜK FESAD

Bedir Gazvesi'nden iki ay kadar önce (haram olan ay­lardan) Receb ayında
Resûl-i Ekrem (S.A.V) Efendimiz, Abdullah b. Cahş (R.A)'ı, on kadar Muhacirûn
ile durum­ları inceletip, araştırmak üzere Mekke tarafına gönderdi. Yolda
Kureyş kervanına rastladılar. Kervanın reisi Amr b. Hadrami'yi öldürdüler.
Osman b. Abdullah ve Hakem'i esir aldılar. Kervanın eşyasını da ganimet olarak
aldılar.

Durum Resûl-i Ekrem (S.A.V)'e haber verilince. Efendi­miz (S.A.V): "Ben size
böyle yapmağa müsade etmedim" buyurdu, ganimeti de reddetti.

Bu suretle müslümanlarla Kureyş arasında bir kan da­vası meydana çıkmış oldu.

Bu olay üzerine Kureyş kûffan Muhammed (S.A.V) ha­ram olan ayda kan döktü,
ganimet aldı diye söz ettiler.

Kâfirler Ashâb'dan hatâ ile bir iş sâdır olduğu için ta'n ederler amma,
kendilerinden kasıdla dört fesâd-ı azîm (büyük fesad) sâdır olmuştur ki,
Allah-ü Teâlâ katında bunlar ondan ekberdir (daha büyüktür).

1- Halkı İslâm'dan men'ederler.

2- Hakk Celle ve Âlâ Hazretlerine îmân getirmezler kâfir-i billâh olmuşlardır.

3- Müslümanları Ka'betullah ziyaretinden men'ederler.

4- Mescid'ül-Haram ehlini, ya'ni Rasûlullah (S.A.V) Hazretlerini ve Ashâb'ını
eza ve cefâ ile Mescid'ül-Haram'dan ya'nî Mekke'den çıkardılar.

(Hz. M. Sâmi-Bedir Gazvesi Sh. 15)

13 Temmuz Perşembe

FETVADAN KAÇINMAK

Ahiret âlimlerinde aranan hususiyetlerden biri de, so­ruldukta fetva vermekte
acele etmemek, ağır almak ve kurtuluş yolunu aramak için çekingen
davranmaktır. Eğer sorulan suâli Kur'ân veya hadis'in sarahatinden, icma veya
açık kıyastan biliyorsa cevabını verir. Yok eğer kendi ictihâd ve tahmini ile
zannettiği bir şeyden soruluyorsa ihtiyati tedbir olarak var ise daha iyi
bilene havale eder. Akıllılık bu anlattığımızdır. Çünkü ictihâd sorumlu­luğunu
yüklenmek büyük bir iştir. Haberde şöyle gelmiş­tir:

**"İlim üçtür: Konuşan kitab, yerleşen sünnet, üçüncü­sü de bilmem demektir."**

Sabi diyor ki: Bilmem demek, ilmin yarısıdır. Bilmedi­ğinizde Allah (c.c.)
için sükût edenin alacağı mükâfat ko­nuşandan az değildir. Zira nefsine en
ağır gelen, cehaleti kabul etmektir.

Bir de şimdiki âlimlere bak da işlerin nasıl tamamen tersine döndüğünü gör.
Çünkü şimdi kaçınılması gereken aranıyor, aranması gerekenden de, kaçınılıyor.

İbn Hassın: **"Fetvacılardan biri öyle mühim mes'elelere tek başına cevap
vermeğe kalkışırdı ki eğer o mes'ele Ömer b. Hattâb (R.A)'dan sorulsaydı.
Bedir'de bulunan bütün zâttan bir araya toplamadan ona cevap vermez­di."**
demiştir. Peygamber Efendimiz (S.A.V):**"Sana müf­tüler, her ne kadar fetva
verseler de sen yine kalbine da­nış."** buyurmuştur.

(İhyâ-C.1,Sh. 178-181)

14 Temmuz Cuma

PEYGAMBER (S.A.V) EFENDİMİZİN TEMİZLİĞE RİAYETLERİ

Peygamberimiz (S.A.V)'in en fazla önem verdikleri şey­lerden biri de
temizliktir. Bir gün üstü başı kirli bir adam görmüş "Üstünü başını yıkamıyor
musun?" demişler­dir. Bir defa perişan birini görmüş (S.A.V) ona:

-**"Geçinmek için hiç bir vasıtan yok mu?"** demişler.

-"Var!" cevabını verince, şöyle buyurmuşlar:

-**"Madem ki Allah'ın nimetlerine nail olmuşsun; o halde nimetin eseri üzerinde görülsün."** (Ebû Davud)

Cuma günleri mescide güzel koku saçılmasını emreder­di.

Sıcak bir günde işçiler iş elbiseleri ile cumaya gelmişler ve bunun üzerine
Resûl-i Ekrem (S.A.V):

**- "Yıkanarak gelmiş olsaydınız daha iyi olurdu"** bu­yurmuşlardı.

Ondan sonra da cuma günleri yıkanmak sünnet olmuş­tur.

Peygamberimiz (S.A.V), turp, soğan, sarımsak, pırasa gibi fena kokulu
yiyeceklerin camiye gelinirken yenme­mesini buyurmuşlardır.

PEYGAMBER (S.A.V) EFENDİMİZİN YÜRÜYÜŞLERİ

Allah'ın Resulü (S.A.V) yolda yürürlerken sağa, sola bakmadan âdeta bir
yokuştan aşağı iner gibi süratle yü­rürlerdi.

Bir şeye veya bir tarafa bakmak i'câb ederse bütün vücûdları ile dönüp öyle
bakarlardı.

Yürüme esnasında küçük ve sık, düzenli adım atarlar­dı.

15 Temmuz Cumartesi

HİCRET

**"O kimseler ki, onlar imân ettiler ve imanlarını ef'alleriyle isbat derek vatanlarını terk ve civarı Resu­lullah (S.A.V)'a iltica etmek suretiyle hicret ettiler ve Allah (c.c.) yolunda malları ve canları ile cihad ettiler. Onlar için Allah (c.c.) katında büyük dereceler vardır. Ve ancak onlar korktuklarından kurtulup umdukları­na nail olmak suretiyle fevzü necat bulurlar." **(Tevbe:20)

**Hicret**: Din uğrunda beldesini, hanesini, akraba ve taallukatını, mallarını ve kafirlerin komşuluğunu terk ederek diyarı İslama nakletmektir.

İslamiyetin başlangıcında Resulullah (S.A.V) Efendimiz'in, Medine'ye
teşrifiyle, Mekke'nin fethinden evvel hicret farz idi. Fakat Mekke'nin
fethinden sonra farziyeti nesh olunup sünnet olarak baki kalmıştır.

Bir hadis-i şerifte: **"Fetihten sonra hicrete lüzum yoktur."**
buyurulmaktadır.

Resulullah (S.A.V) Efendimiz: **"Bir kimse dini sebe­biyle bir arza hicret
ederse, velevki hicret ettiği yer eski beldesine bir karış olsun, o kimse için
Cennet vacib olur. Refiki İbrahim ve Muhammed olur."** bu­yurmuştur.

(Hz. R. M. Sâmi (k.s.), Musâhabe, C.3, Sh.: 33)

***

**ÂYET-İ KERİME**

**"Sabret, Allah (c.c.) iyi davrananların ecrini elbette zayi etmez."**(Hûd Sûresi: 115)

16 Temmuz Pazar

KUBA'DAN MEDİNE-İ MÜNEVVERE'YE HAREKET

Hicrette Peygamber (S.A.V) Efendimiz, Kuba'da bir müddet konaklayıp Kuba
Mescidini inşa etti. Cum'a günü, Cum'a namazını Kuba'da kıldıktan sonra
devesi­ne bindi. Yularını da onun boynuna doladı. Yine Pey­gamberimiz (S.A.V)
önde, Hz. Ebu Bekir (R.A) arkasında Neccaroğulları yiğitleri de çevresinde
olduğu halde Medine içine doğru hareket ettiler.

Peygamber (S.A.V) Efendimiz'e Neccaroğulları:

"Ya Resulallah (S.A.V), dayılarına buyur, sayıca çok­luk, mal ve silahça
hazırlık, düşmanlarına karşı seni koruyup savunacak kuvvet ve kudret bizde
var." de­diler. Peygamberimiz (S.A.V):"Devenin yolunu açınız, nereye çökeceği
ona buyurulmuştur." dedi. Yolunu aç­tılar, Kusva ilerledi. Malik b.
Neccaroğulları'nın evleri yanına varınca, bugünkü Mescid-i Nebevi'nin
kapısının bulunduğu yere çöktü.

***

Deve, çöktüğü zaman, Peygamberimiz (S.A.V) onun üzerinden inmedi. Deve ayağa
kalktı. Kusvâ, biraz git­tikten sonra birden bire arkasına dönüp ilk önce
çöktü­ğü yere kadar geldi. Oraya tekrar çöktü ve kalkmadı. Boynunu ve göğsünü
yere uzatıp böğürmeye ve deprenmeye başladı. Bunun üzerine Peygamberimiz
(S.A.V) devesinden indi. "İnşallah menzilimiz burası­dır, kimindir burası?"
dedi. Muaz b. Afra (R.A):"Ya Re­sulallah, Amr'ın oğullan Sehl ve
Süheyl'indir." dedi. Bu arsa, Neccaroğulları'ndan Sehl ve Süheyl isimli iki
yetim gence ait, hurma kurutma yeri idi. Burasını satın alarak Mescid-i
Nebevi'yi inşaa etti

(M. A. Köksal, İ. Tarihi, C.1, Sh.: 24)

17 Temmuz Pazartesi

ABDULKADİR-İ GEYLANİ (K.S.) HAZRETLERİ

Şah-ı Nakşibend (k.s.) Hazretleri, Abdülkadir (k.s.) Hazretleri için şu
medhiyeyi yazmışlardır:

**"Her iki âlemin sultanı Şah Abdülkadir**

**Evlâd-ı Adem'in hakanı Şah Abdülkadir**

**Arşın, Kürsî'nin, Kalemin ayı hem güneşi**

**En büyük nurdan bir kalp nuru şah Abdülkadir."**

Geylânî Hazretleri, Hicri: 470 - 561 (Miladi: 1077-1165) yılları arasında tam
91 sene muammer oldular. Bir şair O'nun doğduğu sene ve yaşadığı 91 yıl için
şöyle bir ta­rih düşürmüştür:

**"Aşk ile geldi; kemâl ile gitti..."**

Nesebleri, hem ana hem de baba tarafından Hz. Peygamber (S.A.V) Efendimiz'e
ulaşmaktadır. Babası, Hz. Hasan (R.A), anası Hz. Hüseyin (R.A) neslinden...
Ayrıca Hz. Ebû Bekir (R.A), Hz. Ömer (R.A), Hz. Osman (R.A) ile de akrabalığı
var.

Geylâni Hazretleri'nde, tâ çocukluk devresinden son nefesine kadar Peygamber
(S.A.V) Efendimiz'in ve As­habının tuttuğu yola aykırı tek hareket
görülmemiştir. Birkaç kere evlenmiş ve 12 erkek, 2 de kız çocuktan ol­muştur.

İslam âlemini Cengiz, Hülagu fitneleri ve Haçlı belası sarsmaya hazırlanırken
Bağdat'ta halkı Hakk'a, Kitab'a, Sünnet'e çağırmış, feyzini Allah (c.c.) ve
Resulullah (S.A.V)'den almış, daima Hakk'ı halka öğretmiş ve yetiş­tirdiği
büyük zatlar ile âlem-i İslam'ın dört bucağında Kitabullahı ve Sünnet-i
Nebevîye'yi yaymaya uğraşmış­tır.

18 Temmuz Salı

SADAKANIN EHEMMİYETİ

"Kul, kendi yânındakilerinin en güzelini Allah (c c )'a verdiği gibi, Allah
(c.c.) da ona kendi nezdindekilerinin en güzelini verecektir. Nitekim Cenâb-,
Allah (c.c.) şöyle buyurmuşlardır:**"İyiliğin mükâfatı iyilikten başka
değildir.” **(Rahman Sûresi, 60. Âyet)

Efendimiz (S.A.V) de bir hadis-i şeriflerinde şöyle bu­yurdular:- **"Herhangi
bir müslüman bir ağaç diker veya bir ekin eker de ondan insanlar, kuşlar ve
hay­vanlar yerse onun için sadaka olur."**

Rivayet edildiğine göre, Efendimiz (S.A.V) ashabını sa­dakaya teşvik etmişler,
onlar da sadaka vermede devam etmişlerdir.

Ayrıca Efendimiz (S.A.V)'in **"Sadaka belâyı defeder ömrü de uzatır"**
şeklindeki hadis-i şerifi de sadakanın ehemmiyetini beyân ermektedir.

İskender, bir gün cemâatle beraber oruruyormuş O gün hiçbir kimse ondan bir
şey istememiş. Bunun üzeri­ne iskender: -Bugünü ben kendi mülkümden
(gü­nümden) saymıyorum demiş.

- Niçin ey melik, denildiğinde.

- Bu mülkün lezzeti, ancak isteyenlere vermek, zor durumda kalmışlara yardım etmek ve iyi iş yapanları mükâfatlandırmakla, tadılır demiştir.

(Hz. R. M. Sâmi (k.s.) Bakara Sûresi Tefsiri, Sh.: 331)

19 Temmuz Çarşamba

İMAM-I BUHARÎ (R.ALEYH) HAZRETLERİ

Babası, İmam-ı Mâlik (r.aleyh) Hazretlerinden hadis dersi, almış âlim, muttaki
ve temiz ahlaklı bir zattır.

Buharı Hazretleri, Kur'an-ı Kerim'i ezberledikten son­ra on yaşında hadis
ezberlemeye başlar. İlim yolunda yıllarını vermiş yaşlı âlimler bile, bu
talebenin, geniş bilgisinden faydalanırlar. Onbeş yaşına girmeden 70.000 hadis
ezberler. İlim yolculuğuna 15 yaşında çıkar. Horasan, Belh, Merv, Nişabur,
Rey, Hicaz, Bağdat, Mısır'da beş yıl kalır. İşittiği hadisleri niçin
yazmadığı­nı soran arkadaşlarına: "Siz bana yazdıklarınızı getirin" der.
Arkadaşlarının yazdıkları 15.000'den fazla hadisi teker teker ezbere okur. Bir
zaman, Irak dolaylarında kaldı ve gittiği yerlerde hadis okuttu. Nişabur,
Belh, Semerkant, Buhara ve Farab'da da dersler verdi.

Buhara'dan çıkartıldıktan sonra Semerkant'a gitmek üzere yola çıktı. Hartenk
Kasabası'nda hastalandı. Son yıllarda başından geçenler kendisini hayli
yormuş, yıp­ratmıştı. Bir gece ellerini gökyüzüne kaldırmış, derin bir vecd
içinde şöyle dua etmişti: "Ya Rabbi, artık dün­ya bana dar gelmeye başladı,
ruhumu yanına al." Ra­mazanın son gecesi yatsıdan az sonra dâr-ı bekaya
inti­kal etti (r.aleyh). Bayramın ilk gününe rastlayan ertesi 1 Şevval 256 (1
Eylül 870) Cuma'dan sonra toprağa veril­di. Mezarına nur indiği görüldü ve
mezar toprağından etrafa güzel kokular yayıldığı hissedildi.

(Doç. Dr. Müçteba Uğur Buhâri)

20 Temmuz Perşembe

GAZİ OSMAN PAŞA

Gazi Osman Nuri Paşa 1832 yılında Tokat'da doğdu. Tokatlı Yağcıoğulları
ailesindendir. Babası İstanbul'da olduğundan çocukken ailece, İstanbul'a göç
etmişlerdir. Beşiktaş Askeri Rüşdiyesi'nden mezun olduktan sonra Kırım
Harbi'ne gönderildi.

Askerlik mesleğindeki fevkalâde basanları neticesin­de, 1877 Osmanlı-Rus Harbi
(93 Harbi)'nde Müşirlik rütbesine yükselmişti. Bu harpte icra ettiği fevkalâde
başarılı "Plevne Müdafaasıyla" tarihlere "19. yüzyılın en başarılı
askeri"unvanıyla geçmiştir. Bu müdafaa, bütün dünya ordularına yeni "savunma
stratejisi ve prensiple­ri" kazandırmıştır. Bu savaşta Ruslara esir düşmüş,
dünyada pek az savaş esirine gösterilen hürmet ona gösterilmiş; 1878'de
İstanbul'a döndüğünde Padişah II. Abdülhamid Han, Gazi Osman Paşa'yı
kucaklamış, alnından öpmüş ve: "Sen benim yüzümü ağarttın, iki ci­handa yüzün
ak olsun" diye dua buyurmuşlar, birçok hediye ve nişanlar vermişlerdir. Mabeyn
Müşirliği ve Harbiye Nazırlığı görevleri verilmiş, 1900 yılının 4 Nisan'ı 5
Nisan'a bağlayan gecesi, irtihal etmiş, Sultan II. Abdülhamid Han'ın
yaptırdığı, Fatih Camii'ndeki tür­besine defnedilmiştir (Rahmetullahı Aleyh).

Gazi Osman Paşa çok cesur, zeki, iyi nişancı bir as­kerdir. Geceleri az uyur,
sabah namazından sonra Kur'an okur, haftada bir defa hatim indirirdi. Gayet az
yemek yerdi. Vazife başında çok ciddi idi. Hâsılı Ashab-ı Kiram (r.anhümâ)'yı
her haliyle örnek alırdı.

21 Temmuz Cuma

ALLAH-Ü TEÂLÂ MÜ'MİN KULLARINDAN DAHA GAYURDUR VE DAHA KISKANÇTIR

Halbuki mü'min gayur, kıskanç olur. Irz u namusuna halel verecek fenalıklardan
kendini, ailesini ve yakınları­nı titizlikle korur. Bu hususta kat'iyyen
ta'vizkâr olamaz ve müsamahakâr davranamaz. Çünkü bu ona Allah (c.c.)'ın
emridir ve emânetidir. Hâtemü'l-Enbiyâ (S.A.V) Efendimiz söyle buyurmuşlardır:
(Kullan hakkında) Hz. Allah (c.c.)'dan daha kıskanç kimse yoktur. Bunun
içindir ki fevâhişi (zina gibi çirkin fiilleri) açığını da gizlisini de haram
kılmıştır." Yine aynı bâbda şöyle buyurulmuştur: "Allah'ın gayreti,
kıskançlığı, mü'min kulların Allah Teâlâ'nın haram kıldığı şeyleri
isleme­meleridir."

Ensâr'dan Sa'd İbn-i Ubâde (R.A) şöyle demiştir: "Ka­rımla birlikte bir erkek
görsem, hiç fırsat vermeden kı­lıcımın keskin ağzı ile onu vurur, gebertirim."
Bunun üzerine Peygamber (S.A.V) Efendimiz: "Sa'd'ın kıskanç­lığından hayret mi
ediyorsunuz? (Sa'd, cidden gayur insandır) Ben, ondan daha kıskancım. Allah
Teâlâ ise benden muhakkak daha kıskançtır."

"Allah Teâlâ (herkesten ziyâde) gayret (kıskançlık) sahibi olduğu içindir ki
fuhşiyatın her türlüsünü, açık olanını da, gizli olanını da haram kamıştır."

(Müslim, Umdetü'l-Kaarî: 9/506-8)

Binaenaleyh bir mü'minin, eşine ve mahremlerine kar­şı kıskanç olması, onları
yabancıların zehirli nazarların­dan esirgemesi bir fazilettir, bir kemâl
sıfatıdır.

(İslâm'da Tesettür ve Zinanın Hükmü, Sh.: 35-36)

22 Temmuz Cumartesi

OSMANLI'DA DÜRÜSTLÜK

Osmanlı tüccarı ve esnafı son derece namusludur. 'Türkler için gayri meşru
kazanç en nefret edilen şeydir. Namus ve dürüstlük bütün hareketlerinin
ruhudur". "Türkler arasında,, başka milletlerde olduğu gibi senet ve yazılı
vesikaya lüzum yoktur. Verdikleri sözün, yaptıkları vaadin esiridirler. Din
farkı gözetmeksizin bütün insanlara karşı aynı şekilde hareket ederler.
Başkasının hakkını yemekten çok korkarlar. Bütün endişeleri helâl ile haramı
ayırmaktır." "En yoksul Türk, hırsızlığa te­nezzül etmez. Namusluluk, Türk
milletine şeref veren bir haslettir." "Hile ve dolandırıcılık, Türk tüccarı ve
esnâfınca meçhuldür." "Emânete hiyânet Türkler'ce kor­kunç bir şeydir. Halk
tabakaları çok dürüsttür. İmparatorluğun en ıssız yerinde, bir torba altınla
gezmek müm­kündür." Çocuklar da çok dürüsttür. Sokakta bir şey bulan çocuk
derhal sahibini aramaya başlar."

Fuhuş meçhuldür. Belirli yaşa gelen kızı ve delikanlıyı evlendirmek için
herkes seferber olur, büyük sevâb sayı­lır. Kadı'ların içki içen ve kumar
oynayanların şehâdetini kabul etmediği, şer'iyye sicillerinde görül­mektedir.

"Türkler, kadere inanır ve rızâ gösterirler. Yabancı ül­keye sığınan hemen hiç
bir Türk yoktur. Pâdişâhlar bile tahttan indirilirken hiç karşı koymaz, 'Allah
(c.c.)'ın tak­diri ne ise öyle olur' derler."

(Osmanlı Devleti Tarihi, Y. Öztuna, C. 1, Sh.: 213)

***

**De ki: "Rabbime karşı gelirsem, doğrusu büyük gü­nün azabından korkarım."**

(Zümer Sûresi: 13)

23 Temmuz Pazar

KIBLENİN MESCİD-İ HARAM'A ÇEVRİLMESİ

Peygamberimiz (S.A.V), Medine'de namazlarını 16,17 ay Beyt'ül Makdise doğru
kıldılar. Halbuki Peygamberi­miz (S.A.V), öteden beri Kabe'ye doğru yönelerek
namaz kılmayı arzu ederdi. Hele, yahudilerin "Muhammed (S.A.V) ve Eshabı, biz
gösterinceye kadar, kıblelerinin de neresi olduğunu bilmiyorlardı." diyerek
sinsi sinsi söylenmeleri, kendisini büsbütün rahatsız ediyordu.

Bir gün Cebrail (a.s.) gelince, O (a.s.)'na "Ya Cebrail, Allah'ın yüzümü
yahudilerin kıblesinden, Kabe'ye çe­virmesini arzu ediyorum!" dedi. Cebrail
(a.s.) "Ben, an­cak bir kulum, sen Rabbine niyaz et. Bunu ondan is­te." dedi.
Peygamberimiz (S.A.V) Beyt-ül Makdis'e doğru namaz kılacağı zaman, başı göğe
doğru kaldırmağa başladı. Bunun üzerine indirilen âyetlerde şöyle buyur­du:

**"Biz, senin yüzünü, çok kerre göğe doğru çevirip durduğunu görürüz. Artık seni herhalde hoşnut olaca­ğın bir kıbleye döndüreceğiz. Haydi namazda yüzünü Mescid-i Haram'a çevir. Ey mü'minler, siz de nerede bulunursanız namazda yüzlerinizi o tarafa (Mescid-i Haram'a) döndürünüz. Kendilerine kitap verilenler her halde bilirler ki bu, rablarından gelen bir haktır. Allah, onların yaptıklarından yapacaklarından gafil değildir."**(Bakara: 144)

Rivayete göre: Peygamberimiz (S.A.V) öğle namazını Mescid'de müslümanlarla
birlikte iki rekat kıldığı za­man, Mescid-ı Haram'a dönmesi emrolunmuş. Namaz
içinde müslümanlarla o tarafa dönmüştür.

(M. Asım Köksal-İ.Tarihi, C. 2/33)

24 Temmuz Pazartesi

SIHHATİNİ KORUMAK İSTEYEN DERVİŞ!

* İnsan sağlığını korumak için yemekten 2-3 saat sonra yatmalı.

* Kabuslu rüyaları önlemek için ağır yemeklerden ve tıka-basa yemekten kaçınmalı.

* Buğday ekmeği, hafif tatlılar, tavuk ve kırmızı et ye­meli; küçük lokmalar almalı ve fazla çiğnemeli.

* Meyvelerden incir, üzüm ve bunlara benzer sulu meyveler yemeli, kuru meyvelere iltifat etmemeli.

* İştahı yokken kesinlikle yemek yememeli. İştahı ge­lince hemen yemeli, geciktirmemeli. iştahı varken de (tam doymadan) yemekten kalkmalı.

* Hazm olmamış yemekler üzerine kesinlikle yemek yememeli, biri hazm olurken diğerlerini üzerine almama­lı.

* Çok çeşitli yemek yememeli. Çünkü hazm müddetle­ri farklıdır, fakat geç hazımlı gıdalar vücuda zararlıdır.

* Günde iki defa yemek vücuda sıhhat ruha hafiflik verir. Çünkü birçok hastalıklar çok yemekten ileri gelir.

* Suyu; yemekten önce içmek iyi değildir. Suyu yemek esnasında ve yemekten 2-3 saat kadar sonra içmek fayda­lıdır. Yemek arasında su içmek hastalıkları önler.

* Sabah mide boşken, terliyken, banyodan sonra, mey­ve bilhassa kavun yedikten sonra su içmek çok zararlıdır.

Sağlıkla ilgili bu öğütler tasavvuf ehli İbrahim Hakkı Hz.'lerinin Marifetnâme
eserinden alınmıştır.

25 Temmuz Salı

ÖLÜNÜN ARKASINDAN FERYAT

Abdullah İbni Ömer (R.A)'den rivayet olundu ki:

Ölüm meleği, mü'minin ruhunu alınca kapının eşiği üstünde bekler. O sırada ev
halkından kadınların kimi­nin elleri ile yüzüne vurması, kiminin saçını başını
yo­lup dağıtması, kiminin de eyvah diyerek bağırıp Çağır­ması gibi çığlık ve
feryatlar olur. Bunun üzerine ölüm meleği:

- "Bu sabırsızlıkla telaşlanılması, üzüntü gösteril­mesi nedendir? Allah'a yemin ederim ki ben, sizden birinin ömrünü eksiltmedim, sizden herhangi birinin rızkını alıp götürmedim, sizden herhangi bir kimseye de bir haksızlık etmedim. Eğer şikâyetiniz, öfkeniz haksız olarak bana karşı ise, benim işim yüce Allah'a aittir. Çünkü ben kahredici, ezici kuvvetin emri altın­da memur bir kulum. Eğer şikâyetiniz Rabbinize karşı ise, o taktirde sizler O (c.c.)’a karşı kâfirsiniz. Ve mu­hakkak ki, benim için sizlerin yanına, sizden hiçbir kimseyi (sağ) bırakmayıncaya kadar tekrar tekrar gel­mek olacaktır," der.

(Ölüm-Kıyamet-Ahiret, Sh.:77-78)

***

Ebu Hureyre (R.A)'den: Resûlullah (S.A.V) buyuruyor:

**"Her doğan çocuk muhakkak İslâm fıtratı üzerine doğar. Sonra anasıyla babası onu yahudi, yahud nasârâ, yahut mecûsi yaparlar. Nasıl ki her hayvanın yavrusu azaları tam olarak doğar. Hiç o yavrunun bur­nunda, kulağında eksik bir şey görülür mü?"**

26 Temmuz Çarşamba

GAZA VE SERiYELERİN GAYESİ

Peygamberimiz (S.A.V)'in, bir gazaya gitmek isteyince, gideceği ciheti ve
maksadını tevriyeli (başka mânâya da gelebilecek) kelimeler içinde gizlemek
âdeti idi.

"Harp, hud'adır, aldatmadır!"buyurdu.

Bunun içindir ki kaynaklarda Bedir Savaşı'ndan önce­ki seriyye ve gazvelerin
gayeleri, cereyan tarzları ve ne­ticeleriyle bağdaşamayacak şekilde değişik
olarak telâkki ve ifâde edilmiştir.

Halbuki, bu seriyye ve gazveler, her şeyden evvel, Sa'd b. Muâz (R.A)'ın da,
Ebû Cehil'e dediği gibi, Hac yollarını Müslümanlara tıkayan Kureyş
müşriklerinin Suriye ticaret yollarını kesip kendilerini ticarî ve iktisadî
bakımdan sıkıntıya düşürebilecekleri hakkında bir uyar­mayı aynı zamanda
Müslümanlara karşı ne gibi bir ha­zırlıkta bulunduklarını öğrenmeyi, ileride
yapılacak sa­vaşlarda bazı kabilelerin Kureyş müşrikleriyle birleşme­lerini
önlemeyi hedef tutuyordu.

Eshâb-ı Kirâm'dan Abdullah b. Amr (R.A) "Yâ Resûlallah (S.A.V)! Bana cihâd ve
gaza hakkında bilgi ver?"demişti.

Peygamberimiz ona: **"Ey Abdullah! Eğer, sen, Allah (c.c.)'ın rızâsını umarak
ve güçlüklere katlanarak çarpı­şırsan, Allah (c.c.) da, seni kıyamet günü, o
hal üzere diriltir. Hâsılı sen, ne halde öldürür ve öldürülürsen, Allah (c.c.)
da, seni o halde diriltir!"** buyurdu.

(M. A. Köksal, İ. Tarihi, C.8, Sh. 323)

27 Temmuz Perşembe

ÇIPLAK GEZMEYİN

Resûlullah (S.A.V): "Dön de elbiseni al. Çıplak gezme­yin!" buyurmuştur.

Bu Hadîs-i Şerifi müslümanların dikkatle okumaları îcab eder. Müslümanım
diyenler bir kerre Resûlullah (S.A.V)'ın "Çıplak gezmeyin" emrine baksınlar.
Bir de kendilerinin ve ailelerinin bugünkü hallerini düşünsün­ler. Ondan sonra
söyleyecek bir şey bulabilirlerse lütfen söylesinler. Müslümanlıktan istifa
ederek onunla alâkasını kesenler ve maruf tabiriyle gayri müslimlere de
sözümüz yoktur. Ancak müslümanlara ve müslümanlık iddiasında bulunanlara
söylenecek pek çok sözler vardır. Emr-i bil Maruf ve nehy-i anil' münker
müslümanların en mümtaz ortak vazifesi olduğuna göre, biz de bu kabilden
sayılmak üzere müslümanları kendi hallerini kontrola da­vet ediyoruz. Şunu da
hatırlatmak isteriz ki "Zamanın icâbı böyle" diye bir kaide olmadığı gibi
"Modadır, mo­daya uymak icabeder" şeklinde bir kaide de yoktur. Bun­lar İslâm
düşmanları tarafından müslümanlar arasına sa­lınmış mikroplar, tabîr-i aharla,
zehirli gazlardır. "Zaman sana uymazsa sen zamana uy" şeklinde söz icad
olun­muş.

İslâm'a taban tabana zıt mânâ taşıyan bu saçmaların İslâm'da asla yeri yoktur.
Müslüman zamana değil Kur'an'a ve Nebî-i Zişan (S.A.V) Efendimizin hadislerine
uymakla mükelleftir.

(A. Davutoğlu, S. Müslim Şerhi, C. 2, Sh. 575)

28 Temmuz Cuma

OSMANLI'DA TİCARET

Osmanlı ticâreti hakkında Orgeneral Kont Marsigli, ünlü kitabında diyor ki:

Osmanlı İmparatorluğu'nda yaşayan gerek Türkler, gerek diğer milletler,
ticâret sahasında çok faaldirler. Bil­gili, mahir, dirayetli tacirlerdir.
Bâb-ı Âlî'nin değişmez politikası, ticâretle uğraşanlara her türlü kolaylığı
göster­mektir. Ağır vergiden kaçınır. Ağır verginin bir çok ma­lın gelip
gitmesini engellediği, üstelik kaçakçılığı doğur­duğu fikrindedir. Kaçak mala,
Hazîne adına el koyar. Hiç bir tacir buna cesaret edemez. Zîrâ ticâret lisansı
elinden alınır. Osmanlı İmparatorluğu'nun niçin bu ka­dar müreffeh olduğu iyi
düşünülürse, bunun sebebinin ticâret olduğu anlaşılır.

Dışardan bakılınca temiz giyinen, fakat giyimlerinde Avrupa'daki alâyiş ve süs
görünmeyen, gösterişi sevmeyen, ağırbaşlı, kanaatkar bir Müslüman toplumu
görü­nür. Bu, sokaktaki Osmanlıdır. Evlerine girince de mas­raflarının az
olduğu göze çarpar. Ama Türkiye'de çok kalınıp mahremiyete girince, her
Osmanlı ailesinin ken­dine göre bir varlığı, bir tasarrufu olduğu hemen
anlaşı­lır. Sokakta dilenen yoktur. Yoksulları vardır ama, yar­dım görmeyen
yoksul yoktur. Bu sosyal yapı, ileri Türk sanâyiinden fazla, çok ileri Türk
ticâreti sayesinde oluş­muştur.

Hiç bir Avrupa devleti yoktur ki, Osmanlı ile ticâreti kestiği takdirde çok
müşkil şartlara düşmesin. Türkler, bâzı malları takas ederek de ticâret
yaparlar. Fakat ne olursa olsun, en kötü yıllarında bile, ihracatları,
ithalâtlarından fazladır.

(Osmanlı Tarihi)

29 Temmuz Cumartesi

MECLİSLERDE, TOPLANTILARDA RİÂYETİ LAZIM OLAN ŞEYLER (ÂDAB):

Toplantıların da edebleri vardır. Bir mecliste oturur­ken onları riâyet etmek
ahlâkî bir vazifedir. Kur'ân-ı Kerîm ve Hz. Peygamber (S.A.V) bunu da bize
tarif et­miştir. Bunları da hülâsa edelim:

1- Bir toplantıya herkesi iğrendirecek elbise ile, fena kokularla gitmemek.

2- Mecliste dâima güler yüzlü olup, ekşi suratlı ve ge­veze olmamak.

3- İleri geçip oturmamak, hakkı olmadıkça ileriye geç­memek.

4- Kendisinden yaşça ve bilgice yüksek olanlara hür­met etmek.

5- Anası, babası veya hocasına daha çok hürmetli ol­mak.

6- Oturanlara sıkıntı verecek hallerden sakınmak, (oturanlar tarafından yer
gösterilirse oraya, gösterilmez­se en geniş göreceği yere oturur.)

7- İki adam arasına oturmak lâzım gelirse, onların müsâadesini istemek.

8- Sonrandan gelene yer göstermek.

9- Kendisinden büyük olanların yanında ayağını ayak üstüne koymamak.

10- Ev sahibi, misafiri uğurlamak.

11- Oturanlar üç kimse olursa, ikisi gizlice konuşma­mak, (bilmediği bir dil
ile konuşmak da böyledir.)

12- Oturanları iz'âc etmemek için mümkün mertebe yanlarında esnememek,
esnemeğe mecbur olursa elini ağzına koymak.

(A. H. Akseki, İ. Dini, Sh.:243)

30 Temmuz Pazar

EMÂRET VE HÂKİMLİK TALEBİ MEKRUHTUR

Ulemâ dediler ki: Evkaf mütevelliliği istemek mekruhtur. Emaret ve hâkimlik
talebi de mekruhtur.

Rivayete göre bir kavim geldiler ve Nebî (S.A.V)'den valilik istediler.
Resulullah (S.A.V) buyurdular ki: **"Biz­den valilik vazifesi arzu edeni
elbette o vazifede kul­lanmayız. İstediği vazifeyi ona vermeyiz."**

Valilik yükü ağır bir vazifedir. O vazifenin hukukuna riayet etmeye bir insan
muktedir olamaz. Fakat hakimlik ve emaret vazifesine ve emsali bir vazifeye
ta'yin olun­duğunda kabul etmek lâzım olur. Zira farz-ı kifâyedendir. İhmali
caiz olmaz.

Yûsuf (a.s.) da bulunduğu vakitte talep ettiği (Yûsuf: Beni memleket
hâzineleri ne me'mûr et, çünkü ben onla­rı iyice korumaya muktedir ve (bütün
tasarruf şekilleri­ne) vâkıfım dedi. Yûsuf: 55) Vazifeyi ikâme ve ifâya
muktedir ve ehil, hem de hal de buna icap ettiriyordu.

(Hz. R. M. Sâmi (k.s.) Hz. Yûsuf (a.s.), Sh.: 75-76)

***

**"Âdem oğlunun iki vadi altunu olsa üçüncüsünü de ister. Onun karnını ancak toprak doldurur. Allah, tevbe edenlerin tevbesini kabul eder." **(Hadîs-i Şerif)

31 Temmuz Pazartesi

İMAM AHMED BİN HANBEL (K.S.)

İmam Ahmed'in duvarı yıkıldı. Şakirdlerden biri komşu duvarından bir kesek
toprak aldı. Çamura kattı. Ahmed ânı gördü. "Sen müslüman duvarından toprak
aldın, bana şakirdliğe yaramazsın." dedi kovdu. Başka balçık ile duvarını
yaptı. İmam Ahmed'e "Muhabbet nedir?" dediler.

**-**** Bunu Bişr Hafi'ye sorun kim, ben buna cevap vere­mem. Ol diridir, ândan utanırım, dedi.**

**Zühd nedir?** dediler.

Zühd üç türlüdür, dedi.

**Evvel**: Haramı terkeylemek. Bu avam zühdü.

**İkinci**: Helal'ın da çoğunu terk eylemek. Bu hâslarındır.

**Üçüncü**: Sol nesneleri terki terk eylemek kim seni Allah'dan alıkoya. Bu da ariflerin zühdüdür.

Ahmed bin Hanbel (R.A) pak canını Hakk'a ısmarladı. Cenazesini götürürken hava
yüzünde kuşlar gelir ken­dilerini cenazeye ururlardı. O gün kırk Yahudi ve
Hıris­tiyan zünnârlarını kestiler, müslüman oldular. Şevkle nâra atarak
Lâilâhe İllâllah Muhemmeden Resulullah dediler.

Ümmetimin en şereflisi, Kur'an'ın ahkamını celilesiyle amil olan ve Kur'ân
tilavetine müdavim olan hafızlarla, gece teheccüd namazı ve zikri ibadet için
kalkıp geceleri ihya edenlerdir.

(Camiussağir)

1 Ağustos Salı

PEYGAMBER (S.A.V) EFENDİMİZİN YATAKLARI

Resûl-i Ekrem (S.A.V)'in yatağı, içi hurma yaprakları ile dolu bir deri ile
örtülü veya iki katlı bir kumaş parça­sından ibaretti.

Resûl-i Ekrem (S.A.V)'in Arabistan'ın tek hakimi duru­muna geçtikleri bir
devrede bile evinde ufak bir sedir­den, su tulumundan başka bir eşyaları
yoktu.

PEYGAMBER (S.A.V) EFENDİMİZİN GİYİNİŞLERİ

Resûl-i Ekrem (S.A.V) Hazretleri, giyinişlerinde muay­yen bir tarz ta'kip
etmez; izâr, cidâ, gömlek ve cübbeden ne bulurlarsa onu giyerlerdi. Sade
giyinmeyi severler, yeşil elbiseden hoşlanır ve ekseriya beyaz giyerlerdi.
El­biselerini topuklarından aşağı uzatmazlardı, izanı ise da­ha yukarıda
olurdu. Sarığının taylasanını omuzlan arası­na sarkıtırlardı.

Umumiyetle keçi kılından örme elbiseler giyerlerdi.

Allah'ın Resulü (S.A.V) Hulle-i Hamrâ denilen, üzerin­de kırmızı çizgiler
bulunan Yemen kumaşı kullanırlardı.

Peygamberimiz (S.A.V)'in ayakkabıları sandal şeklinde olup, bağları bağlanıp
bu suretle ayaklarını tutarlardı.

2 Ağustos Çarşamba

İLÂHÎ DİNLERİ DİĞERLERİNDEN AYIRAN VASIFLAR

İlâhî dinleri bâtıl dinlerden ayıran başlıca vasıflar şun­lardır:

1- İlâhî dinler; bütün kâinatta irâdesi mutlak bir ka­nun olan tek bir
yaratıcı olduğuna ve uhrevî mes'ûliyete imân eder.

2- Bir nevî mevcudatı, Melekler unvanı ile tesbit ve kabul eder.

3- Varlığı vâcib olan bu yaratıcıya ihlâs ile ta'zîm, yâni ibadet etmeyi
emredip O (c.c.)'ndan başkasını ibâdete ve tapmaya lâyık görmez.

4- En yüksek bir ahlâk ile mümtaz bir şahsiyetin (Bir Peygamberin) Allah
(c.c.)'tan vahiy ve ilham suretiyle telakki ve insanlara tebliğ eyledikleri
ahkâm ve düstûrlar şeklinde tecellî eder.

5- Vahy-i İlâhî olan birer mukaddes Kitaba istinâd eder.

6- İlâhî dinlerin umûmî düstûrları, içtimaî bir heyetin teessüsünü ve bu
heyetin en mükemmel bir nizam üzere devam edip gitmesini aklî ve medenî
tekâmülünü ve umûmunun, menfaatini istihdaf eder. Yâni Allah'ın Peygamberler
vâsıtasıyla kullarına olan emirleri ve nehiyleri, hep ictimaî şahsiyetin
menfaatlarına taallûk et­mektedir. Binâenaleyh, her birisi, tarihî birer
hârika ictimaî birer müessese yaratmış olan büyük adamları ne sihirbaz ve
kâhinlerle, ne de filozof ve cihangir hüküm­darlarla mukayese etmek mümkün
değildir.

(A. H. Akseki, İ. Dini, Sh.:19)

***

**"Tartıyı doğru yapın, terazide eksiklik yapmayın." **(er-Rahman Sûresi: 9)

3 Ağustos Perşembe

HARAMA BAKMAMAK DÜŞÜNCEYİ KORUR

İmâm-ı Gazali (k.s.) Hazretleri haram karşısında gözü kapamanın faziletini,
aksi taktirde felâketini haber vere­rek buyuruyorlar ki: "Yoksa gözünü
koruyamayan kimse, düşüncesini de koruyamaz. Kafasını oraya çevi­rir. Derken,
Allah (c.c.) korusun, günün birinde bir felâket ile karşı karşıya gelir.
Esasen, gözün zinası kü­çük günâh serisinin hatırı sayılırlarından ve ileri
ge­lenlerinden biridir. Çünkü göz zinası, insanı gerçek zinaya götürür. Gözünü
korumasını beceremeyen kim­se, kendini de koruyamaz."

(İhya-u Ulumiddîn)

HERKESE HÂLİNCE MUAMELE ETMELİ

Hadîs-i Şeriflerde şöyle buyuruluyor:

**"İnsanları lâyık oldukları yerlere koyun, herkese hâlince muamele edin."**

(Müslim)

**"Biz insanlara akıllarının alacağı (tarzda ve o) mik­tarda söz söylemekle emrolunduk." **(Deylemî)

**"Siz (ey millet) ne halde bulunursanız, başınıza da öyle idare eden adamlar geçirilir." **(Deylemî)

**"Gerçekten biz işimizin başında ona talip olanı asla kullanmayız. (Ehliyetli olanı kendimiz arar buluruz.)"** (Buhari)

**"Allah, amel sahibinin yani iş adamının iş yapınca iyi ve güzel yapmasını sever."**

(Taberânîî)

**"Ekmeği muhterem tutun! Horlamayın! Kıymetini bilin!"** (Hakim)

**"Size ziyaretçi geldiği zaman ona ikram edin."** (İbnî Mâce)

4 Ağustos Cuma

KANUNİ S. SÜLEYMAN'DA TEVEKKÜL

Rodos'un fethine giderken Anadolu'dan Rodos Adası'na geçmek için hocası aynı
zamanda Divan üyesi Hayreddin Efendi ile bir kadırgaya binerler. Tam o anda
iki yandan toplar tüfekler atılmaya başlayınca geminin di­rekleri kırılır.
Süleyman Han, asla korkmayarak hocası­na:

"- Niçin korkuyor ve titriyorsunuz?" diye sordukça o muhterem kişi:

"- Topun tüfeğin sesi, sakin durmaya elveriyor mu? Dünya başıma dar oldu.
Nasıl korkmayayım, pa­dişahım?"demiş. Bir yandan da seslerin fasılalarından
faydalanıp:

"- Aman Padişahım! Siz de bir kıyıcığa saklanı­nız?" öğüdünü eksik etmezmiş.
Sultan, onun bu duru­muna şaşakalıp:

"- Allah (c.c.)'a tevekkülünün azlığından böyle ya­pıyor" buyurmuş.

Allah (c.c.) adını her yerde duyurmak uğruna pek faz­la çaba gösterip yaşı
yetmişe varmışken bile yok olası kâfirlere gençler gibi saldırmıştır.

***

Elkas seferinde (İran'a açılan 1548 seferi) Bostan Efen­di rahmetli kadıasker
olarak yanında bulunuyordu.

"Sürme Şâhım asker-i rahmâni şeytan üstüne Şâhı mat et şehsuvârım sür atın Van
üstüne" şiirini Sultan Süleyman'a takdim eder. Padişah Van Kalesi'ni alır ama
kalenin sağlamlığını görünce:"- Bu, çaba ve yılmazlık ile biter iş değildir,
doğrudan doğruya Bostan Efendi'nin kerametidir" der.

                                   (Bostanzâde Yahya Efendi, T. Sâf)

5 Ağustos Cumartesi

CÂMİ VE MESCİD ÂDABI

1- Sağ ayağıyla, huzurla, Cenâb-ı Hakkı zikrederek girmek,

2- Cami içinde bağırıp çağırmak, yatmak, ayak uzat­mak, bir zaruret olmadıkça,
dünya kelâmı etmek gibi ma'bede yakışmayan hareketlerden sakınmak,

3- Öne geçeceğim diye cemaati çiğnememek,

4- Sükûneti ihlâl etmemek,

5- Safları düz ve sık tutup kıbleye karşı oturmak,

6- Ön safları ihtiyarlara, hususiyle ilim adamlarına terk etmek,

Büyüğün vakarının korunması, ilme gösterilecek itiba­rın insanlar üzerindeki
tesiri, bir ilim adamının sözünün müessir olabilmesinin temini bakımından çok
ehemmi­yetli cami âdabından bir tanesidir.

7- Camide bulunduğu müddetçe gönlünden dünyevî alakaları, nefsanî vesveseleri
atıp, Zülcelal Hazretleri'ni tefekküre devam etmek,

8- Yüksek sesle konuşmamak,

9- İbadetini yaparken her türlü gösterişten kaçınıp ga­yet mütevazı bir
şekilde ihlasla eda etmek,

10- Sol ayağıyla Allah (c.c.)'dan fazl ü ihsanını, lütfunu isteyerek ayrılmak,

11- Gönlünde cami rabıtasının kesilmemesini sağla­mak.

Bu cami adabını iyi araştıracak olursak, eğer buna ria­yet edecek olursak
cemiyetin terbiyesine kafidir. (Kulluk Sh. 40)

6 Ağustos Pazar

HUDEYBİYE MUSÂLAHASININ DEVLETLER HUKUKU NOKTA-İ NAZARINDAN EHEMMİYETİ

Ehl-i İslâm ile Kureyş arasında akd edilmiş iş bu muâhedenâme (devletler
hukuku) nokta-i nazarından da tedkîke şayandır.

Husûsiyle şu dört cihet nazar-ı dikkati câlibdir:

**Birincisi**: Yazılış tarzında kavâîd ve merasim: Muâhedenameye Cenâb-ı Hakk (c.c.)'ın ismiyle başlan­mıştır.

**İkincisi**: On senelik muvakkat bir mütarekeyi hâvî ol­ması ve bu yolda muâhedât-ı ahîrede görülen tevâud ve şeraite muvafık bulunmasıdır.

**Üçüncüsü**: Mültecilerin iade ve teslimi kaziyyesiyle bu imtiyazın yalnız Kureyş efradına tahsis ve ihsan buyurulmasıdır. Filhakika mültecinin iadesi arab ahlâk ve âdetince makbul bir şey değil ise de burada maksad yal­nız İslâm'a delâlet olduğundan Resûl-i Ekrem (S.A.V) Hazretlerinin bunu kabule tenezzül buyurmaları, ulviyyeti güneş gibi aşikâr olan Din-i Mübin'in bu gibi manialara karşı her türlü te'sirden ârî olduğunu beyân ve irâde hikmetine mebnî idi.

Dördüncüsü: Şâir kabilelere hakk-ı ihtiyar (serbestîlik) verilmesidir ki,
isterlerse ahd-i emân-ı Peygamber (S.A.V)'e ve isterlerse Kureyş'in ahd-i
emânına duhûlde muhayyer bırakılmışlardır. Geçmiş zamanlarda meçhul olan bu
hakk-ı hıyar (ya'nî muhayyer olma hakkı) bu asırda Avrupa hukuk-i düveline
girmiş ve pek büyük bir ehemmiyet almıştır.

(Hz. R. M. Sâmi (k.s.), Hz. Osman ve Ali (R.A))

7 Ağustos Pazartesi

MEVLİD-İ NEBEVİ

"Doğdu ol saatte ol Sultân-ı Din

Nura gark oldu Semâvât-ı zemin."

Peygamberimiz (S.A.V) Milâdi 571 senesinde Rebîülevvel ayının 11. gününü 12.
gününe bağlayan Pazartesi gecesi sabaha karşı insanlara mürebbi ve bütün
kainata yegâne önder olarak, dünyaya teşrif ermişlerdi. Bu mübarek güne MEVLİD
denir. Bu olay dünyanın en büyük olaylarından birisi ve birincisidir.

Hz. Peygamber (S.A.V) Efendimiz son peygamberdir ve alemlere rahmet olarak
gönderilmiştir. Allah (c.c.) O (S.A.V)'ndan daha şerefli ve değerli bir varlık
yarat­mamıştır. Zira bir Hadîs-i Kudsî'de şöyle buyuruyor: "Habibim sen
olmasaydın kâinatı yaratmazdım."

Ümmeti olmak şeref ve saadetine, nail olduğumuz Peygamberimiz (S.A.V)'in,
doğdukları bu geceyi Allah (c.c.)'a hamd edip ibadette bulunarak, istiğfar
ederek, Kur'an-ı Kerim okuyarak, Efendimiz (S.A.V)'e selât ve selam getirmek
suretiyle ihya etmeliyiz. Kısa ömrü­müzde sayılı olarak geçirdiğimiz bu gecede
gaflet üze­re olmamalıyız. Bolca tazarru ve niyazda bulunmalıyız. Bugün oruçlu
olmayı da ihmal etmemeliyiz.

***

**ÂYET-İ KERİME**

**"Şüphesiz Allah (c.c.) ve melekleri o peygamber ((S.A.V) )'e salat ederler. O halde ey îmân edenler: Siz de ona salat ve selâm getirip gönülden tam bir teslimiyet içinde ona selam verin... " **(Ahzap Sûresi: 56)

8 Ağustos Salı

PEYGAMBER (S.A.V) EFENDİMİZİN YÜKSEK AHLÂKI

Resûl-i Ekrem (S.A.V), yüksek ahlâkı tamamlamak üze­re gönderilmiş,
kendilerinde en güzel ahlâk örneğinin bulunduğu Kur'ân lisanıyla haber verilen
bir peygamber­dir. Şu âyeti kerimeler O (S.A.V)'nun şefkat ve merhame­tini,
güzel ahlâkını dile getirmektedir.

**"Andolsun ki, Allah'ın Resul (S.A.V)'ünde Allah (c.c.)'ı ve Ahiret Günü'nü umanlar ve Allah (c.c.)'ı çokça zikredenler için güzel bir örnek vardır."** (Ahzâb, 21)

**"Gerçekten sen, pek büyük bir ahlâk üzeresin."** (Kalem ,4)

**"Sen kaba ve katı yürekli olsaydın, onlar senin etra­fından dağılıp giderlerdi."**

(Âl-i İmran, 159)

Allah (c.c.)'ın Resulü (S.A.V) hiç bir müslümanı ismiyle lanetlememiş, hiç bir
kadını, köle, cariye, hizmetçi ve hayvanı dövmemiştir.

Kimsenin kimseye karşı küçük düşmesine meydan ver­meden nasihatta
bulunurlardı.

PEYGAMBER (S.A.V) EFENDİMİZİN SEVDİKLERİ RENK VE KOKULAR

Resûlullah (S.A.V) beyaz, yeşil ve sarı renkten hoşlanır­lar ve beyazın en
güzel renk olduğunu söylerlerdi. Ken­dileri beyazdan başka bazen baştan başa
sarı elbiseler de giyerlerdi. Kırmızı renkten hoşlanmazlardı.

Resûl-i Ekrem (S.A.V) güzel kokulardan hoşlanırdı. Çünkü güzel koku,
Peygamberimiz (S.A.V)'e sevdirilen üç şeyden biri idi. Araplar arasında
"**sükk**" adı ile anılan bir koku kullanırlardı. Ashâb-ı Kiram (R.A), Resûl-î
Ek­rem (S.A.V)'in geçtiği yerde güzel bir koku bıraktığını be­yan etmişlerdir.
Peygamberimiz (S.A.V)'in güzel kokuları misk ve anberden ibaretti.

9 Ağustos Çarşamba

SİHR (BÜYÜ)

Sihr bedenlere, ruhlara, gönüllere tesir eden, insanı hasta bırakan, öldüren,
karı ile kocanın arasını açan, bir takım dökümlerden, yazılardan, dualar ve
efsunlardan ibarettir. Dinimizce katiyyen haramdır. Sihr, fâsık kimselerin
ellerinde zuhur edebilir. Bazı müctehitlere göre sihri öğrenip başkalarına
öğreten kimseler, dinden çıkmış olurlar. Öldürülmeleri lâzım gelir. Yalnız
cevazına inanmaksızın kendisini fenalığından korumak için sihr yapmayı öğrenen
kimse dinden çıkmaz. Büyücü ve falcılara inanılmaz.

"Büyücüler, şeytanlar her istediklerini yaparlar" dive itikat edilmesi de
küfürdür.

Bazı sihrler Allah (c.c.)'ın dilemesiyle tesir eder Sihrler mücerret bir
san'attan ibarettir. Sihirlerin bir fevkalâdeliği yoktur.

Sihr yapanların tövbeleri bazı müctehitlere göre kabul olunur Bazılarına göre
olmaz. Her halde dünyada ceza görmeleri gerekir. Çünkü bu, zındıklıktır. Sihr
yapmak çok büyük bir günahtır.

Kehânette bulunmak, yani gaybdan haber vermek id­diasına kalkışmak,
yıldızlardan birtakım hükümler çıkar­mak, “**remil”** atmak da haramdır. İslâm
dini, bu gibi şeyleri kat’iyyen men etmiştir. Bunlar ile vakitlerini zayi
et­mek müslümana asla yakışmaz. Gaybı ancak Allah (c c) bilir, Müslümanlar
bunu unutmamalıdır.

(B. İ. İlmihali, Sh.: 433)

10 Ağustos Perşembe

ATOM BOMBASININ MUCİDİ

Bundan 1200 yıl önce Bağdat Üniversitesi Rektörü; gerçek mahiyeti ancak
asırlar sonra anlaşılacak buluşu­nu açıklamıştır

"Maddenin en küçük parçası olan cüz'ü, la yete Cezza (Atom)'da yoğun bir
enerji vardır. Yunan bilginlerinin atom parçalanamaz fikri yanlıştır. Atom
parçalanabilir ve parçalanınca öyle bir güç oluşur ki Bağdat şehrinin altını
üstüne getirir. Bu Allah (c.c.)'ın kudret nişanıdır."

Bu fikrin sahibi dünya tarihine atom bombasının mu­cidi olarak geçen müslüman
bir Türk olan CABİR BİN HAYYAN'dır. HAYYAN'ı (721-805) Fransız şarkiyatçısı
Cardonne (1720-1783) dünyanın gelmiş geçmiş 12 dahi­si arasında sayar.
Britannica Ansiklopedisi ise ondan "İslam Kimyasının Babasıdır." diye söz
eder. Lavoisser (1743-1794) prensibinin keşfi de ona aittir.

Eserleri: CABİR'e ait eserler irili ufaklı 2000 aded ka­dardır. Bilinenlerin
sayısı 826. Bunun 112'si uygulamalı fizik ve kimya, 70'i teorik kimya, 114
tanesi de maden­ler fizik ve kimyası ile izah edilemeyen güçler, 500'ü teorik
fizik, matematik, astronomi felsefe ve dinler tari­hidir.

**En önemli eserlerinden bazıları:**

1- Kitâb-ûl Ahcar (taşlarla ilgili)

2- Kitâb-ı müktesep fi sanâat-iz Zehep (Atomla ilgili teori bu kitapta geçer.)

3- El-Halis,

4- El-Kamer (Gümüşle ilgili kitap.)

5- Eş-Şems(Altınla ilgili)

6- Havass'ul iksir (Kimya ile ilgili)

(Câbir'in 70 kitap'ının bir nüshası Bursa'da Sultan Or­han Kütüphanesi'nde
Hüseyin Çelebi No.15 te kayıtlıdır.)

11 Ağustos Cuma

OTLUKBELİ SAVAŞI (11 Ağustos 1473)

Fâtih Sultan Mehmed Han, 11 Nisan 1473 tarihinde Er­zincan yakınlarına
gelirken, Orduy-u Hümayun öncüsü Hâs Murad Paşa'nın kumandasındaki tümen
Akkoyunlulara çatıp bozuldu. Paşa şehid düştü. Bir hafta sonra Fâtih Otlukbeli
sahrasına girdi. Uzun Hasan 300.000 sü­varisi ile burada bekliyordu. Orduy-u
Hümayun 190.000 asker olup 5 kolorduya ayrılmıştı.

Uzun Hasan tecrübeli askerdi. Osmanlı ordusunun kuvvetini duymuştu. Fakat
gözleriyle görmemişti. Ordu­nun Otlukbeli sahrasına sancaklar açtırıp, mehter
vurarak girişindeki düzeni, askerin üniformalarının kumaşının kalitesini ve
ağır teçhizatını görünce: "Vay Osmanoğlu ne derya düzmüş" dediği meşhurdur.

Osmanlı Ordusu'nun topçu ve tüfekli ağır piyade ate­şiyle, süvari alaylarının
şapır şapır döküldüğünü büyük teessürle gördü. Birliklerine hakim olamadı.
Akkoyunlular can havliyle kıskacın ucundan fırlamaya çalışırken Fâtih
ihtiyatdaki iki kolordusu ile firar yollarını kesti.

Muharebenin sonunda Ulu Şehzade Bâyezid babasının emriyle Uzun Hasan'ın otağı
üzerine yürüdü. Mukave­met edemeyen Uzun Hasan atına atlayarak kaçtı,

Devletin Timur'dan beri karşılaştığı en büyük tehlike­nin atlatılması üzerine
Fâtih kendi parasıyla 40.000 esiri satın alıp azad etmiştir.

(Osmanlı Devleti Tarihi C. 1, Sh.: 118)

***

**"Doğrusu biz, kâfirler için zincirler, demir halkalar ve alevli bir ateş hazırladık."**

(El-İnsân Sûresi: 4)

12 Ağustos Cumartesi

PEYGAMBERİMİZ (S.A.V)'İN MUHÂKEME USÛLÜ

Peygamberimiz (S.A.V), Medine'de kendisine Müslim­ler, gay-r-i Müslimler
tarafından arz edilen her çeşit dâvaları ve münâzaaları adalet dâiresinde
(Nisa: 58-59) hall ve fasal etmekte idi.

Peygamberimiz, kadılık ve hâkimliğin, çok nâzik ve tehlikeli bir vazife
olduğuna Ashabının dâima dikkatini çekerdi.

**"Üç kısım kadı vardır: Bir kısmı, Cennet'tedir, iki kısmı da, Cehennem'dedir!**

**Cennet'te olanlar Hakkı tanımış ve ona göre hüküm vermişlerdir.**

**İkinci kısma dâhil olanlar ise:Bilmeden, insanlar hakkında hüküm vermiş ve Cehennem'i boylamışlardır."**

**"Zulme ve haksızlığa sapmadıkça, Allah (c.c.), kadı ile beraberdir. Haksızlığa saptığı zaman, onu kendi ha­line bırakır!"**

**"Sizin hayırlınız, en güzel en iyi hüküm vereninizdir!"**

**"Bir hâkim, hüküm vereceği zaman, ictihâd eder ve içtihadında isabet ederse, ona, (doğruyu arama ve bul­ma mükâfatı olarak) iki ecir vardır."**

Peygamberimiz (S.A.V), muhakeme edeceği zaman, davacıyı dâva olunanı önünde
oturturdu.

Davacıyı ve dâva olunanı dinlemekdikçe, hüküm ver­mez, hâkimlik yapacak
olanlara da, bu şekilde hareket et­melerini tavsiye ederdi.

(İslâm Tarihi M. A. Köksal, C. 8, Sh. 241)

13 Ağustos Pazar

BİR AİLE İÇİN GÜNLÜK RİÂYET EDİLECEK EDEBLER

- İslâmi esaslara uygun hareket etmek,

- Nezâket ve iltifatla konuşmak,

- Meziyetlerini bazan kendine, çokça gıyabında söyle­mek,

- Münakaşa etmemek.

- Dokunacak, üzülecek söz sarfetmemek.

- Eşinin akrabasının aleyhinde bulunmamak,

- Yeri geldikçe müsaade almak,

- İşlerini, yemeklerini, konuşmalarını takdir etmek,

- Bilhassa geceleri vakitlice eşinin yanında bulunmak,

- Evin ve çocukların işlerini yolunca idare etmek,

- Komşularla iyi geçinmek,

- Her işi müşavere ederek yapmak,

- Seyr-i sülûke giren erkek veya kadın, eşinin de gir­mesini sağlamak,

- Birbirlerine yolun huzur ve feyzini ve faydalarını anlatmak,

- Erkek hanımına dersi bizzat kendi vermek, mürşidden veya halifesinden alıp getirip ona telkin etmek,

- Çocukların İslâmî terbiyesi ile her gün meşgul ol­mak. DİN DERSLERİ kitabını beraber okumak, anlat­mak.

- Sohbet yaranına halisane hizmet etmek,

- Sohbette edinilen bilgiyi eve de aktarmak,

- Çocukları sohbette bulundurmak ve hizmet ettir­mek,

- Evde dinî ve ahlâkî bir kitaplık tesis etmek.

(M. Abdullah Hani, Âdâp, Sh.:195)

14 Ağustos Pazartesi

HZ. ASİYE (R.anha)

Resûlullah (S.A.V) şöyle buyurmuştur:

**"Erkeklerden çoğu (fazilette) kemâle erdi. Halbuki kadınlardan yalnız Fir'avn'un kadını Âsiye ile İmrân'ın kızı Meryem'den başka hiç biri kemâle erişemedi."**

Hazret-i Âsiye (r.anha), Musa (a.s.)'nın sebeb-i hayâ­tıdır. Ve Musa (a.s.)'ya
en büyük hizmetlerde bulunan ve nihayet imân eden yüksek iradeli bir kadındır.
Musa (a.s.)'nın velâdeti sırasında Allah-û Teâlâ tarafından validesine çocuğu
endişesiz emzirmesi, şayet çocuğu hakkında bir fenalık hissederse onu bir
sandık içinde Nil'e bırakıp mahzun ve mükedder olmaması ve çocuğu kendisine
iade edilip büyüdüğünde nübüvvet ve risâlet payesi verileceği vahyedilmişti.
Vahy mucibince Nil'e bı­rakılan sanduka Fir'avn'un sarayı sahilinden akıp
gider­ken görülerek saraya alınmış ve Âsiye (r.anha) tarafından Fir'avn'a:
**"Bu yavrucak bana ve sana bir göz aydını olur, bunun hayâtına kıymayınız!
Belki bize bir fayda­sı dokunur. Yahut evlât ediniriz."** demişti.

Musa (a.s.)'nın hayâtını kurtaran Âsiye (r.anha), ileri­de, Musa (a.s.)'ya
îman ve mu'cizelerini tasdik etmiş ol­makla Musa gibi o da Fir'avn ile
karşılaşmış ve bu suretle Musa (a.s.)'nın hayâtı, Musa (a.s.)'nın dîni uğrunda
kendi hayâtını feda etmiştir. Fir'avn'ın çok acı işkenceleri altın­da vefat
etmiştir. Rivayete göre Hazret-i Âsiye (r.anha):"Rabb'ım Cennet'inde,
civarında bana ev yap da beni Fir'avn'dan ve onun kötülüklerinden kurtar!"
duasını bu işkencelere ma'rûz kaldığı sırada okumuş ve derhal kabul buyurulup
Cennet'teki makamı kendisine gösteril­mekle güle güle terk-i hayât etmiştir.

15 Ağustos Salı

OSMANLI'DA İLMİYYE SINIFI

İlmiyye sınıfı mensublarına "Ulemây-i rüsum" denirdi.

Osmanlı düzeninde devlet görevlisine "askerî" denirdi. "Askerî" denen devlet
me'mûru, üç sınıftı:

1- İlmiyye sınıfına adım atabilmek için, medrese'nin yüksek kısmından rüûs
(diploma) almak şart olup hiçbir istisna yapılmamıştır.

2- Seyfiyye sınıfı, muhârib sınıftı. Orta dereceli saray okulları ve yüksek
dereceli Enderûn-i Hümâyûn denen askerî akademiden mezun olanlar çabuk
yükseliyordu ama, şart değildi.

3- Kalemiyye sınıfı, bir devlet dâiresine kâtib yardımcı­sı olarak girilerek
oluşurdu. Gencin, daha önce ilk tahsili­ni yapmış, husûsî suretle bir şeyler
öğrenmiş, yâhud medresenin yâhud cami derslerinin herhangi bir sınıfını
bitirmiş olması gerekirdi. Geri kalan tahsilini, intisâb etti­ği devlet
kalemi'nde hizmet ederek tamamlardı.

İlmiyye sınıfı için Arapça bilmek şarttı. Meraklılar Farsça da öğrenirlerdi.
Kalemiyye sınıfı için, bu iki dili birden bilmeyen yükselemezdi.

Ulemâ, bir müderrisler ve hâkimler hey'eti idi. Ne îdâm edilebilir, ne
habsedilebilirdi. Sadece azledilebilir ve sürülebilirdi. İlmiyye'nin ilk
basamağına bile hapis ve îdâm cezası verilemezdi.

(Osmanlı Devleti Tarihi, Y.Öztuna Sh.: 147)

16 Ağustos Çarşamba

NEYE LÂYIKIZ?

Menkûldür ki:

Haccâc'a: **"Sen Hazret-i Ömer (R.A)'in Devr-i Hilâfetini gördüğün halde Ömer
(R.A) gibi niçin adalet etmiyorsun? O'nun adl u salâhını görmedin mi?"**
de­diklerinde şöyle cevâp verdi:

"- Etrafımdan savulun da sizi sağ bırakayım. Evvelâ siz zühd ü takvada Ebû
Zerr (R.A) gibi olun, ben de size Hazret-i Ömer (R.A)'in adl ü insâfıyla
muamele ede­yim."

Burada bir işaret vardır ki:

Halkın hâlet-i salâh ve fesâdda amellerinin durumu ne ise, idareciler de ona
göre olurlar.

Bu mânâda Peygamberimiz (S.A.V):

"- Siz neye lâyık iseniz ona göre idare olunursu­nuz" diye buyurmuşlardır.
Zulmün arttığı, cevr ü cefânın çoğaldığı, idarecinin işkencesi zahir olup kuru
ve yeşil ekinden, ağaçlardan ve meyvelerden ve idaresi altındaki memleketlerde
bulunan kimselerin kazançlarından ve san'atlarından dolayı zulmünün kötülüğü
ve işinin fenalığı sebebiyle vergiyi noksansız almakta çevreden idarecilerin
zamanında bütün nıü'minlerin Allah (c.c.)'a tazarru' (kurumuş ağaç yaprağı
gibi titreyerek) niyaz edip, tevbe ve istiğfar ile Allah (c.c.)'a inâbe (rucû'
ve müracaat) etmesi lâzımdır. Mü'minler bunu yapınca baş­taki âdil olur ve iş
de düzelir. Nebî (S.A.V) buyurmuştur ki:

"- Ümmetim üzerine öyle bir zaman gelecek ki emir sahihleri zâlim, âlimleri
tamahkâr, kadınları dünyâ zinetine düşkün olacak."

(Hz. M. Sâmi, Ashâb-ı Kirâm, Sh. 132)

17 Ağustos Perşembe

YÂSİN SÜRESİNDE ON BEREKET VARDIR

1- Onu aç okursa doyar.

2- Susuz okursa, suya kanar.

3- Çıplak okursa, giydirilir.

4- Bekar okursa, evlenir.

5- Korkan okursa, emniyet ve selâmet bulur.

6- Mahpus okursa, hapisten çıkar.

7- Yolcu okursa, yolculuktan memnun ve mesrur olur.

8- Yitik sahibi okursa, yitiğini bulur.

9- Hasta okursa, hastalığından kurtulur.

10- Ölü yanında okunursa, ölünün günahı hafiflenir.

"Her şeyin bir kalbi vardır. Kur'ân-ı Kerim'in kalbi de Yasin süresidir."

"Her kim Yasin okursa, Allah (c.c.) onun bu okuması­na, Kur'ân-ı on kere
okumuş gibi sevap yazar."

"Kim Allah (c.c.)'ın rızasını umarak geceleyin okursa, o gecede bağışlanıp,
yargılanır.

Gündüzün başlangıcında okursa, ihtiyaçları giderilir.

Sabaha çıkınca okursa, akşama kadar o gün kendisine kolaylık verilir.

Gecenin başında okunursa, sabaha kadar o gece kendi­sine kolaylık ihsan
olunur."

"Her kim Kehf Sûresi'nin başından on Âyet ezberler­se deccal fitnesinden
korunur."

"Cuma günü Kehf Sûresi'ni okuyan kimseye, iki cu­ma atasını aydınlatan bir Nur
ihsan olunur."

(M. A. Köksal, İ. Tarihi C. 11, Sh. 235)

18 Ağustos Cuma

ÂHİRETE İMAN

Âhiret, bu dünyadan sonraki nihayetsiz âlemdir. Şöyle ki: Allah Teâlâ, içinde
yaşadığımız bu dünyayı ve üzerin­deki bütün varlıkları muvakkat bir zaman için
yaratmış­tır. Bir gün olacaktır ki ne bu dünyadan, ne de üzerindeki yaratılmış
şeylerden bir eser kalacak, belki Hâk Teâlâ'nın takdir ettiği o gün gelince
bütün insanlar, bütün canlı-cansız mahlûklar mahvolacaktır. Bütün dağlar,
taşlar, yerler, gökler parçalanacak ve bu âlem bambaşka bir âlem kesilecektir.
Bu bir (kıyamet)dir. Bundan sonra yine Allah (c.c.)'ımızın takdir buyurmuş
olduğu gün gelince bütün insanlar yeniden hayat bulacak hepsi de (Mahşer)
denilen pek geniş, düz bir sahada toplanacak, yeni bir ha­yat başlayacaktır ki
bu da (umumî haşr) dır. işte bu yeni hayatın başlayacağı günden itibaren
bitmez, tükenmez bir halde devam edecek olan âleme de (Âhiret Alemi) de­nir ki
buna inanmak da müslümanlıkta bir esastır.

Şâir bütün peygamberler de bu hakikati ümmetlerine haber vermişlerdir.

Lehülhamd biz müslümanlar, âhiret gününe, âhiret ha­yatına, Cennet ile
Cehennemin el'ân mevcut olduğuna da iman ederiz. Bu imandır ki bizleri salâha
götürür, bizim ruhumuzu yükseltir, bizi saadete erdirir.

Bu imandan mahrumiyet ise insanı şaşırtır, sapıklığa düşürür, türlü fenalığa
sürükler, dünyada da âhirette de bedbaht eder.

(B. İslâm İlmihali, Sh. 26)

19 Ağustos Cumartesi

İNANMAYANLARLA SOHBET EDİLMEZ

Allah-û Teâlâ:

**"Ey mü'minler! Eğer siz ehl-i kitaptan bir fırkaya itaat eder sözlerine aldırırsanız, imanınızdan sonra onlar sizi kâfir olduğunuz halde döndürürler. Binaenaleyh; siz mürted olursunuz."** (Âl-i İmrân: 180) buyuruyor.

Yani; İmanınızın muktezası kâfirlerin dostluğuna al­danmamak ve iptalatına
(kandırma ve aldatmalarına) ka­pılmamaktır. Eğer, ehl-i kitaptan bazı
kimselere siz itaat eder ve söylediklerini doğru zannederseniz, onlar sizi
imanınızdan sonra, zamanı cahiliyette bulunduğunuz hal-i küfre döndürürler ve
siz de kâfir olarak onların di­nine dönersiniz. Halbuki küfür; sizin aranızda
eski düş­manlıkları ve fitneleri uyandırmakla dünyada helaki ve âhirette
azab-ı Cehennemi mucip olur.

Bu Âyet-i Celîle: Mü'minleri düşmanların şerrinden muhafaza için bir düstur-u
a'zamdır. (Büyük bir düstur­dur.) Zira;her zaman müslümanlar düşmanların
sözleri­ne aldanmış ve doğru telakki etmişse zarar görmüşler ve bir çok
felakete maruz kalmışlar, kazandıklarını kaybet­mişlerdir.

Düşmanla ihtilat ve ülfet etmek daima ahlâkı ifsad etti­ğinde şüphe olmadığı
gibi, ahlâkın fesadı da gazab-ı ilahiyi calib olduğunda şüphe yoktur. Her ne
zaman dost zannıyla aldandıksa o zaman dinimize ve dünyamıza za­rar geldi.
Cenâb-ı Hak mü'minleri zarardan rikaye için bu âyette düşmanı dost ittihaz
etmemek lâzım olduğunu tavsiye etmiştir, fakat amel edenleri görelim!

(M. Vehbi Efendi, Hülâsatul-Beyân, 2/380)

20 Ağustos Pazar

ÖLÜMÜ İSTEMEK

İmam-ı Mâlik şöyle rivayet etmiştir:

"Ömer bin Hattab (R.A) "Allah'ım yaşım yükseldi, kuv­vetim azaldı, devletimin
idaresindeki birlikler etrafa ya­yıldı. Artık benim canımı zayi edici, kusur
işleyici olma­yarak al da yüce makamlarına yükselt" diye dua ederdi. Hz. Ömer
(R.A)'in bu duasından çok geçmedi nihayet Al­lah Teâlâ ruhunu alıverdi.

Ebû Abdullah el-Gıfârî, taun -yani veba-dan kaçmakta olan bir topluluk
görünce, "Ey taun! Beni al da sen(i yaratan)a götür", der ve bu sözü üç defa
tekrar ederdi. Bun­dan dolayı kendisini azarlayanlara karşı da şöyle muka­bele
ederdi:

-  Resûl-i Ekrem (S.A.V) şöyle buyururlardı:

-  "Altı şeyden dolayı ölüme doğru koşunuz:

1- Beyinsiz olanların, devlet idaresini ellerine geçirme­leri,

2- Devlet kapısında polis ve jurnalcilerin çoğalması,

3- (Rüşvetle) hükm'ün (hâkimler tarafından) satılması,

4- Dînî hükümlerin, yahud da insan öldürülmesinin hafif görülüp kısas hükmünün
terk edilmesi.

5- (Ekleyip durulması vacip olan) akrabalık bağlarının koparılması.

6- Her ne kadar din ilmi bakımından kendilerinden az bilse bile, Kur'an ile
kendilerine teganni etmesi için Kur'ân-ı Kerîm'i musiki aleti edinen bir
kimseyi önlerine geçiren bir kavmin (topluluğun) türemesidir."

(İmam Şa'râni, Ölüm-Ahiret-Kıyamet, Sh.: 20)

21 Ağustos Pazartesi

SULTAN ABDULAZİZ HAN'IN HAL'İ

Sultan Abdülaziz'in hal'i birkaç ahlâksız ve safdil dev­let adamının şahsî
ihtirasları uğruna birleşmesiyle ger­çekleşmiş bir olaydır. Bunlardan Hüseyin
Avni Paşa, **"Ahd-i saltanatında onbir sene mâ'zül bulundum"** diye açıkça
padişah aleyhinde konuşuyordu. Hatta bir kere­sinde Sultan Abdülaziz'in
zevcelerinden birisine sözle sarkıntılık etmişti. Hatta padişahı zehirlemeye
çalışmış fakat başaramamıştı. Sonunda padişahı tahtan indirmeğe ve öldürmeğe
karar verdi. Diğerleri ise **Mithat Paşa**, **Mü­tercim Rüştü Paşa,
Şeyhülislâm Hasan Hayrullah Efen­di ve Bahriye Nazırı Kayserili Ahmed
Paşa**'dır. Bilâhare Askerî Şûra Reisi **Müşir Redif Paşa** ve Harbiye Nazırı
**Mirliva Süleyman Paşa** da hal erkanına katılırken Hal' işini **Süleyman
Paşa** gerçekleştirir.

Sultan Abdülaziz, çocukları ve zevceleriyle Topkapı Sarayı'nın terkedilmiş bir
odasına hapsedildi ve kendisi­ne yemek bile verilmedi. Hal'i gerçekleştirenler
Dolmabahçe Sarayı'nı ve Sultan Aziz'in servetini yağmalamışlardır. Sadece Rum
sarrafı Hristaki'ye teslim edilen altın 800 bin'dir, o da bununla Avrupa'ya
kaçmıştır. Sultan Aziz, 3 gün sonra Fer'iye Sarayı'na getirildi. Burada
bah­çeye çıkması bile yasak edildi ve Kur'ân-ı Kerîm okuya­rak 48 saat
yaşayabildi.

(Y. Öztuna, Türkiye Tarihi)

***

**"Yeryüzünde haşmetli dağlar yarattık, sizlere tatlı su­lar içirdik." **(El-Murselât/27)

22 Ağustos Salı

DÜNYA NEDİR

Bir gün Resûlullah (S.A.V)'in meclisine beyaz yüzlü, güzel saçlı, güzel ve
beyaz elbiseli bir adam gelip:

- Es'selâmü aleyke ya Resûlullah! dedi. Resûlullah (S.A.V):

- Ve aleyke's-selâm! diye icabet etti. Adam:

- Ya Resûlullah, dünya nedir? dedi.

- Bir uykunun rüyasıdır. Ehli, mükâfat ve mücâzata tabi'dirler.

- Ya Resûlullah, âhiret nedir?

- Ebedî hayaldir. Bir fırka Cennetde, bir fırka Cehen­nemdedir.

- Ya, Resûlullah, Cennet nedir?

- Dünyayı taliplerine bezletmektir. Bu şekilde kazanı­lan Cennetin ni'metleri ebedîdir.

- Bu ümmetin hayırlısı kimdir?

- Ömrünü Allah'a ibâdete vakfedendir.

- Bu durumda o kimse nasıl olur?

- Bir kafilenin kazancını isteyen kimse gibidir.

- Dünyâda karar ne kadardır?

- Kafileden geri kalan kimsenin aldığı kadardır.

- Dünyâ ve âhiret atasında ne kadar mesafe vardır?

- Sâde bir göz yumacak kadar.

Bu muhavereden sonra adam gitti, görünmedi. Resûlullah (S.A.V):

- Bu gelen Cibril idi, size dünyâya kıymet vermeme­niz, ve âhireti arzulamanız için geldi, buyurdu.

(Yûnus ve Hûd Sûreleri Tefsiri Sh.: 134)

23 Ağustos Çarşamba

HZ. EBÛ BEKİR (R.A)'İN ALLAH (C.C.) SEVGİSİ

Hz. Ebû Bekir (R.A), Allah (c.c.) ve Resûlullah (S.A.V) yolunda malını ve
ıyalini feda etmiş; ciğerparesi kızını Resûlullah (S.A.V)'a nikahlamıştır.

İbn-i Ömer (r.â.) anlatıyor:

"Biz Rasûlüllah (S.A.V)'ın yanında oturuyorduk. Hz. Ebû Bekir (R.A) de orada
idi ve yırtık bir abaya bürün­müştü. O sırada Hz. Cebrail (a.s.) nazil oldu.
Resûlullah (S.A.V)'a selâm verdi ve O (S.A.V)'na şöyle dedi:

- Ya Rasûlüllah! Ebû Bekri niçin yırtık bir abaya bü­rünmüş görüyorum?

Rasûlüllah (S.A.V) buyurdu:

- Fetihten önce malını bana getirdi.

Hz. Cebrail (a.s.) Rasûlüllah (S.A.V)'a şöyle dedi:

- O'na Allah'ın selâmını tebliğ et ve de ki: Allah Teâlâ sana şöyle buyuruyor

- Sen bu fakirliğinden dolayı benden razı mısın? Yoksa dargın mısın?

Bunun üzerine Efendimiz (S.A.V), Ebû Bekir (R.A)'e döndü ve buyurdu ki:

- Ya Eba Bekr! İşte Cibril, sana Allah'ın selâmını söylüyor ve diyor ki:

- Sen bu fakirliğinden dolayı Ben'den razı mısın, kızgın mısın?

Bunun üzerine Hz. Ebû Bekir (R.A) ağladı. Ve şöyle de­di:

- Ben, Allah'ıma mı kızgınım? Hayır ben Allah'ım­ dan, razıyım! Ben Allah'ımdan razıyım. Ben Allah'ım­ dan razıyım."

(Hz. R. M. Sâmi (k.s.), Hz. Ebû Bekir (R.A) Sh.: 57)

24 Ağustos Perşembe

EBUSSUÛD EFENDİ

Şöhreti asırları aşıp zamanımıza ulaşan Ebussuûd Efendi, 896/1490 yılında
doğmuştur. Babası Ali Kuşçu'nun öğrencilerinden Şeyh Muhammed Muhyiddin Yavsı,
annesi Ali Kuşçu'nun yeğenidir. İlk öğrenimini ba­basının yanında yapmış,
zekâsı, çalışkanlığı ile şöhreti ilim çevresinde yayılmıştır. Müeyyed-zâde
Abdurrah­man Efendi, Mevlâna, Seyyidi ve İbn Kemâl'den ders al­mıştır.
İnegöl'deki İshak Paşa Medresesi'nde, Davudpaşa, Mahmutpaşa ve Gebze
Mustafapaşa Medreselerinde görevde bulunmuş, daha sonra Bursa, İstanbul
kadılığı ve Rumeli kazaskerliği yapmıştır. 1545'te Şeyhülislâm'lığa
atanmıştır. Bu görevi tam 30 yıl sürmüştür.

İskilip'de yaptırdığı camii, İskilip Bağözü köyünde yaptırdığı mektep ve
mescidi, İstanbul'da yaptırdığı mektep ve çeşmeleri, hamamı halen ayakta olan
eserleri­dir. Bunların ayakta kalabilmesi için İstanbul ve İskilip yöresinde
bir kısım tanınmaz (emlâk ve arazi) vakfetmiş­tir.

Kanuni Sultan Süleyman'ın vefatı üzerine yazdığı mer­siye şöyle başlar:

**(Yıldırım gürültüsü mü, yoksa İsrafil Sûr'u mu?**

**Ki böyle doldu kıyamet sayhalarıyla yer yüzü**

**Bundan her tarafa büyük bir haile isabet etti.**

**Bundan bütün insanlar Tûr'daki helak hâdisesini tattı).**

Kanuni Sultan Süleyman Han vefat ettiğinde cenaze namazını Ebussuûd Efendi
kıldırmıştır.

Kendi devrinde kalemle kılıcı birleştirmiş, servet ve makamın imkânlarını en
iyi şekilde ilmin hizmetinde kullanarak ölmez eserler ortaya koymuştur.

25 Ağustos Cuma

ZEVCE İLE EDEB

1- Hoş muamele etmek,

2- İyi geçinmek, geçimsizliğin sebebi olmamak,

3- Yumuşak sözle hitap etmek,

4- Bozgunluktan sakınmak,

5- Sevgisini izhâr etmek,

Zaman zaman ona sevdiğini söyleyebilmek ve çeşitli hallerde onu gösterebilmek.
Bu ne ile izhâr edilir? Mesela onun haberi yokken onun sevdiği bir şeyi alıp
hediye et­mek velev bir tatlı, bir çiçek, bir gül tanesi, bir iğne veya bir
çöple dahi olsa sevdiğini izhâr edebilmek gereklidir.

6- Kusur görmemek, hatasını bağışlamak,

7- Yanlışlarını tashihle bilmediklerini telkin etmek,

8- Onu analık makamında muhafaza etmek,

9- Helâlden kazanıp bir başkasına muhtaç etmemek,

10- İffet ve namusa leke getirecek şeylerden son derece sür'atle kaçmak,

11- Ehemmiyetsiz şeyler için dövmemek, sövmemek, azarlamamak,

12- Kapı dışarı kovmamak,

13- Evinin ihtiyacını şahsî ve bilhassa fuzulî masrafları­na tercih etmek icap
eder.

Resûlullah (S.A.V) hiçbir hanımına açıktan adıyla Âişe, Hatice veya Safiyye
diye hitap etmedi. Taltif ifadesi olan künye ile "Ya Hümeyra, Ya Kübra!" veya
"Hanım!" der­

di. (Kulluk, Sh.29)

26 Ağustos Cumartesi

MALAZGİRT MEYDAN MUHAREBESİ

Romanes Diogenes, bütün Bizans ülkelerinden muh­telif milletlere mensup
200.000 civarında ordu hazırla­yarak Doğu Anadolu'ya doğru ilerlemeye başladı.
Al­parslan savaşı kabule mecbur kaldı. Sultanın ordusu 50.000 civarında idi.
Alparslan elçiler göndererek sulh teklifinde bulundu.

24 Ağustos 1071'de, red cevabını alan Alparslan or­dusunu çok güzel bir
şekilde yerleştirdi. Bu arada, Ab­basi Halifesi, Cuma günü İslam dünyasındaki
bütün camilerde, Alparslan'ın zafer kazanması için, dua edilme­sini istemişti.
Sultan Alparslan, 26 Ağustos 1071 Cuma, günü askere hitaben te'sirli bir
konuşma, manidar dua yapmıştı.

Savaş başladı. Taktik icabı Türkler geri çekildi. Hilal seklini alıp her
taraftan düşmana saldırıldı. Bizanslılar feci şekilde mağlup oldular. Romanos
Diogones esir düştü. Alparslan, İmparatora iyi muamele yapmış, sonra da bir
antlaşma yapmıştır. Bizanslılar anlaşmayı bozmuş bunun üzerine: "Bu günden
itibaren mevcut sulh sona ermiştir. Artık haç'a tapanlar öldürülecek,
memleketleri fetholunacaktır. Kartallar gibi uçunuz, Bızanslılara merhamet
etmeyiniz." diyerek Anadolu'nun fethinin tamamlanması lâzım geldiğini ilân
etmiştir.

Bu zafer Türklerin, Anadolu'yu fethederek yerleşme­sine sebep olmuştur.
Malazgirt aynı zamanda İslamlıkla Hıristiyanlığın hesaplaşması idi ki İslam'ın
lehine sonuçlanmıştır.

(Anahatlarıyla İslam Tarihi, Sh.: 167)

27 Ağustos Pazar

HZ. MERYEM (R.A)

Babası İmrân'dır. Süleyman İbn-i Dâvud neslindendir. Anası Hanne'dir. Hz.
Meryem'in babası, Meryem henüz ana karnında iken vefat ettiğinden, anası
doğuracağı çocuğunu Beyt-i Makdis'e hizmetçi yapacağını nezretmişti. Bu
cihetle Hz. Meryem, Beyt-i Makdis'in imamı ve en yakın akrabası olan
Zekerriyya Peygamber'e teslim edilmiştir.

Hz. İsa (a.s.)'nın annesi olan Hz. Meryem için Resû­lullah (S.A.V) şöyle
buyurmuştur: **"Zamanındaki dünya kadınlarının hayırlısı İmran kızı
Meryem'dir. Bu üm­metin kadınlarının hayırlısı da Hatice'dir." **(S. Buharî
Tec. Sarih C. 9/167)

Hz. Meryem, elini, eteğini sıkı tutmak, namusunu ve iffetini muhafaza etmek
hususunda kale kadar metin bir ruha, bir irâdeye mâlikti. Ona yakasından ruh
nefhetmek üzere Cibril (a.s.) temessül ettiği sırada bile: **Mu­hakkak senden
Rahman'a sığınırım!** diye korunmuş­tu! Hz. Meryem bu derece mahcup ve
çekingen bir kız olduğu için Allah (c.c.) onu bütün kadınlık âleminde
görülmedik bir mazhariyetle ve ruhundan nefhermek suretiyle ana yaptı. Ve bu
ana ile oğulu âlemlere ibreti mûcib bir âyet bir mucize kıldı.

Allah (c.c.), Hz. Meryem'i, Hz. Zekerriya (a.s.)'nın ya­nında iken
rızıklandırdı. Zekeriyyâ ne zaman (kızın bulunduğu) mihraba girdiyse onun
yanında bir yiye­cek buldu: **"Meryem, bu sana nereden (geliyor) dedi. O da:
Bu, Allah tarafından. Şüphe yoktur ki Allah ki­mi dilerse ona sayısız nzık
verir."** dedi. (Âl-i İmran: 37)

28 Ağustos Pazartesi

ÖLEN KİŞİ YANINDA YAPILACAK DUA

Ümmü Seleme (r.anha)'den rivayet edilen bir hadiste Ümmü Seleme (r.anha) şöyle
demiştir: "Resûl-i Ekrem (S.A.V) Efendimiz, (zevcim) Ebu Seleme (R.A)'nin
(ölü­münü müteakip) onun yanına girdi. Ebu Seleme (R.A)'nın gözü açık
vaziyette idi. Peygamber (S.A.V) onun gözünü kapanıktan sonra:

**"Muhakkak ki ruh kabzedildiği (alındığı) vakit göz, arkasından takip eder"**, buyurdu. O sırada ev halkından bazı kimseler feryadla ağladılar. Bunun üzerine Resûlullah (S.A.V):

**"Kendi nefisleriniz üzerine hayırdan başka şey dua etmeyiniz. Çünkü melekler söyleyeceğiniz sözlere âmîn derler."** buyurdu.

Sonra Resûlullah (S.A.V):

- Yâ Allah! Ebu Seleme'ye mağfiret et. Onun dere­cesini hidayete erdirilenlerin içinde yükselt. Onun ar­kasından ailesinin geride kalanları arasında ona halef ol (yani onun işini üzerine al). Ey âlemlerin Rabbı! Bi­zim ve onun günahlarını mağfiret eyle. Kabrinde ona genişlik ihsan eyle ve kabrin içinde kendisini nurlandır, diye dua buyurdu.

Bundan dolayı âlimler ölüme hazır olmuş kimsenin ya­nında kendisine tevbe
etmesi, kelime-i şehadetleri hatır­latması ve kendisi ile arkada bıraktığı
kimseler için (ha­yır) dua ederek onların bu dua ile faydalanmaları için iyi
kimselerin ve ilim sahiplerinin hazır olmalarını müstehap saydılar.

          (İmam Şarânî, Ölüm-Ahiret-Kıyamet, Sh.: 44)

29 Ağustos Salı

HİLAFETİN OSMANOĞULLARI'NA GEÇMESİ

Yavuz'un Mısır seferi, onun İs'âm Birliği (Osm. İttihâd-ı İslam) idealinin, en
mühim safhası olarak, dü­şünülmüştü. Sultân Selim Han, İslâm Birliğini en iyi
Osmanlı devletinin, başaracağı kanâatinde idi.

Sultân Selim Han'ın Haleb'deki ilk Cum'a nama­zında, kendini halîfe gibi
gördüğü muhakkaktır. Halep Ulu Câmiî'ndeki ilk Cum'a namazında (29.8.1516),
hutbe'yi Sultân Selim Han nâmına okuyan hatib, Yavuz'u
"Hâkimü'l-Haremyni'ş-Şerifeyn" diye anınca pâdişâh müdahale ederek, "Hâkim"
kelimesini "Hadim" olarak değiştirmiştir. Bilindiği gibi Osmânoğulları'ndan
gelen halifeler, 1924'e kadar, resmen **"Hâdimü'l-Haremey-
ni'ş-Şerîfeyn"**ünvanıyle anılmışlardır. Gözyaşlarını tu­tamayan Sultân Selim
Han, Peygamber (S.A.V)'in, meşru halefi olmanın sevinciyle, oturduğu yerdeki
seccadeyi kaldırarak, alnını camiin mermer zeminine değdirmek suretiyle,
şükran secdesine kapanmıştır. Bu dindarlık ve tevazu, cemâati heyecanlandırmış
ve elektriklemiştir.

Üçüncü Mütevekkil'in, Ayasofya'daki merasimden sonra, Eyüp Sultan Ebâ-
Eyyubi'l-Ensari (R.A) Camiî'nde Sultan Selim Han'a kılıç kuşatıp, hıl'at
giydirdiği, bu merasime, İstanbul'a getirilen Ezher Üniversitesi ulemâsı ile,
Osmanlı ulemâsının da katıldığı, bu ulemâ meclisinin kararıyle hilâfetin
Osmânoğulları'na geçtiği, târihi rivayetler cümlesindendir.

(Osmanlı Devleti Tarihi, Y. Öztuna, Sh.: 158)

30 Ağustos Çarşamba

NİKÂH

Nikâhın sıhhati ve kadının kocasına helâl olması için dört şart vardır:

1- Velinin bulunmadığı taktirde devlet reisinin izin vermesi. Hanefi
mezhebinde, balığa olan bir kadın ister kız ve ister dul olsun vekil, velîye
muhtaç olmadan, di­lediği kimse ile evlenebilir.

2- Kızı veren, babası ve dedesinden başkası ise, bâliğa olan kadının
muvafakati. Kız ve dul olması arasında fark yoktur.

3- Âdil iki şahidin bulunması.

4- Îcab ve kabul. (Yâni erkeğin "aldım", kadının da "vardım" demesidir. Îcab
ve kabul muttasıl olmalıdır. Araya bir iş ve söz girmemelidir.

Hanefî mezhebine göre, şâhidlerin hepsi de kadın ola­bilir, ancak iki kadın
bir erkek makamına geçer. Böylece mükellef olan kadın ile erkek, iki şahit
huzurunda evle­nebilirler.

Şafii mezhebine göre iki tarafın vekilleri, yahut birinin vekili kadın olamaz.
Hanefî mezhebinde İcadın doğru­dan doğruya, arada erkek bir vekil olmaksızın,
nikâh akdi yapabilir.

(İhya C. 2, Sh. 95)

**"Nefsim ****Yed-i kudretinde olan Allah'a yemin ede­rim ki içimden şöyle geçiyor**

**Odun yığılmasını emredeyim. Odunlar yığılsın. Sonra namazı emredeyim. Namaz için ezan okunsun. Daha sonra bir adamın ****mü'minlere imam olmasını emredeyim ve namaza gelmeyenlerin gidip evlerini yakayım." **(Rıyâzü's-Sâlihin, C. 2, Sh. 389)

31 Ağustos Perşembe

CEDEL

**"Kim, haklı olduğu halde münâkaşayı terkederse, Allah-ü Teâlâ ona Cennet'te bir ev yapar."**

Bu gösteriyor ki, haksız olduğu takdirde münâkaşayı kesmesi vâcibtir. Ancak,
haklı olduğu zaman terketmesinin sevabı, daha büyüktür. Zira; haklı olduğu
halde sus­mak, haklı olmadığı zaman susmaktan nefse daha ağır gelir. Sevâb da
durumun ağırlığına ve din kardeşleri arasında sebebiyet vereceği kinin
ateşlenmesine göredir.

Nitekim: Efendimiz (S.A.V) şöyle buyurdu:

**"Birbirinizden yüz çevirmeyin, buğz etmeyin, kıs­kanmayın, yekdiğerinizden yardımınızı kesmeyin ve Allah'ın kullarıyla kardeş olunuz.**

**Müslüman, müslümamn kardeşidir. Ona zulüm et­mez, onu mahrum etmez ve rüsvâ eylemez."**

Münâkaşa sebebiyle bir müslümamn kardeşine haka­ret etmesi çirkindir. Esasen
cedel, en şiddetli harekettir. Zira, bir kimse diğerinin sözünü reddedince onu
cehalet, ahmaklık, gaflet ve kavrayışsızlıkla itham etmiş olur. Bütün bunlar
ise, kalb kırıcı, küçük düşürücü ve uzak­laştırıcıdır.

Ebû ümâmetel-Bahili şöyle bir hadîs rivayet etmiştir:

Şiddetli münakaşa ettiğimiz bir sırada Resûlullah (S.A.V) çıkageldi.
Öfkelenerek şöyle buyurdu:

**- "Hayrının azlığından dolayı cedeli (çekişmeyi) bırakınız. Şüphesiz, onun faydası azdır ve kardeşler arasında adavet yayar." **(İ. Şârânî)

1 Eylül Cuma

KABİRDE MÜ'MİNİN SEVİNDİRİLMESİ

Ka'bü'l-Ahbar'ın söyle dediği rivayet edilmiştir:

- İyi (ve mü'min kul) kabrine konulduğu zaman iyi amelleri onun etrafına toplanırlar. Sonra azap melekleri ayakları tarafından yanına gelince, namaz:

- Bu zatın yanından uzaklasınız. Çünkü onun vücu­du (namaz kılmaktan) yorulmuştur, der. Sonra azap me­lekleri ölünün yanma baş tarafından gelince (tuttuğu) oruçlar:

- Ölünün yanına size buradan geçit yoktur. Zira bu zat, Aziz ve Celil olan Allah (rızası) için (oruç tutmak­tan dolayı) hararet ve susuzluk çekmesi uzayıp giderdi, diyerek azap meleklerinin geçmesine engel olur.

Sonra (yan tarafından gelip) yaklaşmak isteyince hac ile cihad:

- Defolun buradan, bu zatın vücudu incinmiş, bedeni yorulmuş ve Aziz ve Celil olan Allah (c.c) için haccetmiş, ci­had yapmıştır. Sizin onun yanına yaklaşmanıza izin yoktur, derler.

Sonra ön tarafından gelmek isteyince (verdiği) sada­kalar:

- Çekilin arkadaşımın yanından (ve defolup gidin). Aziz ve Celil olan Allah'ın rızasını kazanmak için bu el­lerden nice sadakalar çıkmıştır da Allah'ın (fakir kulla­rının) eline ulaşmıştır. Ölünün yanına yaklaşmanıza izin yoktur, diyerek azap meleklerini geri çevirir. Bunun üzerine (azap meleği) ölüye:

- (Ey falanca zat) huzur içinde uyu. Hayatında da ölümünde de temiz oldun der.

(Ölüm-Kıyamet-Ahiret, Sh.:126)

2 Eylül Cumartesi

OSMANLI'DA CİHAD VE ZAFER FİKRİ

Feth eder Rumelin avaze-i "Allah Allaah"

Cihad fikri Allah yolunda, Allah inancıyla, şehid ola­nın Cennet'e gideceği
gazi olanın bu dünyada en büyük şan ve şerefe kavuşacağı imanı içinde döğüşen
Osmanlı askerinin zaferi elde etmemesi mümkün değildi. Zafer­den büyük hiç bir
değer de yoktu. Zira devlet, zafer üzerine kurulmuş, zaferle gelişmiş, zaferle
cihangir olmuş, zaferle hayatiyet bulmuştu. XX. asırda bile bu büyük
za­ferlerin mirası, meyveleri ve hatıraları, yene yene bitiri­lememiştir.

Zaferin bir devlet hayatındaki ehemmiyeti, Osman­lı'ya mahsus değildir. Büyük
olan ve büyük olmaya ça­lışan her devlette bu böyledir. Zafer fikri olmayan
dev­let, dumura uğramış, duraklama, çözülme, parçalanma devresine girmiş,
kendi kendini küçük ilân etmiş devlet­tir. Hiç bir akıllı devlet adamı, kendi
devletini bu şekilde ilân etmemiştir. Aksi takdirde millî şuur ölür ve
sonun­da devleti tutan toplum çözülür.

(Yılmaz Öztuna, B.T.T. 9. cilt, Sh.: 262)

**AVRUPA'DA TAHSİL**

Kızımın iffeti batmakta rezilin gözüne

Acırım tükrüğe billahi, tükürsem yüzüne.

Demiş olsaydı eğer: **"Kızlara mektup lâzım.**

**Şu kadar vermelisin"** kahrolayım kaçmazdım.

Elverir sardığımız bunları halkın başına...

Ben mezarımda huzur istiyorum, anladın a!

Biraz insafa gelin; öyle ya artık ne demek?

Zengin olduk diye, lanet satın almak mı gerek?

(Süleymaniye Kürsüsünden-M. Âkif Ersoy)

3 Eylül Pazar

ALLAH BAŞKA BİR KAVİM GETİRİR

**"Ey o bütün iman edenler! İçinizden kim dininden dönerse duysun: Allah onun yerine öyle bir kavim geti­recek ki Allah onları sever onlar Allah'ı severler. Mü'minlere karşı başları aşağıda, kafirlere karşı başlan yukarıdadır. Allah yolunda mücahede ederler dil uzata­nın levminden korkmazlar. İşte o Allah'ın fazlıdır. Onu dilediğine verir ve Allah vâsidir, alimdir, ve her kim Allah ve Resûlü'ne iman edenlere yar olursa şüphe yok ki o Allah hizbidir. Ancak galip olanlar onlardır."**

Binaenaleyh, hiç biriniz ümitsizliğe düşmeyiniz, düşüp te kafirler peşinde
koşmayınız. Allah'tan böyle evsafa sa­hip bir kavim olmayı dileyiniz,
isteyiniz. Fakat bunu ceb­ren alınan bir hak da zannetmeyiniz, inhisar fikrine
sap­mayınız.

Burada yalnız irtidadı itikadı değil irtidadı amelî de mevzuu bahistir.

Evvela Araplar kavmden kavime bu hizmeti yapmışlar, ba'dehu Emeviyyenin son
zamanlarında olduğu gibi bu hizmeti Araptan aceme doğru geçmiş, Fars manen ve
maddeten İslâm'a pek büyük hizmet eylemiş, sonra bun­lar da aynı hale gelmiş,
bu defa da Allah Türkleri gönder­miş Araplar'ın, Farslar'ın kadrini bilmeyip
zayi ettikleri devleti İslâm'ı ele alarak İstanbul'a ve oradan kıtayı arzın
her tarafına yaymışlar, Türkler de yukarıda geçen âyetin tebşirine dahil
olmuşlardır. Demek ki onlar da bu nimetin kadr-u kıymetini bilmez, küfrü
küfrana doğru giderlerse mevkilerini Allah'ın göndereceği başka bir kavme terk
et­meye mecbur olacaklardır.

(Hak Dini Kur'ân Dili C. 3, Sh.: 1719-20)

4 Eylül Pazartesi

TAHÂRETİN ÂDABI

* Ayakta su katiyetle dökülmemeli:"Rasûlullah (S.A.V) ayakta su dokundu diyen yalan söyler" şeklinde­ki Hz. Âişe (R.A) Hadis'ini hatırlayalım.

*Yıkandığı yerde su dökmemek. "Umum vesveseler bundandır."

* Def-i hacet için gidilen yere, Allah ve Peygamber is­mi yazılı bir şeyi yanında bulundurmamak.

* Hacet için, oturmadan evvel tehâret maddesini (su­yu) hazırlamak.

* Mesaneyi tamamen boşaltmak için iyice beklemek ve sonra öksürmek, ayakları kımıldatmak, oylukları sıkıştır­mak, tenasül uzvunu sıvamak, gibi mutadı olan hareket­ler yaparak necis şeylerin giderilmesi gerekir ki buna istibra denir.

* Sidiğin tamâmiyle kesildiğine kanaat geldikten sonra istinca yapılmalıdır. Zira, sidik yaşlılığının damlaması abdestin sıhhatine mânidir.

* Bu hususta fazla ifrata varmak ve vesveye düşmekte zararlıdır. Resûlullah (S.A.V) bunun için "şeytandan­dır"demişlerdir.

* İstincada temizliğe fazla dikkat edip bevil ve şâire eseri bırakmamağa istinka denilir.

* İstincadan sonra ayağa kalkmadan, temiz bir bez parçası ile kurulanıp bedendeki kullanılmış suyu müm­kün mertebe azaltmalıdır. Bir Hadîs-i Şerifte "Sidikten pek korununuz, çünkü kabirin bütün azabı ondandır" buyurulmuştur.

5 Eylül Salı

KABİR AHVÂLİ

Ebû Bekir Sıddık (R.A)'ın kızı Zatü'n-nıtakayn Esmâ (R.A)'dan şöyle dendiği
rivayet edilmiştir:

Resûlullah (S.A.V) hutbe iradına başlamış ve kişinin ka­birde göreceği sorgu
ve sualleri anlatmıştı. Resûl-i Ekrem (S.A.V) Efendimiz kabir ahvâlini böyle
tafsilatıyla anlatınca müslümanlar dehşetli bir suretde feryâd edip
ağlamışlardır.

Nesaî rivayetinde şu ilâveyi zikretmiştir. **"...Cemaatın bu feryâd ve figânı
Resûlullah (S.A.V)'ın bu hutbelerini anlamaklığıma mâni oldu. Bu sayhalar
sükûnet bulunca bana yakın olan birisine:"Cenab-ı Hak bereket ve saa­detini
artırsın Resûlullah (S.A.V) hutbelerinin sonunda ne buyurdu?"** diye sordum. O
da:

**"- Bana vahyolundu ki siz kabirlerinizde Deccâl'ın fitnesine yakın bir fitne ile imtihan olunursunuz bu­yurdu"** dedi.

Şârih Avni, İbnî Kesir tefsirindeki sualin şunlar olduğu naklediliyor:

- Rabbin kimdir? Dinin nedir? Nebin kimdir? denildi­ğinde mü'min:

- Rabbim Allah, dinim din-i İslam, Peygamberim Muhammed (S.A.V)'dir. Zahir ve bâhir âyetlerle Allah tara­fından gelmiştir. Onun nübüvvetine iman ve risâletini ka­bul ve tasdik ettik der. Sual melekleri de ona:

- Doğru söylüyorsun! Sen dünyada bu itikadla ya­şadın, böyle öldün, böyle de ba's olunacaksın (diriltile­ceksin)" der.

(Hz. M. Sâmi, Musahebe, C. 3, Sh 247)

6 Eylül Çarşamba

SIR

Yine Efendimiz (S.A.V) buyurdu:

**"Üç tanesi müstesna, bütün meclislerde emanet var­dır (sırları saklanmalıdır).**

**Bunlardan birincisi, bir mü'minin kanı akıtılan mec­lis, ikincisi, zina meclisi, üçüncüsü ise, gayr-i meşru yoldan bir malın iktisâb edildiği meclis."**

**Yine buyurdu ki:**

**Emânet içinde oturan iki kişiden birinin sonradan ar­kadaşının hoşlanmadığı bir şey söylemesi caiz değildir."**

Ediblerden birine sorulmuştu:

- Sen sırrı nasıl muhafaza edersin?

- Ben onun mezarı olurum, cevabım vermişti.

Yine denilmiştir ki, hür'lerin (asalet sahibi olanların) göğüsleri sırların
mezarlarıdır.

Aynı şekilde denilmiştir ki; ahmakın kalbi dilinde, akıl­lının kalbi ise
içindedir. Yâni: ahmak, içindekileri bir tür­lü saklayamaz, farkında olmadan
açığa çıkarır.

Bundan dolayı, ahmaktan uzaklaşmak, onun arkadaşlı­ğından, hatta onu görmekten
sakınmak gerekir.

Bir adama nasıl sır sakladığı sorulmuş, o da şu cevabı vermiştir:

**- Ben sır saklarım, sakladığımı da saklarım. Zünnûn ise, şöyle diyor:**

"Seni sadece masum halinde görmek isteyen kimse­nin dostluğunda hayır yoktur."

(İ. Şarani)

7 Eylül Perşembe

KANUNİ SULTAN SÜLEYMAN HAN'IN ŞAHSİYETİ

Doğu dilleri dışında Sırpça da bilen Sultân Süleyman, büyük bir divan sahibi,
şair, hattat, değerli taşlar müte­hassısı idi. 13 Serer-i Humâyun'un müddet
bakımından toplamı 10 yıl, 7 ay, 7 gündür. Bu müddeti İstanbul dı­şında, at
üzerinde veya otağında ordu içinde geçirdi. Bursa ve Edirne'de oturması ve sık
sık diğer şehirlere gitmesi bunun dışındadır.

Diplomasi ve devlet idaresinde gösterdiği deha bakı­mından Fatih'den, askerlik
dehâsı bakımından, Fatih ve babası Yavuz'dan sonra gelir.

Charles-Quint'den daha büyük şahsiyetti. Başında bulunduğu Türk
İmparatorluğu'nu, hiç bir Avrupa devletinin aynı müddet içinde tekâmülüyle
mukayese dahi edilemeyecek derecede halefine teslim etti. (N. longa).

Şeyhülislâm Ebussuûd Efendi ile beraber yaptığı ka­nunlar 19. asır başlarına
kadar yürürlükte kalmıştır. Ebussuûd Efendi bunları şeriat ve örfi hukukla çok
mahirane bağdaştırmıştır. Bu kanunlar dikkatle uygulan­mış, kanun yaptığı için
değil, bunları adaletle tatbik et­tiği için millet Sultan Süleyman'a
"**Kanûnî**"demişlerdir.

Kanunî devri; en geniş sınırların elde edildiği dönem değildir. En muhteşem
devletin, en iyi yönetildiği dö­nemdir.

Kanuni devrini, o yıllarda yaşıyan Latıyfî hiç bir mübalâğa tasımıyan şu
be'liğ cümle ile ifade eder.

**“Bir Sultân-ı azıymı'ş-şandır ki, her kıtada hutbesi yürür ve bin bir kıt’ada nevbeti vurulur.”**

8 Eylül Cuma

ÖKSÜZ OKŞAMAK, HALİNE ACIMAK HAKKINDA

Babası ölmüş çocuğu himaye et, tozunu silkele, bir ye­rine diken batmış ise
çıkar.

Öksüzün ne derece aciz olduğunu bilir misin? Hiç ök­süz ağaç neşvünema
bulabilir mi?

Bir yetimi başını eğmiş, düşünceli meyus gördüğün za­man sen kendi çocuğunun
yüzünü öpme.

Yetim ağlarsa nazını, kim çeker? Öfkelenirse öfkesini kim hoş görür? Amanın
yetim ağlamasın, çünkü o ağlar­ken arşı âlâ titrer...

Yetime merhamet göster gözünün yaşım sil. Yüzünde toz toprak varsa, onu
şefkatle temizle.

O yavruyu himaye eden babası ölmüş ise onu sen göl­gende besle.

Babam beni oğlum diye kucakladığı zaman kendimi taçlı bir padişah sanırdım.
Üzerime bir sinek konsa idi, babam hane halkının hepsini haslardı. Şimdi o
haldeyim ki, beni düşmanlar esir alacak olsalar, bir dostum yok ki yardımıma
koşsun.

Ben yetimlerin derdinden anlarım. Çünkü pederim be­ni çocukluğumda yetim
bırakmış, gitmiştir.

(Bostan ve Gülistan-Şeyh Sâdî-i Şirazî-Sh: 94)

**MAZLUMUN DUASI**

Ebû Hüreyre (R.A) Peygamber (S.A.V)'den rivayet ediyor:

**"- Üç dua vardır ki, onlar kabul olunurlar: Mazlumun duası, misafirin duası, babanın çocuğuna duası..." **(Ahlâk Hadisleri, Sh.: 490)

9 Eylül Cumartesi

ADİL HÜKÜMDAR

Avf b. Mâlik (R.A)'den, Resûl-i Ekrem (S.A.V):

**"İdare adamlarınızın hayırlısı, sizi seven ve sizin ta­rafınızdan sevilenlerdir. Siz onlara dua edersiniz, onlar da size dua ederler. İdâre adamlarınızın şeriri, sizi sev­meyen ve sizin tarafınızdan sevilmeyen, size lâ'net eden, sizin de kendilerine lâ'net ettiğiniz kimselerdir" **buyurdu. Biz:

**"Yâ Resûlullah! Onlarla münâsebeti keselim mi?"** de­dik. Resûl-i Ekrem (S.A.V) iki defa:

**"Hayır, sizinle namaz kıldıkları müddetçe onlara itaat ediniz."** buyurdu. (Müslim)

- Ebû Hüreyre (R.A)'den, Resûl-i Ekrem (S.A.V):"Yedi sınıf var ki, Allah-ü Teâlâ kendi gölgesinden başka göl­ge olmayan bir günde onları kendi gölgesinde barındı­rır

**Âdil devlet reisi, Allah'a ibâdet ederek yetişen deli­kanlı, gönlü mescitlere bağlı olan kimse, Allah rızâsı için birbirlerini seven ve bunun üzerine toplanan ve ay­rılan iki kimse, şeref ve mevki sahibi güzel bir kadın kendisine arz-ı nefs ettiği halde "Allah'tan korkarım" diye bu teklifi reddeden kimse, sağ elinin verdiğini sol eli duymayacak surette gizli sadaka veren kimse, kim­senin bulunmadığı yerde Allah'ı hatırlayıp da gözleri yaşla dolup taşan kimse"** buyurmuştur. (Buhâri ve Müslim)

Resûl-i Ekrem (S.A.V):

**"Ehl-ü ıyâline ve idaresi altında olanlara adâletle hükmeden âdil kimseler, Allah nezdinde nurdan min­berler üzerinde otururlar, yüksek mevki'lere çıkarlar." **buyurmuştur. (Müslim)

10 Eylül Pazar

HZ. CAFER TAYYAR (R.A)’DA DÖRT HASLET

Bir gün Cibril (a.s.) Nebiyy-i Ekrem (S.A.V)'e gelerek:

"- Yâ Resûlallah (S.A.V), Cenâb-ı Hak Cafer-i Tayyar'ın dört hasletinden
memnun olduğunu bildiriyor. Câhiliyye devrinde iken bu dört hasleti vardı,
şimdi de vardır" dedi. Resûl-i Ekrem (S.A.V) Cafer bin Ebî Tâlib'e bu dört
hasletinin neler olduğunu sordu. Cafer (R.A) dedi ki:

- Yâ Resûlallah:

1. Asla içki içmedim. Çünkü gördüm ki, içki aklı gide­riyor. Halbuki ben aklın
gelmesine gitmesinden daha faz­la muhtacım.

2. Asla puta tapmadım. Çünkü gördüm ki onun ne bir fâidesi vardır, ne de bir
zararı.

3. Aileme olan kıskançlığımdan dolayı hiç bir zaman zina etmedim.

4. Hiç bir zaman da yalan söylemedim. Çünkü bu işi denâet olarak gördüm.

Bazı sahabe demişlerdir ki: Kızını içki içen bir kimseye veren, onu zinaya
sevk etmiş gibidir. Bunun mânâsı şu­dur ki içki içen bir kimseden çok kere
talâk vâki' olur. Bir de ondan içkili iken hâmile kalırsa şeytandan hâmile
kal­mış gibi olur. Bu sebeple velîye düşen, kızını yâhud kız kardeşini içki
içene, namaz kılmayana ve münkîratı işle­yene vermemelidir.

(Hz. M. Sâmi, Bakara Sûresi Tef. Sh, 275)

11 Eylül Pazartesi

EBÛ ALİ FARMEDÎ

Zahir ilimlerini evvelâ Nişabur'da Şeyh Ebu Said Ebul Hayr hazretlerinden,
sonra Ebul Kasım Kuşeyri hazretle­rinden tahsil etmiştir.

Bâtın ilimlerine evvelâ Şeyh Ebül Kasım Gürkanî Tusî hazretlerine, sonra da
Ebûl Hasan Harkânî hazretlerine candan hizmet ederek almıştır. Gençliğinden
beri hizmet ehli idi. Gittikçe aşk ve şevki arttığından üstazlarının izin ve
müsaadeleri ile diğer üstaza devam ederlerdi. Buyurulmadan gerekli mâkul işi
gözetler, eda eder, böylece büyük teveccühlere mazhar olurdu.

Birgün üstazı Ebul Kasım Kuşeyri boy abdesti almak üzere hücresinde yıkanırken
bir kova su tedarik ederek hazretin hücresinin kapısının önüne kor ve su
getirdiğini ihsas ederek oradan sıvışır. Kuşeyri hazretleri meğer böy­le bir
ziyade suya ihtiyaç hissedermiş, memnun olur. Der­hal alır yıkanmasını,
abdestini tamamlar. Çıkınca:

- Bu suyu kim getirdi, diye sorar:

Ebû Âli acaba bir sûi edep mi yaptım diye çekinir, fakat söylemek
mecburiyetinde kalır:

- Bendeniz getirdim efendim, der.

Bunun üzerine Ebul Kasım Kuşeyri hazretleri:

- "Ey Ebû Âli! Yetmiş senede ihraz ettiğimiz merte­beleri, sen bir kova su ile kazandın. Hizmetindeki firâsetin seni daha çok yükseltir oğlum. Allah razı ol­sun..." diye dua eder.

(M. Hâni Âdâb, Sh.: 68)

12 Eylül Salı

ÎMÂNIN TADINA VARMANIN ÖLÇÜLERİ

Resûlullah (S.A.V):

"Üç şey vardır ki bunlar kimde bulunursa o kimse imânın tadını bulur.

**1-**** Bir kimseye Allah ve Resulü, başkalarından daha sevgili olmak.**

**2-**** Bir kimse sevdiğini yalnız Allah (c.c.) için sevmek.**

**3-**** Bir kimseyi Allah (c.c.) küfürden kurtardıktan son­ra, tekrar küfre dönmekten, ateşe atılmaktan tiksindiği gibi tiksinmek"** buyurmuşlardır.

**"Bu hadis-i şerif İslâm'ın esas kaidelerinden büyük bir kaidedir."** Nasıl büyük bir kaide olmasın ki bu hadis­te îmânın aslını, hatta aynini teşkil eden Allah (c.c.) ve Resûlullah (S.A.V) sevgisi, Allah (c.c.)'dan başkasını sev­memek ve küfre dönmekten tiksinmek; îmânı haddizatında kuvvetli, kalbi îmâna yatkın ve îmânı eti ile kanına karışmış olan kimselere müyesserdir. İşte îmânın tadını bulacak olan ancak bunlardır.

**Îmânın Tadı**

Ulemâ (Rahime humûllah): **"İmânın tadından murâd, ibâdet ve tâatları lezzetli
görmek, Allah (c.c.) ile Resulü (S.A.V)'nün rızâlarını kazanmak için
meşakkatlara ta­hammül göstermek ve bunları dünya menfaatine tercih
etmektir"** diyorlar.

(S. Müslim, C. 1, Sh.: 261)

Kulun Allah (c.c.)'ını sevmesi, onun emirlerine uyarak ibâdet ve tâatta
bulunması, muhalefet göstermemesidir.

13 Eylül Çarşamba

ÇIKAN GÖZÜ YERİNE KOYMA MUCİZESİ

Katade (R.A) düşmanın oklarından korunmak için Pey­gamberimiz (S.A.V)'in önüne
dikilerek yayın başı ufalanıncaya kadar yerinden ayrılmaksızın onunla
müşriklere ok attı.

Nihayet gözünden kendisi de bir okla vuruldu. Göz be­beği yanağının üzerine
aktı. Çıkan göz bebeğini avucuna alıp Peygamberimiz (S.A.V)'in yanına geldi.
Onu görür görmez, Peygamberimiz (S.A.V)'in gözleri yaşardı.

**"Ey Katade bu ne?"** buyurdu.

Katade: **"Görmüyor musun şunu ya Resûlallah (S.A.V)"** dedi. Peygamberimiz
(S.A.V): **"İstersen sabreder­sin, Cennet senin için hazırlanır. İstersen göz
bebeğini yerine koyup senin için Allah'a yalvarırım. Ondan hiç­bir şey eksik
olmaz. Eski halini bulur"** buyurdu.

Katade (R.A): **"Ya Resûlallah (S.A.V)! Muhakkak ki Cennet büyük bir mükâfat
ve yüksek bir ihsandır. Fa­kat benim nikâhım altında genç ve güzel bir hanımım
var. Ve onu severim o da beni sever. Onun, gözümü (ka­palı ve çapaklı)
görmesinden bana karşı sevgisinin azal­masından korkarım. Sen hem gözümü
yerine koyup es­ki haline getirsen, hem de benim için Allah'tan Cennet dilesen
olmaz mı?"** dedi.

Peygamberimiz (s.a.v,): **"Ey Katede olur, yapayım" **buyurdu ve Katade'nin
gözbebeğini alıp yerine koydu.

Katade'nin yeni gözü ötekinden daha dayanıklı ve güzeldi.

(İslâm Tarihi, M. Asım Köksal)

14 Eylül Perşembe

PEYGAMBERİMİZ (S.A.V)'İN ROMA İMPARATORUNA MEKTUBU

Peygamberimiz (S.A.V) Hudeybiye antlaşmasından sonra, en yakından, en uzağına
kadar komşu hükümdar­lara ve kabile reislerine İslâm'ı tebliğ etmek ve
kendilerini İslâmiyet'e davet etmek gayesiyle teşebbüslerde bulundu. Dihye b.
Halîfetü'l Kelbî'yi de Roma İmparatoruna elçi olarak gönderdi.

Heraklius, mektubu aldı ve okuttu:

**"Bismillâhirrahmânirrahîm.**

**Allah'ın kulu ve Resulü Muhammed'den Rumların Büyüğü Heraklius'a!**

**Hidayete uyanlara, doğru yolu tutanlara selâm olsun!**

**Bundan sonra derim ki: Ben, seni İslâm davetiyle müslümanlığa davet ediyorum. Müslüman ol, selâmeti bul da Allah (c.c.) sana ecr ve mükâfatını iki kat versin. Eğer bu davetimi kabul etmezsen, yoksul çiftçilerin, bü­tün tebaan olan halkın günahı senin boynuna olsun!**

**(De ki: Ey Ehl-i Kitâb, geliniz aramızda ve aranızda eşit ve ortak olan bir kelimede birleşelim de, Allah (c.c.)'tan başkasına tapmayalım. O (c.c.)'na hiç bir şeyi eş, ortak tutmayalım. Allah (c.c.)'ı bırakıp da birbirimizi Rab tanımayalım. Buna rağmen, onlar bu davetten yüz çevirirlerse, siz şâhid olunuz ki, bizler muhakkak müslümanız) deyiniz."**

Mektubun okunuşu sırasında Kayzer'in etrafındakiler arasında karışıklık çıktı.
Ancak, Heraklius ruhen mektup karşısında derin bir huzur duydu ve İslâmiyet'e
karşı saygısı arttı.

(A. Köksal, İslâm Tarihi, VII. Sh.: 37-49)

15 Eylül Cuma

İYİLİKLE EMİR, KÖTÜLÜKTEN NEHY

İslâm'da iyilikle emir, kötülükten nehiy de öğütten iba­rettir. Ne mühim bir
vazifedir.

Maruf (iyilik), şer’an güzel görülmüş olan şeydir.

Münker de (kötülük) şer'an çirkin bulunan şeylerdir. Her müslüman, kendi
dindaşları hakkında ve bütün in­sanlık hakkında hayırda bulunur. Maruf ile
emir ve tavsi­yede bulunmayı, irşad vazifesi, yapılmasında bir fenalık zuhuru
melhuz değilse fiilen yapılır. Melhuz ise kavlen (söz ile) yapılır. Bu da
muhataralı ise yalnız kalben yapı­lır.

Bir müslüman, yapacağı emir ve nehyin zararsız kabul edilebileceğini zannı
galibiyle bilirse bu vazife kendisine bir vecibe olur, bunu terk edemez. Fakat
bu yüzden ken­disine bir zarar geleceğini, dövülüp sövüleceğini yine zannı
galibiyle bilirse bunu terk etmesi efdal olur. Kabul edilmemekle beraber böyle
bir mahzur zuhur etmeyeceğini bildiği taktirde de muhayyerdir. Dilerse bu
vazifeyi ya­par, dilerse yapmaz. Fakat yapması efdaldir. Bu uğurda bazı
sıkıntılara katlanmak ise bir mücahededir (cihaddır.)

Bir zatın emir veya nehy ettiği, şey;hakka ve maslahata muvafık ise kabul
edilmelidir.

Allah (c.c.) mü'minleri bu vazifelerinin şuurunda olan­lardan eylesin.

(İ. İlmihali, Ö. N. Bilmen, Sh.: 429)

***

**''Cennet güçlüklerle kuşatılmış, Cehennem ise şeh­vetlerle çevrilmiştir." **(Tirmizi)

16 Eylül Cumartesi

HZ. HALİD BİN VELİD (R.A)

Din uğrunda kendini her türlü tehlikelere atarak yıldı­rım süratiyle düşman
ordularını mağlup ediyordu. Tevhid-i ilâhi için fetihten fetihe koşuyordu. Ve
zafer haberi geldikçe Hz. Ebu Bekir (R.A) **"Analar Halid (R.A) gibi bir er
doğurmaktan acizdir"** diyordu.

Kibar-ı Sahabeden muhaddis, fakih, şeci, hatib ve ma­ruf kumandan idi.
Fütuhatında demir kapıları, taşlardan muhkem kaleleri hâk ile yeksan etmiştir.

Hz. Ömer (R.A)'in emriyle seraskerlikten tenzil buyrulduğu zaman **"Semi'na ve
eta'na"** diyerek kabul edip iti­raz etmemiştir.

Ve hatta asker arasında galeyanı mucib bir hal görerek umum askere hitaben:

**"Ey Guzzat-i Kiram!.. Bizim maksadımız, ilâyı kelimetullahtır. Emirul-ceyş olmak değildir. İslâmiyet iler­lesin, aktâb-ı şevketimiz parlasın da emirülceyş kim olursa olsun. Bundan ne çıkar? Benim Du kadar mu­harebelerde can atıp harp etmekliğim Emirulasker (baş kumandan) olmak fikrine mebni değil, ancak Rızâullah (Allah rızası) içindir. Düşmanın istifade edeceği ihtilaf­ta bulunmamanızı tavsiye eder ve bundan böyle âdi bir nefer gibi din-i âli yolunda fedây-i can etmeği deruhte eylerim"** dedi.

Hz. Halid (R.A)'in bu sözleri asker-i İslâm'ı teskin eyle­di ve herkesi bu
derece âlicenab olduğuna taaccübie mehâsin-i ahlâkını takdir eylediler.

(Hz. Halid Bin Velid (R.A)-Hz. R. M. Sâmi (R.A))

17 Eylül Pazar

MÜSAADE ALMADAN EVE GİRİLMEZ

Müsâade üç defa istenir (kapı çalınır), şayet izin veril­mezse, geri dönülür.

Ebû Hüreyre'nin rivayet ettiği bir hadîste Resûlullah (S.A.V) şöyle buyuruyor:

**"Müsâade istemek (kapıyı çalmak) üç defa tekrar edi­lir: Birincisinde, uyanırlar; ikincisinde, hazırlanırlar;üçüncüsünde, ise; ya izin verirler veya reddederler."**

Onlara nasihatin bir nevi de:

HERKESE GÜZEL AHLÂKLA VE EN GÜZELYOL HANGİSİ İSE, ONUNLA MUAMELEDE BULUNMAK

Nitekim insan, şayet câhile ilim, ümmiye fıkıh, gabî olana beyân ile
mukabelede bulunursa, hem onlara eziyet vermiş olur, hem de kendisi eziyet
görür.

Aynı şekilde yaşlılara saygı, küçüklere de şefkat göster­melidir.

Hz. Peygamber (S.A.V):

**"Büyüklerimize saygı, küçüklerimize şefkat göster­meyen, bizden değildir." **buyurmuşlardır.

Büyüklerin yanında izin almadan konuşmamak da, on­lara saygının esasından
sayılır.

Bir hadîste:

**"Yaşından dolayı bir ihtiyara saygı gösteren bir gen­ce, Allah-ü Teâlâ (c.c.), mutlaka o yaşında (ihtiyarladı­ğında) kendisine başkası tarafından saygı göstertir."**

Bu, aynı zamanda, uzun ömürlü olmak için de bir müj­dedir. Zira; büyüklere
saygı göstermeye, ancak ömrünün uzun olmasında İlâhi irâdenin vâki olduğu
kimseler mu­vaffak olabilir. (İmam-ı Şarani)

18 Eylül Pazartesi

SÂDIK DOST

Hz. Ömer (R.A) buyururlar ki: **"Sizden biriniz candan bir arkadaşından sevgi
ve samimiyet görünce ona sımsı­kı sarılsın. Çünkü bu her zaman ele geçmeyen
bir devlettir."**

Âyet-i kerimede buyurulur: **"Kıyamet gününde müc­rimler (bizi ancak bizden
önceki mücrimler sapıttı. Ar­tık bizim için ne şefaatçiler ne de candan bir
dost yoktur) diyecekler."** (Şuâra Sûresi: 99-101) Dünyada mücrimlerle ülfet
edip, candan dost kazanmayanlar şefa­atçi de ümit etmiyorlar.

Hakiki mü'minlerin esaslı vasıflarından, güzel ahlâkından bazılarını şu
hadîs-i şerif meali bildirmekte­dir: **"Mü'min gayet sıcakkanlı, ince ruhlu ve
yüksek seciyye sahibidir. Pek çabuk sevilir ve kendisiyle anlaş­mak kolay
olur. Bu sıfatlan haiz olmayanda hayır yok­tur."**denmiştir.

Bazı hikmet ehilleri oğullarına verdikleri öğüdde şöyle demişler: Oğlum
istediğin kimselerle arkadaş ol, fakat şu dört kimseden sakın:

1) Ahmakla arkadaş olmakdan sakın, çünkü ahmak sa­na fayda vereceğim niyetiyle
zarar verir.

2) Hırslı, tamâhkar kimse ile arkadaş olma. Çünkü o seni bir lok­ma ekmeğe,
bir yudum suya, bir çekirdeğe satmakda te­reddüt etmez.

3) Cimri ile arkadaş olma. Çünkü cimri kendisine muhtaç olduğun vakitde seni
perişan eder.

4) Korkakla da arkadaş olma. Çünkü o seni de, ana babanı da rüsvay eder,
sonunda aldırmaz bile.

(Hz. R. M. Sâmi (k.s.). Musahabe, C. 4, Sh.: 64)

19 Eylül Salı

YÛSUF-U HEMADÂNÎ

Onsekiz yaşında iken İran'da Hamedan'dan Bağdat'a geliyor, Mevlâna Ebu İshak
Hazretlerinden Fıkıh, Hadis ve Tefsir ilimlerini öğreniyor. İmam-ı Âzam Ebu
Hanife mezhebine, Ebu Âli Farmedî hazretlerinin tarikine giri­yor.

Kendi vaaz ve nasihata başlıyor, feyizler saçıyor. Bağ­dat'tan İran'a,
İsfahan'a geliyor. İlmini, irşadını ilerleti­yor. Tekrar Ebu Âli Farmedî
Hazretlerinin hizmetine eri­şiyor... Seyri sülûkunu tamamlayıp velîlerin en
büyükle­rinden oluyor.

Meşayihin hikmetli kelâmlarını derler, sohbetlerinde zikrederdi.

Bir gün sâdık bir müridinin muradına cevap için onun bulunduğu şehir dışı yere
gider müşkülünü halleder:

- Bundan sonra böyle müşkülün olursa sen gel! der.

Mürid:

- Böyle anlarda dağların, kırların, her taşı biiznillâh Yusuf Hemadâni oluyor. Efendime artık zahiren zahmet vermem der.

Şeyh bu sadakat ve teslimiyete ve rabıtaya hayran kalır:

- Candan sadık mürid, şeyhini gah ayağına getirir, gah onun ayağına gider ve daha çok ruhan onu yanında bilir, bulur.

- Aşk bizim yolumuzdur, buyururlardı.

(M. Hanî Âdâb, Sh.:70)

20 Eylül Çarşamba

HELÂ'YA GİRİŞ

Enes (R.A)'den rivayet edilmiştir. Demiştir ki: Resûlullah (S.A.V) helaya
gireceği vakit:** "Allah’ım, erkek ve dişi şeytanlardan sana sığınıyorum"**
der idi.

Hadîs-i Şerifin ibaresi (izedehale) şeklinde olduğuna göre bu kısma mânâ
verirken **"Girdiği vakit"** diye şerh edilmiştir.

Bu hüküm, kaza-yı hacet için hazırlanmış helalar hak­kında böyledir. Karine de
duhûl'dur. Zira kaza-yı hâcet için hazırlanmayan ovalar hakkında vârid olmuş;
oralara da şeytanların gelirdiği beyân olunmuş ise de kaza-yı hacet için
hazırlanmayan yerlerde bu zikir meşrudur. Böyle yerlerde zikir kaza-yı hacet
için elbiseyi kaldırır­ken, hazır helalarda ise helaya girmeden söylenir. Enes
(R.A) hadisinin zahirine bakılırsa Resûl-i Ekrem (S.A.V) bu zikri aşikâr
söylüyormuş. Binâenaleyh aşikâr söylemek daha iyidir:

**"Allahümme innî eüzübike minel hubüsi vel habâis."**

(Selâmet Yolsları, C. 1)

***

**HZ. ÖMER (R.A) DİYOR Kİ:**

**"Ezkiyânın en zekîsi, kaçanı te'lîf ve uzak kalanı taltif eden ve herkesi iz'ânla tartan ve haberi ayana ka­rıştırmayan, yâ'ni her işittiğine inanmayan ve karışının yerine sürresini koymayan adamdır. Mübhem ile karı­şık mârifetde, vech ile ma'ruf olan ilimde hayır yoktur!"**

21 Eylül Perşembe

VESİLE VE MAKSAD

Hadîs-i Şerifte şöyle buyrulmuştur:

**"İyne ile alış veriş yaptığınızda, öküzlerin kuyrukla­rını yakalayıp, ziraata razı olduğunuzda ve cihâdı terkettiğinizde Allaıh (c.c.) size öyle bir zilleti musallat kı­lar ki, dininize dönünceye kadar sizi ondan kurtarmaz."**

İyne (alış-verişle ilgili bir tâbir olarak) birinin, diğerine bir eşyayı belli
bir zamana kadar belli bir ücretle satması, sonra da satmış olduğu paradan
daha azı ile onu satın almasıdır. Hadîs-i Şerifte buna iyne denmesi, sahibine
para­sı peşin geldiği içindir. Zira hâzır hal demektir. Müşteri onu, peşin
para ile satmak için satın alır.

Bu Hadîs-i Şerifte, cihâdı terkeden ziraatçileri kötüleme vardır.

Böylece ziraatle uğraşıp, cihâdden yüz çeviren kişi zil­leti hak etmiş olur.
Dünyayı imar, kâfirler için esas, mü'minler için ârizîdir. Çünkü müslümanlar
dünyâyı âhirete bir vesile kılarlar, kâfirler ise bu basit (âdi) hayatın maddî
yönünü bilirler, âhiretten ise gafildirler.

Efendimiz (S.A.V) bir Hadîs-i Şeriflerinde: **"Dünya mü'minin hapishanesi,
kâfirin Cennetidir."** buyurmak­tadırlar.

(Hz. R. M. Sâmi (k.s.), Bakara Sûresi Tefsiri, Sh.: 168)

***

"İnkâr edenler, göklerle yer bitişik bir halde iken bi­zim, birbirimizden
kopardığımızı ve her canlı şeyi su­dan yarattığımızı görüp düşünmediler mi?
Yine de inanmazlar mı?"

(Enbiya Sûresi: 30)

22 Eylül Cuma

ECEL EMROLUNDUĞU YERDE ALINIR

Ölüm Meleği, bir gün, Süleyman (a.s.)'ın yanına girip yanında oturanlardan,
bir adama, uzun uzun bakmış dur­muştu.

Ölüm Meleği çıkıp gittiği zaman, adam, Süleyman (a.s.)'a:

**"Kim bu?"** diye sordu.

Süleyman (a.s.):

**"Ölüm Meleğidir!"** dedi.

Adam:

**"Onun, bana, bakışı, sanki, beni öldürmek istiyor gi­biydi!"** dedi.

Süleyman (a.s.) ona:

**"Peki, şimdi, benim, sana ne yapmamı istiyorsun?"** diye sordu.

Adam:

**"Beni, rüzgâra bindirmeni ve Hindistan'a bıraktırma­nı, istiyorum!"** dedi.

Süleyman (a.s.), rüzgârı çağırdı. Adamı, onun üzerine bindirip Hindistan'a
bıraktırdı.

Bundan sonra, Ölüm Meleği, Süleyman (a.s.)'ın yanına geldi.

Süleyman (a.s.) ona:

**"Sen, yanımda oturanlardan, bir adama, niçin uzun uzun bakmıştın?" diye sordu. Ölüm Meleği:**

**"Ben, onun ruhunu, Hindistan'da almakla emrolunduğum halde, kendisinin, senin yanında bulunuşuna hayret etmiştim."** dedi.

(Peygamberler Tarihi: Sh.:217)

***

**"Faydalı olacaksa insanlara öğüt ver. Allah'tan korkan öğüt alacaktır. Bedbaht olan Ondan kaçınacaktır.” **(A'lâ Sûresi: 9-10-11)

23 Eylül Cumartesi

MÜSLÜMANIN HAKLARI

Müslümanın belli başlı hakları şunlardır:

- Karşılaştığın zaman selâm vermek,

- Dâvetine icabet etmek,

- Aksırdığı ve "Elhamdülillah" dediği zaman "Yerhamükellah" demek,

-Hastalığında ziyaretine gitmek,

- Öldüğü zaman cenazesine katılmak,

- Kendisine verilen sözde durmak,

- Akıl danıştığı zaman, doğruyu söylemek,

- Gıyabında kendisini korumak,

- Kendin için sevdiğini onun için de sevmek; kendin için hoşlanmadığını onun için de hoşlanmamak.

Müslüman haklarıyla ilgili hadîs-i şeriflerde, Resûlullah (S.A.V) Efendimiz
şöyle buyurmuşlardır:

**"Bir kimsenin sıkıntı ve kederini gideren veya bir mazluma yardım eden kimseyi, Allah-û Teâlâ yetmiş üç kere mağfiret eder."**

**"Din kardeşini müdâfaa eden kimseye o müdafaası Cehennem ateşine karşı perde olur."**

**"Yaşlılara saygı gösteren kimseye, ihtiyarladığı zaman, Allah-û Teâlâ saygı gösterecek kimseler yara­tır."**

(İhyâ-u Ulumi'd-din, C. 2/477)

***

**"Ateş; bin sene yakılarak kırmızılaştı, sonra bin sene yakılarak beyazlaştı ve sonra bin sene yakılarak siyahlaştı. Şimdi o siyah ve karanlıktır." **(Tirmizi)

24 Eylül Pazar

HZ. ÂİŞE (Radıyallahü anhâ)

Hz. Âişe (r.anha) validemiz, Hz. Ebû Bekir (R.A)'ın kızı, Hz. Resûlullah
(S.A.V)'in zevce-i muhteremeleridir.

Hz. Peygamberimiz (S.A.V) buyuruyor: **"Kadınlar için­de ziyâde sevdiğim Âişe,
erkeklerden ise pederi olan Hz. Sıddîk'dır.""İnsanların bana en ziyade
sevgilisi Âişe-i Sıddîka'dır.""Âişe-i Sıddîkâ Cennette zevcem­dir."** (K.
İrfan)

Hz. Âişe (r.anha)'dan pek çok ahkam-ı şer'iyye naklolunmuştur, Hz. Âişe
(r.anha)'nın en mümtaz hususiyeti ilimdir. Ulûm-ı İslâmiyye'ye hizmeti
itibariyledir. Pey­gamberimiz (S.A.V)'in vefatından sonra Ashâb-ı Kiram (R.A)
bir mes'ele hakkında tereddüt ettiklerinde ona mü­racaat ederek verdiği hüküm
ve karar ile müşküllerini hallederdi. Çünkü o Medine'de Hz. Peygamber
(S.A.V)'in daima yanında bulunmuştu. Hz. Resûlulah (S.A.V)'ın ve­fatından
sonra Hz. Âişe (r.anha)'dan naklolunduğu söyle­nir. Atâ'İbn-i Ebî Rebâh: Âişe
(r.anha) nâsın en fakîhi, en âlimi, ümmet hakkındaki rey ve içtihadında en
güzel isabet edeni idi, diye sen'a etmiştir. Urve de: Fıkıh'da, tıbda, şiir ve
eyyamı Arabda Âişe (r.anha) derecesinde fazileti hâiz hiçbir kimse görmedim,
demiştir.

Hz. Âişe (r.anha); Hicretin 58'inci yılında Ramazan ayında Medine'de vefat
etmiş ve cenaze namazı Ebû Hureyre (R.A) tarafından kıldırılmış ve Cennetül
Baki'ye defnedilmiştir. Allah (c.c.); bütün ümmet-i Muhammedi, mü'minlerin
anası Hz. Âişe (r.anha)'nin şefaatına mazhar buyursun. (Âmin). (S. Buhari, C.
9/404)

25 Eylül Pazartesi

CENNET ÜÇ KİŞİYE ÂŞIKTIR

Resûlullah (S.A.V) Efendimiz, haklarında:

**"- Cennet üç kişiye, ya'ni, Ali, Ammâr ve Selmân (R.A)'a müştâkdır." **buyurmuşlardır.

Ammâr (R.A)'ı Resûlullah (S.A.V) Efendimiz pek sever­di. Hadis-i Şerif te:

**"- Her Nebinin yedi dost ve arkadaşı var idi. Bana Cenâb-ı Hakk on dört necib i'tâ buyurdu: Ali, Hasan ve Hüseyin, Cafer, Ebû Bekir, Ömer, Muş'âb bin Umeyr, Bilâl, Selmân ve Ammâr ve Abdullah İbn-i Mes'ûd ve Mikdâd ve Huzeyfe bin Yemân (R.A)'lardır."**

Buhârî'nin Ammâr bin Yâsir (R.A)'den rivayet ettiği bir Hadîs-i Şerif
İslâmiyette ümmehât-ı faziletin üç rüknünü ta'lîm etmiştir:

Şu üç övülmüş vasfı nefsinde toplayan, îmânı da cem' etmiştir, tamâm
toplamışdır:

**1-**** Nefsine karşı bir menfaat hakkında olsa da, insafı elden bırakmamak,**

**2-**** Herkese bezl-i selâm eylemek,**

**3- Fakr-ı hâl ile beraber infâk ve tasadduk eylemek.**

Buhâri, Abdullah İbni Amr'ibn-il-Âs (R.A)'dan:

Resûlullah (S.A.V) Efendimiz'e: **"Ehl-i İslâm'ın en hayırlısı hangisidir?"**
diye soruldu:

**"Aç kimseye yemek yedirmen, tanıdığına ve tanıma­dığına selâm vermendir" **buyurdular.

Bu Hadîs-i Sahîh-i Nebevî'ye göre mü'minin mü'mine selâm vermesi sünnettir.
Gerek tanıdığı olsun gerek tanı­madığı olsun selâm vermek lâzımdır.

(Hz. M. Sâmi, Ashâb-ı Kirâm, Sh. 402)

26 Eylül Salı

HZ. HATİCET'ÜL-KÜBRÂ (Radıyallahü anhâ)

Hz. Resûluîlah (S.A.V) 25 yaşında iken 40 yaşında olan Hz. Hatice (r.anha) ile
evlenmiştir. Hz. Peygamber (S.A.V)'in bütün çocukları, Hz. İbrahim dışında,
Hz. Hati­ce (r.anha)'den olmuştur. Hz. Hatice (r.anha) 25 sene Hz. Peygamber
(S.A.V)'in nikâhında kalmış ve Peygamberli­ğin onuncu senesinin Ramazan ayında
65 yaşlarında ve­fat etmiştir. Peygamberimiz (S.A.V) onu son derece sever­di.
Onun sağlığında başka hiç bir kadınla evlenmemiştir. Hz. Hatice (r.anha)'nin
İslâm'dan önce de adı Tâhire (te­miz, şerefli, namuslu kadın) idi.

(Fezâil-i Âmâl, Sh.: 150)

Hatîcetü'l-Kübrâ (r.anha), Resûlullah (S.A.V)'ın nübüv­vetini ilk tasdik
edendir. O (S.A.V)'nun ilk zamanlarında ve en müşkül anlarında yüksek ilmiyle,
zekâ ve iradesiyle

teselli eden, sonra en yüksek servetini ve bütün şeref ve itibârını
Müslümanlık uğrunda ortaya koyan Hz. Hatice (r.anha) validemizdir. (Buhari
Ter. Sarih, C. 9/404)

Ebû Hureyre (R.A)'den: "Nebî (S.A.V) (Hıra dağında iken) yanına Cibril gelmiş
de şöyle demiştir" dediği ri­vayet olunmuştur: Yâ Resûlallah! İşte bu
Hatice'dir; sana doğru geliyor. Yanında bir kap var; içinde katık, yahut taam,
yahut şerbet var. Hatice sana geldiğinde ona Rabb'inden ve benden selâm söyle!
Ve Cennet'te inciden yapılmış bir sarayla da müjdele ki, onun içinde
(Hatice'nin hoşlandığı gibi) gürültü, patırtı yok ve çalış­mak, çabalamak da
yok!" (Buhari Ter. Sarih, 10. c. Sh.: 32)

27 Eylül Çarşamba

PREVEZE ZAFERİ (27 Eylül 1538)

11 Mayıs 1537'de Hayrettin Paşa donanma ile İstan­bul'dan ayrıldı. 6 gün sonra
da Kanunî ordu ile İstan­bul'dan hareket etti. Bu sefer Osmanlı tarihinin
nâdir se­feri hümayunlarından biridir.

Divân-ı Hümâyun, Andrea Doria kumandasında Cehennemi bir haçlı ordusunun
oluştuğu haberini aldı. Turgut Reis'i 20 gemiyle öncü olarak Yunan Denizi'ne
gönderdi. Hayrettin Paşa Preveze'ye girip kaleyi tamir et­tirdi.

Hayrettin Paşa amirallerini baştardasına çağırarak uzun bir müzakere yaptı.
Hayrettin Paşa, deniz harbinin açık denizde olacağını, sahilde olmayacağını,
sahilde ma­nevra yapılamayacağını, uzun menzilli topların, düşman çok
yaklaşacağı için üstünlüğünü kaybedeceğini söyledi.

İki donanma manevralardan sonra Preveze Körfezi önündeki Aya Mavri Adası'nın
güneybatısında buluştu­lar.

Haçlı donanmasının başında İspanya büyük amirali Cenevizli Andrea Doria
bulunuyordu. Millî bir donanma değüdi. Doria'nın birçok emri yerine
getirilmedi.

Hayrettin Paşa'nın manevra dehası, Türk gemilerinin yürüklüğü, toplarının
üstün menzili, haçlı gemilerinin kabiliyetsizliği Hıristiyanları hezimete
uğrattı.

Zafernâmeyi Padişah, Hayrettin Paşa'nın oğlu Hasan Bey'den, şükretmek için
ayakta dinledi. Preveze'nin "cihad-ı ekber" ilân edilmesini. İmparatorlukta
şenlikler ya­pılmasını emretti.

(Osmanlı Devleti Tarihi, C. 1, Sh.: 208)

28 Eylül Perşembe

HZ. YUSÛF (A.S.)'UN ZİKRİ

Cebrail (a.s.), Yûsuf (a.s.)'a şu duayı öğretti:

**“Ey her belâyı kaldıran Allah'ım ve her duayı kabul eden rabbim, ey kırık kalbleri iyileştiren, ey güçlükleri kolaylaştıran ve; ey gariblerin sahibi, ey yalnızların tesellicisi, ey senden başka ilâh olmayan!. Seni bütün noksan sıfatlardan tenzih ederim. Beni bütün sıkıntılar­dan kurtarmanı diler, muhabbetini kalbime koyarak senden gayrı ne düşünce ne de zikrim olmamasını, ve her türlü isyan ve fena halden muhafaza buyurmanı ve rahmetinle muamele etmeni niyaz ederim. Ey Erhamü'r-rahîmin olan Allah.”**

Yûsuf (a.s.) kuyuya atılınca Allah (c.c.)'ın esmâ-i hüsnasını (güzel
isimlerini) zikre başladı. Bunu Melekler işitti ve dediler ki: "Yâ Rab, kuyuda
güzel bir şada işitiyoruz, bize bir saat mühlet ver." Allah-û Azze ve Celle
buyurdu ki:

**- "Siz dememişmiydiniz, Yâ Rabbi! Orada fesad çı­karacak ve kanlar dökecek bir kimse yaratacaksın?" **(Bakara Sûresi, Âyet: 30)

Melâike Yûsuf'un zikri ile me'nûs oldular ve dediler ki:

- Yâ Rabbi bize mühlet ver. O'na katılalım.

Melâike de zikrullahın şerefine binâen tenezzül edip ehl-i zikirle me'nûs
olurlar.

(Hz. Yûsuf a.s.)

***

**"Allah, geniş yollar edinip dolaşabilesiniz diye, yer­yüzünü sizin için bir sergi yapmıştır."** (Nûh Sûresi: 19-20)

29 Eylül Cuma

NELERDEN ALLAH (C.C.)'A SIĞINALIM

İbni Abbas (R.A)'den rivayet edildiğine göre: Resûlullah (S.A.V) kendilerine
Kur'ân'dan bir süre öğretir gibi şu du­ayı öğretir:

**"Yâ Rab! Biz Cehennem azabından sana sığınırız. Ben kabir azabından sana sığınırım, Mesih-i Deccalin fitne­sinden de sana sığınırım. Hayat memat fitnesinden dahi sana sığınırım, deyin"** buyurmuştur.

Hadisler tetkik edildiğinde Resûlullah (S.A.V)'ın kendi­lerinden Allah
(c.c.)'a sığındığı şeyler şöyle hülasa edile­bilir:

1- Cehennem azabından,

2- Kabir azabından,

3- Hayat ve memat fitnesinden,

4- Mesih-i deccalın fitnesinden,

5- Günah ve borçtan.

Resûlullah (S.A.V)'ın masum (günahsız) olduğu için yu­karıda mezkur şeylerden
Allah (c.c.)'a sığınması Allah (c.c.) korkusundan ayrılmamak, ümmetine
numune-i imtisal olmak ve ümmetine nasıl dua edeceklerini öğret­mek içindir.
Mesih-i deccal ondan çok sonra çıkacağı hal­de onun fitnesinden dahi Allah
(c.c.)'a sığınması yine bu hikmete mebnidir.

**HADİSTEN ÇIKARILAN HÜKÜMLER**

1- Kabir azabı vardır,

2- Deccalin vücudu sabittir ve günün birinde çıkacaktır.

3- Fitne ve serlerden Allah'a sığınmak onların def ve ref'ini niyaz etmek
meşrudur.

4- Borçlanmak ağır ve kötü bir iştir.

5- Borçtan Allah (c.c.)'a sığınmak gerekir.

(Sahîh-i Müslim, C. 3, Sh.:1705)

1 Ekim Pazar

HZ. FÂTIMATÜZZEHRA (R.ANHA)

Hz. Fâtımatüzzehra (r.anhâ) Peygamberimiz (S.A.V)'in kızı, Hz. Ali (k.v.)'nin
zevcesi ve Hz. Hasan ve Hz. Hüse­yin (R.A)'nin annelerdir. Hz. Fâtıma (r.anhâ)
Cennetlik kadınların başı ve baş tacıdır, ulusudur. Resûlullah (S.A.V) kırkbir
yaşında iken doğmuştur. Onbeş yaşında iken Hz. Ali (R.A) ile Allah (c.c.)'ın
emriyle evlenmiştir. Hz. Resûlullah (S.A.V) kızları içinde en çok Hz. Fâtıma
(r.anha)'yı severdi. Nitekim Peygamberimiz (S.A.V):**"Ehl-i beytin meyanında
en ziyâde sevdiğim Fâtıma'dır.", "Fâtımatüzzehra benden bir parçadır. Onu
kızdıran beni gazaplandırmış olur."** (Camiussağir) bu­yurmuştur. Hz. Ali
(R.A), Hz. Fâtıma (r.anhâ) hayatta iken başka bir kadınla evlenmemiştir.

Hz. Peygamber (S.A.V) buyuruyor: **"Cennet hanımları­nın en büyüğü dörttür.
Onlar: Meryem, Fâtıma, Hatice ve Asiye hazerâtıdır."** (Kenzül İrfan). Hz.
Fâtıma (r.an­hâ), Hz. Resûlullah (S.A.V)'ın vefatından altı ay sonra
hastalanmış ve bir gün yardımcısı kadına; **"Ben yıkana­cağım su koy"**
buyurmuş, yıkanmış, yeni elbise giymiş, daha sonra yatağımı evin ortasına
serin, demiş. Sonra da yatağa uzanıp yüzünü kıbleye dönerek sağ elini
yanağı­nın altına koymuş ve **"Artık ölmek üzereyim"** buyura­rak mübarek
ruhunu teslim etmiştiı. Kabri Şerifi Cennet’ül Baki'dedir.

Hz. Resûlullah (S.A.V)'ın nesli onunla devam etti ve inşaallah kıyamete kadar
da devam edecektir. Üçü oğlan üçü kız altı çocuğu olmuştur. (Fezâil-i Âmal)
Allah (c.c.) bizleri, Cennet kadınlarının ulusu Hz. Fâtıma (r. anha)'nın
şefâatına nail eylesin. (Âmin).

2 Ekim Pazartesi

İNSANLARA ADALETLİ DAVRANMAK

Peygamber Efendimiz (S.A.V)'in bizlere vasiyetlerinden biri de kullara karşı
merhametli olmamız, insanlar arasın­da adalet terazisini doğrulukla
işletmemiz, bir kula diğerlerinden üstün bir gözle bakmamamız hakkındadır.

Bir hadîs-i şerifte: **"Mü'minlerden en çok iman kema­liyle sıfatlanmış
olanlar, aile efradına karşı, güzel ahlâk ve incelikle davrananlardır."**

**"Sizlerden en hayırlı olanınız ailesine en hayırlı olanınızdır. Ben de aileme karşı en hayırlı olanınızım."** (H.Ş.)

Başka bir hadiste: “**Tümünüz, sürüsünden sorumlu bi­rer çobansınız, köle veya
hizmetçi efendisinin malının çobanıdır, malından sorumludur. Erkek de
ailesinin ço­banıdır, evinin idare ve durumundan sorumludur. Ka­dın ise evinin
çobanıdır, evinin içindekilerden sorumludur."**

- Hz. Aişe (r.anhâ), Efendimiz (S.A.V)'e, **"Ey Allah'ın Resulü, kadınlarda en çok hakkı olan kimlerdir?"** soru­suna Efendimiz (S.A.V), "**eşleridir**" buyurdular.

Yine kendisine, **"Peki, ya erkeklerde en çok hak sahibi kimlerdir"** sorusuna
da Efendimiz (S.A.V) "**Anasıdır**" bu­yurmuşlardır.

Bütün fertler kendine ve başkalarına karşı adaletli dav­ranmalı ve birbirine
olan karşılıklı hak ve hukuka riayet etmeli, onları öğrenmelidir.

(El-Uhud-ul Kubra-İmam-ı Şarani, Sh.:403)

***

**"Göklerde olanlar da, yerde olanlar da Allah'ındır. Allah her şeyi kuşatır."**

(Nisa S. 126)

3 Ekim Salı

ALLAH'TAN BAŞKASI İÇİN İBADET

İbn-i Atiyye'nin rivayet ettiği hadiste şöyle buyurulmuştur:

**"Şu muhakkak ki kıyamet günü amel sahifelerinde dağlar gibi sevaplar, iyilikleri olan bir kimse mahşer yerine getirilir de ona Aziz ve Celil olan Allah Teâlâ:**

**- Sen şu ve şu günlerde, "filân kimse namaz kıldı" denilsin diye namaz kılmıştın. Ancak Allah benim. Benden başka hak ilah yoktur. Benim için ihlâslı ve samimi olan din (makbul)dür.**

**Yine sen, "filanca kimse oruç tuttu" diye söylenmesi için şu ve şu günlerde oruç tutmuştun. Ben Allah'ım, benden başka hiçbir ilâh yoktur. Sırf hâlis olan din bana aittir.**

**Keza sen, "filanca zat sadaka verdi"denilsin için şöyle ve şöyle günlerde sadaka vermiştin. Allah ancak benim. Hiç bir ilâh yoktur. Ancak ben varım. Ancak samimi ve ihlâslı olan din benimdir, buyurur. O zatın amellerinden birer birer yok edilmekte ve yüce ve münezzeh olan Hak Teâlâ böyle buyurmakta devam eder durur. Nihayet onun amel sahifeleri sevap ve hasenelerinden hiç bir şey bulunmayarak bomboş kalır. Bunun üzerine o zata melekleri, "Sen (dünyada) Al­lah'tan başkaları içinmi amel (ve ibadet) eder durur­dun"** derler.

(Ölüm-Kıyamet-Ahiret, Sh.:167)

*******

**"Allah'ı Rabb, İslâm'ı din, Muhammed'i Peygamber olarak kabul eden kişi, imanın tadını tatmıştır." **(Tirmizî)

6 Ekim Cuma

ŞÜKREDEN BİR KUL OLMAK

Abdullah İbni Ömer (R.A) hazretleri demiştir ki: Hz. Aişe (ranha)'ye
"Resûlullah (S.A.V)'dan gördüğün şey­lerin en acaibini bana haber ver." dedim.
Binaenaleyh ağladı ve uzun bir müddet ağladı da sonra dedi ki: **"O'nun her
işi acaubattan idi. Bir gece bana geldi, yor­ganıma girdi hatta cildini
cildime ilsak etti sonra da buyurdu ki. Yâ Âişe bu gece bana Rabbime ibadet
et­mek için izin verir misin? Ben de Yâ Resûlallah (S.A.V) ben senin
yakınlığını severim, muradını da severim izinlisin"** dedim.

Kalktı odadaki su kırbasına vardı, abdest aldı, suyu çokta dökmedi, sonra
namaza durdu. Kur'ân okudu ve ağlıyordu. Sonra iki elini kaldırdı yine
ağlıyordu. Hatta göz yaşlarının yeri ıslattığını gördüm. Müteakiben Bilal
geldi. Kendisine sabah namazının ezanını okuyordu. Baktı ki Resûlullah (S.A.V)
ağlıyor **"Yâ Resûlullah dedi Allah Teâlâ senin geçmiş ve gelecek günahlarını
mağ­firet etmiş olduğu halde ağlıyor musun?" "Yâ Bilâl şükreden bir kul
olmıyayım mı?" buyurdu daha sonra da "Nasıl ağlamıyayım Allah-û Teâlâ bu gece
şunu in­zal etti "İnne fi halgıssemavati ve'l-arzı..." sonra da "Yazıklar
olsun o kimseye ki o âyeti okur da üzerinde düşünmez"** buyurdu.

(Hak Dini Kur'ân Dili, C. 2, Sh.: 1256)

***

Valideyn-e ihsan ömrü tezyid eder. Yalan söylemek rızkı tenkis eder, dua-i
hayr da kazaları red eder. (Cami'us-Sağir)

7 Ekim Cumartesi

OSMANLI İMPARATORLUĞU'NUN NÜFUZU

XX. asrın ilk çeyreğinde Osmanlı, bir cihan imparator­luğunun enkazı idi.
Ancak devlet öylesine sağlam temel­lere oturtulmuş, öylesine şanlı bir tarih
yaşamıştı ki, bu enkaz bile göz kamaştırıyor, haset uyandırıyordu. Nüfuzu da
hâlâ büyüktü, telkin ettiği saygı azametliydi.

Bir imparatorluk, mütecanis ve milli devletler gibi de­ğildir. İdaresi daha
çok san'at ve tecrübeye bağlıdır. Bir imparatorluğun, en uzak ve ücra
köşelerde toprakları vardır. İmparatorluğun sahibi de umumiyetle tek
millet­tir. O tek milletin sadece askeri gücü, o kadar dağınık ve çeşitli
şartlardaki ülkeleri tutmaya kâfi değildir. O ülke­leri ve milletleri tutmak
bir san'attır ki, imparatorluk sa­hibi olmamış milletler bu san'atı hiç
bilmezler.

Osmanlılar, imparatorluğu çok defa askerle tutmamış­lardır. Zaten bir çizgiden
itibaren artık Türk askeri bu işe yetişemezdi. Son devirde II. Abdülhamid Han,
impara­torluk san'atının üstadı idi. Âdeta irsen tevarüs edilmiş bir
kabiliyetle bu işi yaptı. Bunun ne büyük bir incelik olduğunu kavrayamayan ve
bu san'atı hiç bilmeyen ittihadçılar, muazzam mirası kolayca harcadılar.
Osmanlı İmparatorluğu 1683'den bu yana büyük parçaları kay­betmişti ama,
ceste, ceste, adeta hesapla kaybetmişti. He­sapsız harcama, İttihad ve
Terakki'nin eseridir ve imparatorluğu yıkıştır.

(Y. Öztuna, B.T. Tarihi)

8 Ekim Pazar

ENDERUN MEKTEBİ

Bu mektep, Topkapı Sarayı içinde idi. Sarayda, orduda ve hükümet işlerinde
çalışacak me'mûrları, müstahdemle­ri burası yetiştirirdi. Bu mektebin İstanbul
Fâtih'i tarafın­dan açıldığı zannedilmektedir. Talebesi, Acemi oğlanlar
arasından seçilirdi.

Enderûnluların yalnız büyük küçük odalardakileri de­ğil, öteki odalarda
bulunanları da okuyup yazmaktan, bir hüner ve san'at öğrenmekten geri
kalmazlardı. Bunlar, kendi odalarına düşen vazifeleri yaptıktan sonra kalan
va­kitlerinde yazı öğrenirler, Kur'ân okurlar, hıfza çalışırlar ve tecvid
öğrenirlerdi. Bir kısmı da daha ileri seviyede olup Saray'a gelen hocalardan
şer’i bilgileri edinirlerdi.

Yaz, kış akşam namazından bir saat önce abdestlerini alırlar, güneş batıncaya
kadar Kur'ân okurlardı. Akşam namazını kıldıktan sonra yatsıya kadar
dinlenirler, yatsı ezanından sonra Hünkâr mescidine gelirler, her oda,
ken­dine ayrılan yerde namazını kılar, imamla birlikte hünkâra dua ederlerdi.
Sonra herkes odasına çekilirken ayak üzeri, padişah selâmetliği için ve geçmiş
padişahla­rın ruhları için üç İhlâs, bir Fâtiha-yı Şerîf okurlardı.

Sabahları güneş doğmadan önce kalkarlar, sabah nama­zına kadar Kur'ân okurlar,
namazı kıldıktan sonra da Kur'ân'dan okuyacakları yeni dersleri alırlardı.
Bundan sonra hünkâra ait bir vazife varsa onu görürler, ve başka ilim ve
marifet tahsiliyle meşgul olurlardı.

(Osman Ergin, Türkiye Maarif Tarihi)

9 Ekim Pazartesi

RIZANIN FAZİLETİ

Resûl-i Ekrem (S.A.V) şöyle buyurmuştur:

**"Kıyamet günü olduğu vakit, Allah-û Teâlâ ümmetin­den bazılarında kanatlar yaratır ve mezarlarından kal­kıp doğruca Cennet'e giderler. Orada enine boyuna uza­nır, yer içer ve diledikleri gibi zevk u sefa ederler. Me­lekler**

-** ****Hesap gördünüz mü? derler. Onlar**

-** Hayır hesap falan görmedik, derler. Melekler**

-** Sırat köprüsünü geçtiniz mi? derler. Onlar**

-** Hayır, sırat falan görmedik ve geçmedik derler. Melekler:**

-** Cehennem'i gördünüz mü? diye sorarlar. Onlar**

-** Hayır, Cehennem diye bir şey görmedik, derler. Melekler**

-** Siz hangi peygamberin ümmetisiniz? diye sorarlar. Onlar**

-** Muhammed Aleyhisselâm'ın ümmetindeniz, diye cevap verirler. Melekler**

-** Allah aşkına, sizin ameliniz ne idi. Onu bize anla­tır mısınız? derler. Onlar**

-** Bizdeki iki haslet sayesinde bu mevkie yükseldik derler. Melekler**

-** O haslet ne idi? diye sorarlar. Onlar**

-** Yalnızlıkta Allah'tan utandığımız için isyan etmez­dik. Birde Allah-ü Teâlâ'nın bize taksim ettiği az da olsa rızâ gösterirdik, derler. Bunun üzerine melekler**

**-      O halde bu, sizin hakkınızdır, diye karşılık verir­ler."**

(İhyâu Ulûmid-din, İmam Gazalî C. 4, Sh.: 620)

10 Ekim Salı

FATİH'İN DEVLETLER SİYASETİ

Tarihçi Babinger'in (cihan galibi) dediği Fatih'in, 25 devletle birden tek
başına yaptığı harbden eşsiz bir galibi­yetle çıkmıştır. Dahiyane bir şekilde,
düşmanlarını, hep­siyle harb halinde olduğu halde, birleşmelerine meydan
vermeden teker teker vuran Fatih nihayet büyük zaferinin meyvasını topluyordu.
Bu harbde -16 yıl sürmüştür-. Os­manlı, 8 büyük devlet ve 15 kadar orta ve
küçük devletle savaşmıştır. Harb boyunca Osmanlı Sultanının, şu veya bu
devlete en sıkışık anlarda parlak sulh teklifinde bulun­ması, o devleti
mütarekeye kandırıp sulh müzakerelerini binbir diplomatik yolla uzatıp, diğer
cephelerde galibiyet kazandıktan sonra, parlak vaatlerle uyuttuğu devletin
üzerine çullanması, hakikaten hayran olunacak derecede mahirane ve
dahiyanedir. Bütün bu harplerde Fatih'in diplomatlığının, askerliğinden geri
olmadığını fiilen gös­termiştir. Bir diğer ifade ile, **"köpekleri domuzlara,
do­muzları da köpeklere düşürerek"**, 16 senelik harb gailele­rinde
muvaffakiyetle çıkmıştır.

(B. Türkiye Tarihi-Y. Öztuna)

***

**"Sabah ve akşam Allah'ın rızâsını dileyerek Rablerine dua eden kimselerle beraber nefsini sabırlı tut; dün­ya hayatının süsünü arzu edip de gözlerini onlardan (O Rabblerine dua edenlerden) başkasına (dünya ehline) çe­virme. Bizi anmak hususunda kalbine gaflet verdiğimiz kimseye itaat etme ki, o, keyfinin ardına düşmüş ve işi de, haddini aşmak olmuştur."** (El-Kehf Süresi, Âyet: 28)

11 Ekim Çarşamba

RABBİMİZ (C.C.)'E KARŞI HÜSN-Ü ZAN

Hasan-ı Basri (R.A) şöyle derdi:

"Sakın ha sizler birtakım boş kuruntuların yok ettiği kimselerden olmayınız.
Çünkü onlar dünyadan kendileri için hiçbir sevap almayarak çıktığında onlardan
herhangi biri:

- Muhakkak ben Rabbıma karşı hüsn û zanda bulun­maktayım, diye iddia eder. Halbuki o yalan söylemiştir. Çünkü yüce Allah (c.c.) şu sözü ile işaret ermiştir:

**"Rabbinize karşı beslediğiniz şu zannınız (yok mu) işte sizi zannınız helak etti ve bu yüzden hüsrana dü­şenlerden oldunuz."**

O kimse Rabbına karşı eğer hüsn û zan besleseydi mu­hakkak kendisi dosdoğru
yol üzere olur ve ibadetini güzel yapardı.

Bakıyyet ibni Velîd de kardeşlerine mektup yazarak on­lara şöyle hitap ederdi:

"Sizleri aldanmaktan sakındırıyorum. Çünkü sizler ebedî olarak yaşamayı, çok
uzun ömürlü olmayı umuyor­sunuz da günahları işleyip duruyorsunuz.

Her kim bunun gibisini işlerse işte o (örsün üzerinde) soğuk demire (çekiçle)
vurup duran kimse gibidir.

Ey kardeşler(im)! İşte bu hususu iyi biliniz de yegâne dinin sahibi ve tek
olan Allah(ın rızası) için ayaklarınız şişinceye kadar (olsa bile) namaz
kılınız. Çünkü O (c.c.) mu­hakkak ihsana en yakın olandır."

Âlemlerin Rabbı olan Allah (c.c.)'a hamd olsun.

(İmam Şa'rânî, Ölüm-Kıyamet-Âhiret:24)

12 Ekim Perşembe

OSMANLI'DA EV HAYATI

Osmanlı evi ahşâb, bâzan kâgir, bâzan ikisinin karışımı­dır. Bahçesi vardır.
Evin dış kapısı müstakil ve bir aileye mahsustur. Apartman sistemi yoktur.
Kira da azdır. Ev umumiyetle oturanın malıdır. Eşya az ve basittir. Büyük
evlerde, konaklarda harem ve selâmlık kısımları vardır. Selâmlıkda, evin
erkeği misafirlerini kabul eder. Basit ev­lerde bu iş ilk karta olur ve ikinci
katta yatılır. Osmanlı evi çok temizdir Ayakkabı girerken çıkartılır.
Bahçesinde muhakkak bir yeşillik bulunur.

Sokaklar temizdir. Herkes kapısının önüne isabet eden kısmın temizliğinden
mes'uldûr. Şehirler kaldırımlıdır ve kaldırımlara devamlı bakılır. Londra ve
Paris'e kaldırım, İstanbul ve diğer Osmanlı şehirlerinden asırlarca sonra
yapılmıştır. Meskenler umumiyetle ahşâb'dır. Askerî, dînî, umûmî binalar kagir
(taştan) yapılır. XIX. asra kadar Osmanlı şehrinde hayat şartları Avrupa
şehirlerine nisbetle daha rahat, daha ucuz, daha iyi, daha müreffehtir. XVIII.
asırdan önce ise mukaayese edilmez şekilde üstün­dür. Pahalılık, hele kıtlık
nâdirdir.

Avrupa toplumunda derd olan piç çocuk, kimsesiz ço­cuk diye bir derd
meçhuldür. Zîrâ zina yoktur. Anası ba­bası ölmüş çocuk olabilir. Hemen en
yakın akrabasına sı­ğınır. Bu yüzden yetimhane diye bir şey bilinmez.

(Osmanlı Devleti Tarihi, Y. Öztuna, Sh.: 222)

***

**"İnsanlar arasında, Allah'ın rızâsını kazanmak için canını verenler vardır. Allah kullarına karşı şefkatlidir." **(Bakara Sûresi:209)

13 Ekim Cuma

PEYGAMBERİMİZ (S.A.V)'İN HABEŞ KRALI NECAŞİ'YE GÖNDERDİĞİ MEKTUP

**"Bismillâhirrahmânirrahîm.**

**Allah'ın Rasûlû Muhammed'den Habeş Kralı Necaşî Ahsam'a!**

**Senin, temelli selâmet içinde olmanı diler, sana olan nimetinden dolayı Allah'a hamd ü sena ederim. Ki O'ndan başka ilâh yoktur.**

**Melik, Kuddûs, Selâm, Mü'min ve Müheymin olan O'dur.**

**Şehâdet ederim ki, İsa b. Meryem Allah'ın çok temiz, iffetli, dünyadan el etek çekmiş olan Meryem'e ilka etti­ği Ruh'u ve Kelimesi'dir ki, Meryem, böylece ona gebe kalmış, Yüce Allah onu Ruh'dan nefh edip yaratmıştır. Nasıl ki Âdem'i de kudret eliyle ve nefhiyle öyle yarat­mıştı. Ben, seni, bir olan, eşi ortağı bulunmayan Allah'a ve O'na ibadet ve taata, bana tâbi olmağa ve Allah'dan getirip tebliğ etmiş olduğum şeylere iman etmeğe davet ediyorum. Çünkü ben Allah'ın Rasûlüyümdür. Seni ve askerlerini, Yüce Allah'a ibâdet ve tâata davet ediyorum. Ben, sana gereken tebligatı yapmış, dünya ve ahiret mutluluğunu sağlayacak öğütü vermiş bulunuyorum. Öğüdümü kabul ediniz!.. Doğru yola uyan, gidenlere selâm olsun!"**

Peygamberimizin bu mektubu Necaşî'nin huzurunda okundu. Necaşî' mektubu elçi
Amr bin Ümeyye'den alıp gözlerine sürdü, öpüp başına koydu. Hemen tahtından
in­di, tevazu ile yere oturdu ve Müslümanlığını açıkladı. Şahadet getirdi ve
**"Eğer yanına kadar gitmeğe imkân bulsaydım, muhakak giderdim"** dedi.

(M. A. Köksal, İslâm Tarihi, VII. Sh.: 23-25)

14 Ekim Cumartesi

VELİLERİN KERAMETİ

Bir müslüman, velilerin keramet gösterebileceklerine inanmak zorundadır.

Peygamber mucizelerinin anlamını yok eder düşün­cesiyle, evliya kerametlerini
kabullenmeyenin bu turu­mu şu üç şıktan biriyle yorumlanır:

1- Ya Kur'ân-ı Kerim'deki (kerametle alâkalı) âyetleri reddediyordur.

2- Yahut reddetmiyordur. Âyetleri inkâr ediyorsa kâfirdir. Âyetlere inanıyor,
lâkin anlatılan fevkalâde iş­leri başaran kimselerin de peygamber olduklarını
söy­lüyorsa yine kâfirdir (çünkü bunlann peygamber olma­dıkları naslarla
sabittir).

3- Veya âyetlere inanıyor, kerametleri kabul ediyor, bu kerametleri
gösterenlerin peygamberliklerini de ileri sürmüyor, (lâkin kerameti geçmiş
ümmetlere haserederek) -meselâ: Süleyman aleyhisselâmın kavminden ve bir veli
olan Asaf. b. Berhaya'nın göz açıp kapayıncaya kadar Saba Melikesinin tahtını
getirmesini-câiz görüyor ve doğru buluyorsa, ona şu suali yöneltiriz:

Süleyman aleyhisselâmın kavminden olan, bir veli zatın keramet göstermesi caiz
görülürken, ümmet-i Muhammed'in evliyası için neden caiz olmasın? Kaldı ki Hz.
Muhammed (S.A.V) Hz. Süleyman (a.s.)'dan, üm­meti de onun ümmetinden daha
hayırlıdır.

Eğer o şahıs:

**-**** Gerçekte o kerametin zuhuruna müessir Süleyman aleyhisselâmdır derse.**

Biz de:

**-**** Ümmeti Muhammed (S.A.V)'den olan velilerin iz­har ettikleri bu kerametler ile aslında Hz. Muham­med (S.A.V)'in tesiriyle vücuda getiriliyor, diye karşı­lık veririz.**

                (Sevad ü'l A'zam sh: 38)

15 Ekim Pazar

İKİ LÂNETÇİ

Ebû Hureyre (R.A)'den rivayet edilmiştir. Demişlerdir ki: Resûlullah (S.A.V):

- İki lâ'netçiden: "Nâsın yoluna, yahut gölgesine hâced edenden sakının; buyurdular."

(Müslim)

Hadisdeki iki lâ'netçiden murad: Âlemin yoluna ve­ya gelgesine kazayı hacet
etmektir. Bu iki fiil başkaları­nın lâ'net okumasına sebeptir. Yâni bunları
yapanlara söğmek ve lâ'net etmek insanların âdetlerindendir. Lâ'neti sanki bu
fiiller yapıyormuş gibi onlara nisbet et­mek edebiyat tâbiri ile Mecâz-ı
Aklî'dir. Bazen "Lâane"sîgası "Mel'un" mânâsında da kullanılır. Bu tak­dirde
yine ifâde Mecâz-ı Aklî vardır. Âlemin geçtiği yo­la kaza-yı hacet etmek,
geçenlere eziyet verir. Çünkü pis pis kokar. İğrençlik verir. Bu suretle
lâ'net ve beddua ettirmeğe kendisi sebep olur. Eğer o kimseye, o fiilinden
dolayı lâ'net etmek caiz ise, kendisine lâ'net ve beddua ettirmeğe kendisi
sebep oldu demektir. Değil ise başkasını lâ'net sebebiyle günaha sokdu
demektir.

Bu mânâda başka hadisler de vardır. Bu hadîsler bu fiili yapanın lâ'nete
müstehak olduğuna delâlet ederler. Hâdisimizdeki gölgeden maksad; insanların
oturup is­tirahat ettiği gölgedir.

(Selâmet Yolları, C. 1, Sh.:123-124)

***

**Zikr'in Efdal ve Üstün Tarafı:**

Câbir b. Abdullah (R.A)'ın,

Peygamberimiz (S.A.V)'den rivayetine göre:

**"Zikr'in efdal ve üstünü (Lâ ilâhe illâllah), Dûanın efdal ve üstünü de, (Elhamdülillâh) dır."**

(M. A. Köksal, C. 11, Sh.:367)

16 Ekim Pazartesi

HAYIR VE ŞERRE İNANMAK

Bir mü'min, hayır ve şerrin Allah (c.c.)'ın takdiriyle meydana geldiğini hak
bilmelidir. Çünkü Cibril aleyhisselâm Nebî (S.A.V) imanın ne olduğunu
sordu­ğunda, Peygamberimiz verdiği cevabın sonunda şöyle demişti:

**"(İmanın diğer bir rüknü de) kadere, hayır ve şerrin Allah’ın verdiği güçle yapıldığına inanmandır."**

Bil ki hiçbir oluş ilâhî kaza dışında meydana gele­mez, kul Allah (c.c.)'ın
kazasını gideremez (önüne geçe­mez). Bununla beraber Allah (c.c.)'ın kazası
insanların fiilleri lehinde bir delil olamaz, yani ilâhî kazaya itimadla
davranışlar yorumlanamaz. (Başka bir deyişle: Allah (c.c) böyle takdir ettiği
için ben yaptım yapma­dım diye kişi kendini ma'zur gösteremez).

Allah (c.c.)'ın kazasını inkâr ve reddetmek de küfür­dür. İşte bu iki prensip
arasında yürümek (kadere) ima­nın tâ kendisidir.

Kaderciler hayır ve şerrin insanın kendi elinde oldu­ğunu, bu sahada Allah
(c.c.)'ın hiç bir esiri bulunmadı­ğım ileri sürerlerken; Cebrîler "hayır ve
şerrin müsebbi­bi Allah (c.c.)'tır, kulun hiçbir fonksiyonu yoktur" diye iddia
ederler. İşte şu iki fırka bu ümmetin mecusileridir.

Resulûllah (s.a.v) buyuruyor ki:

**"Gerçek mü'min şöyle diyen kişidir: Hayır ve şerri işlemek benden, bunu yapabilme gücünü verip yarat­mak da Allah (c.c.)dan."**

Hayır işlemek kulların fiillerindendir. Kulların fiille­rini takdîr edip
yaratan ise Allah(c.c)'tır.

(Sevadü'l A'zam sh. 16)

17 Ekim Salı

HZ. OSMAN B. AFFÂN (R.A)

Hz. Osman b. Affân Fil Vak'asından 6 sene sonra doğ­muştur. Künyesi Ebû
Âmir'dir.

"Zinnûreyn" lakabıyla meşhur olmuşdur ki "iki nur sa­hibi" demektir.
Resûlullah (S.A.V) Efendimizin kerimesi Rukiyye (r.anha) ve onun vefatı
üzerine diğer kerîmesi Ümm-i Gülsüm (r.anha)'yı tezevvüc etmesi bu unvan ile
meşhur olmasına vesile olmuştur.

Hz. Ebû Bekir (R.A), Hz. Osman (R.A)'a İslâmiyetten bahsetmiş, Resûlullah
(S.A.V)'a götürmek üzereyken Resûl-i Ekrem (S.A.V) Hz. Ebû Bekir (R.A)'i
ziyarete geldi. Orada Hz. Osman (R.A)'a: **"Allah'ın ihsan ettiği Cennet'e
rağbet et. Ben sana ve bütün insanlara hidayet rehberi olmak üzere
gönderildim"** dedi.

Hz. Osman (R.A) diyor ki:

**"- Resûl-i Ekrem (S.A.V)'in lisanından duyduğum sözler o kadar saf ve sade, o kadar i'câzkâr bir te'sîri hâizdi ki kelime-i şahadet kendi kendine ağzımdan dö­küldü. Elimi Resûl-i Ekrem (S.A.V)'e vererek müslüman oldum."**

Hz. Osman (R.A) bir çok harplere iştirak etmiş Tebûk Gazası'nda İslâm
Ordusu'nun üçte birini yalnız kendisi teçhiz etmiştir. Bu yüzden Resûl-i Ekrem
(S.A.V) bir hutbe i'rad ederek:

**"- Yâ Rabbi, ben Osman'dan razıyım, Sen de O'ndan razı ol!"** diye dua buyurmuştur.

(Hz. R. M. Sami (k.s.), Hz. Osman (R.A), Sh.: 7)

***

"Veledin (çocuğun) kokusu Cennet'te bulunan rey­han kokusunu
andırır."(Camiussağir)

18 Ekim Çarşamba

TEVBE KAPISI NE ZAMAN KAPANIR?

İbni Mâce'nin Ebû Musa el-Eşari (R.A)'den rivayet ettiği hadîste Ebû Musa
(R.A) şöyle demiştir:

"Resûl-i Ekrem (S.A.V) Efendimizden, bir kulun, insan­ları tanıması ne zaman
(nihayet bulup) kesilir? diye sor­dum. Resûlullah (s.a.v.) da, (ölüm melekleri
ile Berzah iş­lerini) gördüğü zamanda kesilir, buyurdu."

Âlimler, ölüm meleğini yahut da melekleri gördüğü za­man, dediler. Bu da
Tirmizî'nin merfu olarak rivayet ettiği hadîsin mânâsıdır ki, Resûlullah
(S.A.V) şöyle buyurmuş­tur:

**"Muhakkak ki Allah Teâlâ kulun tevbesini (ruh boğa­za dayandığı zaman) gargara, yani tereddüt etmedikçe kabul eder."**

İşte o zaman da kul gideceği yeri, rahmet mi veya azab mı, yakinen görür.
Lâkin o zaman da hem tevbe etmek hem de iman etmek şeriat kitaplarında karara
bağlandığı gibi artık fayda vermez. Bundan anlaşıldı ki, kulun tevbe etmesi
(zamanı) ruhları alan meleği görünceye kadar uza­tılmıştır. Bu, şahsın kalb
damarı kesilip ruh, göğsünden boğaza doğru çıktığı ve ruhun gargara zamanında
muaye­ne (yani ölüm meleğini görmek) ve ölümün hazır olması da o zamandır.
İşte öyle ise her kula gargara ile muayene­den önce her günahdan dolayı tevbe
etmesi vacib olur.

(İmam Şârânî, Ölüm-Kıyamet-Ahiret, Sh.: 59)

***

"Misvak istimali (misvakı kullanmak) fesahati arttırır." (Camiussağir)

19 Ekim Perşembe

DÜNYA MALI VE ÖLÜM

Ey servet biriktiren kişi, ey bütün kudretini binalar in­şası için sarfederek
tüketen kişi! Senin malından ancak nasibin), sarılacağın kefenler (bir de
mallarının dünyada bırakılıp) gidilmesi, evlerinin de muhakkak yıkılıp harap
olması vardır. Senin toplayıp biriktirdiğin mallardan herhangi biri (Kıyamet
Günü'nün korkularından seni kurta­rabilecek mi? Hayır! (hayır). Fakat sen o
malı sana teşek­kür bile etmeyen kimseye bıraktın. Ama sen kendin hiç bir
mazeret kabul etmeyecek olan Allah'ın huzuruna günah­larla geldin, derler ve
bu hususta şu şiiri söylerlerdi:

Bütün zamanlarda toplamakta olduğun servetlerin­den nasibin (ancak) içinde
çürüyeceğin iki parça kefen, bir de (kefenine) serpilecek kokudur.

Başka bir zat da şu şiiri söylemiştir:

Bütün dünyanın her tarafına sahip olanlar (ın sonların)a bak.

Onlar dünyadan kefenle pamuktan başka hiç bir şey götürebildiler mi?

Sabit senetle rivayet edilen bir hadîste Resûl-i Ekrem (S.A.V) şöyle
buyurmuştur:

**“****-**** Akıllı kimse kendini hesaba çeken ve gururunu kırarak emrine itaatkâr yapan ve öldükten sonraki hayat için iyi ameller yapan kimsedir. Akılsız kimse de nefsi­ni her istediği şeye tabi kılan ve (sonra da) Allah'a karşı birtakım olmayacak şeyler temenni edendir."**

(İmam Şa’rânî, Ölüm-Ktyamet-Ahiret: 23)

20 Ekim Cuma

ALLAH (C.C.)'IN DOSTLARI

Ebû Hüreyre (R.A)'den mervîdir:

Allah Teâlâ ve Tebâreke Hazretleri buyurur ki: **"Benim evliyama düşmanlık
eden kimseye ben muhakkak ilân-ı harb eylerim"**; yâni benim dostluğumda ve
hıfz-ı emânımda bulunan daima tâat ve ibâdet ile meşgul olan hâs kullarıma,
evliyama kim ki, düşmanlık ve onlara eza ve cefa ederse o kimse bilmiş olsun
ki ben onunla muhari­bim ve mahvu helak ve sonra da azablandırırım ve onlara
muhabbet eden kimseye de muhabbet eylerim.

Hiç bir kul ona farz etmiş olduğum şeyden ziyâde sev­gili bir şey ile bana
mukarreb olamamışdır. Yani farzları hakkıyla eda ve yasaklardan kaçınan kimse
veliyyullah ve mukarreb ilâ'llah olur.

Ve benim bâzı kullarım ferâiz-i ilâhiyenin edasıyla beraber nevâfili dahi icra
ve edada devam eder, ta ki ben ona muhabbet ederim. Onu severim. Arlık ben ona
mu­habbet edip ben onu ziyâde sevdikten sonra ben o kulu­mun sem'i (kulağı)
olurum, öyle sem'i ki o her işittiği şeyi sem'i ile işidir. Ben o kulumun gözü
olurum ki kulum her görünenleri o göz ile görür.

Ve ben o kulumun eli olurum ki o kul her tutulacakları o el ile ahz ü kabz
eyler.

Ve ben o kulumun ayağı olurum ki kulum her yerde onunla yürür, hareket eyler
ve eğer kulum benden bir şey isterse derhal ben ona o şeyi veririm ve kulum
korkulacak şeylerden şeytandan ve sâireden bana sığınırsa her hald ben onu
muhafaza eylerim.

(Hz. M. Sâmi, Musahabe C. 3/19)

21 Ekim Cumartesi

EBÛ SÜLEYMAN DÂRÂNİ (K.S.)

Süleyman Dârâni der: Her nesnenin pası vardır. Gön­lün pası da çok yemektir.
Her kim çok yiye, altı belâ gele:

1) Kıldığı namazın tadını bulmaz.

2) Unutkan olur.

3) Kendisi tok olduğundan şefkati az olur. Alemi de tok zanneder.

4) Tâatı kılmağa tenbellik gele.

5) Şehveti galib ola.

6) Müslümanlar mescide varacak o helaya vara.

Çok yemek şehveti aç ider. Durmaz nesneler ister. Eğer aç olursa şehveti tok
olur. Nesne istemez. Açlık âhiret ka­pısı açar. Tokluk dünyâ kapısını açar.
Çok yemek aklı gi­derir. Açlık nefsi kahreder ve bağrı yufka eder, ve gönlü
nurlandırır, tokluk da gönlü karartır. Arifin gönül gözü açılınca gaflet gözü
yumulur ve eğer gafiller bilseler kim bunlardan ne fevt oldu, ödleri sıda idi.
Mü’min odur ki zi­kir onun gıdası ola ve üns ânın rahatı ola. Her kim dünyâyı
terk eyledi, gönül münevver oldu.

***

Süleyman Dârânî dünyâdan nakil etti. Bir ulu ânı düşde gördü. Sordu ki:

- Çalab'ın sana ne kıldı? Eytti:

- Rahmet eyledi. Ve lâkin halk içinde şöhretimden ötürü itâb eyledi.

Zira zamanında parmak ile gösterilirdi (R.A).

22 Ekim Pazar

KEMİK GERDANLIK VE BİLEZİKLER

Peygamberimiz (S.A.V), Ev halkının, altun gümüş takın­malarına süslü püslü
eşya kullanmalarına da razı olmaz­dı.

Peygamberimiz (S.A.V)'in azadlı kölesi Sevban (R.A)'ın bildirdiğine göre:
Peygamberimiz (S.A.V), ne zaman sefer­den gelse, ilk önce Hz. Fatıma (R.A)'yı
görmeğe giderdi. Yi­ne bir gazadan gelmiş, Hz. Fâtıma (R.A)'ın evine gitmişti.
Hz. Hasan ve Hz. Hüseyin (r. anhüm)'e süs olarak gü­müşten birer bilezik
dikildiğini görünce, içeri girmeden geri döndü. Hz. Fatıma (R.A),
Peygamberimiz (S.A.V)'in bu bileziklerden dolayı içeri girmediğini sezerek
onları, Hz. Hasan ve Hz. Hüseyin (r.anhüm)'ün üzerinden söktü. Hz. Hasan ve
Hz. Hüseyin (r.anhüm) ağlamağa başlayınca, onları, aralarında bölüştürdü.
Ağlamaları dinmeden, Pey­gamberimiz (S.A.V)'in yanına gittiler.

Peygamberimiz (S.A.V) bilezikleri onlardan alıp Sevban (R.A)'a: "Ey Sevban,
git, şunları filan oğullarına götür. Fatıma'ya deniz hayvanı dişlerinden
yapılan bir gerdan­lıkla, fil kemiğinden yapılan iki bilezik satın al. Çünkü
bunlar benim ev halkımdır. Onların dünya hayatların­da, dünya metalanmn
üstünlerinden nasiplenmelerini arzu etmem" dedi.

(M. A. Köksal, İ. Tarihi)

Resûl-i Ekrem (S.A.V) kendi hesabına üç şeyden sakınırlardı:

1- Münakaşa ve mücadele etmekten,

2- Kimseye lüzumundan fazla söylemekten,

3- Kendilerini alâkadar etmeyen işlerle meşgul olmaktan.

23 Ekim Pazartesi

ANA VE BABAYA KARŞI EDEB

Bir evlâd,

1) Merhametle onlara kanatlarını gerer, Allah (c.c.) İsrâ Sûresi'nde meâlen
buyurur ki:

**"Onlara karşı rahmet kanatlarını ger ve de ki Ya Rabbi, onlar nasıl bana çocukken merhamet etmişlerse sen de onlara merhamet eyle."**

2) Her halinde kibirden sakınır ve mütevâzî olur.

3) Çağırırlarsa nezaketle "buyurun!" der.

4) Sözlerini hürmetle dinler, buyruklarını severek yeri­ne getirir.

5) Gelişlerinde kıyam eder.

6) Giderlerken teşvide bulunur.

7) Âsi bir evlâd olmaktan sakınır.

8) Huzurlarında sert ve yüksek sesle konuşmaz.

9) Muhtaç olurlarsa yiyecek, giyecek ihtiyaçlarını ve di­ğer ihtiyaçlarını,
giderir.

10) Hitaplarında gönüllerini rencide etmeğe çalışır.

11) Yaptıkları iyilikleri başlarına kakmaz.

12) Kendilerine hiddet ve gazaptan kaçınır.

13) Her fırsatta hayırlı dualarını almaya çalışır.

14) Vefatlarından sonra kabirlerini ziyaret eder.

15) Onlar için sadakalar verir, hayırlar yapar.

16) Beş vakit namazda dua eder.

(Kulluk, Sh. 26)

24 Ekim Salı

MÜSLÜMANLARI, ŞAKA OLARAK KORKUTMANIN YASAKLANMASI

Zeyd b. Sabit (R.A) toprak taşırken, Sa'd b. Muaz (r a ) Peygamberimiz
(S.A.V)'in yanında oturup dinleniyordu.

Zeyd b. Sâbit (R.A)'in çalıştığını görünce, **"Yâ Rasulullah (S.A.V)! Allah
(c.c.)'a hamd olsun ki, beni sağ bıraktı da Sana iman etmek şerefini bana
nasip eyledi.**

**Buas günü, ben, bunun babası Sabit b. Dahhâk ile bo­ğaz boğaza boğuştum!"** dedi.

Peygamberimiz (S.A.V): **"Fakat, onun bu oğlu, ne iyi çocuktur!"** buyurdu.

Zeyd b. Sabit (R.A)'in bir ara gözlerini uyku bürüyüp kendisi uyuyakalmış,
kalkanı, oku, yayı ve kılıcı yanında olduğu halde, hendekte çalışmakta olan
Müslümanlar onu, hendeğin kenarında uyur bir halde bırakarak hende­ği
dolaşmağa gitmişlerdi. Yanına varan Umâre b. Hamz (R.A), şaka için, onun
silâhını alıp saklamış, Zeyd b. Sabit (R.A)'in hiç haberi olmamıştı.

Zeyd, uyanıp silâhını bulamayınca, heyecanlanmış ve korkmuştu.

Peygamberimiz (S.A.V), bunu işitince, Zeyd (r a )'i ça­ğırdı. **"Bu çocuğun
silâhını nerede olduğunu kim bili­yor?"** diye sordu.

Umâre b. Hazm (R.A): **"Yâ Resûlallah (S.A.V). Ben bili­yorum. Silâh, benim
yanımdadır!"** dedi.

Peygamberimiz (S.A.V): **"Silâhını teslim et ona!"** bu­yurdu ve şaka olarak
da olsa Müslümanları korkutmayı veya onların herhangi bir şeyini alıp
saklamayı yasakladı.

(M. A. Köksal, İ. Tarihi C.11, Sh. 214)

25 Ekim Çarşamba

YARATILIŞ GAYEMİZ

Eski kavimlerden bir adam 70 sene Allah (c.c.)'a ibadet etmekle meşgul olur.
Bir ara Allah (c.c.) onu meleklerine göstermek diler. Kendisine bunca ibadet
etmiş olmakla beraber yine cennete girmeğe lâyık olmadığını haber ver­mesi
için ona bir melek gönderir. Melek, bu haberi bildi­rince o abid şöyle der:

- Biz, Allah (c.c.)'a kulluk etmek için yaratıldık. Bize düşen, sadece O'na karşı kulluğumuzu yapmaktır!..

Bu cevabı alan melek geri döner ve:

- Ya Rabbi, verdiği cevabı benden daha iyi bilirsin, der.

Bunun üzerine Yüce Allah (c.c.) buyurur ki:

- Modern ki o, bize ibadet etmekten yüz çevirmiyor, o halde keremimizle biz de ondan yüz çevirmeyiz. Demek ki ibadeti cennet umuduyla değil, yalnız kulluk vazifesiy­le yapıyor. Şahit olun;ey melekler, ben onu Rahmet der­yama aldım!..

Peygamberimiz (S.A.V) bir hadîs-i şeriflerinde: **"Kıya­met Günü hesaba
çekilmeden önce siz kendi kendinizi hesaba çekin. Amelleriniz tartılmadan önce
siz onları tartın."** buyurmuşlardır. Hz. Ali (R.A) de **"Kim ki çalışma­dan
(salih ve güzel ameller işlemeden) cennete gireceği­ni zannederse, o, boş bir
temenni içindedir. Kim de ça­lışmakla cennete gireceğini sanıyorsa, o da
kendine çok güvenmiştir."** buyurmuştur.

(Gazali, Arifler Yolu, s. 46-47)

26 Ekim Perşembe

İLİM HIRSIZI

Haçlı seferleri ve ondan önceki yıllarda birçok müslüman âlimlerinin eserleri
Avrupa'ya götürülerek kendi ad­larına tercüme etmişler. Böylece müslüman
âlimlerinin çe­şitli ilim dallarında yapmış olduğu keşif ve icatları
sahip­lenerek ilim hırsılığı yapmışlardır.

11. yüzyılda İslâm ülkelerinde tıp ilmi tahsil eden Konstantin (1016-1087)
1077'de Avrupa'nın en eski tıp okulu­nun bulunduğu Salerno'ya gelmiş. Orada
yazdığı eserlerle şöhret kazanmıştır. Hele Liber Pantegni adını verdiği tıpla
ilgili büyük eseri göz kamaştıracak kadar harikaydı. Bu eserler Konstantin'in
ne kadar üstün bir zekâya sahip bil­gin olduğunu göstermeye yetiyordu. Ne var
ki bu şöhreti fazla sürmeyip 40 yıl geçmeden ilk haçlı seferleri ile
Kons­tantin'in ne derece kurnaz bir **"İlim Hırsızı!"** olduğu orta­ya
çıkmıştır.

Piza'lı Stephen ilk haçlı seferlerinde Antakya'ya uğra­mış. Orada Müslüman
alim Ali bin Abbas (?-994)'in **"Kitâb-ül Meliki"** eserini ele geçirmiş. Onu
Latinceye çe­virerek Hıristiyan dünyasına kazandırmak istemiş. Tercü­meden
sonra gördü ki Konstantin'in meşhur Liber Panteg­ni'nin orjinal eser değil
**"Kitâb-ûl Melikî"**den kopya ol­duğu anlaşılmıştır. Halbuki Stephan
eserlerinden dolayı Konstantin'i üstad edinmiş. Onu hürmet ve minnetle anardı.
Onun bir sahtekâr olduğunu öğrenmiş, içindeki insaf ve gerçeği araştırma
duygusu bu sahtekârlığı su yü­züne çıkardı ve dünyaya ilân etti.

27 Ekim Cuma

İNSANLARIN İLK MÜRŞİDİ

Ehl-i Sünnet itikadına göre ilk insanlara Allah (c.c.)'ını bildiren ve onları
Tevhîd dinine kavuşturan, Allah (c.c.) tarafından beşeriyete gönderilmiş bir
Peygamberdir. Beşe­riyet onun irşadı ve talimatı ile Allah (c.c.)'ını tanımış,
O'na lâyık olduğu veçhile ibâdet etmiş, maddî ve manevî ihtiyaçlarını
tanzîmeden ahkâm ve kanunları ondan öğ­renmiştir. Yine Cümhûr-ı Müslimî'nin
itikadına göre, Âdem (a.s.) hem ilk insan hem de ilk peygamberdir. Âdem
(a.s.), Allah-ü Teâlâ'dan telâkki eylediği vahyü il­ham ile kendi
zamânındakileri irşâd etmiştir.

Binâenaleyh, bâzı nazariyecilerin zannettikleri gibi, be­şeriyetin dinî
başlangıcı mutlak bir vahşet değil, bir kemâldir. Vahşet gibi görülen (ilk
zamanlar), beşerin za­manlarını olmayıp korkma, ürkme devridir. İnsanlığın ilk
zamanlarını mutlak bir vahşet saymak, yanlış bir faraziye­dir. İlk defa ilâhi
vahiy ve ilham ile doğru yolu bulmuş olan insanlar sonradan hırs ve cehaletin
te'siriyle o yoldan uzaklaşa uzaklaşa sapıtmış, vahşileşmiştir.

(İ. Dini, A. H. Akseki, Sh.:13)

***

**(Allahım) ancak sana kulluk eder ve yalnız senden yar­dım dileriz. Bizi doğru yola, nimete erdirdiğin kimselerin, gazaba uğramayanlarm, sapmayanların yoluna eriştir. **(Fatiha/5-6-7)

28 Ekim Cumartesi

ALLAH (C.C.) İHMAL ETMEZ, MÜHLET VERİR

Akıllı olan dünya nimetlerine aldanmaz. Allah'tan baş­ka bir şeyle sevinmez.
Zira Allah'tan başkası bâtıl ve yok olmaya mahkûmdur. Fani ve zevâle mahkûm
bir şeyle sevinmek akıl ve irfan kârı değildir.

Dünyada Allah (c.c.)'ın âsilere mühlet vermesindeki hikmete gelince:

Muhakkak Allah-û Teâlâ dünyada asî kullarını hemen cezalandırmıyor. Onlara
mühlet veriyor. Bunun sebebi de Allah-ü Teâlâ'ya avf-u ihsan etmek, kullarına
azab ver­mek ve onlardan intikam almaktan daha sevgili olduğunu kullarına
göstermek, bu sebeple kullara da Allah-û Teâlâ'nın şefkatini, iyiliğini ve
ihsanını bildirmek. İşte bu­nun için, Allah-û Teâlâ ateşi insanlara ziyafet
veren iki adam suretinde yaratmış, biri, kim benim davetime gelir ise ona
ikram edeceğim, kim gelmez ise ona bir şey yok diyor. Diğeri de: Kim benim
da'vetime gelir ise ikram ede­rim ve kim gelmez ise onu habsederim ve döverim
diye­rek kereminin çokluğunu beyan ediyor. Bu iki misafirper­ver arasında fark
vardır. İkincisi birincisinden daha cö­mert ve kerem sahibidir.

(Hz. İbrahim (a.s.), Hz. R. Mahmud Sâmi k.s.)

***

Peygamberimiz (S.A.V): **"Cibril (a.s.), devamlı olarak bana komşuyu tavsiye
ediyordu, hatta zannettim ki, Cibril komşuyu (komşuya) varis kılacak."**
buyurdular.

(Buharî-Kitabu'l Edeb)

29 Ekim Pazar

SUHEYB-İ RUMİ (R.A)'NİN HİCRETİ

Mekke'de, Allah (c.c.) yolunda işkencelere uğratılan kimsesiz müslümanlardan
Suheyb b. Sinan (R.A)’da Medi­ne'ye hicret etmek maksadıyla yola çıkınca,
Mekkeliler'den bazıları, arkasından yetişip: **"Sen, buraya fakir, hakir
olarak geldin. Yanımızda erişemiyeceğin kadar bol servete eriştin. Sonunda da
kendinle birlikte serveti­ni de alıp gitmek istiyorsun. Vallahi, işte bu,
olmaz,"** de­diler.

Suheyb (R.A), hemen hayvanından yere indi. Ok çantasındaki okları çıkardı.
**"Ey Kureyş cemâati, iyi bilirsiniz ki ben, sizin en iyi ok atanlarınızdan
biriyim. Vallahi ben de yanımda bulunan ok çantamdaki okların hepsini size
atar, sonra da kılıcımı çalanın, bunlardan birisi, el­lerimde bulundukça bana
yaklaşamazsmız. Ancak onlar elimden çıktıktan sonra bana istediğinizi
yapabilirsiniz. Size şimdi, servetimin yerini gösterir, onu size bırakır­sam,
yolumu açar, beni serbest bırakır mısınız?"** dedi. Müşrikler "**Evet**"
dediler.

Suheyb (R.A), onlara servetini bırakarak yoluna devam etti. Kuba'ya gelip,
Peygamberimiz (S.A.V)'e kavuştu. Su­heyb (R.A):

**"Yâ Resûlallah, sen beni Mekke'de bırakıp yola çıktı­ğın zaman, Kureyş müşrikleri beni yakaladılar, haps et­tiler. Ben de servetimi vererek kendimi ve ailemi satın aldım."** dedi. Peygamberimiz (S.A.V) Efendimiz: **"Suheyb kazandı. Suheyb kazandı. Ebu Yahya, satış kârlı çıktı. Satış kârlı çıktı"** buyurdular.

(M. A. Köksal, İ. Tarihi, C.1, Sh.: 16)

30 Ekim Pazartesi

SAKAL SÜNNETİNİN ÖNEMİ

Abdullah b. Ömer (R.A)'in bildirdiğine göre: Peygambe­rimiz (S.A.V) sakal ve
bıyık hakkında şöyle buyurmuştur:"Müşriklere muhalefet ediniz. Bıyıkları
kısaltınız! Sa­kalları uzatınız" Sakal erkeğin şeklini tamamlayan Fıtrat­tan
(sünnetlerden)’dır. Görünüşte erkekler kadınlardan sakal ile ayırd edilir.

Taberi der ki: (Sakalları uzatınız.) emrinin vechi nedir? dersen, bilesin ki
uzatmak çoğaltmak demektir. Denildiği­ne göre bu haber hususunda Resûlullah
(S.A.V)'dan delil sabit olmuştur ki, sakalın fazla uzatılması mahzurludur.
Kısaltılması da vacibdir. Yalnız bunun ne kadar kısaltıla­cağında, selef
alimleri ihtilafa düşmüşlerdir.

Bazıları **"Sakalın kısaltılacak miktarı: Boyundan bir tutamdan fazladır.
Eninden ve genişliğinden de, çirkin bir biçim alacak derecede yapılıp dağılan
kısımdır" **demişlerdir.

Ebu Hureyre (R.A), sakalını tutar bir tutamdan fazlasını keserdi. Abdullah b.
Ömer (R.A)'in de böyle yaptığı riva­yet edilir.

Başkaları da, sakallarının -çirkin bir biçim almayacak, halkın adet ve
geleneklerine aykırı düşmeyecek derecede- boyundan ve eninden kısaltma
yaparlar.

Kadı lyaz'a göre: Sakalın kazıtılması, yok edilmesi mek­ruhtur. Sakalın
büyüklüğü ve uzunluğu ile şöhretlenmek mekruh olduğu gibi, kısalığı ile de
şöhretlenmek de öylece mukruhtur.

(M. A. Köksal, İslâm Tarihi C. 11, Sh.: 257)

31 Ekim Salı

BEVLDEN İSTİBRA LAZIMDIR

İstibra; İdrar kanallarından çıkartılan, küçük abdestini yaptıktan sonra,
sidiğin etkisini gidermektir. Özellik­le erkeklere ait bir durumdur.

Bir hadis-i şerifte; İbn-i Abbas (R.A) şunları söyle­miştir. Resullullah
(S.A.V) iki kabrin yanına uğradı ve:

**"Dikkat edin, bunlar muhakkak azab görüyorlar. Hem de büyük bir şey den dolayı azap görmüyorlar. Bunlardan biri kağuculuk yapardı; diğeri de bevlinden (sidiğinden) korunmazdı."** buyurdular.

Sonra yaş bir hurma dalı isteyerek onu ikiye yardı. Birini birinin, birini de
diğerinin üzerine dikti ve:

**"Umulur ki, bu dallar kurumadıkça onların azapları hafifletile. "** buyurdu.

Bevlden sakınmamanın kabir azabına sebep olacak kadar büyük günah olması
namazın boşa gitmesini icap ettiği içindir. Çünkü namaz sahih olabilmek için
necasetten temizlenmek şarttır. Bevlden sakınmayan namazsız kalacak demektir.
Namazın terki ise büyük günahtır. (S. Müslim Ter: Şh. Cilt: sh. 457)

Yürümek, öksürmek veya sol tarafına yatıp uyumak suretiyle istibra yapmak
vaciptir. Ama elden ve pisliğin çıktığı yerden kokuyu gidermek şarttır. Meğer
ki aciz kala! İnsanlar bundan gafildirler. Erkek sidiğin eseri kalmadığına
kalbi kanaat getirinceye kadar İstibra yapması lazımdır. Ve sızıntının
kesildiğine kalbi kanaat getirmedikçe o kimsenin abdeste başlaması sahih
ol­maz.

Bir kimse geç kurulanıyorsa arpa tanesi kadar kağıt parçası gibi bir şeyi
bükerek tenasül uzvunun içine tıkamalıdır. Bu kalan rutubetin eserini içer.
İçeriye görün­mez oluncaya kadar çıkmalıdır ki rutubet dış tarafa çık­masın.
Lakin oruçlu olan o yeri bağlaması daha iyidir.

                           (İbn-i Abidin Cilt. 1, sh. 593)

1 Kasım Çarşamba

KUR'ÂN-I KERİM'E HÜRMET -1

Her müslümanın, Kur'ân-ı Kerim'i usulüne uygun ola­rak okuyabilmesi
gereklidir. Kur'ân'ın manasını duya­rak anlayarak düşünerek okumak okuyabilmek
ise çok güzeldir.

Kur'ân-ı Kerim'i okumağa "Eüzü"ile Besmcle-i Şeri­fe" ile başlanır. Kur'ân ele
alınacağı zaman abdestli bu­lunmalıdır. Bu esnada kıbleye yönelmeli, toplu
hürmetli bir vaziyet almalıdır. Abdestsiz olan bir kimse Kur'ân'ı eline
alamaz.

Kur'ân-ı Kerîm, temiz yerlerde avret mahalleri örtülü ve Kur'ân'ı dinleyecek
vaziyette bulunan kimselerin yanlarında açıkça okunabilir. Mülevves yerlerde
avret mahalleri açık olan veya başka işle meşgul olan kimsele­rin yanlarında
cehren okunamaz, mekruhtur.

Kur'ân'ı ta'zim için öpmek caizdir. Kur'ân ile, dini bir kitap ile kaşında
Kur'ân'dan bir şey yazılı bir yüzük par­makta iken helaya girilemez. Kur'ân'ı
Kerim okunmaya­cak hale gelince temiz bir bez içine koyup, ayak basıl­mayacak
temiz bir mahalle defnedilir. Tam üzerine top­rak atılmaması için tahtalardan
bir tavan yapılmalıdır. Bu gibi mushafları yakmak caiz değildir. Şâir dini
kitap­lar eskiyince hem defnedilebilir. Hem de akar suya bıra­kılabilir. Hem
de içlerindeki mukaddes isimler silindik­ten sonra yakılabilir. Bu gibi kitap
kağıtlarına bir şey sarmak, dine ilme karşı hiyanettir. Caiz değildir.

İçlerinde Allah (c.c.)'ın veya Resül-i Ekrem (s.a.v)'in isimleri yazılı kağıt
parçalarına da bu isimler silinmeksizin bir şey sarılması mekruhtur.

2 Kasım Perşembe

KUR'ÂNI-I KERİM'E HÜRMET-2

Bu meyanda dini gazete ve dergilere bir şey sarma­mak lâzımdır.

Kur'ân-ı Azim'e, din ve imana, Peygamberlerden her­hangi birine bir sünnete
bir hadis-i şerife, bir islâm mabedine -hâşâ- sövmek, ihanet etmek, alaya
almak küfür­dür. Böyleleri hemen tevbe ve istiğfar etmelidir. İmânı ve
nikahlarını da tazelemeleri gerekir.

Hiç bir kimseye sövülmesi de caiz değildir. İnsanın ağzına sövülmesi büyük bir
günahtır. Tazir cezasını ve tevbeyi gerektirir. Bazı fukahaya göre bir
mü'minin ağ­zına sövülmesi küfürdür. İmanı ve nikahı yenilemeyi gerektirir.

Kur'ân-ı Kerim'i veya herhangi bir din kitabını temiz olmayan bir yere atmak ,
Kur'ân âyetlerini ve kelimele­rini sihr (büyü) gibi bir maksatla temiz olmayan
şeyler ile yazmak ve yine bu maksatla tazime münafi sözler söylemek küfürdür.
Bu gibi şeylerden son derece kaçın­malıdır.

Kur'ân-ı Kerim okumak ve gereğiyle amel olunmak için indirilmiştir. Mü'minler
olarak yüce kitabımıza hürmette kusur etmeyelim. Âyet, âyet, süre, süre,
keli­me kelime okuyup inceleyelim ve anlayalım. Onda ne buyuruluyorsa öylece
yaşama gayretinde olalım.

(B. İslâm İlmihali, Sh: 431)

***

HADİS-İ ŞERİF

**"Allah kime hayır dilerse onu dinde bilgili kılar." **(Tirmizi)

3 Kasım Cuma

HAKK (C.C.) HUZURUNDA ADAB

Muhakkak ki, barış ve savaş zamanlarında, uyudu­ğun saatlerde, diri ve ölü
hallerinde bir an bile senden ayrılmayan sahibin ki, O seni Yaratan'dır,
Mevlâ'ndır, Rabbin’dir, rızkını verendir. Hangi saatte sen O'nu dü­şünür ve
anarsan O seninle beraberdir, sen O'nun huzurundasın. Allah (c.c.)'ın
huzurunda iken riâyet edilecek âdâb ve erkân:

1- Başını eğip önüne bakmak,

2- Aklını toplayıp Allah (c.c.)'tan gayrı olan bütün fikirleri zihinden atmak,

3- Tam bir sessizlik içinde bulunmak ve susmak,

4- Vücudun bütün organlarını sakin, rahat bulundurmak.

5- Emirleri yapmakta azimli olmak

6- Yasaklardan sakınmak,

7- Hiç bir şeye itiraz etmemek,

8- Devamlı zikir yapmak,

9- Allah (c.c.)'ın büyüklüğü üzerinde düşünmeğe devam etmek,

10- Allah (c.c)'ı her şeyden üstün tutmak,

11- Halkın hepsinden ümidi kesmek,

12- Allah (c.c)’ın heybet ve azameti, büyüklüğü karşısında yalvarışta
bulunmak,

13- Haya (utangaçlık) içinde ve kırık kalble huşu içinde bulunmak,

14- Kazanma heveslerine dalmayıp Allah (c.c.)'ın verdiklerine güvenmek,

15- Allah (c.c)'a teslim olmak ve O'ndan gelene razı olmak.

Bu esaslar kulun bütün gün ve gece şiarı, âdeti ve yapacakları olmalıdır.

(Marifetname, C. 2, Sh.: 159)

***

**HADİS-İ ŞERİF**

**"İlim ve irfan sahibi olduğunu iddia eden cahildir."** (Kenzül İrfan: 852)

4 Kasım Cumartesi

GÜNLÜK RİAYET EDİLECEK EDEBLER

* İslâmi esaslara uygun hareket etmek,

* Nezâket ve iltifatla konuşmak,

* Eşinin meziyetlerini bazan kendine, çokça gıyabında söylemek,

* Münakaşa etmemek,

* Dokunacak, üzülecek söz sarfetmemek,

* Eşinin akrabasının aleyhinde bulunmamak,

* Yeri geldikçe müsaade almak,

* İşlerini, yemeklerini konuşmalarını takdir etmek,

* Bilhassa geceleri vakitlice eşinin yanında bulunmak,

* Komşularla iyi geçinmek,

* Her işi müşavere ederek yapmak,

* Seyr-i sülûke giren erkek veya kadın eşinin de girmesini sağlamak,

* Birbirlerine yolun huzur ve feyzini ve faydalarını anlatmak,

* Erkek hanımına dersi bizzat kendi vermek, mürşidden veya halifesinden alıp getirip ona telkin etmek,

* Çocukların İslâmî terbiyesi ile her gün meşgul olmak. DİN DERSLERİ kitabını beraber okumak, anlatmak,

* Sohbet yararına halisane hizmet etmek,

* Sohbette edinilen bilgiyi eve de aktarmak,

* Çocukları sohbette bulundurmak ve hizmet ettirmek,

* Evde dînî ve ahlâki bir kitaplık tesis etmek.

(M. Abdullah Hani Adâp, Sh.:195)

5 Kasım Pazar

BELAYA SABIR

Belâ ve musibetlere maruz kalanın vazifesi de sabır ve rızadır. Bu metaneti
gösterenlere Allah (c.c.):

**"Ancak sabredenlere ecirleri hesapsız ödenecektir."** (Ez-Zümer:10) kavli celîliyle âhiret nimetlerini bahşeyler.

Cenab-ı Hak(c.c.) diğer bir âyette de:

**"Allah sabr (u sebat) edenleri sever."** (Al-i İmrân: 146) buyurmuştur.

Kardeşim; bir ma'siyet işlediğinde bunu, Allah (c.c.)'ın adaleti gereği takdir
buyurduğu bir kazası olarak gör­melisin. Lâkin o günaha dalan nefsini asla hoş
karşıla­mayıp hemen dönüş yaparak mağfiret dilemelisin. (Sakın Kaderciler,
Cebrîler ve Mu'tezileler gibi düşünme). Çünkü birinciler bunu Allah'ın
adaletinin bir neticesi telâkki etmezler. İkinciler de kusuru nefislerinde
ara­mazlar. Mu'tezileler ise tevbe yapmayan müminin bağışlanmayacağını ileri
sürerler. Sen, günahla ibtilâ kılınmanı Allah’ın adaletinin icabı kabul
edersen: **"Her şey Allah'tandır"** âyetinin hükmünü benimsemiş olur­sun.
Günahın ardından hemen nefsini kınarsan:

**"Dediler Ey Rabbimiz, kendimize yazık ettik. Eğer bizi bağışlamaz, bizi esirgemezsen her halde (maddî ve manevî en büyük) zarara uğrayanlardan olacağız." **(El-A'raf: 23) diyen Adem ve Havva'nın mesleğine inti­sap etmiş olursun. Tevbe eder, Allah (c.c.)' dan yarlığanmanı dilersen:

**"...Rabbinizden mağfiret dileyin. Çünkü o, çok yarlıgayıcıdır"** (Nuh Sûresi:10) Hitab-ı izzetini, kendine şiar edinmiş olursun.

Bil ki kazaya inartmayan, hayır ve şerrin takdirini Al­lah (c.c.)'tan bilmeyen
bid'atçıdır.

(Sevadü'l A'zam Sh. 19)

6 Kasım Pazartesi

ÜSÂME BİN ZEYD

Hazret-i Üsâme bin Zeyd bin Hâriset'ül-Kelbî (R.A) Ümmi-i Eymen (r. anhâ)'nın
oğludur.

Üsâme (R.A)'yi Resûlallah (S.A.V) Efendimiz pek se­verler idi. Hadîs-i Şerif
de: **“Üsâme en sevdiğim insan­dır."** buyurmuşlardır. Nezd-i Resûlullah
(S.A.V)'de Üsâme (R.A)'nin rifat-i meziline mebni Ashâb arasında, Hazret-i
Resûlullah (S.A.V)'ın mahbûbu diye vasıflanıp yâd olunurdu.

Hazret-i Ömer (R.A), oğlu Abdullah (R.A)'a iki bin i'tâ buyurmuş olduğu halde,
Üsâme (R.A)'e beşbin i'ta bu­yurdu.

Abdullah ibn-i Ömer (R.A) itiraz ederek; “**Hazret-i Resûlullah (S.A.V) ile şu
kadar gazada beraber bulun­muş iken Üsâme'yi bana tercih ettiniz!”** demesi
üzeri­ne Hazret-i Ömer (R.A): **"Üsâme Hazret-i Resûlullah (S.A.V)'a senden ve
pederi Zeyd dahî senin pederinden daha sevgilidir!"** diye tevazu
buyurmuşlardır.

Buhârî'de mezkûrdur ki: Hazret-i Seyyid'ül-Enâm Aleyhisalâtü ve's-selâm
Efendimiz Hazret-i Hasan (R.A) ve Üsâme (R.A)'yi beraber alarak birini bir
dizlerine ve diğerini öbür dizlerine oturarak:

**"Yâ Rabb! Sen bunlardan razı ol zira ben bunları se­viyorum."** buyururlardı.

***

Hacc-ı Vedâ'da Arafat'dan Müzdelife'ye inerler iken, Resûlullah (S.A.V)
Efendimiz Kusvâ nam develerine bi­nerek, Hazret-i Üsâme (R.A)'yi terkisine
almışlar idi.

Yüzleri siyahtı ve yassı burunlu idiler. Hicretin 58. se­nesinde Medine-i
Münevvere'de vefat etmişlerdir (R.A).

(Ashab-ı Kiram - Hz. R. M. Sâmi k.s.)

7 Kasım Salı

İMAM EBU HANİFE (K.S.)

Resûlullah (S.A.V) buyurdu:

**"Adem benimle fahr ederdi. Ben ise ümmetimden bir zat ile fahr ederim ki ismi Numan, künyesi Ebu Hanife'dir. O zat ümmetimin kandilidir."**

**"Enbiyayı İzam (a.s.) hazarâtı benimle iftihar eder­lerdi. Ben ise Ebu Hanife ile iftihar ederim. Onu seven beni sevmiş, ona buğz eden bana buğz etmiş olur."** Ebu Hanife'nin bir kişide alacağı vardır. O mahalde bir şakirdi öldü. Ebu Hanife onun namazını edaya vardı. Hava da sıcak idi. Borç verdiği zatın duvarının gölgesi­ne oturmadı. Ebu Hanife borç verdiği zatın, duvarının gölgesine oturmadı; **"borçlunun duvarının gölgesinde oturur isem faizdir, haramdır."** dedi.

Davud Tâî, yirmi yıl Ebu Hanife'ye şakirdlik etti. Bir gün ayağını uzattığını
görmedim. Birgün halvette dedi ki:

- Ya İmame'l-Müslimin! Burası halvettir. Ayağını uzatıp rahat etsen n'ola," dedim. Dedi ki: **"Edeb Allah Teâlâ katında makbuldür."** dedi.

Birgün, İmam Ebu Hanife, Hz. Peygamber (S.A.V) Efendimizin ravzasına gelip
selâm verdi:

**"****-**** Esselâmü aleyküm yâ Seyyide'l mürselin."**

Şu avazı işitti:

**"****-**** Ve aleykümüs-selâm yâ İmâm-ı Müslimin."**

İmam-ı Azam Ebu Hanife (k.s.) Hicretin 80 tarihinde doğmuş 150 tarihinde
Bağdat'da âzim-i dâr-i cihan ol­muştur.

(Tezkiretül Evliya)

8 Kasım Çarşamba

KIYAMETTE İLK SORGU NAMAZDAN

Hureys b. Kabîsa diyor ki: Medine-i Münevvere'ye geldim ve: "Allah'ım! Bana
salih ve hayırlı bir sohbet arkadaşı müyesser kıl" diye dua ettim. Derken Ebu
Hureyre (R.A)'nin meclisine oturdum ve kendisine "Ben Allah'a hayırlı bir
arkadaş vermesi için dua etmiştim, (sizi ihsan eyledi) o halde bana Resul-i
Ekrem (S.A.V)'den işittiğin bir hadis oku, umulur ki Allah Teâlâ onunla beni
faydalandırır" dedim.

Bunun üzerine Ebu Hureyre Resûlullah (S.A.V)'den işittiğini ifade ettiği şu
hadisi anlattı:

**"Kıyamet gününde kulun, amelinden ilk önce hesaba çekileceği şey namazdır. Eğer namazı iyi, düzgün (noksansız) olursa o kimse artık felah bulmuş, muradına ermiş ve işini bitirip başarıya ulaşmıştır. Ve şayet (hiç kılmamakla veya farz, vacibleri noksan yapmış olmakla) namazı bozulmuş (noksan kılmış) olursa tamamen mahrum olmuş ve (her şeyini zayi ederek) hüsrana uğramıştır. Ve eğer farzlarından az bir şey noksan olursa Aziz ve Celil rabbimiz meleklerine buyurur ki: "Bakınız kulumun bir tatavvu' nafile namazı var mı?" Eğer varsa farzın noksanlan onunla ikmal edilir, sonra sair ameleri de bu minval üzre icra olunur."**

(Sünen-i Timizi, No: 413)

***

"Sabahleyin veya akşamleyin her hangi bir zamanda Allah (c.c.) yolunda (cihada
çıkıp) yürüyüş, üzerine güneş doğup batan şeylerin hepsinden her veçhile
hayırlıdır."

(Buhari)

9 Kasım Perşembe

RESULULLAH (S.A.V)'IN ŞEFAATİ

Ebu Hureyre ve Huzeyfe (r.anhüm)'nin rivayet ettikle­ri hadis-i şerifte
Resulullah (S.A.V):

**"Allah tebareke ve Teâlâ (kıyamet gününde) insan­lan bir yere toplayacak, mü'minler kendilerine cennet yakınlaştırılıncaya kadar ayakta duracaklar."**

O zaman, insanlar şefaat için, Adem, İbrahim, Musa ve İsa (Aleyhi's-Selam)
hazretlerine müracaat edecekler. Bunların her biri: "Ben bu işin ehli
değilim." diye bir sonrakine, havale edecekler.

"Nihayet Muhammed (S.A.V)'e gelecekler. O hemen ayağa kalkacak, kendisine
şefaat için izin verilecek. EMANET ile (SILA-İ) RAHİM gönderilerek sıratın sağ
ve sol taraflarına duracaklar. Sonra sizin ilk kafileniz şimşek gibi, sırattan
geçecek. Şimşeği hiç görmediniz mi? Göz kırpacak bir zamanda nasıl geçip
dönüyor. Sonrakiler kuşların geçişi gibi ve insanların koşması gibi
geçecekler. Onları böyle koşturan amelleri olacaktır.

Peygamberiniz de sırat üzerinde durmuş:

**Yarabbi! Selamet ver, selamet! diyecek. Nihayet kul­ların amelleri aciz kalacak. Hatta öyle kimse gelecek ki, ancak sürünerek yürüyebilecek. Sıratın iki tarafın­da asılı çengeller olacak. Bunlar emr olunduklarını yakalamakla memurdurlar. Bakarsın bazı insanlar, tırmalanmış, kurtulmuş, bazdan da cehenneme atıl­mış olacak" buyurdular. Ebu Hüreyre'nin nefsi yed'i kudretinde olan Allah'a Yemin ederim ki cehennemin dibi yetmiş yıllık yol kadar derindir.**

(A. Davudoğlu, S. Müslim T. ve Şerhi c.2 sh.220)

10 Kasım Cuma

İHLAS HAKKINDA

Resulullah (S.A.V) Efendimiz, "Ameller(in kıymeti) ni­yetlere göredir.
Herkesin niyet ettiği ne ise eline geçecek olan odur. Her kimin hicreti Allah
ve Resalü'ne müte­veccih ise hicreti Allah ve Resulü'ne müntehidir; kimin de
göçü bir dünyalık için veya bir kadınla nikahlanmak için yapılmış ise, onun
göçü de hicretine neden olan şe­ye varır." buyurmuşlardır.

(Buhari - Müslim)

Başka bir hadiste de **"(Ba's günü) insanlar, (öldükle­rinde) bulundukları
niyet üzere diriltilirler."**

Peygamberimiz (S.A.V) şöyle buyurmuşlardır: **"Hakk Teâlâ sizlerin ne
cisimlerinize ve ne de şekil ve sureti­nize bakar; ancak kalblerine bakar."**

Peygamber Efendimiz (S.A.V) başka bir hadiste:**"Dün­yanın son günlerinde
ümmetim üçe bölünecektir. Bunlardan bir kısmı Allah'a tam bir hulûs ile
ibadette bulunacaklar, diğer bir kısmı riya ve yapmacık ibadet­te
bulunacaklar, üçüncü bir kısmı ise insanları (istis­marla) soyup yemek için
ibadette bulunacaklardır. Hak Teâlâ kendisine hulûs ile bağlanıp ibadet
edenle­re: "Haydi Cennetliklerle Cennet'e gidin"diğer iki kısma veya zümreye
de: "Siz de Cehennemliklerle Cehennem'e yürüyün" buyurur."** buyurmuşlardır.

Amel ve niyetlerimizi her türlü leke ve kirden koru­masını, hatta ihlas sahibi
olduğumuzun ve sevap kazan­dığımızın farkına varmaktan bile bizleri muhafaza
et­mesini Allah (c.c.)'tan dilemeliyiz.

(İmam-ı Şaranî, El-Uhudul Kubra Sh.: 38)

11 Kasım Cumartesi

ŞAKK-I SADR HADİSESİ

Bu hâdise, Peygamberimiz (S.A.V) dört beş yaşlarında iken vuku bulmuştur.

Peygamberimiz (S.A.V)'in Sahabilerinden bazıları: **"Yâ Resûlallah! Bize,
Kendinden biraz bahs et"** dediler.

Peygamberimiz (S.A.V): "**Olur**!"

"Ben, Atam İbrahim'in Duâsı'yım! İsa'nın, geleceğini müjdelediği Peygamber'im!
Annem de, bana hâmile kaldığı zaman, rü'yasında, kendisine Şam köşklerini
ay­dınlatıp gösteren bir Nûr'un kendisinden çıktığım gör­müştü. Ben, Sa'd b.
Bekr'lerde emdirilip büyütüldüm. O sıralarda, Süt kardeşim ile birlikte
evlerimizin arkasında kendimize aid küçük kuzuları yayıyorduk. Üzerlerinde ak
elbise bulunan iki adam, içi, kar dolu altundan bir le­ğen ile yanıma geldi.
Beni, tutup karnımı yardılar, kal­bimi, çıkardılar. Onu da yardılar. Kalbimin
içinden kara ve pıhtılaşmış bir kan parçası çıkarıp attılar. Sonra, kal­bimi
ve karnımı, o karla iyici yıkayıp temizlediler.

Sonra da, onlardan birisi, arkadaşına:"O'nu, ümme­tinden on kişi ile
tart!"dedi. Beni onlarla tarttı. Ben, yi­ne onlardan ağır geldim. "O'nu,
ümmetinden yüz kişi ile tart!"dedi. Beni, onlarla tarttı. Ben, onlardanda ağır
geldim. "O'nu, ümmetinden bin kişi ile tart!" dedi. Be­ni, onlarla tarttı. Ben
onlardan da, ağır geldim. Bunun üzerine, **"Artık, O'nu, tartmayı bırak!
Vallahi O'nu, bütün ümmetile bile tartacak nisan, yine, O, ağır gelir­dir!"
dedi"** buyurdu.

(M.A. Köksal, İslâm Tarihi)

12 Kasım Pazar

VERİLEN NİMETE ŞÜKÜR

"Bir gün son derece acıkmıştım. Yolda Ömer İbn-i Hattâb (R.A)'e kavuştum. Al-i
İmrân Sûresinden bir âyet-i celîl okuyarak istifade etmekliğimi rica etdim.
Fa­kat maksadım karnımı doyurmakdı. Fakat Hz. Ömer (R.A) anlamadı. Yanından
ayrıldım, uzak gitmeden şiddetli açlıktan yüz üstü yere düşdüm. Bu baygınlık
sıra­sında Resulullah (S.A.V) baş ucuma geldi. Bana:

**"****-**** Yâ Ebu Hureyre!" **diye seslendi. Ben de:

**"****-**** Buyur yâ Resûlallah! Lebbeyk ve sa'deyk"** dedim.

Elimi tutdu, beni yerden kaldırdı. Hâlimi anladı, beni evine götürdü. Hemen
büyük bir bardak süt içmemi emir buyurdu. İçtim. "- Tekrar iç yâ Ebu Hüreyre!"
bu­yurdu. Bir bardak daha içtim. Sonra bir daha içmememi emretti, ben de
tekrar içtim. Artık karnımın vaziyeti düzeldi, rahatlaşdım, burak gibi dümdüz
oldum.

Bir müddet sonra Ömer (R.A)'e kavuşdum. Başımdan geçen vak'ayı anlatarak:

**"Yâ Ömer! Cenâb-ı Allah benim karnımı doyurmağa senden daha lâyık Rasûl-i Ekrem'i me'mur etdi. Valla­hi ben senden bir âyet okumanı rica etmişdim, halbu­ki ben o âyeti senden daha düzgün okurdum."** dedi.

(Hz. R. M. Sâmi (k.s.), ashab-ı Kiram (R.A), Sh.: 196)

***

**AYET-İ KERİME**

**"Bu Kur'ân insanlara bir açıklama, sakınanlara yol gösterme ve bir öğüttür."**

(Al-i İmran Sûresi: 138)

13 Kasım Pazartesi

HALİFE ÖMER BİN ABDÜLAZİZ (R.A) HAZRETLERİ

Annesi, Ömer bin Hattab (R.A)'ın oğlu Asım (R.A)'ın kızıdır. Halife olmadan
önce de, halifeliği sırasında da kulluk yolunda ve istikametteydi. Her yönüyle
Hülefâ-yı Râşidîn'e benzetilir. İmam-ı Şafi ve İmam-ı Süfyân-ı Sevrî (R.A)
Ömer bin Abdülaziz (R.A)'i Hülefâyı Râşidîn'in beşincisi kabul ederler.

Kendinden geçerek namaz kılarlardı.

Mâlik bin Enes (R.A):

**"Ömer bin Abdülaziz (R.A) kıldırdığı namaz Hz. Peygamber (S.A.V)'in kıldırdığı namaza benziyordu."** derler.

Halife olduktan sonra, öteki halifelerin bindikleri at­lara binmeyip kendi
katırı ile yetindi. Saraya geldiğinde halı, kilim ve makatları kaldırttı.
Hepsini sattırarak be­dellerini devlet hazinesine ekledi. Halife ailesinden
olanların mülkiyetinde bulunan geniş toprakları da aynı gayeyle sattırmıştır.
Şeriata uymayan ne varsa hepsini kaldırttı.

Bir gün hizmetçilerden birini, saray mutfağında su ısıtırken gördü:

**"****-**** Devletin parası boş yere ve kişi faydasına harcan­mış, ödemen gerekir."** diyerek iki akçelik odun aldırtıp mutfak anbarına koydurtmuştur.

Günün birinde bir kurdun koyun kaptığı duyuldu.

Arif bir kişi:

**"****-**** Herhalde halife vefat etmiş olmalı."** dedi. Çok geç­medi halifenin vefat haberi duyuldu.

Allah-ü Teâlâ hepsinin makamlarını Cennet kılsın ve bizleri de onların nurlu
yollarından ayırmasın. Amin.

(Bostanzâde Yahya Efendi, Tarih-i Sâf)

14 Kasım Salı

HAYIR VE ŞERRE İNANMAK

Bir mü'min, hayır ve şerrin Allah (c.c.)'ın takdiriyle meydana geldiğini hak
bilmelidir. Çünkü Cibril aleyhisselâm Nebî (S.A.V) imanın ne olduğunu
sordu­ğunda, Peygamberimiz (S.A.V)'e verdiği cevabın sonun­da şöyle demişti:

**"(İmanın diğer bir rüknü de) kadere, hayır ve şerrin Allahın verdiği güçle yapıldığına inanmandır."**

Bil ki hiçbir oluş ilâhî kaza dışında meydana gelemez, kul Allah (c.c.)'ın
kazasını gideremez (önüne geçemez). Bununla beraber Allah (c.c.)'ın kazası
insanların fiilleri lehinde bir delil olamaz, yani ilâhî kazaya itimadla
dav­ranışlar yorumlanamaz. (Başka bir deyişle: Allah (c.c.) böyle takdir
ettiği için ben yaptım yapmadım diye kişi kendini ma'zur gösteremez).

Allah (c.c.)'ın kazasını inkâr ve reddetmek de küfür­dür. İşte bu iki prensip
arasında yürümek (kadere) ima­nın tâ kendisidir.

Kaderciler hayır ve şerrin insanın kendi elinde oldu­ğunu, bu sahada Allah
(c.c.)'ın hiç bir esiri bulunmadığı­nı ileri sürerlerken; Cebrîler "hayır ve
şerrin müsebbibi Allah (c.c.)'tır, kulun hiçbir fonksiyonu yoktur" diye id­dia
ederler. İşte şu iki fırka bu ümmetin mecusileridir.

Resulûllah(s.a.v) buyuruyor ki:

**"Gerçek mü'min şöyle diyen kişidir: Hayır ve şerri işlemek benden, bunu yapabilme gücünü verip yarat­mak da Allah (c.c.)dan."**

Hayır işlemek kulların fiillerindendir. Kulların fiilleri­ni takdir edip
yaratan ise Allah (c.c)'tır.

(Sevadü'l A'zam sh. 16 )

15 Kasım Çarşamba

İMÂM-I RABBÂNİ AHMED FÂRUK SERHENDİ (K.S.)

Ehl-i hakikat idi. Cedleri 28 bâtın sonra Hz.Ömer (R.A)'e varır.

Muhakkik İmamı Süyuti "Cem'ul-Cevami" adlı ese­rinde sahih hadis'i şerifi
olarak "Benim Ümmetim için­de "sıla" namında bir kimse olacakbr.Onun irşadı ve
şe­faati ile nice nice insanlar Cennet'e girerler" maelindeki hadis-i şerifi
nakleder. Sofiyye uleması "sıla" namını Ahmed Faruk Hazretlerine atfederler.
(Sıla: Şeriatla tari­katı birleştiren mânasındadır)

Müceddidin 7 iklimi birbirine mezceden dirayeti, bayü gedayı uzlaştıran
firaseti çeşitli tarikat ve mezheple­rin te'lifindeki idaresi hülâsa yüce
tevhid dininin türlü sebeplerle dağılmış sâliklerinin birleştirmesi, onun esas
vazifelerindendir. Mü'minlerin ehli hak, ehli tevhid, ehli sünnet olarak
birbirlerine yaklaşmaları, kaynaşmaları, birleşmeleri inandıkları imanın,
mensup oldukları di­nin ve tuttukları yolun icabıdır.Âlemlere rahmet olarak
gelen Peygamberimiz (S.A.V)'in iki cihanın saadetini sağlayan dini bütün
insanlığa ve varlığa gereken değeri vermiş ve icaplara göre en hayırlı ve
mes'ud düzeni kurmuştur. Müceddid İmam-ı Rabbani Ahmed Faruk Hazretleri de o
yolu tutmuştur. Tefrikalara yol açan si­yasi, idari, zümrevi, ırki ve bölgevi
düşünceleri bırktırmak, bu uğurda öne düşen hainleri ıslâh etmek âlemin huzuru
için şarttır. Hazret de onu yaptı. İnsanları gön­lünden birbirine bağladı.
Birliği kurdu. Birliği sağladı.

(M. Hâni, Adâb Sh:144)

16 Kasım Perşembe

HACC BİR GANİMETTİR

Hacc, şartlarına haiz olan, her müslüman için pek mukaddes bir farizadır.
Hacc, bedenî ve malî bir ibadettir. Hacc ibadeti, hem bedence olan sıhhat ve
selametin, hem de malî varlığın bir şükran vazifesi demektir.

Hacc, İslâm'ın senelik "**nedve**"sidir. İslâm âleminin doğusun­dan ve
batısından nezih bir heyecan ile akın edip gelen onbinlerce dindaşın böyle
mübarek bir mekânda toplanmaları, arala­rındaki din birliğini, din
kardeşliğini, din sevgisini canlandır­maları ve dertleşerek, birbirinin
halinden haberdar olarak, fikir alış-verişinde bulunmaları taktiri şayan büyük
bir harekettir.

Hacc, bir ganimettir. Bundan her müslüman istifade etmeye çalışmalıdır. Hacc
bir nasib işidir. Nasibi olan gidebilir. Haccın fikri, içtimâ-i ve sıhhi
faydaları pek çoktur. Haccını şuurlu bir şekilde, eda eden bir müslüman, bu
sayede bir hayli bilgiler el­de eder. Sonra bu bilgilerle kendi muhitini
aydınlatır.

Haccın farz oluşundaki hikmet pek büyüktür. Hacc ibâdeti sayesinde, bütün
müslümanlar birbirlerinden haberdar olurlar. Birbirlerinin dertlerini ve
sevinçlerini paylaşırlar. Hacc ibadeti, müslümanların daha çok
şuurlanmalarına, dinlerine daha azim­le sarılmalarına vesile olur. O mübarek
yerlerin insana tesiri bir başkadır. Bir kerre giden bir daha gitmek ister.
Orası onu çeker. Çünkü, haccın zevkine doyum olmaz . Hacca tekrar tekrar
gi­denler kınanamaz. Zira İmam-ı Âzam (k.s.) Hz.'de ellibeşkerre hacca
gitmiştir.

Haccını eda eden bir mü'min anasından doğmuş gibi temizle­nir. Öldükten sonra
dirilmiş gibi olur. Haccın tadını, tadmayanlar bilemez. Haccın feyiz ve
bereketi çok değişiktir. Oranın kıymetini giden bilir.

Hacc; müslümanlığın intişarına ve yükselmesine müteveccih­tir. Müslümanların
maddî ve manevî sahalarda gelişmesini, ol­gunlaşmasını temin eder. Bu cihetle,
bir müslüman eğer hiç hac­ca gitmediyse, gitmeğe çalışmalı, gitmemek için
sudan sebepler uydurmamahdır. İnsan istediği bir şeyi nasıl planlayıp
alabili­yorsa hacca niyetlenen de er yada geç hacca gitmeğe muvaffak olur.
Sonra oraya önce niyetle gidilir. Nice parası olanlar gide­miyorlar. Fakat
yeterli parası olmadığı halde gidenlere şahit oluyoruz.

(Ö. N. Bilmen, B. İslâm İlmihali,)

17 Kasım Cuma

TEYEMMÜM

Teyemmüm, lügatte kast manasındadır. Şer'i şerifte "su bulunmadığı veya
bulunduğu halde kullanılmasına kudret bulunmadığı takdirde temiz olan toprak
cinsin­den bir şey ile hadesi gidermek maksadıyla yapılan bir ameliyedir."
Şöyle ki: **Abdestsiz olan veya gusl etmesi icap eden kimse, iki elini toprak
cinsinden temiz bir şeye bir kere vurup bununla yüzünü mesheder. Sonra iki
elini bir daha vurup bununla da dirseklerine kadar iki elini mesheder ve bu
ameliyesi hadesi gidermek veya namaz kılmak veya taharetsiz sahih olmayan sari
bir ibadette bulunmak niyetine mukarindir. İşte te­yemmümün mahiyeti bundan
ibarettir.** O halde te­yemmümün farzları da bir niyyet ile iki meshden ibaret
bulunmuş olur.

Teyemmümün meş'ruiyeti, hicret-i Nebeviyye'nin be­şinci senesindedir. Şöyle
ki: Hicret-i Seniye'nin beşinci senesi Şaban'ın ilk günlerinde Huzaa
kabilesinin bir oy­mağı olan Beni Mustaleb Gazvesi'nde Resul-i Ekrem (S.A.V)
ile bin kadar İslam Askeri susuz bir yerde gecelemişlerdi. Sabah namazını
kılmak için abdest alacak su bulamadılar. Sabaha yakın,**"Yolculukta bulunup
da su bulamazsanız temiz toprak ile teyemmüm ediniz"** mea­lindeki ayeti
kerime nazil oldu. Teyemmüm ile namaz kılmalarına müsaade olundu. Eshab-ı
Kiram çok sevin­di, teyemmüm ederek sabah namazını kıldılar.

(B. İslam İlmihali, Ö. N. Bilmen, Sh.: 36)

18 Kasım Cumartesi

ALLAH (C.C.) MEKANDAN MÜNEZZEHTİR

Mü'min, Allah Teâlâ (c.c.)'ya mekân, gelmek gitmek ve mahlukların
sıfatlarından herhangi bir sıfatı isnad et­memesi lazımdır. Çünkü tam iman,
Allah Celle ve Alâ'yı bilip keyfiyetiyle uğraşmamaktır. Nitekim Hz. Allah
(c.c.), İmran oğlu Musa (a.s.)'a şöyle buyurmuştu:

"Ya Musa, benim ilah olduğumu bil, fakat kullara ne­reden rızık verdiğimi
öğrenmeye kalkışma!"

Bu hususta doğru görüş şudur: Kul, Cenab-ı Hakk (c.c.)'ın bir mekânda
bulunmadığını, mekâna ihti­yacı olmadığını, Arşın onun kudretiyle ayakta
durdu­ğunu bilecek, gidip gelme sıfatları kendisine izafe etme­yecek. Çünkü
gitmek ve gelmek sıfatlar üç açıdan müta­laa edilir:

1- İnsan, uzaktan göremediğini görebilmek için yakı­nına gider.

2- Yapacağını uzaktan yapamayınca başarabilmek için o işin yanına gelir.

3- Kişi, bir sesi duyamayınca o sese doğru yaklaşır. Allah (c.c.) hakkında
böyle düşünmekse küfürdür. Ayet ve hadislerdeki müteşabih ifadelere gelince:
Onlara ol­duğu gibi iman edip, tefsir ve te'vilden kaçınmak gere­kir. Çünkü
müteşabihatı tefsir, insanı Ta'tîl mezhebine sokar ve bunun neticesinde de
kişi bid'atçı olur. Binae­naleyh, müteşabih bir ayet gördüğünde onu Allah
(c.c.)'a bırak. Tefsire yeltenme ki kurtuluşa eresin. Kaldı ki müteşabihin
tefsirini öğrenmen farz değildir, farz olan olduğu gibi inanmandır.

(Sevadü'l A'zam sh. 52)

19 Kasım Pazar

TİCARET MALLARININ ZEKÂTLARI

Her nev'i ticaret malları zekata tâbidir. Ticaret malları, uruz denilen meta,
kumaş gibi her çeşit eşyadan olabile­ceği gibi buğday, arpa, pirinç gibi
hububattan, demir, bakır, kalay gibi mevzunattan, koyun, deve, at gibi
hayvanattan, hane, han, dükkan gibi akarattan da olabilir.

Sene başlangıcında nisab'a (80.14 gr altın değeri) ulaşsan ticaret mallarının
zekatı için sene nihayetindeki kıy­metlerine itibar olunur. Sene sonu değerine
göre zekat verilir. Sene sonu değeri bulunduğu yerdeki piyasaya göre takdir
edilir.

Başlangıçta ticaret niyetiyle satın alınmamış olan bir mal, ileride satılmak
üzre saklanırsa bu bir ticaret malı sayılmaz.

Ticaret için; yani alıp satmak için olan akarların kira bedelleri de ticaret
malı sayılır.

Ölçülür, tartılır veya sayılır şeylerden olan bir ticaret malının kıymeti sene
nihayetinden sonra artacak veya eksilecek olsa buna bakılmaz. Sene sonundaki
kıymeti­ne göre zekât verilir.

(Ö. N. Bilmen, İslam İlmihali, Sh.: 344)

ZEKATI NE ZAMAN VERMELİYİZ?

Her müslüman, malının nisap miktarının ne zaman geçtiğini bilemeyebilir. Bu
münasebetle Hicri senenin belirli bir zamanını zekat için tayin etmelidir. Bu
dav­ranış sünnettir. Resul-i Ekrem (S.A.V) Şaban ayını ta­yin etmiştir.
Böylece müslümanların Ramazan'a daha kuvvetli ve huzur içerisinde girmesi
sağlanmıştır.

20 Kasım Pazartesi

RÜYETULLAH

İnanan kimse, Cennettekilerin, zâtının künhü mahiye­tini kavramaksızın ve
herhangi bir şeye benzetmeksizin Allah Teâlâ (c.c.) 'yı göreceklerine
inanacak.

Bil ki müminler Rablannı, Cennetten ayan-beyan gö­recekler. Ay, ondördüncü
gecesinde zorluk çekilmeden müşahede olunduğu gibi;inananlar da Rablerine
zah­metsizce bakacaklar.

Rü'yet-i cemâli inkâr ederek: Allah (c.c.), basarla = baş gözüyle değil,
basiret ile = Kalp gözüyle görülür diyen­ler sapık ve bid'atçıdır. Çünkü
Cenab-ı Hak(c.c.):

**"İyi iş, güzel amel yapanlara, daha güzel iyilik, bir de ziyâde vardır."** buyurmuştur. (Yunus: 26)

Peygamber sallallahu aleyhi ve sellemin - Ebû Bekir, Huzeyfe, Ebû Musa el-
Eş'arî gibi - sahabileri ayette ge­çen: "Ziyâde'yi rü'yerullah ile yani
cemâl-i ilâhiyye'ye bakmakla tefsir etmişlerdir. Allah Teâlâ (c.c.) buyuruyor:

**" Yüzler (vardır) o gün ter ü tazedir, Rablerini göre­cektir."** (Ey-Kıyame: 22,23)

Peygamber sallallahu aleyhi ve sellem de bir hadisle­rinde şöyle buyuruyorlar:

**"Şu ayı ondördüncü gecesinde itişip kakışmaksızın (kolayca) nasıl görüyorsanız, Rabbinizi de üst üste yı­ğılmaya lüzum kalmadan rahatça göreceksiniz."**

Kendilerine güvenilir şahısların İbn Ömer radıyallahu anhümâ'dan naklen bize
haber verdiklerine göre Sallal­lahu aleyhi ve sellem Efendimiz:

**"Cennette Allah (c.c.) nezdinde en şerefliniz, sabah-akşam O'nun yüzüne bakanınızdır."** buyurduktan sonra şu mealdeki ayeti okur: **"Yüzler (vardır) o gün ter ü tazedir, Rablerini görecektir." **(El-Kıyâme: 22,23)

(Sevad ü'l A'zam sf. 36)

21 Kasım Salı

TAHARETİN ADABI

* Ayakta su katiyetle dökülmemeli, **Resûlullah (S.A.V): Ayakta su dökündüm diyen yalan söyler"** şek­lindeki Hz. Aişe (r.anha) Hadis'ini hatırlayalım.

* Yıkandığı yerde su dökmemek, **"Umum vesveseler bundandır."**

* "Def-i hacet için gidilen yere, Allah ve Peygamber ismi yazılı bir şey yanında olduğu halde gitmemek.

* Hacet için, oturmadan evvel tehâret maddesini (su­yu) hazırlamak.

* Mesaneyi tamamen boşaltmak için iyice beklemek ve sonra öksürmek, ayakları kımıldatmak, oylukları sı­kıştırmak, tenasül uzvunu sıvamak, gibi mutadı olan hareketler yaparak necis şeylerin giderilmesi gerekir ki buna istibra denir.

* Sidiğin tamâmiyle kesildiğine kanaat geldikten sonra istinca yapılmalıdır. Zira, sidik yaşlılığının damla­ması abdestin sıhhatine mânidir.

* Bu hususta fazla ifrata varmak ve vesveseye düş­mek de zararlıdır. Resûlullah (S.A.V) bunun için "**şey­tandandır** " demişlerdir.

* İstincada temizliğe fazla dikkat edip bevil ve sâire eseri bırakmamaya istinka denilir.

***

İstincadan sonra ayağa kalkmadan, temiz bir bez par­çası ile kurulanıp
bedendeki kullanılmış suyu mümkün mertebe azaltmalıdır. Bir Hadis-i Şerifte
**"Sidikten pek korununuz, çünkü kabrin bütün azabı ondandır"** buyurulmuştur.

26 Kasım Pazar

SULTAN ALPARSLAN HAZRETLERİ

Adüddevle İzzeddin Ebû Sücâ Sultan Alparslan Mehmed demekle ün salmıştır.
Bağdat halifesi, hil’atlar gön­derip sultanlığını onaylamıştı. Tedbirli,
cömert ve zeki bir sultandı. Adalete düşkünlüğü ile ayrıca meşhurdur. Mukaddes
gazaları, cihadları dillere destandır. Akıllı­dır, tedbirleriyle ülkeyi ve
fethettiği yerleri güven ve ba­yındırlığa kavuşturmuştur.

1071 Malazgirt Zaferi İslâm ve dünya tarihinde bir dönüm noktasıdır. Haçlılar
elbirliği edip müslüman ül­kelerine hücuma geçmişlerdi. Halife, durumu
Alpars­lan'a duyurdu. Alparslan kendisinden beş kat daha faz­la olan bu haçlı
ordusunu hezimete uğrattı. Başkumandanlarını esir aldı. Fakat ellibin altın
başvergisi zengin hazinelerini de elde ederek serbest bıraktı.

Veziri, Nizamülmülk yüksek düşünceli, bilgili, tedbir­li, adaletsever bir
devlet adamıydı. Nizamülmülk'e, dü­rüstlüğünün ve yöneticilikteki başarısının
bir sonucu olarak Bağdat'ta sultan denilirdi. Tarihte de **«Nizamiye
Medresesi»** diye anılan medresenin müessisidir.

***

Alparslan'ın hükümdarlık süresi dokuz yıldır Sultan Alparslan'ın İslâm'a olan
en büyük hizmeti **«Ehl-i Sün­net Akaidi»** ni muhafaza ve müdafaya
çalışmasıdır. Bu yüzden Sultan Alparslan İsmailiye mezhebinin kurucu­su Hasan
Sabbah'ın müridlerinden Yusuf adlı bir kalenin kumandanı tarafından şehid
edilmiştir.

(Bostanzade Yahya Efendi Tarih-i Sâf)

27 Kasım Pazartesi

KAN DOLAŞIMININ KEŞFİ

Tıp ilmi tarihinde en önemli buluşlardan biri kan do­laşımının keşfidir. Bu
keşfin önemli olduğu kadar sahip çıkanda çok olmuş Kan dolaşımının William
Harvey ta­rafından bulunduğu fikrinin yanında, kılcal borucukların-damarların
da batılılar tarafından keşfedildiği biz­deki tercüme kitap ve makalelerde de
mevcuttur.

Halbuki büyük İslâm Türk âlimi İbni Sina "Kanun"unda aynen; **“..Kilus (Cyhme)
arpa suyuna benzer koyu­ca bir sıvıdır. Onun ince ve hafif kısımları mide ve
barsaktan emilir. Emilim İnce barsaktaki mesentezi-um venâlarmdan olur. Keylus
buradan v.portae dalla­rı ile karaciğer içine kıl gibi ince damarlar;
kopillerle yayılır ve sonra onlar ile anastomoz yaparak karaciğe­rin dışbükey
yüzünden çıkan kılcal damarların dalları ile birleşir. Bu anastomoz yapan
damarlar o kadar in­cedir ki, kan bunlardan geçebilmek için çevresinden vücuda
alınan suyu massedir. Bu suyun pek az miktarı doğruca işe yarar büyük
çoğunluğu ise gerekli besin maddelerinin bu kılcal damarcıklardan geçirilip
kul­lanılması için kullanılır.”** diye yazmıştır.

Kan dolaşımının keşfi meselesi üzerinde değişik ilim adamları fikirlerinde de
kan dolaşımı keşfinin tam manâsıyla İbni Sina nın öğrencisi sayılan İslam
âlimi İbni En Nefis (Öl. 1289. Şam) olduğu görüşünde birleş­mektedirler.

(Bilim Tarihinde Keşiflerin İçyüzü Sh. 84)

28 Kasım Salı

ŞEHÂDET

Fıkıh ıstılahında şehâdet: Bir kimsenin bir şahısta olan hakkını isbat için
şehâdet lafzıyla hakimin huzurunda ve davalının karşısında doğru olarak
verilen haberdir. Şehâdetin sahih olmasının şartı; şahitlik yapacak kimsa
şehâdet edeceği şeyi gözüyle görmesi lazımdır.

Zan ve tahmin yoluyla şahidlik yapılmaz. Zira Hadis-i Şerifte **“Bir hâdiseyi
güneş gibi gördüğün zaman, şahitlik yap, aksi takdirde şahidlik yapma!”**
buyurulmuştur.

Bir kimse bir hadiseyi görüp ondan başka hadiseyi gören bulunmayarak, onun
şehâdeti yüklenmesi belir­lenmiş olduğu takdirde, o hadisenin şahidliğini
yüklen­mesi mutlaka lazımdır. Böyle bir şehâdeti yüklendikten sonra şahitlik
yapması için çağrıldığı zaman şahidlik yapması farz olur. Çünkü Allah (c.c.)
**"Şahidler, şahid­lik yapmak için çağrıldıktan zaman bundan
kaçınma­sınlar."**

Görüp, öğrendiğiniz bir şeyi gizlemeyiniz. Şahidlik için çağrılırsanız, ona
dair hakimin huzurunda şahidlik yapınız. Kim şahidliği gizlerse hakikat şudur
ki O'nun kalbi bir günahkardır, kalbin günahkar olması günahla­rın en
büyüğüdür."

Eğer bir hadiseyi belirli kişiler görüp, onlardan başka şahid bulunmazsa
onların şahidlik yapmaları farzdır.

Hadiselerle ilgili olan şahidliği gizlemek eftaldir. Zira Hadis-i şerifte
**"Kim bir müslümanm kusurunu örterse, Allah'da onun dünya ve ahirette
kusurunu örter."** buyurulmuştur.

Hırsızlık hadisesinde efdal olan, **"Falan şahıs çaldı"** demeyip "**aldı**"
demektir. Zira "Aldı"demek örtmek vardır.

(Mültekâ Terc. C.2, sh.114)

29 Kasım Çarşamba

KİBRİN VE KİBİRLENMENİN 12 ALÂMETİ

1- Nefsinin, benliğinin büyüklüğünü duymak için halkın, önünde kalkmasından,
el pençe durup hürmet etmesinden hoşlanmak,

2- Arkasından birini yürütmedikçe bir yere gitme­mek,

3- Kendi yakınlarından başkasının, meclisinde bu­lunmamasını istemek,

4- Konuştuğu kimselerden doğruyu söyleyeni kabul etmemek,

5- Hatasını kabullenmeyip, gösterene teşekkür et­memek,

6- Hasta ve illetli kimselerle oturmaktan kaçınmak ve onlara gitmemek,

7- Zenginlerin davetine gidip, fakirlerinkine gitme­mek,

8- Gerektiğinde, kendi evinin işlerini yapmaktan utanmak,

9- Evinin ihtiyaçlarını pazardan temin edip götürmemek,

10- Akraba ve dostlarının çarşıdaki işlerini yapmak­tan utanmak, bilhassa kaba
ve kirletici eşyayı alıp eliyle götürmemek,

11- Gerek yürür ve gerekse bir meclise girip oturur­ken, başkasının önüne
geçmesinin veya kendisinden üs­tün oturmasının ağrına gitmesi ve bu hale
dayanamaması,

12- Kaba ve yamalı elbise giymemektir. Kemal yolu­na girenlerin sermayesi
zillet ve alçak gönüllülüktür.

Bir kulun vazifesi şudur: Evvelâ kibri kalbinden sö­küp atsın ve kimseye kibir
ve gurur satmasın.

(Marifetname, C. 2, Sh: 52)

30 Kasım Perşembe

MÜDERRİS VE MEDRESE

Medrese, XI. asır sonlarında Selçuklular'ın kurduğu ve geliştirdiği bir
müessesedir. Osmanlı devletinde de esas öğrenim müessesesidir. Yüksek
medreseler belirli şehirlerde idi (İstanbul, Kahire, Edirne, Bursa, Bağdat,
Şam, Halep, Konya). Orta dereceli medrese ise her şehir ve kasabada mevcuddu.
İmtihanla sınıf atlanırdı. Bir yılda birden fazla sınıf atlamakta mümkündü.
İstan­bul'da bilhassa Süleymâniye ve Fâtih yüksek medrese­lerinin diplomaları
"İstanbul rûüsu" çok makbul idi.

Hangi derecede olursa olsun medrese muallimine "**müderris**" denir.
Üniversitede ise "**Müderris**"**"Ordi­naryüs Profesör"** karşılığı
kullanılmıştır. (Muallim=Pro­fesör, muallim muâvini=doçent).

İlk ciddî medreseleri Osmanlı ülkesinde 1330'da İznik ve az sonra Bursa'da
Orhan Gazi açtı. 1400'den önce Bursa medresesi çok gelişti, tıp dâhil yüksek
ilimler okutuyordu. 1453'de Fâtih, Fâtih medresesini kurdu ki İstanbul
Üniversitesi'nin çekirdeğidir. Sonra Kanuni, Süleymâniye medresesini de kurdu.
İstanbul'da başka yüksek medreseler de vardı.

Fâtih medresesi 300 odalı, 70 kubbeli mutfaklı, 300 hizmetkârlı idi. **"Sahn-ı
Semân" **denen 8 fakültesi var­dı. En büyük müderris Süleymâniye medresesi
rektörü olan **"darülhadîs müderrisi"** idi. İmparatorlukta daha büyük
müderris yoktu. Aylık maaşı bugünkü rayiçle 20.000 dolar kadardı. (Hammer, VI.
256-7)

(Osmanlı Tarihi, Y. Öztuna)

1 Aralık Cuma

NESL-İ OSMANİ

Belki bu devleti kuranlar, cihan tarihinin en haş­metli ve en büyük
hükümdarlarıdır. Onlar, en kudretli saltanata, yeryüzünün en geniş ülkelerine
sahiptir. Bahtları, kısmetleri ve talihleri açıktır. Çok hayır yapar­lar, çok
ihsanda bulunurlar. Saltanatlarının şevketine son yoktur. En keskin kılıç, en
sivri ve delici mızrak on­lardadır. Servet, mal, mülk, asker ve silâh
bakımından yeryüzünde birincidirler. Te'sir ve kuvvetleri eşsizdir. En iyi
yolu takib ederler, görüşleri doğru ve aydındır. Doğu'nun ve Batı'nın,
karaların ve denizlerin efendisi, Mekke ve Medine'nin hamisi onlardır. Allah
onları, Sü­leyman Âleyhisselâm'dan sonra hiç kimseye nasib ol­mayan bir
şevketle şereflendirmiştir. Bu devletin hü­kümdarları, selefleri olan
hükümdarlara, devletlere ve onlann halkına zulüm ve kötülük ederek
yükselmemişlerdir. Hiçbir haksızlık etmemişlerdir. Daima adaletle
davranmışlardır. Ülkelerinin büyük kısmını kafirlerden, zalimlerden
fethetmişlerdir. Kılıçlarının hakkı, mızrak­larının meyvesi olarak bu devleti
kurmuş ve büyütmüş­lerdir. Ne hazıra konmuşlar, ne de kimsenin hakkını
yi­yerek saltanata geçmişlerdir. Saltanat tahtını boş bul­muşlar, ancak onlar
doldurmuşlardır. Yeryüzüne bu va­sıfta başka bir hanedan gelmemiştir.

(Müneccimbaşı Ahmet Dede)

***

**"Sizin en seçkinleriniz, ahlâk bakımından en gü­zel olanlannızdır."**

(Ahlak Hadisleri Cilt 1)

2 Aralık Cumartesi

HZ. BİLÂL-İ HABEŞİ (R.A)

Hz. Bilâl, şedidü'l-üdme (Pek esmer), hafif pek uzun boylu ve kuru yüzlü
imişler. Mekke'de doğmuş­tur, aslen Habeşistanlı'dır. 63 yaşında Şam'da, Hicrî
20 tarihinde vefat etmiştir.

Köle iken ilân-ı İslâm ile müşriklerin eza ve işken­celerine sabr u tehammül
eden ashâb-ı ibtilâdandır. Hz. Ebû Bekr Sıddıyk (R.A) kendisini kölelikten
kurtararak azad eylemiştir. Ve ondan sonra Bilâl (R.A) Nebiyy-i Ek­rem (S.A.V)
Efendimizin hizmetine devam etmiştir.

En evvel ezan okuyan ve ikâmet getiren bu zat-ı âlî-kadr'dir. Gerçi Ezan
Abdullah ibn-î Zeyd el-Ensarî (R.A)'nin rü'yalarıyla meşru buyurulmuşsa da Hz.
Bilâl (R.A) daha güzel sesli olduğu için emr-i Nebi ile ezanı Bilâl-i Habeşi
(R.A) okumuştur.

Hz. Bilâl (R.A), tulû-i fecirden evvel seheri bir ezan okuyarak Ashabı
teheccüde uyandırır ve sabah ezanını vakt-i duhûlünde İbn-i Ümm-i Mektûm (R.A)
okurdu. Sefer-i Hümâyûn vukuunda Hz. Bilâl (R.A) sefere gider ve Hz. İbn-i
ümm-i Mektûm (R.A) da Medine'de kalırdı. Hz. Bilâl (R.A) Bedir'de ve bütün
meşâhid-i seniyyede bulunmuştur.

Sabah ezanında ''Namaz uykudan hayırlıdır" cümlesini Hz. Bilâl (R.A) ilâveten
okumuştur. Nebiyyi Ekrem (S.A.V) Efendimizin irtihâli üzerine Hz. Bilâl (R.A)
bir daha ezan okuyamamış, Hz. Ömer (R.A)'in Suriye'yi teşriflerinde bir defa
ezan okuyup hem kendi ağlamış ve hem halkı ağlatmıştır.

(Ashab-ı Kiram-Hz. Ramazanoğlu M. Sâmi (k.s))

3 Aralık Pazar

ALLAH (C.C.) İÇİN DOST OLMAK

Kıyamet Günü'nde iki kişi hesaba çekilir. Her ikisi de azaba müstehak olurlar.
Meğer bunlar dünyada da dostluk ederlermiş. Bunlara azap ile emrolunan
melek­ler, kendilerini Cehennem'e götürmek isteyince, birisi der ki:

- Ya Rab! Bizler, dünyada birbirimizle dostluk ederdik. Şimdi, ikimiz de azaba müstehak olduk. Yine senin hüküm ve fermanını yerine getirmek için, dostu­mun günahını da benim üzerime yükle. Onun için de ben azap olunayım, dostum Cennet'e girsin.

Cenab-ı Hak buyurur ki:

- Sen bunca aczine rağmen, gücün yettiği kadar mürüvvet gösterdin. Benim keremime lâyık olan odur ki, ben de her ikinizi de affettim.

(Sofuzade Seyyid Hasan Hulûsi, Mecmau'l Adab, sh.: 223)

***

Bir kimsede üç şey bulunursa iman zevkini tatmış olur. Her şeyden çok Allah
(c.c.) ve Resulü (S.A.V)'nü sevmek, bir kimseyi yalnız Allah (c.c.) için
sevmek, Al­lah (c.c.) O'nu küfürden kurtardıktan sonra küfre dön­mekten ateşe
atılacakmış gibi korkmak.

(Hadis-i Şerif, S. Buharî, 1, sh.: 32)

***

**Öğretilmezse bu Kur'ân, bu lisan,**

**Sevdirilmezse bu millet, bu vatan;**

**Köy, şehir, dağ tepe her yer ma'mur,**

**Her şeyin mihveri vicdan ve şuur,**

**O cihanın, nasıl etmez insan,**

**Din'ü imanına, rûhan meyelân.**

(F. Şemsi İnan, Hak. sh.: 257)

4 Aralık Pazartesi

ÖLÜ YARATILMIŞ OLDUĞU AYNI TOPRAĞA GÖMÜLÜR

Hakim-i Tirmizî şöyle rivayet etmiştir:

"Resûl-i Ekrem (S.A.V) Efendimiz Medine'nin bazı kenar taraflarında dolaşmak
üzere yanımıza çıkmıştı. Derken kazılmakta olan bir kabir gördü de o tarafa
yö­neldi ve kabrin başında durup:

-** Bu kabir kime aittir?** diye sordu. Oradakiler:

- Habeşli bir adama aittir, dediler. Bunun üzerine Allah'ın Resulü (S.A.V):

-** La ilahe illallah = Allah’tan başka hiç bir hak ilâh yoktur. O zat yaratıldığı toprağına gömülmek için kendi arazisinden (buraya) gönderilmiştir, buyurdu."**

Resûlullah (S.A.V) şöyle buyurmuştur:

**"- Birinizin herhangi bir yerde ecelinin gelmesi mukadder olduğu zaman bir ihtiyaç bu kulu oraya bağlayıp sebat ettirir. O zat kendisi için takdir edilen­lerin en sonuna ulaşınca Allah Teâlâ onu bu yerde ve­fat ettirir. Kıyamet gününde (Allah Teâlâ (c.c.) onu di­riltince) yer:**

**- Yâ Rab! İşte bana emanet ettiğin budur, der."**

İlim adamları (r. anhüm). "Bir kulun yolculuğa çı­kacağı zaman haksız olarak
zulümle iktisap ettiği malla­rı çıkarması, bütün borçlarını ödemesi ve mal
dolayısıyla üzerinde bulunan hakların ödenmesini vasiyet etmesi müstehap olur.
Zira o kimse bu seferinden dönebilecek mi, yoksa dönemeyecek mi? bilemez"
derlerdi.

(Ölüm-Kıyamet-Ahiret, Sh.: 88)

5 Aralık Salı

HALİFE HZ. ÖMER (R.A)

Bir kıtlık zamanında bir deve boğazlanıp, Medine fukarasına ulaştırıldı.
Hâdim'de o devenin iyi etlisin­den alıp Hâlife için bir hoş yemek pişirmişti.
İftar zamanında huzuruna getirince,

-** "Bu neredendir?"** diye suâl etti. Hadim de:

-** "Yâ Emîr'el-Mü'minin! Dünkü boğazlanan de­venin etindendir."** deyince, mütegâyyir olup ağlayarak dedi ki:

-**"Vay benim gibi valiye ki, fukaraya etin kemi­ğini ulaştırıp, kendisi için iyisini alıkorlar. Yâ Hadim! Bir daha böyle etme. Bu taamı kaldır, fukaradan ehl ü iyâli olan bir kimsenin evine götür, yesinler ve bana yine evvelki gibi taam getirin. Halîfeye ayda bir kere et yemek kifayet eder."**

Hâdim de eti, sofrası ile, bir ehl-i beyte ulaştırdı. Sonra, âdet üzere
Hâdim’in getirdiği kuruca ekmek ile, bir miktar zeytin yağını ekmeğine katık
edip hamd eyledi.

***

**"Cenâb-ı Hakk, Arefe gününde meleklerine karşı, bütün insanlarla öğündü. Ömer İbn-i Hattab ile husûsi olarak mubahat etti (öğündü). Gökte bulunan her melek, Ömer'e hürmet eder ve yeryüzünde bulu­nan şeytan ise muhakkak Ömer'den kaçar."**

(İbn-i Abbas (R.A))

***

**"Eğer azâb inseydi, ancak İbn-i Hattab kurtulur­du." **(Künûz'dan)

6 Aralık Çarşamba

SÜNNETE TABİ OLMAK

Bütün sözlerimizde, işlerimizde ve inançlarımızda Sünnet-i Muhammediyye'ye
tâbi olacağız.

Şayet bizler herhangi bir iş hakkında kitab ve sünne­tin ne dediğini, icma ve
kıyasın ne olduğunu bilmiyor­sak o işi yapıp yapmama hususunda tevakkuf
ederiz, sonra bakarız: Eğer bazı bilginler o işi güzel görüyorsa Resûlullah
(S.A.V)'tan izin alarak (huzur-u manevisine sığınarak) -o bilginlerin
sözlerini yerine getirmek için- o işi yapanz. Bu işi o kadar incelememizin
nedeni, şeriatı mutahharada bir bidatin çıkmaması içindir. Aksi takdir­de
bizler de sapıklık içinde bulunan kendini kaybetmiş imamlardan oluruz.

Hakk Teâlâ ve Resulü (S.A.V) hiç bir vakit bid'at sahipleriyle mücâlesede
bulunmaz. Bu gibiler ancak kendileri gibi bid'at sahibi bilgin veya cahillerle
oturup kalkarlar.

Peygamberimiz (S.A.V) **"Kim ki iyi ve helâl yiyip sünnetle amel ederse,
çevresindeki insanlara (komşu­larına) emniyet telkin ederse o kişi Cennet'e
girer"** buyurmuşlardır.

Yine bir hadiste: **"Ümmetimin fesada düştüğü bir za­manda sünnetime bağlı
kalıp sıkı sıkıya sarılanlara yüz şehidin ecir ve sevabı vardır"**
buyuruluyor.

Hz Ömer (R.A) Efendimiz Kabe-i Muazzama'daki (Hacerul Esved)'i öper ve şöyle
der: "Biliyorum ki Sen zararı ve faydası olmayan bir taşsın; (S.A.V)
Efendimi­zin seni öptüğünü görmeseydim, ben de seni öpmezdim."

(El-Uhûdül Kübrâ, İmam-ı Şarani, Sh.: 45)

7 Aralık Perşembe

PEYGAMBERİMİZ (S.A.V)'İN UHUD'DAKİ HİTABESİNDEN

**"Ey insanlar! Eğer, azlık olan kişilere, düşmanla çar­pışmak güç gelir, onlar da sabr ve gayret gösterirse, Allah onları ferahlığa çıkanr. Çünkü Allah kendisine itaat eden kişilerledir. Amellerinize, cihad'a sabr ve sebatla başlayınız. Allah'ın size bu hususta va'd etmiş olduğu mükafatı isteyiniz. Allah'ın sevmediği şeyler­le uğraşanlara ne yardım, ne de zafer ihsan olunur.**

**Emin olunuz ki, kim haram üzerinde direnirse, Al­lah onu Peygamberinin arasını ayırır, ilgisini keser. Şüphesiz Ruhul'emin, kalbime şunu ilham etti ki: Hiç bir kimse, rızkını eksiksiz olarak almadıkça, ölmez. Öyle ise, Rabbiniz olan Allah (c.c.)'dan korkunuz da rızkınızı en güzel şekilde helalinden arayınız. Rızkı­nız gecikirse, onu Rabbinize karşı gelerek meşru olmayan yollardan aramağa kalkışmayınız.**

**Ben, size helâl ve haram olanları açıkladım. İkisi arasında helâl mı, haram mı belli olmayan bir takım şüpheli şeyler vardır ki, Allah (c.c.)'a sığınan kişiler­den başka, onları çok kimseler bilmezler. Her kim, on­ları bırakırsa, ırz ve namusunu, dilini korumuş olur. Kim de onların içine düşerse, beylik koru etrafında davarlarını otlatan bir çoban gibi yasak bölgeye dal­mış olur.**

**Haberiniz olsun ki, korusu olmayan hükümdar yok­tur. Allah (c.c.)'ın korusu da haram kıldığı şeylerdir. Allah (c.c.)'dan selâm ve selâmetler dilerim sizlere."**

(M. A. Köksal-İ.Tarihi, C.3, Sh.: 83)

8 Aralık Cuma

GAYEMİZ ALLAH'DIR

Şunu hepimiz biliriz ki geçirdiğimiz hastalıklar insan için o derece üzücü
olmuyor da, bir dostumuzdan işitti­ğimiz kötü bir söz bizim için daha fazla
üzücü oluyor. Bu bakımdan ruha yapılan azap, cesede yapılan azaptan çok daha
fazla mühimdir.

Hal böyle olunca mü'min'in vazifesi ruhunu aslına dönmekten mahrum etmemektir.
Bu da ancak, ebedî âlemin sonsuzluğu yanında göz açıp kapayıncaya kadar çok
kısa olan dünya hayatını Allah (c.c.)'ın istediği şe­kilde tamamlamakla
mümkündür.

Müslüman hedefini doğru tayin etmelidir. Hedefe gi­decek yolu, vasıtaları iyi
tesbit etmelidir. Müslüman İslâm'ı insanlığın huzuru ve refahı için değil
Allah (c.c.) rızâsını kazanmak için istemelidir.

Müslümanın hedefi cennet de değildir. Cennet'in sa­hibi Cenâb-ı Hakk
(c.c.)'dır. Cennet'in köşklerinin, hurilerinin, meyvelerinin, bahçelerinin
sahibini görme­dikten sonra ne derece kıymeti olacaktır?

Allah (c.c.) dostlarından Yunus Emre bunu ne güzel ifade etmiştir:

**"Cennet, cennet dedikleri,**

**Üçbeş köşkle, üçbeş huri**

**İsteyene ver sen onu**

**Bana seni gerek seni."**

"Rabbinin Kitabından sana ve vahyolurdu ise, Onu oku! O'nun sözlerini
değiştirebilecek (bir kuvvet) yok­tur. Sen de, asla, Ondan başka bir sığınak
bulamazsın "

(El-Kehf Sûresi, Ayet: 27)

9 Aralık Cumartesi

EBU EYYÛB EL ENSÂRÎ (R.A)

Hâlid İbn-i Zeyd (R.A), Neccâr oğullarından "Ebû Eyyûb" künyesiyle mâruf bir
sahâbî-i celîldir. Akabe Bey'atında bulundu. Bedir, Uhud, Hendek harblerine
katıldı. Bey'atü'r Rıdvan ve bir çok mühim vak'alara iş­tirak etti. Kendisi
gayet şec'i, sabırlı, takva sahibi, cihâdı seven bir zât idi. Emevîler devrine
kadar yaşadı. Medine'de sakin iken, Şam'a göçtü. **"Konstantiniyye Seferi"**ne
mücâhid olarak katıldı.

Ebû Eyyûb (R.A), Ensâr'dan ilik ihtida edip en evvel müslüman olanlardandır.
Peygamber (S.A.V) Efendimiz'in Medine'ye hicretinde, kimin evinde kalacağı
bi­linmiyordu, nihayet "**Kusvâ**"nâmındaki devesiyle Medine'nin sokaklarından
geçerken, kimin evinin önünden geçse: "- buyrunuz yâ Resûlallah" diye her­kes
davet ediyor, devesinin yularından tutup yolundan döndürmeğe çalışıyorlardı.
Peygamber (S.A.V): "- Ona dokunmayınız, o me'mûrdur, Allah tarafından me'mûr
olduğu yere gidiyor, durun bakalım nereye gidecek" buyuruyordu. Deve evvelâ
gitti. Mâlik bin Necâr'ın evinin önündeki boş arsaya çöktü ki, kabr-i
saadet’in olduğu yerdir. Lâkin orada dâhi durmayıp kalk­tı. Ve tavus gibi
süzülerek gitti. Halid bin Zeyd Ebû Ey­yûb el-Ensarî (R.A)'nin nurlu evinin
kapısı önüne geldi ve Allah'ın izniyle oraya çöktü. Hicrette Peygamber (S.A.V)
Efendimiz bu evde altı ay kadar ikâmet buyur­muşlardır. Ebû Eyyûb (R.A) ömrü
boyunca siret-i Ahmediyye ve Sünnet-i Seniyye-i Muhammediyye dâiresinde
yücelmiş ve feyiz almıştır.

(Ashab-ı Kiram-Hz. Ramazanoğlu M. Sâmi (k.s.)

10 Aralık Pazar

HAŞİR GÜNÜ ÜMMETİ MUHAMMED (S.A.V)

Muaz bin Cebel (R.A) şöyle demiştir:

- Ben Resûlullah (S.A.V) Efendimize, Allah Teâlâ'nın şu:

**"Sûra üfürüldüğü günde hepiniz bölük bölük (mah­şer yerine) geleceksiniz."** (Nebe: 18) mealindeki sözün­den sordum. Akabinde Resûl-i Ekrem (S.A.V)'in (müba­rek) gözlerinden yaş dökülüverdi. Sonra Allah'ın Resulü (S.A.V):

- Ey Muaz, vallahi sen büyük bir şeyden sordun. Ümmetimden insanlar ayrı ayrı on sınıf olarak hasre­dilecek ki, Allah Teâlâ onları Müslüman topluluğun­dan ayıracak ve suretlerini, şekillerini değiştirecektir.

Hadis-i Şerifte bildirilen bu on sınıf şunlardı:

1. Maymun şeklinde olanlar, koğuculuk edenler,

2. Domuz suretinde olanlar haram ve gayri meşru kazanç yiyenlerdir.

3. Başlarını ve yüzlerini yere çevirip elleri üzerinde mahşer yerine gelenler,
faizciler.

4. Kör olarak haşredilenler, hükmünde haksız zâlimlerdir.

5. Sağır ve dilsiz hasredilenler amelleri ile gururlanan kimselerdir.

6. Göğüsleri üzerine sarkmış olduğu halde dillerini sa­kız gibi çiğneyen
kimseler de, sözleri fiillerine uymayan (âlimler ve) kıssacılardır.

7. Elleri ve ayakları kesilmiş olarak haşredilenler komşularına eziyet
edenlerdir.

8. Ateşten hurma dallarına asılmış olarak hasredilenler, insanları zalim
hükümdarlara ihbar eden müzevir kişi­ler ve dalkavuklardır.

9. Mundar leşten daha pis ve da­ha iğrenç kokarak haşredilenler, şehvet ve
lezzetlerle oyalanıp zekâtlarını vermeyenlerdir.

10. Katrandan elbi­se giyenler de kibirli olan, kendini beğenen ve büyüklenen
ahalidir. (Ölüm-Kıyamet-Ahiret, Sh.:150-151)

11 Aralık Pazartesi

ALLAH'TAN BAŞKASINA TAPMAK

Hâtim-i Tâi'nin oğlu "**Adiy**"demiştir ki, Resûlullah (S.A.V)'a geldim,
boynumda altından bir salip (hac) var­dı. (Adiy o zaman henüz nasraniyyet
(Hıristiyanlık) di­ninden idi) Resûlullah (S.A.V) Sure-i Berâe'yi okuyordu.
**"Ya Adiyy! şu boynundaki seseni at,"** buyurdu. Ben de attım Resûlullah
(S.A.V) **"İttehazû ehbârahüm ve ruhbânehüm erbâben min dûnillâhi"** kavli
ilâhisine geldi. **"Yâ Resûlallah (S.A.V) onlara ibadet etmezlerdi" dedim.
Aleyhisselâtü ve's-Selâm buyurdu ki: Allah'ın helal kıldığını haram ederler,
sizde haram tanımaz mıydınız? Allah'ın haram kıldığına helal derler siz de
helal saymaz mıydınız?"** bende evet dedim. **"İşte o on­lara ibadettir"**
buyurdu.

Bu rivayetler şunu isbat eder ki;herhangi birini rab it­tihaz etmiş olmak için
O'na behemehal "rab"namını vermiş olmak şart değildir. Allah (c.c.)'ın emrine
muva­fık veya muhalif olduğunu hiç hesaba almayarak onun emrine iteat etmek ve
alelhusus ahkama müteallik olan hususlarda onu vâzil ahkam ve hukuk (hak ve
hüküm koyucu belirtici) gibi tanıyıp da o ne söyler ve emrederse hak oluverir
gibi farz etmek ona iteatla Allah (c.c.)'ın emr-ü hükmüne muhalefet evyelem
onu Allah (c.c.)'tan başka rab ittihaz eylemek ona tapmak demektir.

(Hak Dini Kur'ân Dili, C. 4, Sh.: 2489)

***

**"Mescidler şüphesiz Allah'ındır. O halde, Allah ile birlikte kimseye yalvarmayın (ve kulluk etmeyin)." **(el-Cinn: 18)

12 Aralık Salı

KUL İÇİN HAYIR DUA ETMEK

Hz. Ali (R.A), Peygamberimiz (S.A.V)'den rivayet edi­yor:

"Allah-û Teâlâ İbrahim (a.s.)'e yer ve gökleri göster­diği vakit, İbrahim
(a.s.) Allah (c.c.)'a karşı isyan etmek­te olan birini gördü. Ve Allah
(c.c.)'a onu helak etmesi için dua etti. Allah-û Teâlâ onu helak etti. Başka
bir âsiyi gördü. Onun için de beddua etti. O da helak oldu. Diğer başka bir
isyankârı gördü, onun da helak olması­nı diledi, o da helak etti. Başka bir
âsiyi gördü. Onun için de beddua etti. O da helak oldu. Diğer başka bir
isyankârı gördü. Onun da helak olmasını diledi, o da helak oldu. Böylece
birkaç kişi helak edildi. Bunun üze­rine Cenâb-ı Hakk, İbrahim (a.s.)'a şöyle
vahiy buyur­du:

- Ey İbrahim! Muhakkak sen duası müstecâb bir kimsesin! Kullarımın helaki için bana dua etme! Zîrâ onların benim yanımda üç hususiyetleri vardır

1-Kul, yaptıklarına ya tevbe eder, bende tevbesini kabul ederim.

2-Veya onun zürriyetinden beni zikredecek bir nesil çıkar,

3-Veyahutta kıyamet gününde istersem onu affe­derim, istersem cezalandırırım."

(Hz. R. M. Sâmi (k.s.), Hz. İbrahim, Sh.: 30-31)

***

Bir müslümanın diğer müslümana karşı beş vazifesi vardır

- Selâmı yaymak,

- Hastayı ziyaret etmek,

- Cenazesinin arkasından yürümek,

- Davete icabet etmek,

- Aksırana **"Allah merhamet etsin"** demektir.

(Riyaz-üs Salihin, C. 2)

13 Aralık Çarşamba

KAZA UMRESİ

Hudeybiye'de Kureyş ile imzalanan Muahede'nin bir maddesinde Resûlullah
(S.A.V)'in mahiyeti ile gelip, Ka­be'yi ziyaret edeceği, silahsız gidileceği,
kınında olmak üzere kılıç alınabileceği, üç günden fazla kalınamayaca­ğı
kararlaştırılmıştır. Resûlullah (S.A.V) umre için Mek­ke'ye gitmeye karar
verdi. Bir yıl önce Hudeybiye'de bulunan müslümanların hazırlanmalarını emir
buyur­dular.

Ayrıca kadın ve çocuklar da iştirak ettiler. Kadın ve çocuklar hariç olmak
üzere 2000 kişi hazır bulunmuş­tur. Bu umre bir sulha ve muâbede hükmü
kazasına müstenid olduğu için **"Umret’ül kaza"** denilmiştir.

Yedi senelik bir fasıladan sonra vatana kavuşmak işti­yakı kalblerinde çok
derin idi. Mekke'ye umumî bir sürür ile girildi.

Resûlullah (S.A.V) Mekke'ye gelince, Ashab (R.A)'le beraber Kabe'yi üç kerre
koşa koşa ve omuzlarını silke silke tavaf etmiştir. Yine Safa ile Merve
arasında süratli sa’y etmelerini Ashab'ına emretmiştir.

Abdullah İbn-i Ebu Evfa (R.A)'den rivayete göre Resûlullah (S.A.V) kaza
umresini ifâ ederken Beyt-i Şe­rifi tavaf edip Makâm-ı İbrahim'in arkasında
namaz kılmıştır.

Resûlullah (S.A.V) Kabe'ye geldiğinde, Kabe'nin içeri­sine girmemiş ve
Mekke'de üç günden fazla ikâmete izin vermemiştir. Çünkü Hudeybiye
Musahâhanamesinde buna dair bir madde yoktu ve Kabe'nin içe­risinde putlar
vardı.

(Hz. Osman ve Ali (r.a.)-Hz. R. M.Sâmi (k.s.))

14 Aralık Perşembe

İMAMETLİKTE HAFİF OLMAK

Ebû Hureyre (R.A)'den Resûlullah (S.A.V) şöyle bu­yurmuştur: **"Biriniz
cemaata imam olduğu vakit na­mazı hafif kıldırsın! Çünkü onlann içinde yaşlı
olan­lar bulunduğu gibi zayıf olanları da vardır. Yalnız ba­şına kıldığı zaman
namazını dilediği kadar uzatsın."**

Bir adam Resûlullah (S.A.V)'e gelerek: **"Ben filanca­nın bize namazı uzun
kıldırması sebebi ile sabah na­mazına gelemiyorum"** dedi. Ben Peygamber
(S.A.V)'in hiç bir mev'izada o günkü gazabından daha şiddetli ga­zaba
geldiğini görmedim. Bunun üzerine şöyle buyur­dular:

**"Ey cemaat hakikaten içinizde nefret ettirenler var! (Bundan böyle) hanginiz cemaata imam olursa namazı hafif kıldırsın! Çünkü arkasında yaşlı ve zayıflarla ih­tiyaç sahipleri vardır."**

***

HADİSTEN ÇIKARILAN HÜKÜMLER

1. Nevevi'nin beyanına göre imamın âdeti namazı çok uzatmak olduğu bilinirse
ona cemaat olmamak ca­izdir.

2. Şikayet makamında bir kimse filan ve falan gibi sözlerle kinaye sureti ile
zikredebilir.

3. Din hususunda kılmak caizdir.

4. Bir kimse haram değil mekruhu bile irtikab etse ona bu yaptığından dolayı
inkar ve ihtarda bulunmak caizdir.

5. Cemaat razı olmadığı vakit namazı uzun kıldıran imamı sözle tâ'zir caizdir.

6. Namazı hafif kıldırmak gerekir.

(Sahih-i Müslim Şerhi, C. 3, Sh.: 1440)

15 Aralık Cuma

NÜBÜVVET, NEBİ VE RESUL

**Nübüvvet**: Akıl sahibi kulların, üzerlerindeki dünya ve âhiret işleri hakkında, Allah ile kulları arasında yapı­lan elçilik demektir.

**Nebi**: Kendisine, melek tarafından vahy veya kalbine ilham olunan, ya da sâlih rü'yâ ile uyarılan zât demek­tir.

**Resul**: İse, Resul olması, haysiyetiyle, Nübüvvet vah­yinin fevkında özel bir vahy ile üstün kılınmış olan ve kendisine Cebrail (a.s.)'in, Allah (c.c.) tarafından özel olarak indirdiği kitab ile vahy etmiş olduğu, yüce Allah (c.c.)'ın hükümlerinin, halka, tebliğ etmek üzere gönderdiği kâmil insan demektir.

Bunun için **"Her Resul ****Nebi’dir, ****fakat, her Nebî, Resul değildir"**
denilmiştir.

Nebîlik ve Resullük, Allah (c.c.) vergisi olup bunu. Yüce Allah (c.c.)'ın
kullarından, dilediğine ve lâyık ola­nına verdiği de Kur'ân-ı Kerîm'de şöyle
açıklanır.

**"Bir Vahy ile veya bir perde arkasından, yahud bir elçi (melek) gönderip te -kendi izniyle- dileyeceğini, vahy etmesi olmaksızın, Allah'ın hiç bir beşere kelam söylemesi vaki olmamıştır. Şüphesiz ki o çok yücedir, mutlak hüküm ve hikmet sahibidir. İşte biz, sana da, böylece, emrimizden bir ruh (Kur'ân)'ı vahy ettik... Şüphesiz ki sen, muhakkak, doğru bir yolun Rehber­liğini yapıyorsun."** (Şura: 51-52)

(İslam Tarihi, A. Köksal, Sh.:7-8)

16 Aralık Cumartesi

İYİLİKLE EMREDEN KİMSENİN VASIFLARI

Bir emir ve nehyin ruhlara tesir edebilmesi için bu va­zifeyi ifaya çalışan
zat, şu beş vasfı haiz olmalıdır.

1) Bilgi sahibi bulunmalıdır. Çünkü bilgisiz kimse bu irşat vazifesini
yapamaz. Kaş yapayım derken göz çıka­rır.

2) Söylediği şey ile kendisi de âmil bulunmalıdır. De­diğini bizzat yaşamalı,
yaşama gayreti üzre bulunmalı­dır. Aksi takdirde "Niçin yapmadığınız şeyi
söylersi­niz!" takdirine maruz kalır.

3) Bütün sözleriyle sadece Allah (c.c.)'ın rızasını, müslümanların
yükselmelerini gözetmelidir. Bunu gaye bil­melidir.

4) Muhatapları hakkında şefkat göstermeli, irşat vazi­fesini rıfk ile
mülayemetle yapmalıdır. Sevdirmeli nefret ettirmemelidir.

5) Sabr ile, hilm ile muttasıf olmak; hiddetten, şiddet­ten kaçınmalıdır.

Şunu da ilâve edelim ki; avamdan bulunan kimsele­rin ilim ve irfâniyle şöhret
bulmuş zatlara emir ve nehiyde bulunmaları muvafık değildir. Böyle bir
hareket, edepsizlik sayılır. Kendi haklarında bilmeksizin bir za­rara sebep
olabilir.

(İslâm İlmihali Ö. N. B., Sh.:429)

***

Ey İnananlar! Toplantılarda, size **"Yer açın"** denince yer açın ki Allah da
size genişlik versin; "**Kalkın**"denil­diği zaman hemen kalkın ki Allah
içinizden inanmış olanları ve kendilerine ilim verilenleri derecelerle
yük­seltsin. Allah işlediklerinizden haberdardır.

(Mücadele: 11)

17 Aralık Pazar

UHUD MUSİBETİNİN RABBANİ HİKMET VE FAYDALARI

1. Allah ve Resulünün emirlerine boyun eğmemenin iyi bir sonuç vermeyeceği,
okçuların, yerlerini bırakma­ları gibi bir yasağı işlemelerinin, gerçekleşen
bir zaferi, nasıl mağlûbiyete ve felâkete çevirebileceği Müslüman­lara açıkça
gösterilmiştir.

2. Ötedenberi hemen her Peygamber, insanları doğru yola çağırır ve çıkarırken
türlü mihnet ve meşâkkatlara uğramış, fakat, neticede muvaffak olmuştur.

Peygamberler, başından sonuna kadar dâima İlâhi yardıma mazhar olsalardı,
herkes, onlara zaruri olarak boyun eğerlerdi. Böyle olunca da, kimin gerçekten
Mü'min, kimin münafık olduğu ayırd edilemezdi.

3. Yüce Allah, Cennette hazırladığı yüksek makam ve dereceleri, ibâdet ve
tâatle erişemiyecek Mü'min kulla­rını bazı ibtilâ ve mihnetlerle eriştirmeyi
dilemiştir.

4. Yüce Allah, sevdiği kullarını, Evliya mertebelerinin en yükseği olan
Şehidlikle nasiblendirmiş ve şereflendirmiştir.

5. Yüce Allah, Velî kullan olan Mü'minlere, kâfirlerin, kâfirlik, azgınlık ve
taşkınlıklarını göstermelerine mey­dan vermekte, Mü'minler günahlarından
temizlemeyi,

kâfirlerin de, köklerini kazımayı murad etmiştir.

(M. Asım Köksal, İslâm Tarihi, C, 10)

20 Aralık Çarşamba

İŞLERİNİ ŞEYTANIN TAVSİYELERİNE GÖRE YAPANLAR

Bedir harbi sırasında, Kinane şeyhlerinden Sûraka bin Mâlik (R.A) bir fırka
süvari ile Kureyş ordusuna gelip:**"Ben sizinle beraberim"** diye onlara
cesaret vermiş, an­cak Allah-ü Teâlâ'nın gönderdiği melekler ordusunu görünce,
askerlerini alıp savuşmuş ve onun savuşup gitmesi Kureyş taifesini vehmû
telâşa düşürmüştür. Halbuki Şûrakâ bin Mâlik suretinde görünen gerçekte şeytan
ve avanesi idi.

Enfal sûresinin 48. âyetinde Allah-û Teâlâ şöyle buyu­ruyor:

**"Zikredin şol zamanı ki, o zamanda şeytan amelleri­ni kâfirlere tezyin etti (süsledi). Ve size gâlib olacak bugün nasdan kimse yoktur ve elbette ben size yardımcıyım"** dedi. Vakta ki İslâm ve kâfir askerleri birbir­lerini görüp muharebeye tutuşacağı zaman şeytan arka­sına döndü ve dedi ki: Ben size refik (arkadaş) olamam, zira sizden ve amelinizden beriyim ve ben sizin görme­diğiniz şeyleri görüyorum, binaenaleyh teşriki mesâi edemem. Çünki ben Allah'dan korkarım; tahkik (haki­katte) Allah'ın azabı şiddetlidir.

(Hz. R. M.Sami (k.s.) Bedir Gazvesi)

***

**Üç şey gözün nurunu arttırır:**

1- Kâ'be-i Muazzama'ya bakmak,

2- Kur'ân-ı Kerim'e bakmak,

3- Anne ve babanın yüzüne bakmak.

(Dört Büyük Halife, Sh. 296)

21 Aralık Perşembe

OSMANLI'DA IRKIYET ANLAYIŞI (VEYA AZINLIK MES'ELESİ)

Yıldız Sarayı'nda bir Türk bahçıvanı;"Pis Türk" diye azarlayan bir Arnavut
tüfekçi subayının sözünü pence­reden duyup başını uzatarak: "Ben de Türk'üm"
diye II. Abdülhamid Han'ın karşısında subayın ödü kop­muştur.

Fakat azınlıklar dengesi çok iyi kurulmuştur. Mesele ihtişam akabinde
halledilmiş ve sonraki asırlarda bu dengeyi muhafaza edebilmek artık o kadar
kolay değil­di. Bunun son büyük üstadı II. Abdülhamid Han idi. Hissen Türk
milliyetçisi olduğu halde, o derece zeki bir politika takıyb etmişti ki, Türk
kadar Arap, Arnavüd, Kürd, Abaza, Boşnak, Pomak, Giritli, Çeçen, Lengi, gibi
gayn Türk Müslüman kavimleri de -herbiri ayrı ayrı si­yaset uygulayarak-
şahsına ve devlete bağlamıştı.

Binaenaleyh, bazen ileri sürüldüğü gibi Osmanlı İm­paratorluğu Türklüğün
kaynadığı bir kazan değil, Türk­lüğün kaynattığı bir kazandır. Böyle bir
kazan, Atlan­tik'le Hazar arasında kaynatılabilmiş ve bugünkü varlı­ğımızı
sağlamıştır. Gene böyle bir kazan, bugünkü Menc’le Ağrı dağı arasındaki asgari
sınırlı Türkiye'de asla kaynatılamamaktadır.

(Büyük Türkiye Tarihi-Yılmaz Öztuna)

***

**MEVLÂNÂ C. RÛMÎ DİYOR Kİ**

**“Bir lokmadan sen, hased, tuzak, cehalet ve gaflet husule geldiğini görürsen, onun haram olduğunu anla.”**

22 Aralık Cuma

SELÂM

Hz. Ömer (R.A)'in bildirdiğine göre: Hz. Ebu bekir, bir gün, bir cemâatin
yanına uğramış, onlara (esselâmü aleyküm!) diyerek selâm vermiş, onlar da
(Esselâmü aleyküm ve rahmetullâh!) demişler.

Bunun üzerine, Hz, Ebu Bekir (Esselâmü aleyküm ve rahmetullâh) demiş.

Onlar da (Esselâmü aleyküm ve rahmetullâhi ve berekâtüh!) diyerek selâm
alınca, Hz. Ebu Bekir: **"Bu gün, halk, selâm faziletinde bize çok üstün
geldiler!"** demiştir.

**Selâmı Verecek ve Alacak Olanlar**

İslâm Selamlaşma âdabına göre:

Binitli bulunan, yaya olana, yaya olan, oturana, az, ço­ğa, küçük olan, büyük
olana, geçip gitmekte olan, otura­na önce selâm verir.

Selâm alanın da, veren gibi, ecri vardır.

Selâm almayana bir şey yoktur.

İki yaya bir araya geldikleri zaman, onlardan, selâm vermekte erken davranan,
üstünlüğü sağlamış olur.

Peygamberimiz (S.A.V): **"İnsanların, Allah yanında en makbul olanları,
selâmı, önce verenlerdir."** buyur­muştur.

(Ebu Dâvud-Sünen, C. 2, Sh.:641).

Selâm vermek, nafile bir ibâdettir. Verilen selâmı almak ise, farzdır.

(İslâm Tarihi-M. Asım Koksal)

23 Aralık Cumartesi

DOĞRULUK KURTULUŞTUR

Bağdad'da iki kişi kavga ediyorlardı. Yenileceğini an­layan birisi kaçmaktan
başka çare bulamadı. Hasmı da elindeki kılına ile ardından onu kovalamaya
başladı. Hızla giderken, bir şeyhe rastlayan mazlum can korku­suyla:

- Aman ya şeyh kurtar!, diyerek şeyhten yardım iste­di. Şeyh de kendisine:

- Dergâhın içinde büyük bir su küpü şeyhten yardım istedi. Şeyh de kendisine:

- Dergâhın içinde büyük bir su küpü var. İçine gir ve saklan, dedi.

Kendisini kovalayan zalim, valin kılınç peşinden gelip şeyhe aradığı adamı
sordu. Şeyh ona:

- Hasmın geldi. Benden yardım istedi. İçeride su kü­pünün içindedir, dedi. Adam içeri girip tarif edilen yeri buldu. Baktı ki yıllardır sanki içine su konmamış, ağzı örümcek ağlarıyla kaplıydı. Hemen geri dönerek:

- Ya şeyh! Senin maksadın beni oyalamak mı? deyip hızla oradan uzaklaştı. Korkuyla küpün içinden çıkan mazlum:

- Az kaldı beni bulup öldürecekti, deyince şeyh ken­disine:

- Evet, büyük bir tehlike atlattım. Fakat benim doğru söylemem dolayısıyle Cenâb-ı Hak sana kurtuluş ihsan etti. Zira doğruluk kurtuluştur, buyurdu.

(Mecmau'l Adab, Sh.: 300)

*******

**"Cennet ehli Cennet'e kılsız, tüysüz, yaratılıştan sürmeli, otuz veya otuzüç yaşın çocukları olarak gire­ceklerdir."**(Tirmizî: 318)

24 Aralık Pazar

HZ. HASAN VE HÜSEYİN (R.A,) CENNET GENÇLERİNİN EFENDİSİDİR

Hz. Hasan ile Hz. Hüseyin (R.A), Hz. Ali (k.v.)'nin, Resûlullah (S.A.V)'ın
kızı Hz. Fâtıma (R.A)'dan olan iki evlâdıdır. Hz. Hasan (R.A) zehirlenmek
suretiyle, Hz. Hüseyin (R.A) da Kerbelâ'da şehid edilmiştir.

Hz. Resûlullah (S.A.V) buyuruyor:

**"Bir melek semadan birinci defa olarak bana gelip selâm verdi. Hasan ile Hüseyin Cennet ehlinin gençle­rinin, tazelerinin efendileridir. Fâtımatüzzehra da Cennet ehli kadınlarının hanımefendisi olduğunu ba­na müjdeledi."** (Camiussağir)

**"Ehl-i Beyt'in meyanında en ziyade sevdiğim Hasan ile Hüseyin'dir."**

**"Hz. Hasan ile Hz. Hüseyin'i seven tahkika beni sevmiş, onlara buğuz eden muhakkak bana buğz et­miş olur." **(K. İrfan)

Hz. Hasan (R.A), Hicretin üçüncü senesi Ramazan ayında doğup, 49 senesinde
Medîne-i Münevvere'de 46 yaşlarında zehirlenmiş olarak merhum olmuşlardır.

Hz. Hüseyin (R.A) de Hicret'in dördüncü senesi Şaban ayında doğup 60 senesi
Muharrem'in onuncu aşure gü­nünde Irak'da Fırat nehrine yakın Kerbelâ
mevkiinde 56 yaşlarına karîb oldukları halde maktülen merhum ol­muşlardır.
Mâhiyeti çoluk çocukla beraber 72 nüfus idi.

Resûlullah (S.A.V), Hz. Hüseyin (R.A) için: "(Hz. Hüse­yin'e işaretle) **şu
oğlum Kerbelâ denilen arz-ı Irak'da katolunur. Her kim orada hâzır bulunursa
ona yardım etsin." **(Rumuz, C. 3)

(A. Kiram (R.A), Sh.: 229)

25 Aralık Pazartesi

İMAM-I GAZALİ (Rh. A) HAZRETLERİ

Hicri 450. Miladi 1058 tarihinde Horasan'ın Tuş vilâyetinin Gazali köyünde
doğdu. Küçük yaşta babası­nın da tavsiyesi üzerine medreseye intisab ederek
zahiri ve batini bir çok ilimleri tahsil etmiş, az zamanda yükselerek
cihanşümul bir şöhret sahibi olmuştur. Nizâmülmülk tarafından Bağdat'taki
(Nizamiye) med­resesine müderris tayin edilmiştir. Günden güne şöhret ve
haşmetinden hoşlanmadığı için hacc niyetiyle ayrıl­mıştır. Hacc dönüşünde
Nişabur'daki (Nizamiye) med­resesi ne müderris tayin edilmiştir. Ulema ile
mübaheselerden vaz geçerek tekrar Tus'a dönmüş ve talebe okutmaya başlamıştır.

Fahreddin Razi **“Hak Teâlâ bütün ilimleri bir kub­be içinde toplamıştı.
Gazâli'yi buna vakıf ve muttali kıldı.”** demiştir.

Alimlerden biri **“Gazâli'nin kadru kıymetini anlayabilmek için Gazali kadar
muktedir olmalı, hiç olmaz­sa ona yakın bir fazilet sahibi bulunmalı. Onu
herkes ancak kendi ilm ü irfanı nisbetinde anlıyabilir.”** di­yor.

Hasılı Gazali hem zahiri hem batini ilimlerle müceh­hez büyük bir imandır. 999
eseri olduğu söylenir. En büyük eseri İhya-u Ulûmid Din'dir. Taşköprülüzade
**“Bu eser dünyada tasnif olunan kitapların en büyü­ğü, vazı ve tertip
cihetinden en güzel ifadesi en mükemmel faydası en çok bir kitab-ı nafidir.”**
demiştir.

***

**“İslâmı evet, tefrikalar kastı kavurdu.**

**Kardeş bilerek bilmeyerek kardeşi vurdu.**

**Can gitti vatan gitti, bıçak dine dayandı.»**

(Mehmet Akif Ersoy)

26 Aralık Salı

İSLÂM'DA FAİZ'İN HÜKMÜ

**"Riba (faiz) yiyenler kendilerini şeytan çarpmış (bir mecnun) dan başka bir halde kabirlerinden kalkmaz­lar. Böyle olmasında onların "Alım-satım da ancak riba gibidir"demelerindendir. Halbuki Allah alış-verişi helal, faizi haram kılmıştır. (Bundan böyle) kim rabbinden öğüt gelip de (faizden) vazgeçerse geçmişi ona ve işi (haklarındaki hüküm) de Allah (c.c.)'a aittir. Kim de tekrar (faize) dönerse onlar da ateşin yaranıdırlar ki orada onlar (bir daha çıkmamak üzere) ebedî kalıcıdır­lar."**(Bakara:275)

**"Ey iman edenler gerçek mü'minler iseniz Allah (c.c.)'tan korkun, faizden (henüz alınmamış olup da), kalanı bırakın (almayın). İşte böyle yapmazsanız Al­lah (c.c.)'a ve Peygamberine karşı harbe (girmiş oldu­ğunuzu bilin). Eğer tefeciliğe, ribaya tövbe ederseniz anaparanız yine sizindir. (Bu suretle) ne haksızlık yap­mış ne de haksızlığa uğratılmış olmazsınız.** (Bakara/278-279)

Peygamber Efendimiz (S.A.V) şöyle buyurmuştur:

**"Faiz yetmişüç çeşittir. En hafifi adamın anasını nikâhlamaya kalkmasının dengidir. Ribanın ötesinde­ki (günah) ise adamın müslümanların ırzı(na saldırması)dır."**

SEHER REKATCIKLARI

Cüneyd-i Bağdadî (k.s.) vefatından bir müddet sonra rüyada görüldü. Gören
sordu: "- Allah (c.c.) sana nasıl muamele etti?" Cüneyd cevaben:

**"- Dünyâda meşgul olduğumuz işaretler şaşırdı, ibâdetler fena buldu, merasimler mahvoldu, tahsil et­tiğimiz ilimler kayboldu. Bize de ancak seherlerde kıldığımız rekatçılar fayda verdi"** dedi. (Ruhul-Beyân,2/28)

27 Aralık Çarşamba

MİLLÎ ŞAİRİMİZ MEHMED AKİF ERSOY

Şu fani cihanda veda edeli yıllar geçti. Kendisi için ya­şamadı, kendisi için
yazmadı. Millet sevinince bayram yaptı, felakete duçar olunca kan ağladı.
Acılara, ızdıraplara destanlar, kahramanlıklara abide, zaferlere marş yazdı. O
yalnız bir şair değildi. Sade şair olsa idi, edebi­yat kitaplarında yer
alırdı. Milli vicdanda yer etmezdi. O bir prizma gibi her cephesinden ayrı
ışık saçan bir rehber imanla beslenen ruha bir timsal yeni bir destan şairi
hasılı başlıbaşına milli bir abidedir.

Akif, bir bilim adamı, bir sanatkar olmaktan çok bir dava adamıdır. Bu onun en
belirgin bir yönüdür. Sami­mi bir mü'mindir. Sanat edebiyat davasına hizmet
ede­bildiği oranda kıymetlidir. Sanat, ne sanat için ne de toplum içindir,
inandığımız dava içindir; diyerek söz odun gibi de olsa davasını anlatmasını
istemiştir.

Makaleleriyle, şiirleriyle, verdiği derslerle yaptığı ter­cümelerle aydınlara
hakikati anlatmaya çalıştı. İs­lam'dan kopmanın felaketlerini gösterdi.
Sefaletimizin tablosunu çizdi. Batıcılığı tenkit etti. Hayatı boyunca da
müslümanların dertlerini düşündü, onlar için üzüldü, onlar için ağladı.
Kelimenin gerçek anlamıyla "İslam Şa­iri"unvanını kazandı.

Ahlakın temelini dinden başka esaslara istinad ettiren filozofların
nazariyelerini tenkit etmiş, dini vicdanlar­dan kaldırdıktan sonra beşeriyetin
menfaat denilen mabuddan başka bir şey tanınmayacağını çok beîiğ bir ifa­de
ile tasvir etmiştir.

28 Aralık Perşembe

CİHAD

- Hak Yolunda Uyumayan Gözler:

**"Allah yolunda nöbet beklemekte ve sair din ve va­tan hizmetlerinde uyumayan göze Cehennem haram kılınmıştır."****(Nesaî)**

**"Müslümanlığın en ****yüce amel ve ibadeti Allah (c.c.) yolunda muharebe etmektir. Buna müslümanların çok faziletli olanlarından başkası nail olamaz."**

**"Kişinin, savaş halinde kılınanı yani silâhını kuşa­narak kıldığı namazın sevabı ****kılıncı kuşanmadan kıl­dığı namazın sevabından yediyüz kattan fazladır."**

**"Kim Allah (c.c.) yolunda savaşan bir mücahide ya­hut sıkıntıda bulunan bir borçluya yahut hürriyete ka­vuşması hususunda bir mükâtem köleye yardım eder­se, hiç bir gölge bulunmayan kıyamet gününde Allah (c.c.) onu Arşı'nın gölgesinde gölgelendirir." **(Ahmed bin Hanbel)

**"Gerideki müslümanların topluluğunu üç gece nö­betçi olarak muhafaza etmekliğim bana göre iki mescidden birinde yani Medine veya Beyt-i Mukaddes mescidlerinin birinde Kadir Gecesi'nin bana nasib ol­masından daha sevgilidir."**

(Beyhaki)

**"Kim, savaşta bir ****menzili tazyik ederse; yahut yol keserse yahut bir mü'mine eza verirse onun için hiçbir cihad sevabı yoktur."**

Hazret-i Ömer (R.A) Şam ümerasına gönderdiği bir ta'mimde askerî yürüyüşlere
ve atışlara çok ehemmiyet verilmesini emretmiştir.

(Hz. R. M. Sami (k.s.), Musâhabe)

29 Aralık Cuma

ŞİFÂ ALLAH (C.C.)'TANDIR

Peygamber (S.A.V) Efendimiz: **"Allah (c.c.)'ın kulları, tedavi olun, Allah-û
Teâlâ derdi yarattığı gibi dermanı da yaratmıştır."** (Tirmizî ve İbn-i Mâce,
Usame (R.A)'den rivayet etmişlerdir) buyurmuşlardır.

Yine bir Hadîs-i Şeriflerinde Peygamber (S.A.V) Efen­dimiz: **"Allah-û Teâlâ
her hastalığa bir ilâç yaptı. Has­talık kendi ilâcına rastlarsa Allah
(c.c.)'ın izniyle yok olur." **(Müsned-İmâm-ı A'zam) buyuruyorlar. Dokto­run
vazifesi hastalığın hangi ilâçlarla iyi olabileceğim tesbittir. Cenâb-ı Hak
(c.c.) bu dünyayı sebepler dünyası olarak yaratmıştır. Hastalığın iyileşmesi
için sebeplere sarılmak lâzımdır. Bunlar doktor ve ilâçlardır. Şifayı

doktor ve ilâçlardan bilmemek gerekir. **"Şifa Allah (c.c.)'tandır."**
(Şuara, Sh.: 80)

***

**HZ. ÖMER (R.A) DER Kİ:**

"Medine'nin kenarında ihtiyar ve a'ma bir kadın var­dı. Her gün ona uğrayarak
ihtiyacını tesviye etmek is­terdim. Fakat ne zaman gitsem benden evvel birinin
uğ­rayıp, ona lâzım olan her şeyi yapmış olduğunu görür­düm. Bir gün merak
ettim. Acaba her gün bu sevabı iş­leyen kimdir, dedim ve çok erkenden bu
kadına uğra­dım. Bir de ne göreyim, bu sevabı kazanmakta olan zat Hz. Ebû
Bekir (R.A) idi."

(Hz. R. M. Sami (k.s.), Hz. Ömer (ra.)

30 Aralık Cumartesi

MEKKE'NİN FETHİ

Mekke hicretin sekizinci yılında Ramazan'ın onüçü cuma gününde fethedildi.

**Mekke'nin fetih sebebi:** Kureyş müşriklerinin Hudeybiye muahadenamesini bozarak, Peygamberimiz (S.A.V)'in müttefiki ve akrabası olan Huzaalar'ı, kendile­rinin müttefikleri bulunan, Beni Bakirler'e öldürtmeleri ve Peygamberimiz (S.A.V) tarafından yapılan, anlaşma teklifini de red etmeleri idi.

Fetih günü peygamberimiz (s.a.v) hemen, Kabe'-i Muazzama'ya doğru yürüdü. Kabe
görününce hemen Pey­gamberimiz (S.A.V) tekbir alır almaz. Ashab-ı Kiram
(R.A)'ın cümlesi hep bir ağızdan tekbir aldılar; tekbir sadalarıyla dağlar
inledi.

**"Hakikaten Allah, ağacın altında sana beyat ederler­ken o ****mü'minlerden razı oldu. Allah o üm'minlerin gönüllerindeki teessür ve heyecanı bildi de üzerlerine o sekineti indirdi. Onları sulha yöneltti ve kendilerine (Hayber'in ve Mekke'nin) fethini yakın zamanda mü­kafat olarak verdi. Birçok ganimetlerde vaa'd buyur­du. Onlan da gelecekte alacaksınız. Şimdilik Allah si­ze şu Hayber'i peşin verdi ve nasın taaruzlannı sizden men etti. Taki mü'minler için müstakbel fethin tahak­kukuna bir alamet olsun ve sizi doğru bir yola hidayet buyursun. Bu peşin zafer ve ganimetten başka va'd buyurdu ki, onu henüz elinize geçirmeğe muktedir değilsiniz Allah onu muhakkak surette ihata buyurdu ki (Hevâzin ve Faris'de) göreceksiniz. Allah her şeye kadirdir."** (Fetih Sûresi;18-21)

31 Aralık Pazar

RESULULLAH (S.A.V.)'IN MEKKE'NİN FETHİ HİTABESİ

Resulullah (S.A.V) Efendimiz, Mekke'nin fethi günü Kabe'nin kapısının eşiğinde
Kureyş reislerine hitaben buyurdu ki:

**“Kendisinden başka hiç bir ilah olmayan bir olup şeriki bulunmayan (Allah) vadinde sadık oldu. Kulu­na yardım etti. Vahid olan Allah (c.c.), bütün hizipleri hezimete duçar etti. Agah olun !. Herbir tesir, kuvvet, mal ve dem şimdi iki ayağımın altındadır. Ancak bey­tin muhafaza ve hacılara su temini vazifesi başkadır.**

Ey Kureyş cemaati! Muhakkak Allah (c.c.) cahiliyet ahlakını, babalarla
öğünmeyi giderdi. İnsanlar hep Adem (a.s.) den Adem (a.s.) de topraktandır.
Sonra şu ayeti okudu: “**Ey nas biz sizi bir kadınla, erkekten ya­rattık. Ve
sizi tanışasınız diye kavim ve kabilelere ayır­dık. Allah (c.c.) katında en
şerefliniz takvaca en ileri olanınızdır. Muhakkak Allah Teâlâ Alîm ve
Habir'dir.”**

**"Ey Kureyş cemaati Benim size ne yapacağımı umar­sınız ? " Dediler ki "Hayır umarız sen kerim kardeş kerim kardeşin oğlusun."** Resulullah (S.A.V) buyurdu­lar ki "Bende size Yusuf (a.s.)’un kardeşlerine söylediği­ni söylerim. Benden size başa kakma yoktur. Gidiniz, hepiniz serbestsiniz."

(M. A. Köksal, İslâm Tarihi, c.10)

***

**PEYGAMBER (S.A.V) EFENDİMİZDEN**

**“İnsanlara merhamet etmeyen kimseye yüce Allah rahmet etmez.” **(Kenzül İrfan)


