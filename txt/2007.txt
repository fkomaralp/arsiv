**BESMELE-İ ŞERÎF**

Cenâb-ı Hakk, her hayırlı işe Besmele ile başlanmasını emir buyurmuşlardır.

Bu husus çeşitli âyet-i celîlelerde beyân olunmuştur. Resûlullâh (s.a.v.)
Efendimiz de:

“Herhangi bir hayırlı işe eğer Besmele ile başlanmazsa o iş ebter (hayırsız)
olur.” ya‘ni “Sonu hayır ile tamamlanmaz ve bereketli olmaz.” buyurmuşlardır.

Rûhü’l-Beyân tefsîrinde naklolunur ki:

“Fir‘avn henüz ulûhiyet (ilahlık) da‘vâsında bulunmadan önce sarayının
kapısına “Bismikellâhümme” yazdırmıştı.

Mûsâ aleyhisselâma îmân etmediği için Musâ (a.s.), Cenâb-ı Hakk’a: “Ya Rabbi
ben onu da’vet ediyorum; ama onda bir hayır görmüyorum.” diye iltica ettiğinde
Cenâb-ı Hakk:

“Her halde sen onun helâk edilmesini istiyorsun. Ve sâdece onun küfrünü
görüyorsun, ben ise onun kapısına yazdırdığı yazıyı da görüyorum.” buyurdu.
Kim Besmele-yi şerîfi süveydâ-yı kalbine bir ömür boyu dilinden düşürmemek
üzere nakşederse rahmete lâyık olur. Cenâb-ı Hakk, Fir‘avn’a, Fir‘avn olduğu
halde sarayının kapısına bir Besmele yazdırdığı için bu kadar mühlet veriyor.
Onu kalbine yazan bir mü’minin ne kadar âtıfet-i İlâhiye’ye mazhâr olacağı
bedîhidir (besbellidir). Duâsına da muhakkak sûretde icâbet (kabul) olunur.
Kulun duâsına icâbet olunması için ilk şart; helâl lokma ile ıslâh-ı bâtın
eylemek (kalbini günâhlardan temizlemek), son şart ise ihlâs ve huzûr-ı
kalbdir. Ya‘ni Cenâb-ı Hakk’a lâyıkıyle yönelmektir. Eğer ağıza konulan lokma
helâl değilse o kimsenin ihlâslı ve huzurlu olması, masivâyı terk edip Hakk’a
yönelmesi müşküldür. Evvelâ bunlara dikkat etmesi lâzımdır.

**(Hz. Mahmûd Sâmî Ramazânoğlu (k.s.),**

**Musâhabe, 2.c. 16.s.)**

** **

** **

**01 OCAK 2007**

**MEKKE’NİN FETHİ GÜNÜ MUZAFFER           KUMANDAN HZ. PEYGAMBER (S.A.V.)’İN TEVAZUÛ VE BAĞIŞLAYICILIĞI**

Hatemü’l-Enbiyâ (s.a.v.) Efendimiz Hazretleri, Mekke'den sekiz sene evvel
hicret buyurarak nasıl çıktığını ve bugün Mekke'ye girerken büyük bir
fütuhâtla ve nasıl bir ihtişamla girdiğini düşünerek, Cenâb-ı Hakk'ın bu
lütuf, kerem ve inayetine karşı son derece ubûdiyetkârâne bir vaziyet alarak,
başını devesi üzerine eğmişti. O derecede ki, mübârek re's-i saâdeti, devenin
boynunda secde eder gibi bir vaziyet almıştı. Hâlâ Zahr denilen Zîtuva
mevkiinden itibaren böylece mütevazî ve Cenâb-ı Hakk'a karşı mütezellil bir
vaziyette tesbih, tehlil ederek, dua ederek ve mübarek başında siyah imame
(sarık) olduğu halde Mekke-i Mükerreme'ye girdiler ve doğru Kâbe-i muazzamaya
azîmet buyurdular.

Bu sırada bütün Kureyş, Mescid-i Haramda toplanmış, saf bağlamış, haklarında
ne muamele olunacağını dikkatle bekliyorlardı.

Resûlullah (s.a.v.) Efendimiz Hazretleri, yalnız Kureyş'e ve Mekkelilere
değil, bütün beşeriyete seslenen bir hutbe îrad buyurdular ve sonra:

- Ey Kureyş cemaati! Şimdi size ne muamele edeceğimi sanırsınız? diye sordu. O Fahrü’l-Mürselîn (s.a.v.) Efendimiz Hazretlerinin ne derece merhametli ve âlicenab olduğunu bilen Kureyş müşrikleri ve Mekkeliler, hep bir ağızdan:

- Hayır umarız!.. Sen kerîm bir kardeş ve âlicenap bir kardeşin oğlusun... dediler. Resûl-i Ekrem (s.a.v.) Efendimiz Hazretleri de:

- Yusuf’un kardeşlerine dediği gibi ben de size, artık bugün geçmişten dolayı tevbih (azarlama) ve muahaze yoktur, derim. Haydi gidiniz!.. Azadsınız!.. buyurdu.

Bu, bir afv-ı umûmî idi. Evvelce her bir fenalığı irtikâp eden herhangi zâlim
bir kavmi de, afv ile beraber, bütün beşeriyete hitâben onları hakka, adalete,
hürriyete, müsavaata (eşitliğe) davet etmiştir.

**(Hz. Mahmûd Sâmî Ramazanoğlu (k.s.), **

**Hz. Hâlid bin Velid (r.a.), 1968, 74-78.s.)**

**02 OCAK 2007**

**EYYÂM-I BIYZ VE FAZÎLETLERİ**

Hazret-i Alî (k.v.)’den: “Bir öğle vakti Resûlullâh (s.a.v.)’i evinde ziyâret
ettim ve kendilerine selâm verdim. Selâmıma mukâbele ettikten sonra buyurdular
ki: “Yâ Alî!, Cibrîl’in sana selâmı var.” Ben de: “Aleyke ve aleyhis-selâm, Yâ
Resûlallâh (s.a.v)!” dedim. Bunun üzerine Resûlullâh (s.a.v.) “Bana yaklaş”
dedi. Ben de yaklaştım. Buyurdular ki: “İşte Cibrîl, senin için diyor ki her
aydan üç gün oruç tutsun. Birinci gün için on bin sene, ikinci gün için otuz
bin sene, üçüncü gün için de yüz bin sene oruç tutmuşcasına sevâb
yazılacaktır.” Ben:“Yâ Resûlallâh (s.a.v.), bu üç gün orucu tutarsam bunun
sevâbı yalnız bana mı mahsûs? Bütün insanlar bu orucu tutarlarsa onlara bu
sevâblar verilmeyecek mi?” dedim. Resûlullâh (s.a.v.): “Yâ Alî! Allâhü Te‘âlâ
bu sevâbları sana ve senin gibi bu oruçları tutanlara verecektir.” buyurdular.
Ben “Yâ Resûlallâh (s.a.v.)! Bu oruçlar ne zaman, hangi günlerde
tutulacaktır?” dedim. Buyurdular ki: “Bu günler arabî ayların on üç, on dört
ve on beşinci günleridir. Bu üç güne “eyyâm-ı bıyz” derler.”

Eyyâm-ı bıyz denmesinin sebebi: Hadîs-i şerîfi Hz. Alî (k.v.)’den rivâyet eden
Anter (r.a.): “Alî (k.v.)’den sordum:“Eyyâm-ı bıyz” ne demektir? Alî (k.v.)
şöyle cevâb verdiler: “Hazret-i Âdem aleyhisselâm yeryüzüne indiğinde güneşin
harâretinden teni siyahlanmıştı. Cibrîl (a.s.): “Ey Âdem, teninin beyaz
olmasını arzu eder misin?” dedi. Âdem (a.s.) “Evet!” dedi. Cibrîl (a.s.):
“Öyle ise ayın on üç, on dört ve on beşinci günleri oruç tut” dedi. Âdem
(a.s.) on üçüncü günü oruç tuttu; teninin üçte biri beyazlandı. On dördüncü
günü oruç tuttu; teninin üçte biri daha beyazlandı. On beşinci günü de oruç
tutunca bütün vücûdu bembeyaz oldu. İşte “eyyâm-ı bıyz” denmesinin sebebi
budur.”

**(Hz. Seyyid Abdü’l-kâdir-i Geylânî (k.s.),**

**Üç Aylar ve Faziletleri, 82.s.)**

** **

** **

** **

**03 OCAK 2007**

**NİÇİN YARATILDIK?**

“O hanginizin amelinin daha güzel olacağı hususunda sizi imtihan etmek için
gökleri ve yeri altı günde yarattı. Bundan evvel ise arş, su üstünde idi.
Andolsun ki, “ölümden sonra muhakkak yine diriltileceksiniz” desen kâfir
olanlar mutlaka, “Bu apaçık bir aldatmadan başka bir şey değildir.” derler.”
(Hûd s. 7)

“Sizin hanginizin amelinin daha güzel olacağını imtihan etmek için” demek,
sizi, imtihanınıza sebeb olacak kimselerin muamelesine tâbi‘ tutup imtihan
edecek, hanginizin amelinin en güzel olduğunu ve kimin ihsan sahibi, kimin
isâet (kötülük) ehli olduğunu meydana koyduktan sonra sevab ve ikab (azâb)
olarak size mücâzatta (karşılıkta) bulunacaktır. Mahlûkatın halk olunmasından
maksad-ı aksâ, onların Hakk’ın rızâsını kazanmak yolunda en güzel amellere
tevessül etmeleridir. Çirkin ve münker fiillerin terkedilmesi de terakki için
zarûrîdir. Amelden murad da, kalbin ve cevârihin kendilerine mahsus
amelleridir. Bu sebebden dolayı Resûlullâh (s.a.v.) bu âyet-i celîleyi “Sizin
hanginizin amelinin en güzel olacağını imtihan etmek için” demek hanginizin
niyetinin en güzel olup haramlardan titizlikle kaçınacağını ve Allâh’a itaatte
ne derece gayret göstereceğini imtihan etmek için demektir, diye tefsir
etmişlerdir.

Kalbin ve kalıbın kendilerine mahsus amelleri vardır. Kalb, nasıl kalıbdan
üstün ise onun ameli de kalıbın amelinden üstündür. Ma‘rifetullah kazanılmadan
sâlih amel işlemek mümkün olamayacağı cihetle kullara vâcib olan bunun yolunu
tutmaktır. Bunun nazarî yolu, san‘atının incelikleri üzerinde tefekkür, amelî
yolu ise O’nun emirlerini tutmak, nehiylerinden kaçınmaktır. Çünkü emirleri ve
nehiyleri anlamadan ibâdet ve tâat olmaz.

**(Hz. Mahmûd Sâmî Ramazânoğlu (k.s.),**

**Yunus ve Hud Sûreleri Tefsiri, 76-77.s.)**

**04 OCAK 2007**

**ALLÂH (C.C.)'E ÎMÂN**

Şübhesiz mahlûkların tâkat ve kudretleri olmadığı halde Allâhü Te‘âlâ
varlıkları yarattı. Zira mahlûklar zaîf ve âcizdirler.

Allâh (c.c.)'ün birliğine inanan ümmet-i Muhammed (s.a.v.)’in hepsi hakikî
mü'mindir. Allâhü Te‘âlâ, onların yaratıcısı, onları rızıklandırıcı ve onları
hıfz edicidir. Çünkü Allâhü Te‘âlâ: “Allah öyle bir Allah ki, sizi halk etti.
Sonra sizi rızıklandırdı, sonra sizi öldürür. Sonra diriltir ve sonra O'na
(Allah'a) dönersiniz.” (Rûm s. 40)

Kazanç te'min etmek helâldir. Ve helâlden mal toplamak helâldir. Haramdan mal
elde etmek haramdır.

İnsanlar üç sınıf üzeredir:

1- Îmânında ihlâslı mü'min,

2- Küfründe inâd eden kâfir ve

3- Îmânında iki yüzlü münâfıktır.

Ve Allâhü Te‘âlâ mü'mine ameli, kâfire îmânı ve münâfıka ihlâsı farz kıldı.
Zîrâ Allâhü Te‘âlâ:

“Ey insanlar! Rabbinizden korkun!” **(Hac s. 1)** buyurmuştur. Yâni, ey
mü'minler itâat edin, ey kâfirler imân edin ve ey münâfıklar ihlâslı olun,
buyurmaktadır.

Kudret (iş yapma yetkisi), iş ile beraberdir. Fiilden evvel kudret yoktur.
Çünkü; eğer kudret işten evvel (kulun işinden evvel) olsa, kul iş zamanında
Allâhü Te‘âlâdan müstağnî olur. (Yani Allâhü Te‘âlâya ihtiyacı olmadan işini
görmesi lâzım gelir.) Zîrâ Allâhü Te‘âlâ:

“Allah zengindir. Halbuki siz fakir ve muhtaçsınız.” (Muhammed s. 38)
buyurmuştur.

Eğer kudret işten sonra olmuş olsaydı, işin mümkün olmaması lâzım gelirdi,
sebebi ise, kudretsiz ve tâkatsiz işin meydana gelmesi mümkün değildir.

**(İmâm-ı A‘zam (r.a.), **

**Müslümanlara Vasiyeti, 29-31.s.)**

**05 OCAK 2007**

**KELİME-İ TEVHİD**

“Bil ki, Allah’tan başka tapılacak hakikî mâbud yoktur.” Sahih ve Kudsî bir
Hadîs-i şerîfte Hz. Muhammed Mustafa (s.a.v.): “Lâ ilâhe illâllah benim
kalemdir. Kim bu kaleme girerse azâbımdan emin olur.” buyurmaktadır.

Bu kelime senin kalb dairenin çevresinde hisar olmazsa ve bu kelimenin rûhu,
kalb dairesinin merkezini teşkil edip, saltanatı senin nefsini, hevâ ve
şeytanını o noktaya girmekten men‘ edemezse, sen hisar dışında kalırsın. Böyle
olunca, mücerred Lâ ilâhe illâllah demen ne bir zerre ağırlığına, ne de bir
sivrisinek kanadına denk gelir.

Eğer nasîbin bu kelimenin rûhu ve ma‘nâsı ise “İşte Allah, îmânı bunların
kalblerine yazmış ve kendi tarafından bir nur ile onları desteklemiştir”
(Hucurât s.13) meâlindeki âyette belirtildiği gibi, “Allah'a ve Peygambere
itâat edenler var ya; işte onlar Allah'ın nimetine eriştirdiği Peygamberler,
dosdoğru olanlar, şehîdler ve iyilerle beraberdirler. Onlar ne iyi
arkadaştırlar! Bu büyük nîmet Allâh (c.c.)'dendir. Bilen olarak Allâh (c.c.)
yeter.”

Yok eğer nasîbin sade dilin lâklâkasından ibâretse (Bedeviler “inandık”
dediler, de ki; “inanmadınız, bari islâm olduk deyiniz; imân henüz
kalblerinize girip yerleşmedi. Eğer Allâh (c.c.)'e ve Peygamber (s.a.v.)’ine
itaat ederseniz, işlediklerinizden bir şey eksiltmez. Doğrusu Allâh (c.c.)
bağışlar, merhamet eder.) âyet-i kerîmesinde olduğu gibi, o, münafıkların
reîsi Abdullah bin Übey bin Kâ'b bin Selûl'ün ve yüz bin münâfıkın nasîbidir.
Kur'ân-ı Kerîm'de buyuruluyor ki: “Münafıklar sana gelince (Senin şüphesiz
Allâh (c.c.)'ün Peygamber (s.a.v.)’i olduğuna şahâdet ederiz) derler. Allah,
senin kendisinin Peygamberi olduğunu, bununla beraber Allah münafıkların
yalancı olduklarını da bilir.” Böyle olunca, sen artık dünya ve âhireti
hüsrâna giden kimselerden olursun. “Şüphesiz mü nâfıklar cehennemin en alt
tabakasındadırlar. Onlara bir yardımcı da bulamayacaksın.” (Nisâ s. 145)

**(Huccetü’l İslâm İmâm-ı Gazâlî (rh.a.), **

**Kelime-i Tevhid Kal‘ası, 4.s.)**

** **

**06 OCAK 2007**

**HAKÎKÎ ÎMÂN**

“Lâ ilâhe illallâh” dediğin zaman, bu yalnız dilinde kalıyor, kalbinde hiçbir
semeresi olmuyorsa, sen münâfıksın! Eğer bunun meskeni dil değil kalb
oluyorsa, sen mü'minsin! Meskeniyet rûh oluyorsa, sen âşıksın. Ve eğer sırrın
buna mesken oluyorsa, sen mükâşifsin!

Birinci îmân, avamın îmânıdır. İkincisi havassın îmânıdır. Üçüncüsü havâss-ı
havassın îmânıdır. Bu itibarla, birincisi mücerred doğru bir sözün
semeresidir. İkincisi basiretin semeresi ve kalbin inşirahıdır. Üçüncüsü
mükâşefe ve müşâhedenin meyvasıdır.

Sakın yalnız dilinle müslüman olma! Çünkü bu kelime (lâ ilâhe illallâh)
Kıyâmet pazarında senin aleyhinde şahitlik edip şöyle çağıracak: “Rabbim, ben
bu adama şu kadar sene arkadaşlık ettim; fakat hiç bir zaman hakkımı itiraf
etmedi ve bana saygı göstermedi.”

Demek ki bu kelime ya senin lehinde veya aleyhinde şahâdet edecektir. Eğer
Âlem-i fazl'den isen lehinde, Âlem-i Adl'den isen, aleyhinde şâhidlik yapacak.
Yâni Âlem-i fazl, cennete girinceye kadar onlara saygı ve ihtiramla tanıklık
eder. Âlem-i adl, cehenneme girinceye kadar onlar aleyhinde ne varsa söyler.

Kuran'ı Kerîm'de buna işaret edilerek deniliyor ki: “İnsanların bir takımı
cennete, bir takımı da çılgın alevli cehenneme girer.” (Şûrâ s. 7)

Şahâdet kelimesinin evveli küfür, sonu îmândır. Alem-i adl yalnız “Lâ ilâhe”
ile kalıp küfre düştüler. Onlara denildi ki: “Bu yerde kalmayın, ikinci konağa
geçin!”

Kur'ân-ı Kerîm'de: “Ey îmân edenler! Allah'a, peygamberine, peygamberine
indirdiği Kitâb'a ve daha önce indirdiği Kitâb’a inanın. Kim Allah'ı,
meleklerini, kitablarını, peygamberlerini ve âhiret gününü inkâr ederse,
şüphesiz derin bir sapıklığa dalmıştır.” (Nisâ s. 136)

Âlem-i fazl ise, ikinci konağa (illâllah) menziline geçti. Onlara denildi ki:
“Peygamber ve mü'minler, ona Rabbinden indirilene inandı. Hepsi Allah'a,
meleklerine, Kitablarına, peygamberlerine îmân etti.” (Bakara s. 285)

**(İmâm-ı Gazalî (rh.a.), Kelime-i Tevhid Kal'ası, 8-9.s.)**

**07 OCAK 2007**

**ALLÂHÜ EKBER'İN MA‘NÂSI**

Bir derviş bulunduğu mecliste Allâhü ekber dedi. Bâyezid-i Bestâmî (k.s.)
Hazretleri ona sordu:

- Derviş, Allâhü ekber'in ma‘nâsı nedir?

- Kendisinden başka her şeyden büyüktür, ma‘nâsını anlıyorum, diye cevâb verince, Bâyezid Hazretleri dedi ki:

- Yazıklar olsun sana! Bu yorumla Allâh'ı tahdid etmiş oluyorsun. Onunla birlikte bir şey var mı ki o ondan büyük sayılsın? Derviş bocaladı ve sordu:

- O halde siz lutfedip söyleyin sözün ma‘nâsını..

Bâyezid-i Bestâmî (k.s.) ona:

- Dinle beni derviş! İnsanlarla kıyas edilmekten, kıyas altına girmekten, idrâk edilmekten çok büyüktür. Kıyas, düşünce ve idrâk kapsamına girmez. İşte Allâhü ekber'in ma‘nâsı budur.

Rivâyete göre: Bâyezid-i Bestâmî Hazretleri bir mescidde cemaatle namâz
kıldıktan sonra bir müddet mescidde oturmayı arzuladı. Halk dağıldıktan sonra
mescidin imâmı ona yaklaşarak:

- Efendi hazretleri! Yiyeceğinizi nereden te'min ediyorsunuz ve karnınızı nereden doyuruyorsunuz? Diye sordu. Bâyezid Hazretleri ona: 

- Biraz sabret, önce şu senin arkanda kıldığım namâzı iade edeyim. Çünkü Allâh'ın büyüklüğünü ve Rezzak sıfatını bilmeyen bir imâmın arkasında namâz kılmak câiz değildir!

Namâza Allâhü ekber ile başlarken ellerimizi kaldırıyoruz. Bununla, Allâh'tan
başka her şeyi kalbimizden çıkardığımızı ve kendimizi tamâmen O'nun yüce
huzûruna verdiğimizi, dıştan ilgimizi kestiğimizi ifâde ediyoruz. Ellerimizle
birlikte kalbimizi de Allâh'a yükseltebiliyorsak, cidden tekbîr getirmiş
sayılırız. Nitekim bir adam Bâyezid Hazretleri'ne sordu: “Namâzda elleri
kaldırmak nedir?” “Resûlullâh (s.a.v.) Efendimizin sünnetidir.” “Fakat sen
kalbini de Allâh'ın huzûruna yükseltmeye gayret et. Çünkü böyle yapman daha
iyi olur!.” cevâbını verdi.

**(Ekrem Sağıroğlu, Bâyezid-i Bestâmî (k.s.))**

**08 OCAK 2007**

**SEMÂVÎ DİNLER TEVHİD ESÂSINA **

**DAYALIDIR VE (ÎDDİA EDİLDİĞİ GİBİ)**

**İLK İNSANLAR VAHŞÎ DEĞİLDİ**

Peygamberler (a.s.) tarafından tebliğ edilen dinler, tevhid esasına dayalıdır.
Beşeriyetin ilk dini de tevhid ve tenzih inancı üzerine kurulmuştur.
İnsanoğlunun ilk babası Hazreti Adem (a.s.) da Allâhü Te‘âlânın yanında kadri
yüce bir Peygamberdir. O, Yüce Rabbinden aldığı vahyi kendi çocuklarına ve
torunlarına tebliğ etmiştir. Ancak o büyük Peygamberin vefatından sonra
ilerleyen zaman içerisinde cehâlet karanlığı baş göstermiş, zaman ilerledikçe
karanlık kesifleşmiştir.

Özellikle bugün iddia edildiği kadar, insanların ilk yaratılışlarında mutlak
bir vahşet ve cehâlet içerisinde oldukları düşüncesini kabul etmemiz asla
doğru bir düşünce değildir. Böyle bir varsayımı kabul etmek, başta semâvî
kitapların tamamının açık ifadelerine ters düşmekle birlikte, lisan ilminin
verilerine de aykırıdır. Zira bu bilgiler bize gösteriyor ki, bu kavimler
ibtidai bir medeniyete sahip oldukları halde, sonradan ayrılarak vahşet haline
dönmüşlerdir. Amerika'nın kuzeyindeki eski Meksikalı halkın medeniyetlerini
gösteren eserler elde edildiği gibi, Amerika'nın güneyindeki Peruluların dahi
medeniyetlerini ispatlayacak eserler elde edilmiştir. Bunların Hint veyahut da
Çin kavimlerinden olduklarını gösteren bir hayli eserler mevcuttur. Bununla
beraber sonradan Amerika keşfedildiği zaman halkı vahşet halinde bulunmuştur.
Buna benzer daha bir çok deliller ve tarihi gerçekler gösteriyor ki, mutlak
bir vahşet iddiası doğru değildir. Bulunan tarih öncesi eserler gösteriyor ki,
onların da kendilerine özgü medeniyetleri mevcut idi.

**(Mehmed Çağlayan, Ehl-i Sünnet ve Akaidi, 25.s.)**

**09 OCAK 2007**

**ALLÂH RESÛLÜ (S.A.V.)’İN**

**EZD HEYETİNE TAVSİYESİ**

Bunlar, Sebe oğlu Kehlân evlâdından Gavs oğlu Ezd'e mensub yedi kişi idi.
Peygamber (s.a.v.) Efendimizin yanına geldiklerinde O (s.a.v.), durum ve
davranışlarını pek beğendi ve neler yaptıklarını sordu: “Mü'miniz.” dediler.
Resûlullah (s.a.v.) Efendimiz, gülümseyerek: “Her sözün bir hakîkati, bir
anlamı olur, sizin sözünüz ve îmânınız neden ibarettir?” diye buyurdu,
açıkladılar: “Onbeş hasletten (huydan) ibârettir ki, bize gönderdiğiniz
adamlar, beşine îman etmemizi, beşiyle de amel etmemizi emrettiler, öteki beşi
de Müslüman olmadan evvel cahillikte uyguladığımız huylardır, onlardan
beğenmediğinizi bildirirseniz hemen bırakırız.” dediler. Sonra şu konuşma
geçti:

Resûlullâh (s.a.v.): Adamlarımın inanmanızı istediği beş şey nedir?

Kavim: Allah'a, meleklerine, kitaplarına, peygamberlerine, âhiret gününe
inanmak.

Resûlullah (s.a.v.): Yapmanızı bildirdikleri şeyler neler?

Kavim: Kelime-i şahâdet getirmek, beş vakit namaz kılmak, zekât vermek,
ramazanda oruç tutmak, gücü yetince haccetmek.

Resûlullah (s.a.v.): Bilgisizlikten berî bulunan huylarınız neler?

Kavim: Hoşlukta şükür, sıkıntıda sabır, Allah'ın kazasını hoşlukla karşılama,
savaşta doğruluk ve dayanıklılık göstermek, düşmana şamata yapmayı bırakmak.

Resûlullah (s.a.v.): Hikmetli ve bilgili adamlarmış, fıkıh bilgisini öyle
anlamışlar ki, bunu ortaya koyanlara insanın Peygamber diyeceği gelir... Beş
de ben ekleyeyim yirmi haslet olsun:Yiyemeyeceğiniz şeyleri toplamayınız,
oturmayacağınız evleri yapmayınız, yarın bırakıp gideceğiniz şeyler için
birbirinizle uğraşmayınız, kendisine döneceğiniz, karşısına çıkacağınız
Rabbinizden korkunuz, yöneleceğiniz, sürekli bulunacağınız şeylere düşkün
olunuz.

Bundan sonra Ezd topluluğu yurtlarına döndüler ve Resûlullâh (s.a.v.)
Efendimizin öğütlerini ezberleyip gereği gibi yaptılar.

**(Abdullah Âtıf Tüzüner, Siretü'n-Nebî (s.a.v.), 272.s.)**

**10 OCAK 2007**

**ALLÂH KATINDA MAKBÛL DİN,**

**BÜTÜN PEYGAMBERLERİN DÎNİ: İSLÂMDIR**

Kur'an-ı Kerîm’de açıklandığına göre:Allâh (c.c.) katında makbul din, İslâm
dînidir.

İnsanların, ilk zamanlardan beri tuttukları, bağlandıkları tek ve umûmî din
de, İslâm dîni, Tevhid dînidir. Bütün peygamberler, İslâm dîninin esaslarını
tebliğe çalışmışlar, bu dinde can vermiş, can vermeyi özlemişlerdir.

Adem (a.s.)'dan sonra, Ebu’l-beşer olan, başka bir deyişle Tufan’dan sonra
(İkinci Adem Baba) diye tanınan Nuh (a.s.), müslümandı.

Peygamberler atası İbrahim (a.s.) da, O’nun oğulları ve torunları da, Müslüman
idi.

Yusuf (a.s.) da, Cenâb-ı Allâh'a "... Benim canımı, Müslüman olarak al... "
diye duâ etmiştir.

Musa (a.s.)’ın, Firavun'u davet ettiği din de, İslâm dîni idi. Bunu, hem Musa
(a.s.), hem Firavun'un îman ve ihtida eden sihirbazları ve hatta bizzat
Firavun bile ikrar ve ifâde etmiştir.

Musa (a.s.)’dan sonra, İsrailoğullarına Peygamber olarak gönderilen Îsâ (a.s.)
da, Müslümanlık ve Tevhid akidesini tebliğ etmiş: "Şüphe yok ki, Allâh (c.c.),
benim de Rabbim, sizin de Rabbinizdir. Öyle ise, Ona ibadet ediniz! İşte,
doğru yol budur!" demiş, onlardan, küfür ve inkar taştığını hissedince de
“Allâh'a doğru giden yolda, bana yardım edecekler kimdir?” dediği zaman,
Havarileri de “Biziz Allâh'ın yardımcıları! Allâh'a, inandık. Sen de, ey Îsâ!
Şahid ol ki, biz, muhakkak Müslümanlarız!” demişlerdir.

“(İnsanları) Allâh'a (îman ve ibâdete) davet edenden, kendisi de iyi amel (ve
hareketler)de bulunandan ve ben Müslümanlardanım diyenden daha güzel sözlü kim
olabilir.” (Fussilet s. 33)

**(M. Asım Köksal, Peygamberler Tarihi, 22.s.)**

** **

** **

**11 OCAK 2007**

**TASDİK VE İNKÂR BAKIMINDAN **

**İNSANLAR ÜÇ KISIMDIR**

Kur'ân-ı Kerim ile Peygamber (s.a.v.) Efendimizin beyanatından anlaşılacağına
göre, îmân bakımından insanlar üç kısımdır:

a) Mü'min, b) Kâfir, c) Münâfık. İslâm'ın îmân ve i'tikad esaslarını gerçekten
kabul ve tasdik edenler, gerçekten mü'min ve Müslümandır. Bu esasları kabul
etmeyenler, yani Allâh'ın birliğine ve Hazret-i Muhammed (s.a.v.)’in
Peygamberliğine inanmayanlara kâfir denir. Allâh'ın birliğini ve Hazret-i
Muhammed (s.a.v.)'in Peygamberliğini kabul ettiklerini söyleyerek gerçekten
Müslüman olanlar arasında göründükleri, biz de, Müslümanız dedikleri halde,
kalpleriyle inanmayanlara münafık denir ki içi başka, dışı başka, sözü özüne
uygun değil demektir. Bunlar, kâfirlerden de kötüdür.

**İSLAM DÎNİNE GİRMEK İSTEYEN  **

**BİR İNSANA NE YAPMALIDIR?**

Binâenaleyh, Müslüman soyundan gelmemiş olan bir adam Müslüman olmayı arzu
ederse “Allâh'ın birliğine, O'ndan başka tapılacak olmadığına ve Hz. Muhammed
(s.a.v.)'in Peygamber olduğuna imân etmesi, bunu kabul ve tasdîk eylemesi”
îcâb eder. Müslümanlık dâiresine girmesi için bu kadarı kâfidir. Ona başka bir
merasim de lâzım değildir. Bu iki esası kabul eden bir insan mü'mindir. (Bu da
kelime-i şahâdet getirmekle olur.)

Ancak bu îmân ve tasdikini şöylece açıklarsa daha iyidir: “Ben İslâm dîninden
başka her dinden uzaklaştım. Ben Allâh'ın Birliğine, Meleklerine, Kitaplarına,
Peygamberlerine, Hz. Muhammed (s.a.v.)’in Allâh'ın kulu ve Peygamberi olup, O
(s.a.v.)'in Peygamberliğinin umumi olduğuna ve Hz. Îsâ (a.s.)'ın da diğer
peygamberler gibi sâdece Allâh'ın kulu ve Peygamberi olduğuna, âhiret gününe,
kaza ve kadere, hayır ve şer, her şey Allâh'ın yaratması ile vukûa geldiğine
inandım ve îmân ettim.”

Bundan sonra tepeden tırnağa kadar bedenini yıkamak suretiyle bir temizlik
yapması ve İslâm'ın diğer hükümlerini de yavaş yavaş öğrenmesi tavsiye olunur.

**(Ahmed Hamdi Akseki, İslâm Dîni, 60-61.s.)**

**12 OCAK 2007**

**DÎNİ AÇIKLAYAN HZ. PEYGAMBER (S.A.V.)’DİR**

Kur‘an-ı Kerîm’in açıklaması sünnetten aranır. Resûlullâh (s.a.v.) Efendimiz
İslam şeriatini ve onun temeli olan Kur'an-ı açıklamamış olsaydı, mukaddes
kitabımız mücmel (öz) olarak kalacaktı ve emrolunan bir çok dînî vecibelerin
mahiyet ve keyfiyetleri bilinmeyecekti.

Allame Seyyid Abdulvehhab eş-Şa‘rânî (r.a.), Şeyh Zekeriyya el-Ensârî
(r.a.)’den şöyle nakl ediyor: "Eğer Resûlullâh (s.a.v.)’in ve müçtehid
ulemanın Kur'an ve sünnette bulunan mücmelleri (kısa ve az sözle
anlatılanları) açıklamaları olmasaydı, bizim hiçbir şeye gücümüz yetmeyecekti.
Resûlullâh (s.a.v.) Efendimizin sünneti ile taharetin hükmünü öğretmemiş
olsaydı, biz onun keyfiyeti hakkında bir bilgiye sahip olamayacaktık. Keza
farz ve nafile namazlarının şeklini ve rekatlarını, orucun, haccın, zekatın
şeklini, nisabını, şartlarını, farzlarını ve sünnetlerini bilemeyecektik. Keza
sünnetin açıklaması olmasaydı, Kur'an-ı Kerim'in mücmelini bilmemize imkan
olmayacaktı."

Ebû Râfî (r.a.) Resûlullâh (s.a.v.) Efendimizden söyle rivayet eder:
"İçinizden hiç birisini koltuğuna yaslanmış bir vaziyette iken, kendisine,
benim emir ve nehiylerimden biri ulaştırıldığında ‘Başkasını bilmem, biz
Allâhü Te‘âlânın kitabında gördüğümüze uyarız’ dediğini sakın görmeyeyim.
Böylelerine yaklaşmayın ve onlarla dostluk kurmayın."

Ebû Hureyre (r.a.) Resûlullâh (s.a.v.) Efendimizden rivayet ediyor, Resûlullâh
(s.a.v.) Efendimiz buyurmuşlardır ki:“Size bir şeyi emrettiğim zaman gücünüz
yettiği müddetçe onu yapın. Size yasakladığım şeyden de muhakkak sakının.”

Peygambere itaat, Allâh'ın emrine itaattir. Ona itaat etmemek ve emirlerini
dinlememek; Allâh'a isyandır ve onun emirlerini dinlememektir. Unutmamak
lazımdır ki, Peygamber (s.a.v.) yalnız konuşan ve öğüt veren bir vaiz
değildir. Din, hayatın pratik düzenidir. Hayatın maddi ve manevi cephesini
düzenleyecek ve gerçekleştirecek bir peygamberin yaptırım gücüne sahip olması
lazımdır.

**(Mehmed Çağlayan, Ehl-i Sünnet ve Akâidi, 14-16.s.)**

** **

** **

**13 OCAK 2007**

**YEMEK DUÂSI**

El-hamdü li’llâh el-hamdü li’llâh ellezî et‘amenâ ve sekânâ ve ce‘alenâ
mine’l-müslimîne.

Allâhümma’ğfir ve’rhâm va’hfez sâhibe’t-ta‘âmi ve’l-âkilîn ve li-men sa‘â fîhi
ve li-cemî‘i’l-mü’minîne ve’l-mü’minât, ve’l-müslimîne ve’l-müslimât el-ahyâu
minhüm ve’l-emvât bi-rahmetike yâ erhame’r-rahimîne.

Allâhümme nevvîr kulûbenâ bi-envâri muhabbetike ve zikrike yâ zê’l-celâli
ve’l-ikrâmi.

Allâhümme ahyinâ hayaten tayyibeten bi’s-sıhhati ve’s-selâmeti ve’l-‘afve
ve’l-‘âfiyete fî’d-dîni ve’d-dünyâ ve’l-âhireti. İnneke ‘alâ külli şey’in
kâdîrin.

Allâhümme innâ nes’elüke tamâmen ni‘meti ve devâme’l-‘âfiyeti ve’rzüknâ
hüsne’l-hâtimeti. Allâhümme zid ve lâ-tenkus bi-hurmeti’n-nebîyyî sallâ’llâhu
‘aleyhi ve sellem ve bi-hurmeti sirri sûreti’l-fâtiha.

**ABDEST DUÂSI**

Abdest aldıktan sonra şu duâyı okumak müstehabbdır.

Sübhâna’llâh, ve’l-hamdü li’llâh, e’stağfiru’llâh, ve eşhedü en lâ-ilâhe
illâ’llâhu vahdehu lâ-şerîke lehu ve eşhedü enne Muhammeden ‘abduhu ve
resûlühu. Ya‘nî: Sübhânsın Allâhım, hamd sanadır. Senden başka ilâh olmadığına
şahâdet ederim. Sana istiğfâr eder, Sana tevbe ederim. Muhammed (s.a.v.)’in
senin kulun ve Resûlün olduğuna şahâdet ederim.” Bu duânın çok fazîletli
olduğu rivâyet edilmiştir.

İbn-i Mes‘ûd (r.a.), Resûlullâh (s.a.v.) Efendimizin şöyle buyurduklarını
rivâyet etti: Eşhedü en lâ-ilâhe illâ’llâhu vahdehu lâ-şerîke lehu ve eşhedü
enne Muhammeden ‘abduhu ve resûlühu. Ya‘nî:“Abdest alan biriniz şöyle desin:
Şahâdet ederim ki Allâh’tan başka ilâh yoktur ve Muhammed (s.a.v.) Allâh’ın
kulu ve Resûlüdür. Ve bundan sonra salavât okusun. Böyle yapan kimseye rahmet
kapıları açılır.”

Abdest alan kimsenin, kendisini tamâmen abdeste vermesi ve hiçbir söz
konuşmaması gerekir; zîrâ abdestle Rabbini ziyâreti murâd etmektedir.

**(Fakîh Ebû’l-Leys es-Semerkandî (r.h.),**

**Bustânu’l-‘Ârifîn, 838.s.)**

**14 OCAK 2007**

**KADIN HANGİ DURUMDA İLİM ÖĞRENEBİLİR?**

İslâm dîninde ilmin kıymeti pek büyüktür. İlim bir nurdur, bir hayattır, bir
cemiyetin yaşamasına ve yükselmesine sebebdir. Cahillik ise, bir karanılıktır,
bir ölüm, bir felakettir.

Resûl-i Ekrem (s.a.v.) Efendimiz, Lokman Hekîm'in oğluna şöyle bir öğüt vermiş
olduğunu buyurmuştur: “Yavrum! Âlimlerin meclisine devam et, hakîmlerin
sözlerini dinle. Çünkü Yüce Allâh (c.c.) yeryüzünü çisinti ile dirilttiği
gibi, ölü bir kalbi de şübhesiz hikmet nûru ile diriltir.”

İslâmda her meslek sahibi için, o meslekle ilgili dînî meseleleri bilmek bir
farzdır, önemli bir görevdir. Ticaretle uğraşacak kimselerin ticaretle ilgili
helal ve haram gibi işleri önce öğrenmeleri gerekir. Böylece yapacakları
işlemlerde dîne aykırı bir şey bulunmamış olur.

İslâm kadınları, abdest, namaz ve oruç gibi dinle ilgili bir kısım meseleleri
ya kocaları ve mahremleri aracılığı ile öğrenir veya kocalarının izni ile ara
sıra bir ilim meclisine giderek öğrenmeye çalışırlar. Fakat kocalarının rızası
olmadıkça bir ilim meclisine çıkıp gidemezler. Ancak bir kadına dinle ilgili
bir meseleyi öğretmek gereği yüz gösterirse, bakılır: Eğer kocası bu meseleyi
çözer veya ehlinden öğrenip kendisine bildirirse maksad elde edilmiş olur.
Fakat kocası bunu çözemez ve sorup öğrenmekten çekinirse, kadın o meseleyi
gidip ehlinden öğrenmek yetkisine sahibdir. Yeter ki o kadın, İslâm âdâbına
uygun hareket etmiş olsun.

İlim alanında hakka yardım için, bir hakkın açıklanmasını ortaya çıkarmak
için, ilim üzerinde bilgilerin artmasını sağlamak için yapılan karşılıklı
görüşmeler ve münazaralar câizdir. Bunlar ibadetten sayılır. Fakat bir
müslümanı aşağı düşürmek ve mahcub etmek için, bir mala veya bir rütbeye
kavuşmak için yapılacak etkili ve fazla konuşmalar ve tenkidler haramdır,
İslâm ahlâkına aykırıdır.

**(Ömer Nasûhî Bilmen, Büyük İslam İlmihâli, 437.s.)**

**15 OCAK 2007**

**KİBİR**

Kibirlinin hasmı Allâh’tır.

“Allâh büyüklük taslayan her zorbanın kalbini mühürler.” (Mü’min s. 35)  “O,
büyüklük taslayanları sevmez.” (Nahl s. 23) “Andolsun ki, kendi kendilerine
büyüklenmişler, azgınlıkta pek ileri gitmişlerdir.” (Furkan s. 21) Kibri
zemmeden ayetler pek çoktur. Resûl-i Ekrem (s.a.v.) şöyle buyurmuşlardır:
“Kalbinde hardal tanesi kadar kibir bulunan cennete giremez. Kalbinde hardal
tanesi kadar imanı olan cehenneme giremez.” (Müslim)

Yine Resûl-i Ekrem (s.a.v.) şöyle buyurmuşlardır: “Kul kendini beğenmek
sûretiyle cebbarlardan yazılır da onlara isabet eden azabdan kendisine de
isabet eder.” (Tirmizi)

Kibir başkasından kendisini üstün görmektir. Kibir üç şey’in birleşmesinden
meydana gelir. Bunlar da kendisini bir mevki‘de görür, başkasını da bir
mevki‘de farzeder. Ondan sonra kendi mekîini ondan üstün görür. İşte bunlardan
kibir ahlâkı doğar.

İlim, nefsini ve Rabbini bilmesidir. Kibri yok etmek için bu iki şeyi bilmek
yeter. Kul kendisini bildiği zaman, her şeyden aşağı ve her şeyden mahrum
olduğunu anlar. Bu anlayışta olana yaraşan, tevâzu‘dur. Kul Rabbini de bildiği
takdirde, kibriyalık ve azametin yalnız O’nun şanı olduğunu idrak eder, anlar.

Amel ile tedavisine gelince; hakkı itiraf ağırlığını kendine kabul ettirmek,
dili ile acziyetini izhar edip (gösterip) bilenlere teşekkür etmek, öğrettiği
için memnuniyetini ifade etmek, zekâ ve ilmini takdir eder mahiyette konuşmak,
emsal ve akranları ile meclislere gidip yolda onları öne geçirmek ve
meclislerde arkada oturmak, yoksulların davetine katılmak, arkadaş ve
yakınlarının işleri için sokağa çıkmak, kendisinin ve arkadaşlarının
eşyalarını bizzat kendisinin sokaktan eve taşımakla mümkün olur.

Diğer bir Hadîs-i şerîfte: “Ben ancak bir kulum, yer üzerinde yemek yerim, sof
giyerim, deve sağar ve okşarım. Parmaklarımı sıyırırım, kölelerin dahi
davetine giderim. Sünnetimden, benim davranışlarımdan yüz çeviren benden
değildir.” (Beyhakî) buyrulmuştur.

**(Hüccetü'l İslâm İmâm-ı Gazâli (rh.a.),**

**İhyâ-u Ulumi'd-dîn, 3.c., 718-787.s.)**

**16 OCAK 2007**

**ÎMÂNIN SAHİH VE KABULE ŞAYAN OLMASI İÇİN ÜÇ ŞARTIN BULUNMASI LAZIMDIR**

A) İmân, yeis hâlinde olmamalı, meselâ:Müslüman olmayan bir adam, son
nefesinde azabını görür ve ondan sonra îmân etmeye kalkarsa, onun îmânı makbul
değildir.

B) Mü'min, inkâr ve tekzibe alâmet olan şeylerden birini yapmamalıdır. Meselâ:
Allâhü Te‘âlâyı ve bütün Peygamberleri tasdîk edip de, Hazret-i Muhammed
(s.a.v.)'in Peygamberliğine inanmayan, yâhud farz olduğu kesin olarak belli
olan bir hükmü (Meselâ, namazın farz olduğunu) kendi ihtiyariyle inkâr eden
bir kimseye mü'min nazarıyla bakılamaz.

C) Dînî hükümlerin hepsinin güzel olduğunu kabul edip hiçbirinin ifâsında inat
ve kibirlilik yapmamalıdır. Meselâ: Bir adam namaz ve oruç gibi ibâdetlerden
birini güzel görmez ve beğenmezse, yâhud sırf Allâh'ın emirlerini yapmamak
kasdiyle dînî bir vazifeyi yapmaz veyâhud Allâh'ın yasak ettiğini bildiği
halde, inadına haram olan bir şeyi irtikâb ederse (işlerse), o adam îmanını
kaybeder, mü'min sayılmaz.

Bir insan için, sarsılmaz bir îmân kadar kıymetli bir şey yoktur. İnsanı
dünyâda da, âhirette de saadete kavuşturacak olan ancak böyle bir îmândır.
Fakat îmânın insanı âhiret saadetine ulaştırabilmesi için ömrünün son
dakikasına kadar onu kaçırmamak şarttır, îmânını ömrünün son dakikasına,
nefesi tükeninceye kadar muhafaza edemeyen kimseye evvelki îmânı fayda vermez.
Bunun içindir ki, insan, nasıl tertemiz bir Müslüman olarak doğarsa, hayâtının
sonuna kadar da öylece Müslüman yaşamaya ve Müslüman olarak ölmeye
çalışmalıdır. Dînine, îmânına zarar verecek sözlerde ve hareketlerde
bulunmamalıdır. Harâmı harâm, helâlı helâl bilmeli, Kur'ân-ı Kerîme saygı ve
ta'zim göstermeli, bâzı câhillerin yaptıkları gibi dîne, îmâna söğmemelidir.
Beşeriyet iktizâsı, ağzından kötü bir lâkırdı çıkarsa hemen pişman olarak
tövbe ve istiğfar etmeli, Allâh (c.c.)'den af dilemelidir.

**(Ahmed Hamdi Akseki, İslâm Dîni, 59-60.s.)**

**17 OCAK 2007**

**ŞİFÂ DUÂLARI (1)**

Bi-smi’llâhi’r-rahmâni’r-rahîm

Bi-smi’llâhi arkîke, allâhu yeşfîke, ezhibi’l-be’se, rabbe’n-nâsi, ve’şfi,
ente’ş-şâfî, lâ-şifâe illâ şifâuke, şifâen lâ-yuğâdiru sekamen. Âmîn. Bi-
rahmetike yâ erhame’r-râhimîne. Min külli şey’in yü’zîke ve min külli ‘aynin
ve hâsidin, allâhu yeşfîke.

** **

**ŞİFÂ DUÂLARI (2)**

Bi-smi’llâhi’r-rahmâni’r-rahîm

Bi-hakki enzelnâhu ve bi-hakki nezele, ezhibi’l-be’se rabbe’n-nâsi ‘annî, işfi
ente’ş-şâfî lâ-şifâe illâ şifâuke işfi şifâen.

** **

**ŞİFÂ ÂYETLERİ**

Îkâz: Şifâ âyetleri, sabah ve akşam yedişer def‘a okunacaktır.

Bi-smi’llâhi’r-rahmâni’r-rahîm

Ve yeşfi sudûre kavmin mü’minîne. (Tevbe s. 14)

Ve şifâun li-mâ fî’s-sudûr. (Yûnus s. 57)

Yahrucu min butûnihâ şarâbun muhtelifun elvênuhu fîhi şifâun li’n-nâsi. (Nahl
s. 69)

Ve nünezzilü mine’l-kur’âni mâ hüve şifâun ve rahmetün li’l-mü’minîne. (İsrâ
s. 82.)

Ve izâ maridtü fe-hüve yeşfîni. (Şuarâ s. 80)

Kul hüve li’llezîne âmenû hüden ve şifâen. (Fussilet s. 44)

** **

**HİCRÎ SENENİN SON GECESİ OKUNACAK DUA**

Bi-smi’llâhi’r-rahmâni’r-rahîm

Ve sallâllahü alâ seyyidinâ Muhammedin ve âlihî ve sahbihî ve sellim.
Allâhümme mâ ‘amiltü fi hâzihisseneti mimmâ neheytenî anhü felem etüb minhü
velem terdahû ve nesûtühû velem tensehû ve halimte aleyye fîhi ba'de cür'etî
alâ ma'sıyetike feinnî estâğfiruke fâğfirli mâ amiltü fîhâ mimmâ tardâhü ve
veadtenî aleyhissevâbe fe-es'elüke. Allahümme yâ kerîmü yâ zel-celâli vel-
ikram. En tetegabbelehû minî velâ tâkta racâî minke yâ kerim.

Ve sallallahü alâ seyyidinâ Muhammedin ve âlihî ve sahbihî ve sellim.

**18 OCAK 2007**

**MUHARREM AYININ BİRİNCİ GÜNÜ OKUNACAK DUÂLAR VE YAPILACAK ZİKİRLER**

1. Aşağıdaki duâ, üç def‘a okunacaktır:

Bi-smi’llâhi’r-rahmâni’r-rahîm

Ve sallâ’llâhu ‘alâ seyyidinâ muhammedin ve âlihi ve sahbihi ve sellem.
Allâhümme ente’l-ebediyyü’l-kadîmü’l-evvelü ve ‘alâ fazlüke’l-‘azîmi ve
cûdüke’l-‘amîmü’l-mu‘avvelü ve hâzihi ‘âmun cedîdün kad akbele
nes’elüke’l-‘ısmete fîhi mine’ş-şeytâni ve evliyâihi ve cünûdihi ve’l-‘avne
‘alâ hâzihi’n-nefsi’l-emmâreti bi’s-sûi ve’l-iştigâle bi-mâ yukarribunî ileyke
zülfâ yâ zê’l-celâli ve’l-ikrâmi ve sallâ’llâhu ‘alâ
muhammedini’n-nebiyyi’l-ümmiyyi ve ‘alâ âlihi ve
ashâbihi’t-tayyîbîne’t-tâhirine ve’l-hamdü li’llâhi rabbi’l-‘âlemîne.

2. 365 def‘a Âyetü’l-kürsî okunacak.

3. 1000 def‘a İhlâs-ı şerîf okunacak.

4. 1 def‘a Zümer sûresi okunacak.

5. Bütün bunların sonunda 1 def‘a:Allâhümme yâ muhavvile’l-havli ve’l-ahvâl
havvil hâlenâ ilâ ahseni’l-hâl. denilecek.

** **

**MUHARREM AYININ İLK ON GÜNÜ**

**HER GÜN OKUNACAK**

Bi-smi’llâhi’r-rahmâni’r-rahîm

El-hamdü li’llâhi rabbi’l-‘âlemîn. Ve’s-salâtü ve’s-selâmü ‘alâ seyyidinâ
muhammedin ve ‘alâ âlihi ve sahbihî ecma‘îne. Allâhümme
ente’l-ebediyyü’l-kadîmü’l-hayyü’l-kerîmü’l-hannâ-nü’l-mennânü ve hâzihî
senetün cedîdetün es’elüke fîhâ’l-‘ısmete mine’ş-şeytâni’r-racîmi. Ve’l-‘avne
‘alâ hâzihi’n-nefsi’l-emmâreti bi’s-sûi ve’l-iştigâle bi-mâ-yukarribunî ileyke
yâ zê’l-celâli ve’l-ikrâmi bi-rahmetike yâ erhame’r-râhimîne. Ve sallâ’llâhu
ve selleme ‘alâ seyyidinâ ve nebîyyinâ muhammedin ve ‘alâ âlihi ve sahbihî ve
ehli beytihi ecmaîne.

Peygamberimiz (s.a.v.) Hazretlerinden:“Her kim, ilk on günü sabahleyin bu
duâyı üç kerre okursa, Allâh zû’l-celâl hazretlerinin o kimseyi tâ gelecek
senenin Muharremine kadar bütün belâlardan emin ve muhâfaza buyuracağı.”
rivâyet olunmuştur. Şeyh Şihâbuddîn-i Sühreverdî (k.s.)’dan nakledilmiştir ki:
“Her kim, bu duâyı, Aşûre günü üç kerre okursa, ölümden de emîn kılınır.
Elbette o sene ölümü takdîr olunan kimseye bu duâyı bu vechile okumak nasîb
olmaz.”

** **

**19 OCAK 2007**

**HİCRET-İ NEBEVÎ (S.A.V.)’İN**

**YILBAŞI OLARAK KABÛLÛ**

Muharrem, Hicrî senenin ilk ayıdır. Hicrî târih, Resûl-i Ekrem (s.a.v.)’in,
Mekke’den Medîne’ye hicretleriyle başlar.

Hz. Ömer (r.a.) zamanından mukaddem (önce) Arabistân’da bir târih-i mahsûs
(husûsî bir târih) yoktu. Bir def’a Ka‘b bin Lü’eyy’in vefâtı ve daha sonra
Fil hâdisesi, târihe mebde’ (başlangıç) olarak kabûl olunmuştu. Hicretin 21.
senesinde Hz. Ömer (r.a.)’e, üzerinde Şa’bân ayı yazılı bir sened
getirilmişti. Hz. Ömer (r.a.), “Bu senedi, geçen senenin Şa‘bân’ı mı yoksa
sene-i hâliye (bu senenin) Şa‘bân’ı mı olduğunu” sordu. Bu sırada, Hz. Ömer
(r.a.), Yemen vilâyeti mâl emîni Ya’lâ bin Ümeyye (r.a.)’den günü, ayı, yılı
yerli yerinde düzgün yazılar almağa başlamış; bu şekil, Hz. Ömer (r.a.)’in çok
hoşuna gitmişti. Bu da, Muharrem’in ilk günü ile, Hicrî târihin başlangıcına
vesîle olmuştur.

Bunun üzerine Meclis-i Şûrâ toplanarak Hz. Alî (k.v.)’in tavsiyesi üzerine
Hicret-i Muhammediyye (s.a.v.)’in târihe mebde’ (başlangıç) olması, ittifâk-ı
ârâ (re’y birliği) ile kabûl edildi.

İslâm târihinde en mühim bir hâdise olan Hicret-i Nebevî (s.a.v.)’de Hz. Ebû
Bekir (r.a.) âilesinin şerefli ve büyük hizmetleri vardır. Hicret-i Peygamberî
(s.a.v.), târihin seyrini değiştiren mühim bir hâdisedir. İslâm güneşinin
Medîne-i Münevvere ufuklarında bütün meş‘aleleriyle parlayarak, arzın her
tarafını aydınlatmağa başlaması bu hicretten sonra başlar.

Bu feyizli ve bereketli günün, her müslümân tarafından kutlanması ve müslümân
kardeşler arasında tebrîklerin teâtî edilmesi dînî bir borçtur. Bu hicretle
doğan İslâm devleti otuz yıl gibi çok kısa bir zamanda Endülüs’ten Çin’e
kadar, cihânın en kıymetli mıntıkasında insanları, dîn ve vicdan hürriyetine,
sulha sükûna kavuşturmuştur.

**(Hz. Mahmûd Sâmî Ramazânoğlu (k.s.),**

**Hz. Ömer (r.a.), 127.s.)**

**20 OCAK 2007**

**İNSANI KÜFRE GÖTÜREN SÖZLER**

Kafir olmayı niyet etmek veya ileride kafir olmayı düşünmekle kişi derhal
kafir olur.

Küfrü gerektiren bir söz veya fiili işlemekle kafir olunur. Bu söylenen söz
veya fiil velev ki alay kastıyla söylenmiş olsun, velev ki inâdî veya itikadî
olmuş olsun küfürdür. Çünkü Cenâb-ı Hakk (c.c.) Kur'an-ı Kerîm'inde: “Ey
Resûlüm, eğer kendilerine hakkımda niçin böyle söylediniz diye sorarsan, biz
ancak lafa dalmış şakalaşıyorduk derler. De ki: Allâh ile, ayetleriyle ve
O’nun peygamberi ile mi eğleniyordunuz? Boşuna özür dilemeyin. Siz iman
ettiğinizi söyledikten sonra, içinizdeki küfrü açığa verdiniz.” buyurmuştur.

Sürç-i lisanla veya zorla küfrü gerektiren bir sözü söylemekle kişi kafir
olmaz.

Allâhü Te‘âlâyı inkar etmek, tabiatçıların yaptığı gibi veya icma‘ ile sabit
olan ilim, kudret gibi Allâhü Te‘âlânın yüce sıfatlarından birini inkar etmek
veya Allâhü Te‘âlâya renk veya şekil izafe etmek küfürdür.

Peygamberliği inkar veya herhangi bir peygamberi tekzib etmek, örneğin: Allâh
niçin peygamber gönderdi, insanın aklı yeterli idi, buna ne lüzum vardı? gibi.
Peygamberimiz (s.a.v.)’in peygamberliğini inkar etmek, O (s.a.v.)’den sonra
başka bir peygamberin geleceğine inanmak veya böyle düşünenleri desteklemek,
Peygamber (s.a.v.) Efendimizin siyah ve tüysüz olduğunu, Kureyşî olmadığını
iddia etmek veya nübüvvetin kesbî olduğunu (çalışarak elde ettiğini), kalbin
temiz ve saf olmasıyla bu rütbenin elde edilebilecegini veya Peygamberimiz
(s.a.v.)’i ve diğer peygamberleri yalanlamak, hakaret etmek veya alaya almak,
kendisine vahiy geldiğini iddia etmek, Allâh'ın ve peygamberlerin isimleri
veya emirleri ile alay etmek de küfürdür.

Sünnetle alay etmek de küfürdür.

Allâh (c.c.) ve Resûlü (s.a.v.) bunu bana emretse dahi yapmayacağım veya Kâbe
burada olsa bile namaz kılmayacağım veya falancayı peygamber etse de ben ona
inanmam veya tasdik etmem veya falan konuda peygamber veya melekler şahâdet
etse bile gene kabul etmem demek de küfürdür.

**(Mehmed Çağlayan, Ehl-i Sünnet ve Akâidi, 277.s.)**

** **

**21 OCAK 2007**

**BÜTÜN PEYGAMBER (A.S.)’LARIN **

**DÎNİ İSLÂMDIR**

“Allâh (c.c.) katında makbul din, İslâm dînidir.” (Âl-i İmran s. 19) "Kim,
İslâm'dan başka bir dîn ararsa, ondan, bu dîn, asla kabul olunmaz ve o
âhirette de, en büyük zarara uğrayanlardandır." (Âl-i İmran s. 85) İnsanların,
ilk zamanlardan beri tuttukları, bağlandıkları tek ve umûmî dîn, İslâm
dînidir.

Nuh (a.s.), Müslümandı. Doğru yola kılavuzlamakla görevlendirildiği kavmine
şöyle demişti: "Eğer, benim davetimden ve öğütlerimden yüz çeviriyorsanız,
ben, sizden, bu hususta, zâten bir şey istemedim ki! Benim ecrim, Allâh'dan
başkasına ait değildir. Ben, Ona, boyun eğen Müslümanlardan olayım diye emir
olundum!" (Yunus s. 72)

Peygamberlerin atası İbrahim (a.s.) da, Onun oğulları ve torunları da,
Müslüman idiler. Bu gerçek, Kur'ân-ı kerimde şöyle açıklanır: "Kendini
bilmeyenden başka, kim, İbrahim'in dîninden yüz çevirir? And olsun ki: Biz,
Onu, dünyada beğenip seçmişizdir. O, şüphe yok ki, âhirette de, muhakkak,
sâlihlerden, yüksek derece Ashâbındandır. Rabbi Ona (Kendini, Hakka teslim
et!) dediği zaman, O (Âlemlerin Rabbi'ne teslim oldum!) demişti. İbrahim,
bunu, Oğullarına da, tavsiye etti. Onun torunu Yâkub da, öyle yaptı. (Ey
Oğullarım! Allâh, sizin için İslâm dînini beğenip seçti. O halde, siz de,
başka değil, ancak, Müslümanlar olarak can veriniz!) dedi. Yoksa, ölüm
Yâkub'un önüne geldiği vakit, siz de, orada hâzır mı idiniz? O, oğullarına
(Benden sonra, neye ibâdet edeceksiniz?) dediği zaman, onlar (Senin İlâhına ve
Babaların İbrahim'in, İsmail'in, İshak'ın İlâhı olan Allâh'a ibadet edeceğiz!
Biz, Ona teslim olmuşuzdur!) demişlerdi." (Bakara s. 130-133)

Yûsuf (a.s.) da: "Atalarım İbrahim'in, İshak'ın Yâkub'un dînine uydum.
Allâh'a, her hangi bir şeyi şerîk koşmamız bizim için, doğru olamaz. Bu
Tevhîde, bize ve insanlara Allâh’ın lütuf ve inâyetindendir. Fakat, insanların
pek çoğu buna karşı şükür etmezler." (Yusuf s. 38) “Benim canımı, Müslüman
olarak al! Beni, Sâlihler zümresine kat!" demişti.” (Yusuf s. 101)

**(M. Asım Köksal (k.s.), İslâm Tarihi, 3.c. 53.s.)**

**22 OCAK 2007**

**SİLSİLE-İ ÂLİYYE’NİN PÎŞVÂSI SEYYİDİNÂ**

**HZ. EBÛ BEKİR SIDDÎK (R.A.) -1**

Hz. Ebû Bekir (r.a.)'in adı: Abdullah, künyesi: Ebû Bekir, lâkabı: Sıddîk ve
Atîk'tir. Babası: Osman, künyesi: Ebû Kuhâfe'dir. Annesinin adı: Selmâ,
künyesi: Ümmü’l Hayr'dır. Babası ve annesi tarafından nesebi, Mürre'de Hz.
Peygamber (s.a.v.) ile birleşir. Hz. Peygamber (s.a.v.)'i ilk tasdîk
edenlerden olduğu gibi Mirac-ı Nebevî (s.a.v.)’i dahî müşriklerin inkârına
rağmen hiç tereddüt etmeden, derhâl tasdîk ettiğinden Sıddîk nâmını hak
kazanmıştır.

Hz. Peygamber (s.a.v.) şöyle buyurmuştur. “Kimi İslâm'a  da‘vet etti isem ilk
lâhzada tereddüt geçirmiştir; yalnız Ebû Bekir müstesnadır. O hemen tasdîk
etmiştir.” Cehennem ateşinden azâd olunmuş bulunduğu, Hz. Peygamber (s.a.v.)
tarafından kendisine müjdelenmiştir.

Ebû Bekir (r.a.), Müslümânlığı kabul ettikten sonra Hz. Peygamber (s.a.v.)’in
irtihâline kadar O (s.a.v.)’in yanından ayrılmamış, seferde ve hazarda O
(s.a.v.)’in sohbetinde bulunmuş ve O (s.a.v.)’in dâimâ mahrem-i esrârı
(sırdaşı) olmuş, malıyla, cânıyla, dimâğıyla ve bütün kudretiyle O (s.a.v.)’e
yardım etmiştir.

Resûl-i Ekrem (s.a.v.)'in şâiri Hassan b. Sabit (r.a.), Hz. Ebû Bekir
(r.a.)'in yüksek şerefini, şöyle medheder:Peygamber (s.a.v.)’den sonra takva
ve adâlet itibariyle insanların en hayırlısı; Hz. Peygamber (s.a.v.)'e inanan
müslümânların birincisi olan Ebû Bekir'dir.

Hz. Ebû Bekir (r.a.) nezîh (çok temiz) bir hayat geçiren afîf (çok iffetli)
bir zât idi. Fazîletten ayrılmaz, daima iyilik yapmağı severdi. İslâmiyet'ten
evvel doğruluğu, insân perverliği ile tanınmış muteber bir tücârdı. Cahiliyyet
devrinin kötülüklerinden uzak kalmıştı. O gibi fena hâllerden kaçınırdı.
Cahiliyyet devrinde bile bir damla içki, içmemiştir. Her şeyin mubah görüldüğü
o câhiliyyet devrinde şeref ve haysiyet kırıcı hâllerden çekinmiş, temiz bir
hayat geçirmiştir. “Cahiliyyet zamanında içki içmedin mi? denilmiş. “Hâşâ!..
Ben namusunu korur, insanlık şerefini tanır bir adamım. İçki içen bunları
zâyî‘ eder.” demiştir. Resûl-i Ekrem (s.a.v.), bu sözü duyunca: “Ebû Bekir'in
dediği doğrudur, Ebû Bekir'in dediği doğrudur.” buyurmuştur.

**(Hz. Mahmûd Sâmî Ramazânoğlu (k.s.), **

**Hz. Ebû Bekir Sıddîk (r.a.), 17-54.s.)**

** **

** **

**23 OCAK 2007**

**SİLSİLE-İ ÂLİYYE’NİN PÎŞVÂSI SEYYİDİNÂ **

**HZ. EBÛ BEKİR SIDDÎK (R.A.) -2**

Cahiliyyet zamanında putperestlikten nefret ederdi ve hakîkati
araştıranlardandı. İslâmiyetten evvel de Resûl-i Ekrem (s.a.v.)'in eski dostu
idi. Kan da‘vâlarını hall ve fesl için hakem ta‘yin  olunurdu.

Hadîs-i şerîfte; “Ebû Bekir’in malından fâidemend olduğum (faydalandığım)
kadar hiçbir maldan fâidemend olmuş değilim.” buyurulmuştur.

Tirmizî’deki Hadîs-i şerîfte: "Onun bize öyle iyilikleri vardır ki onların
mükâfatını Kıyâmet gününde Allâhü Te‘âlâ hazretleri verecektir.”
buyurulmuştur.

Hz. Ebû Bekir (r.a.), Resûl-i Ekrem (s.a.v.)’in en sevgili dostu, esrâr-ı
Nübüvvet'in (Peygamberlik sırlarının) en samimî mahremi (sırdaşı, bileni) idi.
Resûl-i Ekrem (s.a.v.) Efendimiz yaptığı işleri hep Ebû Bekir Sıddîk (r.a.)
ile birlikte yapardı.

Resûlullâh (s.a.v.) Hazretlerinin Hz. Ebû Bekir (r.a.)'e muhabbeti, başka bir
neş‘e ile tecellî ediyordu. İrtihâl buyuracakları sırada Resûl-i Ekrem
(s.a.v.) Efendimiz, şu sözleri buyurmuştular:“Dostluğu, yardımı itibariyle
kendisine en çok minnettâr olduğum arkadaş Ebû Bekir'dir. Rabbim'den başka bir
halîl (dost) ittihâz edecek olsam (edinsem) yine Ebû Bekir'i ittihâz ederdim.
Onunla benim aramda İslâmiyet kardeşliği ve meveddeti (muhabbeti) vardır.
Mescidin bütün kapıları kapansın, yalnız Ebû Bekir'in kapısı açık kalsın.”

Peygamber (s.a.v.) Efendimizin arzuları hilâfına bir hareket olup da müteessir
olduklarında Hz. Ebû Bekir (r.a.) gelecek olursa derhâl tebessüm eder, teessür
ve iğbirarı (gücenmeleri) zâil olurdu.

**(Hz. Mahmûd Sâmî Ramazânoğlu (k.s.),**

**Hz. Ebû Bekir Sıddîk (r.a.), 17-54.s.)**

Silsile’de emâneti Resûlullâh (s.a.v.)’den “sevr mağarasında” almıştır.

Resûl-i Kibriyâ (s.a.v.)’in, kibriyâ izni ile o anda Ebû Bekir (r.a.)’e
teveccühü, ilâhî feyz ve esrârın kalbine nakşına vesîle olmuş ve Nakşîlerin
“zikr-i hafî”si orada telkin ve tevdî olmuştu.

**(M. Hânî, Adâb, 41-42.s.)**

**24 OCAK 2007**

**KUR’AN-I KERÎMİN TEFSÎRİ MES’ELESİ**

**VE KİMLER TEFSİR YAPABİLİR**

Tefsîr yapacak âlimin aşağıda zikr edilen şu onbeş ilmi gayet mükemmel şekilde
bilmesi lâzım gelir.

Bu ilimleri kemâliyle (tam ve en olgun şekilde) bilmeyen kimselerin Kur’an
tefsîrine yeltenmesi şer‘an câiz değildir (Şeriat’ın buna izni yoktur).

1- Lûgat (Arap dili)     8- Kıraat ilmi

2- Tasrif (Sarf ilmi)     9- Usûl-i din ilmi

3- Nahv ilmi              10- Usûl-i fıkıh ilmi

4- İştikak                   11- Esbâb-ı nüzûl

5- Me‘ânî ilmi           12- Nâsih ve mensûh

6- Beyân ilmi            13- Fıkıh ilmi

7- Bedi‘ ilmi             14- Mücmel ve mübhemin tefsîri

Müfessirin sahip olması gereken 15’inci ilim ilmü’l-mevhibedir. Bu öyle bir
ilimdir ki, onu Cenâb-ı Hakk hazretleri, ilmiyle âmil olan bahtiyar kuluna
ihsân eder.

(Sırrı Paşa’nın saydığı bu 14 ilim kesbîdir, ya‘ni çalışıp öğrenmekle elde
edilebilir. 15’inci ilim ise vehbîdir, ya‘ni Allâh (c.c.) vergisidir. O
verirse verir, vermezse, çalışmakla öğrenilip elde edilemez.)

İşte bu 15 ilim, müfessirin (tefsîr âliminin) mutlaka, kesin sûrette ve hiç
şüphesiz ve eksiksiz mükemmel bir şekilde sâhip olması zorunlu bulunan
ilimlerdendir.

Ama bunlardan başka, Kur’an-ı kerîmi tefsîr edebilmek için müfessirin diğer
ilimlerde (ve çağının gerektirdiği genel kültür bilgilerinde) derinleşmiş
olması da şarttır.

**(İmâm Zehebî (rh.a.),**

**Büyük Günâhlar, Ekbölüm, 257-259.s.)**

**25 OCAK 2007**

**AŞÛRE GÜNÜ MEYDANA GELEN HÂDİSELER**

Aşûre günü, Muharrem ayının onuncu günü olup o günde şu mühim hâdiseler husûle
gelmiştir:

1. Arşu’l-a‘lâ, kürsî, levhu’l-mahfûz, yedi kat semâ ve dünyânın yaratılması,

2. Hz. Âdem (a.s.)’a hayat verilmesi,

3. Hz. İdrîs (a.s.)’ın semâya kaldırılması,

4. Hz. Nûh (a.s.)’ın tufândan kurtarılması,

5. Hz. İbrâhîm (a.s.) ve Hz. İsmâîl (a.s.)’a cennetten koç indirilmesi,

6. Hz. İbrâhîm (a.s.)’ın Nemrût’un ateşinden selâmete erdirilmesi,

7. Hz. Eyyûb (a.s.)’ın belâlardan kurtarılması,

8. Hz. Mûsâ (a.s.)’ın Fir‘avn’un denizde boğulması ile ondan kurtarılması,

9. Hz. Yûnus (a.s.)’ın balığın karnından çıkarılması,

10. Mahşer Muharrem ayının 10. günü (Aşûre günü) kurulacaktır. İnşâa’llah.

**İLK AŞÛRE YEMEĞİ**

Nûh aleyhisselâm berâberindekilerle gemiden Âşûre günü indi. O gün oruç tuttu
ve Allâh (c.c.)’e şükür olmak üzere maiyyetine oruç tutmalarını emretti.

 Azıkları artmıştı. Birisi bir avuç buğday, diğeri bir avuç nohut getirdi.
Yedi çeşit hubûbât ile Nûh aleyhisselâm onlara yemek pişirdi. İnsanlar bunu
Âşûre günleri için âdet edindiler ki yapanlar için ecr-i azîm vardır.
Fakîrleri ve miskinleri de doyurmak lâzımdır.

Zikrolunduğuna göre Allâhü Te‘âlâ, Aşûre gününde Zemzemi diğer sularla berâber
akıtır. O gün gusleden kimse bir sene boyunca hastalık görmez. Er-Ravzü’l
Fâik’de bu şekilde yazılıdır.

**(Hz. Mahmûd Sâmî Ramazânoğlu (k.s.), **

**Yûnus ve Hûd Sûreleri Tefsîri)**

**26 OCAK 2007**

**AŞÛRE GÜNÜ**

Aşûre gününde, âile ferdlerine, yeme içme ve elbise bakımından, elini açık
tutmak mendûbdur.

Çünkü Beyhâkî ve Taberânî’nin Ebû Saîd el-Hudrî (r.a.)’den rivâyet ettikleri
Hadîs-i şerîfte Cenâb-ı Peygamber (s.a.v.) Efendimiz: “Aşûre gününde âilesi
için bolluk sağlayan kimseye, Allâhü Te‘âlâ da, bütün senesinde bolluk
sağlar.” diye buyurmuşlardır.

Sâdece Aşûre gününe mahsûs olmak üzere kına yakmanın, sürme çekmenin fazîletli
olduğuna dâir rivâyetler sahîh değildir; (belki) mekrûhtur.

Aşûre gününde Kerbelâ vak‘asını canlandırmak câiz değildir. Çünkü bu,
râfızîlerin şiârıdır (âdetidir). Bunu hatırlamak isteyen olursa, önce Sahâbe-i
kirâm (r.a.e.)’i hatırlar, sonra gâye olarak değil; Onlara ittibâ‘ ederek
(uyarak) Hz. Hasan (r.a.) ve Hz. Hüseyin (r.a.)’i hâtırına getirir (hatırlar)
ki bu şekilde davranmakta beis yoktur. (Aksine fazîlet vardır ki bu da,
ashâb-ı kirâm (r.a.)’e ittibâ‘ etmektir ve ehl-i sünnet şiârıdır.)

**(M. Alâaddîn, El-Hediyyetü’l-Alâiyye Terc., 345. s.)**

**HADÎS-İ ŞERÎF**

“Ramazân orucundan sonra tutulan oruçların en fazîletlisi Allâh’a izâfet ile
şereflendirilen Muharrem ayındaki oruçtur. Farz namâzlardan sonra kılınan en
fazîletli namâz da gece namâzıdır.” (Müslim)

“Farz namazı kıldığınız zaman her bir farz namazdan sonra on def‘a: Lâ-ilâhe
illa’llâhu vahdehû lâ-şerîkeleh, lehü’l-mülkü ve lehü’l-hamdü ve hüve
‘alâkülli şey’in kadîr deyiniz. Böyle diyene bir köle azâd etmiş gibi ecir
yazılır. (Buhârî)

** **

**27 OCAK 2007**

**AŞÛRE GÜNÜ YAPILACAK OLANLAR**

1. O gün, oruç tutulacak; fakat Muharrem’in sâdece 10’uncu günü oruç tutulmaz.
(9.-10.), (10.-11.) veyâ (9.-10.-11.) günleri tutulur.

2. Muharrem’in birinci ilâ onuncu günü de dâhil her gün okunan duâ, sabahleyin
üç def‘a okunacak.

3. İşrâkten (kuşluk) sonra (4) dört rek‘at namâz kılınacak. Her rek‘atte
Fâtiha-yı şerîfeden sonra elli bir (51) adet İhlâs-ı şerîf okunur.

4. Mekrûh olmayan bir vakitte 2 rek‘at namâz kılınacak. Her rek‘atte Fâtiha-yı
şerîfeden sonra on bir (11) İhlâs-ı şerîf okunur.

5. Bol bol istiğfâr edilecek.

6. 70 (yetmiş) def‘a “hasbünâ’llâhu ve ni‘me’l-vekîl ni‘me’l-mevlâ ve
ni‘me’n-nasîr, gufrâneke rabbenâ ve ileyke’l-masîr” denilecek.

7. 313 (üç yüz on üç) def‘a “lâ-ilâhe illâ ente sübhâneke innî küntü
mine’z-zâlimîn” denilecek.

8. Gusl abdesti alınacak.

9. On mü’mine selâm verilecek.

10. Hasta bir kimse ziyâret edilecek.

11. En az bir mü’mine iftâr ettirilecek ki bütün mü’minlere iftâr ettirilmiş
gibi olur.

12. O gün eve getirilen rızk artırılacak. Efdal olan 10 (on) çeşit olmasıdır.

13. Muharrem’in 10’unu, 11’ine bağlayan gece, 1 (bir) def‘a Zümer sûresi
okunacak.

**HADÎS-İ ŞERÎF**

Müslim’in rivâyet ettiği bir Hadîs-i şerîfte: “Aşûre orucu geçmiş bir senenin
günâhlarını affettirir.” buyurulmuştur.

İbn-i Mâce’nin rivâyet ettiği bir Hadîs-i şerîfte de: “Aşûre günü orucu ile
gelecek senenin hatâ ve kusurlarını örtmesini Allâh’tan dilerim.”
buyurulmuştur.

Beyhakî ve öbürleri çeşitli tarîklerden merfûan şu hadîsi naklederler: “Aşûre
günü âile efrâdını iyi doyuran ve onları her bakımdan memnûn edenlere Hakk
Te‘âlâ gelecek senenin refâh ve rızkını o nisbette genişletir.”

** **

**28 OCAK 2007**

**PEYGAMBERİMİZ (S.A.V.)’İN EDEB VE GÜZEL AHLÂK BAKIMINDAN EŞSİZLİĞİ**

Peygamberimiz (s.a.v.); Kendisine, peygamberlik gelmeden önce de, kavmi
arasında, ahlâkının güzelliği ve üstünlüğü ile övülür, parmakla gösterilirdi.
Bu gerçeği, kaynaklar, şöyle dile getirir:

Resûlullâh (s.a.v.), erlik çağına erinceye kadar, mertlik ve insanlıkça,
kavminin en üstünü, ahlâkça en güzeli, soy sopca en şereflisi, komşuluk
haklarını en çok gözeteni, hilmce, akıl ve uslulukça en büyüğü, doğru
sözlülükte en başta geleni, emînlik ve güvenilirlilikte en büyüğü, kötülükten,
insanları alçaltan huylardan da en uzak bulunanı idi. Yüce Allâh, O
(s.a.v.)’de, bütün iyi haslet ve meziyyetleri toplamıştı. Bunun için, Kendisi,
kavmi arasında “el-Emîn” ismi ile anılırdı. Peygamberimiz (s.a.v.) de:“Beni,
Rabbim, terbiye edip yetiştirdi ve güzel terbiye edip yetiştirdi.” “Ben,
ancak, ahlâkî faziletleri tamâmlamak için gönderildim!” buyurmuştur.

Sûretçe en güzel bir biçimde yaratılmış bulunan Peygamberimiz (s.a.v.), aynaya
baktıkça Allâh (c.c.)'e hamd eder ve: “Allâhım! Sûretimi güzel yarattığın gibi
ahlâkımı da güzel kıl!”

Namâza dururken de: “Allâhım! Ahlâkın en güzeline erişmek için bana yol
göster! Çünkü, en güzel ahlâkı, bana gösterecek ancak, Sensin! Kötü ahlâkı da,
benden uzak tut! Çünkü, kötü ahlâkı benden uzak tutucak ancak, Sensin!
Allâhım! Ahlâkın, amellerin, arzu ve emellerin yaramazlarından Sana sığınırım!
Allâhım! Şikaktan, nifaktan, kötü ahlâktan, Sana sığınırım!” diyerek duâ
ederdi.

Sa'd b. Hişam b. Âmir (r.a.) de, Hazret-i Âişe (r.anhâ)’ya: “Ey mü'minlerin
annesi! Resûlullâh (s.a.v.)’in ahlâkını, bana haber ver!” dediği zamân,
Hazret-i Âişe (r.anhâ): “Sen, Kur'an okumuyor musun?” diye sordu.

Sa'd b. Hişam (r.a.): “Evet! Okuyorum!” deyince, Hazret-i Âişe (r.anhâ):
“İşte, Resûlullâh (s.a.v.)’in ahlâkı, Kur’an’dı! Muhakkak ki Sen (Habîbim),
pek büyük ve yüksek bir ahlâk üzeresindir! (Kalem s. 4) âyetini okumuyor
musun?!” dedi.

**(M. Asım Köksal (rh.a.), İslâm Târihi, 2.c., 113.s.)**

** **

**29 OCAK 2007**

**İBRAHİM (A.S.) NE YAHUDÎ NE DE HIRİSTİYANDI. O, ALLÂH (C.C.)’Ü BİR TANIYAN DOĞRU BİR MÜSLÜMANDI (Âl-i İmran s. 67)**

“İbrahim, ne yahudî, ne de hıristiyandı;ancak o, Allâh’ı bir tanıyan dosdoğru
bir müslümandı, müşriklerden de değildi. Doğrusu onların İbrahim’e en yakın
olanı, ona uyanlar, şu Peygamber ve Îmân edenlerdir. Allâh da mü’minlerin
dostudur.” (Âl-i İmran s. 67-68)

Şu halde ne yahudîlerin, ne hıristiyanların, ne de müşriklerin İbrahim
(a.s.)’ı, ne ırk bakımından kendilerine bağlamaya, kollarından saymaya hakları
olmadığı gibi, bunlardan ırk yönünden mensub olanların da kendilerini temiz
bir müslüman ve muvahhid olan İbrahim (a.s.)’ın âile ve tâbiîlerinden saymaya
hakları yoktur ve mücâdeleleri bilgisizcedir. Onlar, “Zâlimlere ahdim ermez.”
(Bakara s. 124) âyetinin hükmüne dahildir. “Doğrusu onların İbrahim’e en yakın
olanı, ona uyanlar ve şu Peygamber’e iman edenlerdir.” Seçime giren İbrahim
âilesi işte bunlardır: İbrahim’in dînine uyanlar,  şu şanı ulu Peygamber
Muhammed Mustafa (s.a.v.) ve buna îman edenlerdir. İlâhî ahde ve imâmete
(önderliğe) nâil olacak olanlar, her halde, bunlardır. Çünkü “Allâh,
mü’minlerin dostudur.” (Bakara s. 257)

Kitap ehlinin bir kısmı muvahhid (Allâh’ı birleyen) ve Müslüman olmak şöyle
dursun mü’minleri sapıtmaya çalışıyorlar. Nitekim yahudîler, Huzeyfe, Ammar,
Muaz, (r.a.e.) gibi büyük sahâbeleri yahudîliğe davet etmeye cesaret ettiler
de şu âyet indi:

Ey mü’minler: “Kitab ehlinden bir grup sizi saptırmak istediler, hâlbuki sırf
kendilerini saptırıyorlar da farkına varmıyorlar.” (Âl-i İmrân s. 69)

**(Hak Dini Kur’an Dili, 2.c., 389.s.)**

**30 OCAK 2007**

**FIKHI OKUMAK**

Fıkhı okumak, Kur'an'ın ihtiyaçtan fazlasını öğrenmekten efdaldir. Bütün fıkhı
öğrenmek mutlaka lâzımdır.

“Bezzâziye” nâm kitabda şöyle denilmiştir:“Bir kimse Kur'an'ın bir kısmını
öğrense de kalanı için vakit bulsa, efdal olan fıkıhla iştigal etmesidir.
Çünkü Kur'an'ı ezberlemek farz-ı kifaye; fıkhın lâzım olan miktarını öğrenmek
ise farz-ı ayın'dır”. “El-Hizâne” de, “Bütün fıkhı öğrenmek mutlaka lâzımdır”
denildiği gibi, “El-Menâkıb”da da; “Muhammed bin Hasan, helâl ve haram
hakkında iki yüz bin mesele meydana getirmiştir ki bunları, bütün
müslümanların öğrenmesi mutlaka lâzımdır, denilmiştir.

“Bütün fıkhı öğrenmek mutlaka lâzımdır.” sözünden bunun farz-ı ayn olduğu
anlaşılırsa da, maksat bütün fıkhın insanların mecmûuna lâzım olmasıdır. Yoksa
herkesin ayrı ayrı bütün fıkhı öğrenmesi farz-ı ayn değildir. Bizim her
birimize farz olan mikdar, muhtaç olduğumuz kadarını öğrenmektir. Zira erkeğin
hayız mes'elelerini, fakir bir kimsenin zekât ve hac gibi ibadetleri öğrenmesi
farz-ı kifaye'dir. Bunları öğrenen bazı kimseler bulundu mu diğerlerinden borç
sâkıt olur (düşer). Namaz için yetecek miktarda Kur'an ezberlemek de böyledir.
Evet, fıkhın hacetten fazla mikdarını öğrenmek, Kur'an'ın fazlasını
öğrenmekten efdaldir, denilebilir. Çünkü âmmenin ibadet ve davranışlarında
buna ihtiyacı çoktur. Hafızlara nisbetle fukaha da azdır.

**(İbn-i Âbidîn, 1.c. 37.s.)**

**HADÎS-İ ŞERÎF**

Resûlullâh (s.a.v.) buyurdular ki: “Dünya için, dünyada kalacağın kadar çalış!
Âhiret için, orada sonsuz kalacağına göre çalış! Allâhü Te‘âlâya, muhtaç
olduğun kadar itaat et! Cehenneme dayanabileceğin kadar günah işle!”

**(İmâm-ı Gazâlî (rh.a.), Eyyühe’l Veled)**

** **

** **

**31 OCAK 2007**

**RESÛLULLAH (S.A.V.)'E İMAN ŞARTTIR**

Resûlullâh (s.a.v.) buyuruyor:

“Allâh'dan başka ilâh olmadığına, şahâdet edip bana ve benim getirdiklerime
îman edinceye kadar insanlarla (kâfirlerle) savaşmam bana emrolundu. Onlar
bunları yapınca Müslümanlık hakkının muktezası (olan cezalar) müstesna,
mallarını ve canlarını benden kurtarır, (içlerindeki gizli hususların)
hesaplarını ise, onları Allâh görür.”

Resûlullâh (s.a.v.)'e îman etmek; O'nun peygamberliğini, Allâh'ın O'na
gönderdiğini, kendisinin getirdiğinin tümünü ve bütün söylediklerini tasdik
etmektir. Kalble olan bu tasdikin, Resûlullâh (s.a.v.)’in peygamberliğini
ikrar etmek için getirdiği kelime-i şahâdete mutabık olmasıdır. Kalble olan
tasdik, dille olan ikrarla birleştiğinde Resûlullâh (s.a.v.)'e olan îman
tamamlanmıştır.

Cenab-ı Hakk buyuruyor ki:

“Münafıklar sana geldiği zaman “şahâdet ederiz ki, sen muhakkak ve mutlak
Allâh'ın Peygamberisin” dediler. (Bu sözü kalbleriyle tasdik ederek değil,
sadece dilleriyle söylediler). Allâh da bilir ki, sen elbette O'nun
peygamberisin. (Fakat) Allâh o münafıkların hiç şüphesiz yalancılar olduğunu
da biliyor.”

Yani, onlar bu sözlerinde yalancılardır. Çünkü onlar, söylediklerini ne tasdik
ediyorlar, ne de ona inanıyorlar. Onlar inanmadıkları halde böyle söylüyorlar.
Onlar söylediklerini, kalbleriyle tasdik etmedikleri için kalblerinde
bulunmayanı, dilleriyle söylemeleri kendilerine hiçbir yarar sağlamaz. Böyle
olanlar Müslüman sayılmazlar. Âhirette de kendilerine Müslüman muamelesi
edilmez. Zira kendilerinde islâm'dan hiçbir şey bulunmuyor. Onlar kâfirlere
katılarak, cehennemin en aşağı tabakasına atılırlar.

**(Kadı ‘Iyaz, Şifâ-i Şerîf, 378-379.s.)**

** **

** **

** **

** **

**1 ŞUBAT 2007**

**HİSSÎ MU'CİZELER**

Muhammed (s.a.v.)'in nübüvvetini isbat eden mucizelerin bir kısmı da, ondan
naklolunan hissî ve haberi mu'cizelerdir. Hisse istinad eden (dayanan)
mu'cizelerin bir kısmı onun zâtında, bir kısmı da zâtının dışında mevcuddur.

O (s.a.v.)'in mübarek zâtıyla ilgili mu'cizeler: Baba ve annesi tarafından,
(nûrunun) sulbüne ve rahmine intikal ettiği kimselerin alnında bir nûrun
parlaması; geçmiş ilâhî kitaplarda maddî ve ma'nevî vasıfları ile zuhur
edeceği zamanın haber verilmesi ve ona tâbi' olacaklarla taraftarlarının
vasıflarının anlatılması; O(s.a.v.)’in yüksek yaratılışı, mütenâsip endam ve
uzuvları, yüce ahlâkı ve örnek davranışları... Bütün bunlar, basiret sahibi
kimseler nazarında, bu nevi' yüksek sıfatların ne ondan önce, ne de ondan
sonra hiç bir kimsede toplanmadığı konusunda kesin delillerdir. Bu da O
(s.a.v.)'in zâtının şerefini ve şanının yüceliğini gösterir, hem de kimsenin
ona denk olamayacağı şekilde. Nitekim rivayet olunduğu üzere Ebû Bekir es-
Sıddîk (r.a.) Peygamber (s.a.v.) Efendimize küçüklüğü sırasında ne zaman
bakmış ve O (s.a.v.)'in vasıflarına dikkat etmişse «Bu zât büyük bir iş için
yaratılmış olmalıdır.» diyordu. Nihayet Hz. Peygamber (s.a.v.) onu İslâm’a
da'vet edince: «İşte benim senden beklediğim bundan başka bir şey değildi.»
cevabını vermiştir. Abdullah b. Selâm (r.a.) de O (s.a.v.) ile ilk
karşılaştığında «Bu, asla yalancı bir sima olamaz.» demiştir. Ashâb-ı kiramın
şairlerinden Abdullah b. Revâha (r.a.) ise şöyle demiştir: Bulunmasaydı bile
mu'cizâtın hiçbiri

Verirdi sana O’nun ma'sûm yüzü haberi!

Hissi mu'cizelerden, Resûlullah (s.a.v.)’in zâtının dışında olanlara şunlar
örnek gösterilebilir: Ayın ikiye ayrılması, ağacın yürüyüp gelmesi, taşın
konuşması, ağaç kütüğünün inlemesi, devenin halinden yakınması, kızartılmış
koyun etinin zehirli olduğunu haber vermesi ve bulutun Resûlullâh (s.a.v.)’i
devamlı gölgelendirmesi.

**(Nureddin Es-Sabunî, Maturidiyye Akaidi, 114-115.s.)**

**2 ŞUBAT 2007**

**DÜNYALIK FİTNESİ**

Ebû Ubeyde (r.a.) memuren Bahreyn’den sulh ile aldıkları cizye mallarını
alarak Medîne-i Münevvere’ye gelince:

Ashâb-ı kirâm (r.anhüm) sabah namazını kılar kılmaz hemen Ebû Ubeyde (r.a.)’e
karşı çıktılar. Resûlullâh (s.a.v.) Ashâb’ı bu halde görünce gülümseyerek
Onlara:

- Öyle sanıyorum ki siz Ebû Ubeyde’nin hayli dünyalıkla geldiğini duydunuz da onu sevinçle karşılıyorsunuz! buyurdu. Onlar da:

-Evet Yâ Resûlallâh! diye tasdik ettiler.

Bunun üzerine Resûlullâh (s.a.v.):

- Şad olunuz! Ve sizi sevindirecek ni’metleri bundan böyle her zaman umunuz. Vallahi bundan sonra size fakr u ihtiyâç geleceğinden hiç korkmam. Fakat sizin için korktuğum bir şey varsa o da, sizden önce gelip geçen ümmetlerin önüne dünya ni‘metlerinin yayıldığı gibi sizin önünüze yayılarak onların birbirlerine hased ettikleri gibi ve nefsâniyet güttükleri gibi sizin de birbirinize düşmeniz ve onların helak oldukları gibi sizin de mahv olup gitmenizdir, diye ümmetini uyanıklığa da’vet buyurmuştur. Fa’tebirû.. (ibret alınız).

Hazret-i Ömer (r.a.) İran fütuhatını müteakip Ashâb-ı Kiram (r.a.e.)’e şu
hitâbede bulundu:

“Mecûsî devleti mahv oldu. Bundan sonra bir karış yerlerini istirdâd edemezler
(geri alamazlar). Cenâb-ı Hakk onların diyar ve emvalini size mevrûs (miras)
kıldı. Tâ ki sizin ne gûna (ne türlü) amel edeceğinize nazar buyura.. İmdi
hâlinizi tebdil etmeyiniz! Yoksa sizi başka bir kavm ile istibdâl buyurur
(değiştirir). Ben bu ümmet hakkında bir taraftan korkmam, illâ sizin kendi
tarafınızdan korkarım” buyurdu.

**(Hz. Mahmûd Sâmî Ramazânoğlu (k.s),**

**Musahabe 1, 107-108.s.)**

**3 ŞUBAT 2007**

**KIBLE EHLİNİN TEKFİRİ CÂİZ DEĞİLDİR**

Kadı Azudüddin “el-Mevâkıf” adlı kitabında diyor ki:

Allâh'ı inkâr etmedikçe, yahut Allâh'a eş koşmadıkça, yahut peygamberlik
müessesesini, yahut bize kadar gelişi zaruri bilgi ile sabit bir hükmü yahut
haram olan şeyleri helâl kabul etmek gibi üzerinde ittifak edilmiş bulunan bir
meseleyi inkâr etmedikçe kıble ehlinden hiçbir kimseye kâfir denilemez. Kâfir
diyen fasıktır, kâfir değildir.”

İlim adamlarının “Kıble ehlinden hiç bir kimseye kâfir demeyi câiz görmeyiz.”
sözlerinden maksat “yalnız kıbleye yönelmek değildir” sözleri yeterli
değildir. Zira Rafızîlerin Gulât taifesi Cebrail (a.s.)'ın vahyi indirmede
yanlışlık yaptığını, esasen Allâhü Te‘âlânın Cebrail (a.s.)’ı Hz. Ali (r.a.)’e
gönderdiğini, fakat yanlışlıkla vahyi Hz. Peygamber (s.a.v.)’e getirdiğini
iddia ediyorlar. Halbuki bunlar kıble ehli değildir. Bu Galiye taifesinden bir
kısmı, Hz. Ali (r.a.)’in ilâh olduğunu iddia edecek kadar da ileri
gitmişlerdir. Bunlar kıbleye karşı namaz kılsalar da kâfirdirler. Hz.
Peygamber (s.a.v.)'in:

“Kim bizim kıldığımız namazı kılarsa, bizim kıblemize yönelirse, kestiğimizi
yerse işte Allâh ve Resûlünün zimmetinde bulunan Müslüman budur. Allâh'ın
zimmetini bozmayın.” (Buhari) sözünden kasdedilen mana da budur.

**KENDİ İSTEĞİ İLE KÜFÜR KELİMESİNİ**

**SÖYLEMEK KÜFÜRDÜR**

Konevî demiştir ki: Bir kimse kendi isteği ile inanmadığı halde küfür
kelimesini söylerse kâfir olur. Çünkü hükmüne razı olmasa da o, bu kelimeyi
söylemeye razı olmuştur. Bu sebeple ona kâfir denilir. Bilmemek sebebiyle
mazur tutulamaz. İlim adamlarının çoğunluğuna göre bu hüküm böyledir.

**(Terc: Yunus Vehbi Yavuz,**

**Fıkh-ı Ekber Şerhi, 311-312.s.)**

**4 ŞUBAT 2007**

**SETR-İ AVRET**

Avret yerini örtmek, namazın sıhhat şartlarındandır. Ya'nî avret yeri açık
namaz olmaz. Âyet-i kerîmede: “Her namazda avret yerinizi örtün” buyruldu.

Hür kadının bütün bedeni avrettir. Ancak yüzü ve iki elinin içi avret
değildir. Allâhü Te‘âlâ Nur sûresi otuzbirinci âyetinde: “Kadınlar zînetlerini
göstermesinler” buyuruyor. İbn-i Abbâs (r.a.) buyuruyor ki, bundan murâd sürme
ve yüzüktür. Kadınların ayakları hakkında iki rivayet vardır: Sahîh olan
ayağın avret olmamasıdır. Bu rivayet, Hidâye fıkıh kitâbındadır.
Hulâsatü’d-delâil'de diyor ki: Hür kadının ayağının üstü avrettir. Şafiî
mezhebi de böyledir. Müznî, hür kadının ayağının altı da avrettir, dedi.
Salât-i Mes'ûdî ve Tergîbü’s-salât kitablarında diyor ki: Kadınlar, ince
elbise giyip, elbisenin altından bedenleri görünür ise yalnız yerde, hattâ
karanlık odada namaz kılsalar da, namazları olmaz. Çünkü avret yerini örtmek,
namaza hürmet içindir. Resûlullâh (s.a.v.) buyurdu ki: “Çıplak elbise giyen
kadınlara Allâhü Te‘âlâ lâ'net etmiştir.” Çıplak elbise demek, ince ve çok dar
elbise giymek demek olup, teni ve tenindeki tüylerin görünmesidir. Resûlullâh
(s.a.v.) buyurdu: “Ümmetimden iki sınıf vardır ki Cehennemliklerdir. Onları
görmem. Ya'nî onlar âhir zamanda olurlar. Biri erkekler olup, yanlarında inek
kuyruğu gibi kamçıları olur. İnsanları bununla döverler ve haram mal alırlar.
Diğeri kadınlar olup, bedenleri ve tüyleri görünecek kadar ince elbise
giyerler. Harama meyl eder olurlar. Nâmahrem erkekleri kendilerine
baktırırlar, yaklaştırırlar. Süslerinin çokluğundan başları deve hörgücü gibi
yüksek ve kabarık olur. Cennete giremezler. Cennetin kokusunu tadamazlar.
Elbette ki Cennetin kokusu, çok çok uzaklardan duyulur.” Ya'nî Allâhü Te‘âlâ
onları Cennetten o kadar uzak eder ki. Cennetin kokusu onlara ulaşmaz. Bu
zamanda, bu iki sınıf çoğalmıştır. Böylelerinden çok kaçınmalıdır.

Fıkıh ve hadîs kitablarında diyor ki, kadınlara, kendi ev ve odalarında namaz
kılmak, sarayın odasında kılmaktan, sarayın odasında kılmak sarayın sofasında
kılmaktan, sarayın sofasında kılmak, mahalle mescidinde kılmaktan daha iyidir.

**(Mevlânâ Muhammed Rebhami,**

**Riyâdü’n-Nasihîn, 143-146.s.)**

**5 ŞUBAT 2007**

**SEN ONLARIN MİLLETLERİNE TABİ OLMADIKÇA NE YAHUDÎLER, NE DE HIRİSTİYANLAR SENDEN ASLA HOŞNUD VE RAZI OLMAYACAKLARDIR (Bakara s. 120)**

Yahudîler, Hz. Peygamber (s.a.v.)’e “Gel bizimle bir müddet hoş geçin, bizi
memnun et de sana tabi olalım” diye bir teklifte bulunmuşlar. Bu teklifteki
art düşüncelerini anlatmak için şu âyet inmiş: “Ey Muhammed! Ne yahudîler, ne
de hristiyanlar sen onların milletlerine tabi olmadıkça asla senden memnun
olmazlar.” Hiçbir şekilde onların gönüllerini hoş edemezsin, meğer ki
milletlerine tabi olasın. Halbuki senin için, ikisinin de milletine tabi olmak
mümkün değildir.

Şu halde son peygamberlik diline mahsus olan bir belağat ve edeple onlara
“Sadece de ki, Allâh’ın hidayeti, işte uyulacak hidayet ancak odur. Hidayet
diye ona denilir, sizin hidayet dediğinize değil. Allâh’ın Resûlü (s.a.v.),
Allâh’ın kitabı, Allâh’ın dîni dururken, başkasına tabi olmak sapıklıktır.
Özellikle hak din, Allâh’ın dînidir. Ancak uyulacak odur. Ben size değil, siz
bana uyacaksınız. “Uyulmaya layık olan haktır.” Yol hak yolu, hidayet Allâh’ın
hidayetidir. Allâh katında küfre ve şirke yardım yoktur.

Yahudî ve hıristiyanların takip ettikleri din ve millet, inkar edilemez delil
ve burhanlarla isbat edildiği üzere, kendi heva ve hevesleriyle, gönüllerinin
keyfince uydurulmuş hurafeler, din adına ortaya konmuş bozmalardır. Bunlar
hakka değil keyiflerine tabidirler; milletleri, peygamberlere indirilen
kitaplardan ve hak yol olan tevhidden, İslam ve ihsan esaslarından çıkmış,
bambaşka bir şey olmuştur.

Cenâb-ı Allâh, bütün eski dinlerin temel esaslarını Kur’an’da açıklamış,
bunları tasdik ve te’yid edip yeniden onaylamış ve o esaslarından
ayrılanların, gerçek dine değil hevalarına uyduklarını göstermiştir. Din
dedikleri şeyin aslında hevadan ibaret bulunduğunu hatırlatarak Peygamber
(s.a.v.)’i bunlara uymaktan şiddetle sakındırmıştır. Bu ihtarın Peygamber
(s.a.v.)’den ziyade ümmetine yapılmış olduğunda şüphe yoktur. O heva ve heves
sahipleri, o tahrif ve bid’at ehli, artık gerçek manasıyla Kitap ehli
değillerdir.

**  (Hak Dîni Kur’an Dili, 1.c., 398.s.)**

**6 ŞUBAT 2007**

**ALLÂH RESÛLÜ (S.A.V.)’E SALEVAT GETİRMENİN MİKDÂRINA DÂİR HADÎS-İ ŞERÎF**

Hz. Übey ibn-i Ka‘b (r.a.), Resûlullâh (s.a.v.)’e dedi ki: “Yâ Resûlallâh, ben
Senin üzerine çok salevât getiriyorum. Buna vaktimin ne kadarını tahsîs
edeyim?” Resûlullâh (s.a.v.) Efendimiz: “Dilediğin kadarını.” buyurdular. Hz.
Übey ibn-i Ka‘b (r.a.): “Dörtte biri nasıl?” diye sorunca Resûlullâh (s.a.v.)
Efendimiz: “Dilediğin kadar yap, artırırsan senin için daha hayırlıdır.” diye
buyurdular. Hz. Übey ibn-i Ka‘b (r.a.) tekrâr sordu: “Üçte biri olsa?”
Resûlullâh (s.a.v.) Efendimiz:“Dilediğin kadar yap, artırırsan senin için daha
hayırlıdır.” diye buyurdular. Hz. Übey ibn-i Ka‘b (r.a.) tekrâr sordu: “Yarı
olsa?” Resûlullâh (s.a.v.) Efendimiz: “Dilediğin kadar yap, artırırsan senin
için daha hayırlıdır.” diye buyurdular. Hz. Übey ibn-i Ka‘b (r.a.) tekrâr
sordu:“Üçte iki nasıl?” deyince Resûlullâh (s.a.v.):“Dilediğin kadar yap,
artırırsan senin için daha hayırlıdır.” Hz. Übey ibn-i Ka‘b (r.a.) bunun
üzerine tekrâr sordu: “Bütün vakitlerimde Yâ Resûlallâh, Sana salât getirsem.”
Peygamber (s.a.v.) Efendimiz buyurdular ki:

“Bu sana yeter, gam ve kederine de mânî‘ olur.”

**SALAVÂT-I ŞERÎFE**

Hadîs-i şerîfte: “Kim, bu salâvât-ı şerîfeyi bir def‘a okursa bana on iki bin
salevât getirmiş gibi olur.” buyurulmuştur.

Allâhümme salli ‘alâ muhammedi’n-nebiyyi ‘adede men sallâ ‘aleyhi
mine’l-ahyâri ve ‘adede men lem yusalli ‘aleyhi mine’l-eşrâri ve ‘adede
katarâti’l-emtâri ve ‘adede evrâkı’l-eşcâri ve ‘adede enfâsi’l-müstağfirîne
bi’l-eshâri ve ‘adede mâ-kâne ve mâ-yekûnu ilâ yevmi’l-haşri ve’l-karâri ve
salli ‘aleyhi mâ-te‘âkabe’l-leyli ve’n-nehâri. Ve salli ‘aleyhi
ma’htelefe’l-melevâni ve te‘âkabe’l-‘asrâni ve kerrere’l-cedîdâni
ve’stakbele’l-ferkadâni ve ‘adede emvâci’l-bihâri ve ‘adede’r-rimâli
ve’l-ğifâri. Ve belliğ rûhahu ve ervâha ehli beytihi minne’t-tehiyyete
ve’t-teslîme ve ‘alâ cemî‘i’l-enbiyâi ve’l-mürselîne ve’l-hamdü li’llâhi
rabbi’l-‘âlemîne. Allâhümme salli ‘alâ muhammedin ve ‘alâ âli muhammedin bi
‘adedi külli zerratin elfe elfi merratin. Allâhümme salli ‘alâ
muhammedi’n-nebiyyi ve ‘alâ âlihi ve sahbihi ve sellim. Sübbûhun kuddûsun
rabbunâ ve rabbu’l-melâiketi ve’r-rûh. Rabbi’ğfir ve’rham ve tecâvez ‘ammâ
ta‘lemu inneke ente’l- e‘azzu’l-ekremu.

** **

** **

** **

**7 ŞUBAT 2007**

**ÖMER B. ABDÛLAZİZ (R.A.) -1**

Ömer b. Abdülaziz (r.a.), vâlilerine dâimâ, “bir gün Allâh (c.c.)’e hesap
vereceklerini” hatırlatarak adaletle ve gerçek müslümân gibi hareket
etmelerini, halkı bu şuurla yönetmelerini emrederdi. Emr-i bi’l-ma‘rûf ve
nehy-i ani’l münkeri asla unutmamalarını, ilimleriyle amel etmelerini,
herşeyin aslının Allâh korkusu olduğunu hatırlatır dururdu.

Hepsinden önemlisi onların bir “inânç devleti” inde görev yaptıklarını, onlar
için en büyük düstur olarak Kur’an ve sünnetin daima uygulanması gerektiğini,
bundan asla ayrılmamalarını, bunu yapmayanların dünyâ ve âhirette sorguya
çekileceklerini söylerdi: “Haktan sonra bâtıl olmaz. Hakkın dışında olan
herşey bâtıldır, merduttur (reddolunmuştur). İnsan, gören gözünü kendi eliyle
kör eder mi, hak ortada iken bâtıla sapar mı?...” derdi.

Ömer bin Abdülaziz (r.a.), bütün görevlilerin ve vâlilerin, kendi makamlarını
kötüye kullanabilecekleri veyâ halka karşı böbürlenebilecekleri bütün kapıları
ve menfaat devşirme yollarını tamâmen tıkamış ve kapamıştı.

Yani kısacası, İslâm nedir? İslâm hayata yansıyınca durum nasıl olur? İnsan
hakları nasıl korunur? Hattâ şu dünyâ âlemi nasıl bir huzûr mekânı olur, bunu
bilfiil göstermişti.

Deniliyor ki, Ömer b. Abdülaziz (r.a.), normalde bir halîfenin dikkatini
çekmeyecek olan birçok ince işlerin farkına vardı. Kötülük ve ihanetin nereden
açık kapı bulduğunu bildiği için o kapıları kapattı. Bu açık kapılardan biri:
Vâlilere ve idarecilere verilen hediyelerdir. Valiler bu hediyeleri kabûl
ediyorlardı. Hem de, “Resûlullâh (s.a.v.) verilen hediyeleri kabûl ediyordu”
diyerek, yaptıklarının meşrûluğuna delil getiriyorlardı. Daha da ileri gidip,
“Hediye almak sünnettir” hükmünü bastırıyorlardı.

Bir defâsında kendisine hediye getirdiler. Kabûl etmedi. Getirenler,
“Resûlullâh (s.a.v.)’in hediye kabûl ettiğini” söylediler. O da şöyle cevâb
verdi:“O, Allâh’ın Resûlü (s.a.v.) için hediyedir, ama bizim için rüşvettir.
Benim ise bu rüşvete ihtiyâcım yoktur!” İşte böyle, rüşvet kapısını açabilir
veyâ “hediye rüşvete benzemektedir” düşüncesiyle memurların hediye almasını
yasaklamıştı.

**(Ekrem Sağıroğlu, Halîfelik Dönemi**

**Ömer b. Abdülaziz (r.a.), 188.)**

** **

**8 ŞUBAT 2007**

**ÖMER B. ABDÛLAZİZ (R.A.) -2**

Doğu eyâletlerinde vazgeçilmez bir örf olan “Nevruz ve Mihrican” bayramlarında
verilen hediyeleri kaldırmıştı.

Vâlilere gönderdiği genelgelerde şunları da yazıyordu:

“Her ne ad altında olursa olsun, hediye kabûl etme! Halka dağıtılan kutsal
kitaplardan bedel kabûl etme. Seyyahlardan, nikâhlardan, süt ve deve üzerinden
vergi alma..”

**(Emir Alî Musamer, Târihi İslâm, 126.s.)**

“Vâlilerin ticaretle uğraşmalarını doğru bulmuyorum. Hele bir vâlinin,
bulunduğu bölgede yaptığı ticaretin kendisine harâm olduğu düşüncesindeyim.
İdarecilerden her kim ki, kendi namına bizzat ticaretle meşgul olursa,
istemese dahi millete mahkum olur, minnet altında kalır. Bu konuda doğru
davranmayı istese bile haksızlıklara sebep olabilir...”

**(Ömer b. Abdülaziz (r.a.), 99.s.)**

Ömer b. Abdülaziz (r.a.)’in, yönetim ilkelerinde ve kararlarında ne kadar
isabetli olduğunu, ondan sekiz asır sonra gelen büyük tarihçi mütefekkir İbn-i
Haldun da, meşhur “Mukaddime” isimli eserinde doğrulamakda ve şöyle
demektedir:

“Sultanın ticaretle uğraşması halk için zararlı, devlet kademelerindekiler
için fesat ve ifsad unsurudur. Herşeyden önce, tüccar olan Avrupa
idarecilerinin beldeleri bu görüşün en büyük te’yidleridir.”

**(İbn-i Haldun, Mukaddime, 97.s.)**

İdarecilerin ticaretle uğraşmasını yasaklaması:

Ömer İbni Abdülaziz (r.a.), vâlilerin ve devlet kademesinde bulunan memurların
ticaretle uğraşmalarını yasakladı.

Emevî halîfelerinin gerek kendileri ve gerekse aileleri için her türlü eşyâyı
hazîneden almaları da yanlış olan başka bir uygulamaydı. O, bu kötü geleneği
de tamâmen değiştirdi ve hakkı olmayan bir kimsenin hazineden (beytü’lmâlden)
hiçbir sûretle bir şey alamayacağı kuralını koydu. Kendisi de hazineden hiçbir
şey almadı.

**(Ekrem Sağıroğlu,**

**Halîfelik Dönemi Ömer b. Abdülaziz (r.a.), 200.s)**

**9 ŞUBAT 2007**

**HZ. MAHMÛD SÂMÎ RAMAZÂNOĞLU (K.S.)**

1892 Yılında Adana’nın Tepebağ mahallesinde Dünyaya teşrîf eden Hazret-i Sâmî
(k.s.)’un babaları Müctebâ Efendi, anneleri Ümmügülsüm Hanımefendilerdir.
Dedelerinin ismi Abdurrahmân, büyük dedeleri İshâk ve Hüseyin Efendilerdir.
Büyük Türk beyliklerinden Ramazânoğlu beyliğinin en son beylerinden olan
Abdülhâdî Efendinin (ki Sâmî Efendi Hazretlerinin büyük dedelerindendir)
tesbîtine göre Ramazânoğlu beyliği aslen Türklerin Oğuz boyunun Üçoklar
kabîlesindendir. Bu kabîlenin de şecereleri büyük Türk Hâkânı Nureddîn Zengî
(Şehîd) vasıtası ile Seyfullâh Hz. Hâlid bin Velîd (r.a.)’e dayanır. Efendi
Hazretleri kendi ifâdeleriyle doğumlarını şöyle nakletmektedirler: “-Benim
doğumum (1308) târihindedir: Adana’da Vakıfsarayı’ndadır. Doğumumdan evvel
kapıya bir zât gelmiş: “-Bu evde, yakında bir doğum olacaktır, oğlan
olacaktır, adını: Sâmî koyunuz; hayırlı bir insan olacaktır.” diyor, gidiyor.
Bir müddet sonra doğum oluyor, oğlan oluyor. Adı: “Mahmûd Sâmî” konuyor. Sonra
o zât tekrâr geliyor. Oğlan, doğduğunu söylüyorlar. Adının da “Muhammed Mahmûd
Sâmî” konulduğunu öğrenince: “-Sandıktaki emânetimi veriniz!” diyor. Ona
benzer bir emâneti veriyorlar:“-Bu değil; esâs sandıktaki bana âid emâneti
veriniz!” diyor. Veriyorlar. Memnûn oluyor. Duâ edip gidiyor.” Efendi
Hazretleri bu ma’lûmât hakkında:“-Bunu kaydediniz. Mühimdir. Gelen zât, boş
değildir. Bunları olduğu gibi sen kaydet. İleride neşredilir. İyi olur.
Hayırlı olur.” diye buyurdular. Not: Bu ma‘lûmât, Muhterem Ömer Kirazoğlu (Rh.
Aleyh) Ağabey’in kendi el yazısı ile not defterinden alınmıştır. Metinden
Hazretin ism-i şerîflerinin tam olarak “Muhammed Mahmûd Sâmî” olduğu
öğreniliyor. Hazretin 6 Kasım 1937’de kendi el yazılarıyla, latince olarak,
“Kadastro ve Tapu Tahrîrine Mahsûs Beyânnâme”de, sâdece “Sâmî” ismini ve
imzâsını kullandıklarına ve nüfus cüzdanlarında da sâdece “Sâmî” ismi
kullandığına göre, tam ism-i şerîflerinin kullanılmaması o devirdeki birtakım
yasakları akla getirmektedir. Bu “Beyânnâme”de, Hazretin doğdukları ev Seyhân
vilâyeti, Adana kazası, Kayalıdağ mahallesi, Sabuncu Abdullâh sokağı olarak
belirtilmiştir ki burada da isimler değiştirilmiştir. Hazretin doğdukları evin
bulunduğu mahalle en son Tepebağ olmuştur.

** **

** **

**10 ŞUBAT 2007**

**HZ. MAHMÛD SÂMÎ RAMAZÂNOĞLU (K.S.)**

Doğumundan i‘tibâren bütün hayatı boyunca bu müjdenin şanlı izlerini taşıyan
bu zâta “Âlî makâm sâhibi” ma‘nâsına gelen Sâmî ismi konur. Her hâlleri büyük,
yüksek makâm sâhibi oluşlarının dışarıya tezâhürüdür.

Hakk idâresinin kaldırılıp, halk idâresinin müslümânlara da sevdirilmeğe
çalışıldığı şu cehâlet asrında; ekseriyetin İslâm dışı davranışlarına;

“Bugünkü şartlarda ancak bu kadar olur.” diyerek kılıf bulup, İslâm’ın bazı
şartlarda tam olarak yaşanamayacağı iddiâsını hâlleri ile çürütüp, asra yakın
ömrünün, doğumundan i‘tibâren tamamını, sünnete harfiyyen riâyet ederek
geçirip, İslâm, fitnenin zirveye çıktığı devirlerde sünnete tam olarak ittibâ
edilerek yaşanabilir ve kıyâmete kadar da yaşanacaktır diye hayatı ile bunu
isbât etmiş bir âlî kadîrdir Hazret-i Sâmî (k.s.).

Allâh (c.c.) dostlarının büyüklerinden bir zâtın ifâdesi ile “Asırların nâdir
yetiştirdiği bir büyük velîdir” Hazret-i Sâmî (k.s.).

1950’li yılların başlarında İstanbul’a intikâllerinden sonra kendilerine
Fahr-i Kâinat sallallâhü aleyhi vesellem Efendimiz tarafından “MAHMÛD” ismi
verilmiş ve kendileri icâzetli halîfeleri Adanalı Hacı Hasan Efendiye:

“-Fakire bundan sonra Mahmûd Sâmî denilmesini ihvâna bildiriniz; bize böyle
emrolundu.” diye emir gereği büyük tebşîrâtı bildirirler.

Çocuk yaşlarında muhterem anneleri kendilerini akrânlarıyla oynamak üzere
dışarı gönderdiklerinde Hazret-i Sâmî (k.s.) Efendimiz ellerini dizlerinin
üzerine koyup “tahiyyât” oturuşundaki gibi oturup, uzaklara gözlerini diker,
devâmlı olarak düşünür, tefekkür ederler. Çünkü Allâh (c.c.)’ün Resûlü
(s.a.v.) Efendimiz, Mi‘râc’da tahiyyâtta gibi oturmuşlardı. Bu sünneti
ömürleri boyunca hep böyle sürdürdüler. Hiç bir zaman kendilerini bunun
dışındaki bir şekilde otururken gören olmamıştır. “Neden arkadaşları ile
oynamayıp oturduğu” sorulduğunda:

“-Biz oyun için yaratılmadık.” buyurmuşlardır.

İşte hadîs-i şerîfi telmîh; işte sünnete ittibâ‘.

**11 ŞUBAT 2007**

**HZ. MAHMÛD SÂMÎ RAMAZÂNOĞLU (K.S.)**

Bu sünnete uygun hayat günümüz insanlarının ancak örneklerini kitâblarda
görebildiği bir şekilde tam 96 yıl devâm etmiştir. Doğumlarından dâr-ı bekâya
intikâllerine kadar gecesiyle, gündüzüyle, harekâtı ve sekenâtı ile günün 24
sâatinde sünnet-i seniyyeye; Hazret-i Abdullâh ibn-i Ömer radıyallâhu
anhümânın dediği gibi ve Pîr Efendimiz Hazretlerinin de mısralaştırdığı
şekilde:“Muhammed Mustafa sallallâhü aleyhi vesellem Efendimiz Hazretlerinin
eşiğinde aklı kurbân ederek” katıksız, tam teslîmiyetli bir sünnet
tatbîkâtıdır bu mübârek hayat!

İşte kerâmeti maddî ve ma‘nevî olarak ikiye ayıran Muhyiddîn-i Arabî
hazretlerinin:“Esâs kerâmet ma‘nevî kerâmettir; o da yirmi dört sâatin
tamâmını Resûl-i Ekrem sallallâhü aleyhi vesellem Efendimiz Hazretlerinin
sünnetine uygun olarak geçirmektir. Bizce makbûl olan da budur.” dediği
ma‘nevî kerâmetler manzûmesidir Hazret-i Sâmî (k.s.) Efendimizin asırlık
ömürleri.

Muhyiddîn-i Arabî hazretleri: “Ehlullâh kendilerinden kerâmet zuhûr etmesini
kadınların hayız ve nifas hâli gibi görürler.” buyuruyor.

Bütün hayatlarında buna son derece dikkat eden Efendimiz (k.s.) Hazretleri bir
sohbetlerinde (1970’li yılların ikinci yarısında Erenköy’de bir evde)
Abdü’l-kâdir-i Geylânî hazretlerinin kendisini yardıma çağıran Adana’nın Misis
nâhiyesinin Abdoğlu köyünden bir Ermeni çocuğunun hayvanına, düşen çuvalları
biiznillâh yüklemesine âid kıssayı anlatırken, son derece sâf ihvânlardan
Merhûm Dr. Bahâ Bey, ayağa kalkarak:

“- Vallâhi bu Zât, asrın Abdü’l-kâdir-i Geylânî’sidir, ne zaman sıkışıp yetiş
yâ Hazret-i Sâmî desem bu Zât’ın himmetiyle biiznillâh her müşkülüm hallolur.”
diye bağırınca, Sâmî (k.s.) Efendimiz Hazretleri mu‘tâdlarını bozarak yeni
başlamış olan sohbeti “el-Fâtiha” diyerek bitirip, fakîre dönerek:

“-Arabayı hazırlayın” buyurdular ve sohbeti yarıda bırakıp, ev sahibinin
yapacağı ikrâmı da: “-İkrâmınızı kabûl ettik, Allâh (c.c.) râzı olsun” diyerek
yemeden oradan ayrıldılar.

İşte kendilerine karşı sırrı fahş edip kerâmetlerini açığa vurana verdikleri
kendi üslûblarınca en ağır ders.

**12 ŞUBAT 2007**

**HZ. MAHMÛD SÂMÎ RAMAZÂNOĞLU (K.S.)**

Bütün hayatı ma‘nevî kerâmet (ya‘ni istikâmet) olan Efendimiz Hazretleri,
kendilerinden sâdır olan kerâmetleri böylece saklamamızı bize öğretmiş
oluyorlardı. Böylece kerâmetin matlûb olmadığını, zuhûrunun o kişilere Allâh
(c.c.)’ün rahmeti olduğunu anlatmış oluyorlardı. Buna da hamdetmek lâzımdı ve
hemen takılmadan istikâmet üzere Hakk yola devâmı öğretiyorlardı. Böylece
inkılâb kâbiliyetini hâiz olan kalbimiz hakîkî ve tek matlûb olan Allâh (c.c.)
ile olacaktı. Ağyârdan ictinâb gerekliydi. İşte kalbin hâllerini anlatırlarken
verdikleri bir misâl: “Bukâlemun denilen, Türkçe adı “bahtabakan” kertiş
cinsinden kuyruğu ile dala sarılan bir hayvan vardır. Çocukluğumuzda, bu boz
renkli hayvanı tutar, erkeklerin o zaman kullandığı kırmızı renkli, püsküllü,
kalıba konan feslerini onun üzerine koyardık. Kısa bir süre sonra fesi
kaldırdığımızda, bukalemunun kıpkırmızı olduğunu görürdük. Biraz açıkta
kalınca eski boz rengine avdet ederdi. Yine kadınların başını örttüğü siyah
renkli yağlığı (başörtüsünü) alır bukalemunun üzerine örterdik. Bir müddet
beklettikten sonra başörtüsünü açtığımızda hayvanın renginin siyahlaştığını
müşâhade ederdik. Biraz sonra asıl rengine avdet ederdi. İşte bir hayvanda bu
derece bulunduğu yere intibâk kâbiliyyeti olursa; ya kalbimizi nasıl muhâfaza
gerekir;teemmül edelim” buyururlardı. Hadîs-i şerîfte buyuruldu ki: “Cenâb-ı
Hakk, sizin kalıbınıza değil; kalblerinize nazar atfeder. Kalb nazargâhı
İlâhîdir;ona göre dikkat etmeliyiz.” Yine buyuruyorlar: “Gençliğimde dergâhta
hâl ehli, ehl-i keşiften Âdil Beğ bana:“-Sâmî evlâdım, münâsebette bulunduğun
kişilere çok dikkat et, sakın kasvetli kimselerle karşı karşıya oturma. Bir
def‘a Ayasofya câmiinde mevlid dinliyordum; bir de baktım letâiflerim durmuş.
Karşımda diz dize oturduğum adamın kalbi hasta imiş (ya‘ni katı). Letâiflerimi
üç günde zor çalıştırdım.” dedi. Câmiide mevlid dinleyenin kalbinden bu
in‘ikâs olursa ona göre dikkat edelim.”

**13 ŞUBAT 2007**

**HZ. MAHMÛD SÂMÎ RAMAZÂNOĞLU (K.S.)**

Gönüller sultânı Hazret-i Sâmî (k.s.), kalbin Kur’ân-ı kerîmde beş sınıf
olarak beyân edildiğini anlatırlardı. Ezcümle: 1- Ölü kalb, 2- Hastalıklı
kalb, 3- Gâfil kalb, 4- Zâkir kalb, 5- Ma‘nen diri (hayy) kalb.

Kalbimizi her türlü hastalık ve tehlikelerden koruyacak birinci şartın
zikru’llâha devâm olduğunu her def‘asında tekrâr tekrâr beyân buyururlardı.
Bunun da, az yiyip oruç tutarak ve şartlarına riâyetle yapılırsa netice hâsıl
olacağını bildirirlerdi. Çünkü kul, hadîs-i şerîfte beyân buyurulduğu üzere:

“Kalben zikre muvaffak olursa şeytân me’yûs olarak geri çekilir; zikirden
gâfil olursa kalbe yeniden girer.”

“Allâh azîmüşşânı kalben zikreden ile zikretmeyenin farkı cesed dirisi ile
ölüsünün farkı gibidir.” buyururlardı. Bu yüzden insanlar, kendilerini Allâh
(c.c.)’ü ve O’nun zikrini hatırlatanlarla berâber olmağa çağrılıyordu. Tevbe
sûresinde Cenâb-ı Hakk: “Ey îmân edenler, Allâh’tan korkun da sâlih ve
sâdıklarla beraber olun.” diye emrediyor. Sâlihlerden bu dünyada istifâde
olacağı gibi kabirde ve mahşerde de istifâde olunacağını tefsîr ve hadîsten
misâllerle anlatırdı, Hazret-i Sâmî (k.s.).

Bu husûsta kendilerine âid şu menkîbeyi anlatırlardı: “Çocukluğumda kız
kardeşim yürüyemiyordu. Yakınlarımız Pozantı’ya yakın bir köyde Kaplanca Dede
adlı bir zât var; kızı ona götürün; inşâallâh onun vesîlesi ile Allâh (c.c.)
şifâ’ verir dediler. Ben, annem ve kız kardeşim o zâtın türbesine gittik.
Geceyi orada geçirdik. Gece bir ara kız kardeşim bağırarak uyandı. Annem: “-
Kızım ne var, ne oldu, niye bağırdın?” dedi. Kız kardeşim:

“- Anne şu kabirdeki dede kalktı, geldi benim kalçamın üzerine oturdu” dedi.
Bu hâlden sonra yürüyemeyen kız kardeşim Allâh (c.c.)’ün izni ile ayağa kalktı
yürüdü. Ömrü boyunca da bir daha ayağı ağrımadı” diye buyurdular.

İşte sâlihlerden biiznillâh “kabirdeki istifâde”.

**14 ŞUBAT 2007**

**YAVUZ SULTAN SELİM HÂN VE **

**MISIR SEFERİNDE SİNÂ ÇÖLÜNÜ GEÇİŞİ**

Sultan Selim Hân, Mısır Sultanı Tomanbay'a Osmanlı hâkimiyetini tanıması
şartıyla antlaşma teklifi için iki elçi gönderdi. Osmanlı elçileri, Sultan
Tomanbay'ın arzusu dışında, Kölemenlerce öldürüldü. Sultan Selim Hân, Osmanlı
elçilerinin katledilmesini harp sebebi saydı. Mısır'ın merkezi Kâhire'ye
ulaşmak için Sina Çölünü geçmek gerekiyordu. Osmanlı ordusu Sina Çölünü günde
ortalama otuz kilometre yürüyüşle bir haftada geçerek, harp târihinde rekor
yaptı. Sina Çölünü geçerken şu vak'a o târihten beri menkıbe olarak anlatılır:
Sina Çölünde yıllardan beri yağmur yağmamasının verdiği kuraklıkla, müthiş
çoraklık, ıssızlık ve kum fırtınası vardı. Pâdişâh, devlet adamları ve
süvariler ata binmiş hâlde çölde ilerlerken Sultan Selim Hân bir ara atından
iner. Sultanın piyade yürüyüşüne geçmesiyle, bütün devlet adamları ve
süvariler attan inerler. Başta Sultan Selim Hân ve bütün ordu kurak ve çorak
Sina Çölünde piyade yürüyüşü yaparlar. Ordu harap ve bîtap bir hâle gelir.
Fakat, Sultan Selim Hân, büyük bir edeb ve huşu içinde yürümektedir. Sebebi
sorulunca; bütün heybet ve azametinden sıyrılıp, sakin ve edeple buyurur ki:

“Önümüzde, fahri kâinat Hazret-i Muhammed (s.a.v.) Efendimiz yürümekteyken at
üstünde gitmekten haya ederim.”

Sina Çölünü geçerken yağmur da yağıp, kolayca Mısır'a ulaşırlar. Sultan Selim
Hân, Kahire'ye 15 Şubat 1517 târihinde parlak bir merasimle girdi. 20 Şubat
Cuma günü Melik Müeyyed Camiinde okunan hutbede kendisi için söylenen
“Hâkimü’l Haremeyni’ş Şerîfeyn” unvanını kabul etmedi. Mübarek makamlara
hürmeten ünvanındaki “Hâkim” kelimesi yerine hizmetçi mânâsındaki “Hâdim”i
getirtip “Hâdimü’l-Haremeyni’ş Şerîfeyn” (Mekke ve Medine'nin Hizmetçisi)
ünvanını aldı. Bunu belirtmek için de sarığının üstüne süpürge biçiminde
sorguç taktı.

**(Yeni Rehber Ansiklopedisi, 20.c. 190.s.)**

**15 ŞUBAT 2007**

**YAVUZ SULTAN SELİM HÂNIN TEVÂZUÛ**

On altıncı yüzyılda Osmanlı kara ordusu, dünyânın en büyük ordusuydu. Sultan
Selim Hân, kara askerine verdiği önemi donanmaya da verdi. Mısır'dayken,
Memlüklüler zamanında Kızıldeniz'de donanma kumandanı olan Selman Reis, huzura
gelince, Osmanlı hizmetine alındı. Cezayir hâkimi Barbaros Hayreddîn de Sultan
Selim Hâna elçi gönderip, yardım istedi. Barbaros'un Osmanlı hizmetine
girmesiyle, Akdeniz Türk Gölü olma yoluna girdi. Donanma faaliyetini
tamamlayan Yavuz, devrin büyük âlimi Kemâl Paşazâde'ye niyetinin feth-i
Efrenciye, yâni Avrupa olduğunu bildirmişti. Ancak yakalandığı amansız
şirpençe hastalığı buna mâni oldu. Vefat etmeden bir müddet önce yanında
bulunan Hasan Can; “Sultanım Allâh'ı hatırlamak zamanıdır.” deyince Yavuz
Sultan Selim Hân:

“Lala, Lala bunca zamandan beri bizi kiminle biliyordun. Cenâb-ı Hakk'a
teveccühümüzde bir kusur mu gördün?” buyurmuş ve Yâsin-i şerîf okumasını
istemişti. Kendisi de onunla birlikte okurken rûhunu teslim etmiştir.

Sultan Selim Hânın sandukasının üstünde Mısır seferinde giydiği kaftanı
örtülüdür. Sultan Selim Hân Mısır seferini tamamlayıp, Kahire'den Şam'a
dönerken, yolda, o sırada Anadolu Kâdıaskerliği vazifesini yapan Ahmed ibn-i
Kemâl Paşazadeyi yanına çağırdı. Sohbet ederek giderlerken, İbn-i Kemâl'in atı
birdenbire bir su çukuruna bastığı için Sultan Selim Hânın üstü başı ıslanıp,
kaftanı çamur oldu. İbn-i Kemâl Paşa telâşa düşünce, azametiyle meşhur olan
Sultan Selim Hân; “Bir âlimin atının ayağından sıçrayan çamur, benim için
şereftir. Öldüğüm zaman bu kaftanı böylece sandukanın üstüne koysunlar!”
deyip, sırtından kaftanı çıkarıp, saklattı.

Sofiyye-i âliyyenin büyük âlimi Muhyiddîn-i Arabî'nin Şam'daki kabr-i şerîfini
tespit ettirip yanına cami, türbe, imaret yaptırdı. Çok heybetli olup,
azâmetinden çevresindekiler titrediği hâlde, âlimlere, halkına karşı tevazû
sahibiydi. Devamlı; “Pâdişâh-ı âlem olmak bir kuru kavga imiş. Bir velîye
bende olmak cümleden âlâ imiş.” buyururdu. Çok mütevâzi olup, sâde giyinirdi.
Muhteşem Osmanlı Devletinin ve İslâm âleminin lideri olmasına rağmen Peygamber
(s.a.v.) Efendimizin ahlâkı ile ahlâklandığından debdebe ve şaşaadan uzak
hayat sürerdi.

**(Yeni Rehber Ansiklopedisi, 20.c. 192.s.)**

** **

** **

**16 ŞUBAT 2007**

**SAFER AYINDA YAPACAKLARIMIZ**

Safer:Kamerî ayların ikincisidir. Osmânlı’da resmî vesîkalar ile husûsî
mektûblarda ve takvîmlerde “Saferü’l-hayr” sûretinde yazılır ve “sad” harfi
rumûzuyla gösterilirdi. “El-ukyânûsu’l-basît fî tercemeti’l-kâmûsi’l-muhît” te
safer için şu îzâhât vardır. “Es-safer: Fethateynle bir ‘illet adıdır ki
insânın karnına ‘ârız olup insânın benzini kehrübâ (kehribâr) gibi sarartır.”

**(M. Z. Pakalın, Osmânlı Târih D. ve T. S., 3. c.) **

Bu ayda oruç ve namâz gibi nâfile ibâdetlerin yanısıra Safer ayına hâs duâ ve
ibâdetler de yapılmalıdır. Bu günâhkâr kulların en büyük silâhı duâsıdır.

Peygamber (s.a.v.) Efendimiz şöyle buyurmuştur:

“Duâ ibâdetin iliği ve özüdür.” (Tirmizî)

“Allâh (c.c.)’ün fazl u kereminden isteyiniz; çünkü istenilmesinden hoşlanır.”
(Tirmizî)

“Muhakkak ki Allâh (c.c.), ısrâr ile duâ eden kulunu sever.” buyurmuşlardır.
(Taberânî)

**SAFER AYINDA HER GÜN  OKUNACAK DUÂ**

Bi’smi’llâhi’r-rahmâni’r-rahîm

E‘ûzü bi’llâhi min şerri hâzâ’z-zamâni ve este‘îzu bihi min şürûri
sâiri’z-zamâni ve e‘ûzu bi-celâli vechike ve cemâli kudsike en tücîrenî
mine’l-belâi fî hâzihi’s-seneti ve kınâ min şerri mâ-kazeyte fîhâ ve ekrimnâ
fî’s-saferi yâ ekreme’l-ekremîne. Ezhir vahtim hâzihi’ş-şuhûre ‘aleyye
bi’s-selâmeti ve’s-sa‘âdeti ve li-ehli beytî ve li-‘akribâî ve li-cemî‘i
ümmeti Muhammedin ‘aleyhi’s-salâtü ve’s-selâmu bi-rahmetike yâ
erhame’r-râhimîne. Allâhümme ferricnâ bi-duhûli’s-saferi vahtimlenâ bi’l-hayri
ve’z-zaferi.

**17 ŞUBAT 2007**

**HIFZ DUÂLARI**

E‘ûzu bi’llâhi mine’ş-şeytâni’r-racîmi. Bi-smi’llâhi’r-rahmâni’r-rahîm.
Tehassantü bi-zî’l-mülki ve’l-melekûti, ve’‘tesamtü bi’l-‘izzeti ve’l-ceberûti
ve tevekkeltü ‘alâ’l-meliki’l-hayyi’l-kayyûmi’l-halîmi’llezî lâ-yenâmu ve lâ-
yemûtu. Dahaltü fî hirzi’llâhi. Dehaltü fî hıfzi’llâhi. Dehaltü fî emâni’llâhi
bi-hakkı kâf hâ yâ ‘ayn sâd. Küfîtü ve bi-hâ mim ‘ayn sîn kâf. Humîtü ve bi-
lâ-havle ve lâ-kuvvete illâ bi’llâhi’l-‘aliyyi’l-‘azîmi.

Allâhümma’hruznî bi-hırzi kudretike min keydi’l-a‘dâi ve hallısnî bi-mennike
‘an sûi kasd-i’l-eşkiyâi ve e‘ûzü bi-ke min kahri’l-kâhirîne ve
zulmi’z-zâlimîne ve keydi’l-ümerâi’l-hâsidîne ve ta‘ni’l-eşkiyâi’l-müfsidîne
ve şemâteti’l-eşirrâi’l-mudırrîne ve’l-hamdü li’llâhi rabbi’l-‘âlemîne.

Allâhümme yâ hâfıza Nûhun fî’l-mâ’i ve Yûsufe fî’l-bi’ri ve Yûnuse min
batni’l-hûti ve Eyyûbe fî’d-durri ve Mûsâ fî’l-yemmi ve İbrâhîme fî’n-nâri ve
Muhammedin sallâ’llâhu te‘âlâ âleyhi ve selleme fî’l-ğâri. İhfaznî ve lâ-
tefzahnî ‘alâ rü’ûsi’l-eşhâdi.

Allâhümme innî esbahtü (emseytü) lâ-emlikü li-nefsî darran ve lâ-nef‘an ve lâ-
mevten ve lâ-hayâten ve lâ-nüşûrâ ve lâ-estedî‘u en âhize illâ mâ-a‘taytenî ve
lâ-ettekıye illâ mâ vekîtenî allâhümme ve’ffıknî li-mâ tühibbuhu ve terdâhu
mine’l-kavli ve’l-‘ameli fî tâ‘atike inneke zû’l-fadli’l-‘azîmi.

Bi-smi’llâhi’r-rahmâni’r-rahîm

Fa’llâhu hayrun hâfizan ve hüve erhamu’r-râhimîne.

Bi-smi’llâhi mâ-şâ’a’llâhu lâ-yesûku’l-hayra illâ’llâhi.

Bi-smi’llâhi mâ-şâ‘a’llâhu lâ-yesrifü’s-sûe illâ’llâhi.

Bi-smi’llâhi mâ-şâ’a’llâhu mâ-kâne min ni‘metin fe-mina’llâhi.

Bi-smi’llâhi mâ-şâ’a’llâhu lâ-havle ve lâ-kuvvete illâ bi’llâhi.

Mâ-şâ’a’llâhu te‘âlâ bi-smi’llâhi tevekkeltü ‘alâ’llâhi lâ-havle ve lâ-kuvvete
illâ bi’llâhi’l-‘aliyyi’l-‘azîmi.

Yâ şâfî, yâ kâfî, yâ mu‘âfî.

**18 ŞUBAT 2007**

**SELÂM ÂYETLERİ**

E‘ûzü bi’llâhi mine’ş- şeytâni’r- racîm.

Bi-smi’llâhi’r- rahmâni’r- rahîm .

Selâmün ‘aleyküm ketebe rabbüküm ‘alâ nefsihi’r-rahmeh.

Selâmün aleyküm bi mâ-sabertüm feni‘me ‘ukbe’d-dâr.

Selâmün aleykümü’dhulû’l- cennete bi mâ-küntüm ta‘lemûn.

Ve selâmün ‘aleyhi yevme vülide ve yevme yemûtü ve yevme yüb‘asü hayyen.

Ve’s-selâmü ‘aleyye yevme vülittü ve yevme emûtü ve yevme üb‘asü hayyen.

Selâmün ‘aleyke se-estağfiru leke rabbî innehû kâne bî hafiyyen.

Ve’s-selâmü ‘alâ meni’t-tebe‘a’l-hüdâ.

Ve selâmün ‘alâ îbâdihî’l-lezîne’stafâ

Selâmün ‘aleyküm lâ-nebteği’l-câhilîn.

Selâmün kavlen min rabbi’r- rahîm.

Selâmün ‘alâ Nûhin fi’l-‘âlemîn, innâ kezâlike neczi’l-muhsinîn, innehû min
‘ıbâdine’l-mü’minîn.

Selâmün ‘alâ İbrâhîm, innâ kezâlike neczi’l-muhsinîn, innehû min
‘ıbâdine’l-mü’minîn.

Selâmün ‘alâ Mûsâ ve Hârûn, innâ kezâlike neczi’l-muhsinîn, innehümâ min
‘ıbâdine’l-mü’minîn.

Selâmün ‘alâ İlyâsîn, innâ kezâlike neczi’l-muhsinîn, innehû min
‘ıbâdine’l-mü’minîn.

Ve selâmün ‘ale’l-mürselîn.

Selâmün ‘aleyküm tıbtüm fe’dhulûhâ hâlidîn.

Selâmün hiye hattâ matla‘ı’l-fecr.

**HADÎS-İ ŞERÎF**

“Duâ, gök ile yeryüzü arasında durdurulur ve Nebî (s.a.v.)’e salât getirinceye
kadar o duâdan hiçbir kelime (arşa) yükselmez.” (Tirmizî)

“Rükû’da, ‘sübhâne Rabbiye’l-azîm.’ Diyerek Allah’ı ta’zim ve takdîs ediniz;
secdede duâ etmeğe çalışınız; çünkü oradaki duânız kabûle şâyândır.” (R.
Salihin, Müslim)

**19 ŞUBAT 2007**

**SAFER’İN İLK VE SON ÇARŞAMBA GÜNÜ**

E‘ûzu bi’llâhi mine’ş-şeytâni’r-racîmi. Bi-smi’llâhi’r-rahmâni’r-rahîm.
Selâmun ‘aleyküm ketebe rabbüküm ‘alâ nefsihi’r-rahmete. Selâmun ‘aleyküm bi-
mâ sabertüm fe-ni‘me ‘ukbe’d-dâri. Selâmun ‘aleyküm udhulû’l-cennete bi-mâ
küntüm ta‘melûne. Ve selâmun ‘aleyhi yevme vulide ve yevme yemûtü ve yevme
yub‘asü hayyan. Ve selâmu ‘aleyye yevme vulidtü ve yevme emûtü ve yevme ub‘asü
hayyan. Selâmun ‘aleyke se-esteğfiru le-ke rabbî innehu kâne bî hafiyyan. Ve
selâmun ‘alâ meni’ttebe‘a’l-hüdâ. Ve selâmun ‘alâ ‘ibâdihi’llezîne’stafâ.
Selâmun ‘aleyküm lâ-nebteği’l-câhilîne. Selâmun kavlen min rabbi’r-rahîmin.
Selâmun ‘alâ nûhin fî’l-‘âlemîne. İnnâ ke-zâlike neczî’l-muhsınîne. İnnehu min
‘ibâdinâ’l-mü’minîne. Selâmun ‘alâ ibrâhîme. Ke-zâlike neczî’l-muhsinîne.
İnnehu min ‘ibâdinâ’l-mü’minîne. Selâmun ‘alâ mûsâ ve hârûne. İnnâ ke-zâlike
neczî’l-muhsinîne. İnnehümâ min ‘ibâdinâ’l-mü’minîne. Selâmun ‘alâ ilyâsîne.
İnnâ ke-zâlike neczî’l-muhsinîne. İnnehu min ‘ibâdinâ’l-mü’minîne. Ve Selâmun
‘alâ’l-mürselîne. Selâmun ‘aleyküm tıbtüm fe’dhulûhâ hâlidîne. Selâmun hiye
hattâ metla‘i’lfecri. Allâhümme bârik fî şehri’s-saferi va’htim le-nâ
bi’s-sa‘âdeti ve’z-zaferi.

**SAFER AYINDA KILINACAK NAMÂZ**

Safer ayının ilk ve son çarşamba gecesi nısfu’l-leylden (gece yarısından)
sonra yeryüzüne nâzil olacak belâlardan bi-izni’llâhi te‘âlâ muhâfaza olmak
için imsâkten evvel dört rek‘at nâfile namâzı kılıp Fâtiha’dan sonra zamm-ı
sûre olarak, birinci rek‘atte 17 “İnnâ a‘taynâ”; ikinci rek‘atte 5 “İhlâs”;
üçüncü rek‘atte 1 “kul e‘ûzu bi-rabbi’l-felak”; dördüncü rek‘atte 1 “kul e‘ûzu
bi-rabbi’n-nâs” okuyup selâmdan sonra duâ edilecektir. Kezâ, Safer ayının son
çarşambasının ya gecesi veyâ gündüzü iki rek‘at namâz kılıp birinci ve ikinci
rek‘atte Fâtiha’dan sonra 11’er “İhlâs” okunacak.

Namâzdan sonra 7 def‘a istiğfar edilecek ve el kaldırıp 11 def‘a salât-ı
münciye ve sonlarında inneke ‘alâ külli şey’in kadîr okunacaktır. Bu duâlarda,
“Allâh te‘âlânın, kendimizi ve âile efrâdımızı ve bilcümle mü’minleri âfât-ı
semâvîye, âfât-ı arzîyelerden ve cemî‘ belâlardan muhâfaza buyurulması” için
niyâz edilecektir.

**20 ŞUBAT 2007**

**ALLÂH (C.C.) MÜ’MİNLERİN YARDIMCISIDIR**

“Zât-ı Ulûhiyyetime yemin ederim ki; muhakkak Bedir'de “Allâhü Te‘âlâ (ve
Tekaddes Hazretleri)” size yardım etti. Hâlbuki siz Bedir'de zelil ve fakir
idiniz. Binaenaleyh Bedir vak'asında nail olduğunuz ni'mete şükretmeniz için
Allâh'a ittikânız vâcibdir.” (Âl-i İmrân s. 123)

İşte Bedir günü fakîr, zelîl ve zayıf bir halde bulunan mü'minlere Cenâb-ı
Hakk nusretini ihsan etti. Ebû Cehîl gibi sanâdîd-i Kureyş hep o gün maktul
düştüler. O günden i'tibâren izzet-i îmân tezahür etti. Yevm-i Bedir mebnâ-yı
İslâm oldu. Bunu Cenâb-ı Allâh'tan başka hangi kuvvet yapabilir? Şimdi aklı
olanlar böyle bir nusreti ihsan eden Cenâb-ı Allâh’a tevekkül ve i'timâd etmez
mi? Nasıl olur da sabır ve ittikâ'yı bırakır (feşile) ya'nî cebânet ve za'f-ı
kalbe düşersiniz?!

Binaenaleyh ey mü'minler! Bundan böyle hep Cenâb-ı Allâh'a ittikâ ediniz ki,
nusrete nail olup şükredesiniz!

Cenâb-ı Hakk bu âyet-i kerîmede mü'minlere hitaben: “Siz fakîr ve zelîl
idiniz” mâ'nasında “ezilletün” diye buyurmuştur. “Zelâil” dememiştir. Çünkü
mü'minlerin kâfirlere nisbetle eksiklikleri fakîr olmaları ve silâhlarıyla
bineklerinin az olması idi. “Zelâil” ise; “tamamen zayıf olan, hiçbir kudret
ve kuvveti bulunmayanlar” demektir ki, mü'minlerin durumu böyle değildi.

Kuvvetlerinin azlığına gelince: 70 deve ve üç tane de atları var idi. Atlılar;
Mikdâd bin Esved, Zübeyr bin Avvâm ve Mersed Ganevî (r.a.e.) idi. Allâh (azze
ve celle) yolunda ilk defa at üzerinde muharebe edenler de bunlardır.

Silâhları altı kalkan ve sekiz kılıçtan ibaret idi.

Muharebeye iştirak edenlerin sayısı ise 313 kişi olup 70'i Muhâcirîn'den,
gerisi Ensâr'dan idi.

Düşmanların adedi 1000 civârında olup, 100 atlı ve 100 hecin süvarileri ve
çoğunun arkasında zırh ve çeşitli silâhları bulunuyordu.

**(Hz. Mahmûd Sâmî Ramazanoğlu (k.s.),**

**Bedir Gazvesi ve Sûre-i Enfâl Tefsîri, 5-6.s.)**

**21 ŞUBAT 2007**

**SİLSİLE-İ ÂLİYE'NİN İKİNCİ POSTNÎŞÎNİ **

**HZ. SELMÂN-I FÂRİSÎ (R.A.)**

Ebû Abdullah Selmân-ı Fârisî (r.a.), aslen İranlıdır. Eski ismi “Mâbih” olub,
Babası İran dehkanlarından “Bûd” yahud “Budahşan” isminde bir zât olup
bulunduğu karyenin beyi, ağasıydı. Taraf-ı âli-i  Risâletpenâhî (s.a.v.)’den
kendisine “Selmânu'l-Hayr” lakabı bahşolunmuştur.

Selmân-ı Fârisî (r.a.), gençliğinde Mecûsî iken, dîn-i hak aşkı ile âba ve
ecdadının dînini terk edip ibtida nasraniyyeti kabul etmiş ve O Nûr-ı
Hidayet'e tabi' olmak için refakatlerine dahil olduğu tacirlerin
hıyânetleriyle köle olarak Medine Yahudîlerinden birine satılmışdı.

Süleyman Çelebi Merhumun: Kimde ki aşkın nişanı vardurur, Elbette ânı ma'şûka
irdürür beyti mazmûnunca Hâtemu'n-nebiyyîn (s.a.v.) Efendimiz'in cemâl-i bâ-
kemaliyle ve şeref-i dîn-i İslâm ile müşerref olarak, Hatem-i nübüvvete
ağlayarak yüz sürmüşdü ve matlubuna kavuşmuşdu. İbn-i Sa‘d'in rivayetine göre
Hadîs-i şerîfte: “Selmân'a doyasıya ilim verilmişdir.” buyurulmuşdur.

Kezâ Resûlullâh (s.a.v.): “Cennet üç kişiye yani, Ali, Ammar ve Selman'a
müştakdır.” buyurmuşdur.

Ali (r.a.) onun hakkında: “Ulûm-i evvelini ve âhirini tahsil etmiş bitmez ve
tükenmez bir bahirden, bizden, yani ehl-i Beyt-i Nübüvvetdendir.” diye
buyurmuşdur.

Geceleri Resûlullâh (s.a.v.) ile tenhâca pek çok musâhabet eylerdi. Hicrî 35
senesinde Medayin'de valiyken rahmet-i Rahmân'a kavuşmuşdur.

Kıymettar sözlerinden: Mü'minin dünyada hâl ü şânı tabibi yanında bulunan bir
hastanın hali gibidir ki, o tabib onun derdini ve devasını bildiği için muzır
bir şey iştiha ettiğinde mani olup, eğer onu yersen helak olursun, der. Mü'min
de birçok şeyleri arzu eder ki Hakk Te‘âlâ Hazretleri onu onlardan men'eder.
Tâ ki, öldüğünde cennete idhâl eylesin.

**(Hz. Mahmûd Sâmî Ramazânoğlu (k.s.), **

**Ashab-ı Kiram, 126-145.s.)**

Bir gün Cum’a sûresi nâzil oluyordu. 3. âyetin sonunda Ashab’dan birisi;
“Bunlar kimlerdir yâ Resûlallâh?” diye üç kere sordu.Üçüncüde Allâh Resûlü
(s.a.v.) elini yanındaki Selman-ı Farisî (r.a.)’in omuzuna koyarak:

-“Bunlardan öyle erler gelir ki, îman Süreyya Yıldızı’nda olsa varır erişirler.” buyurdu. (Buharî, Müslim, Tirmizî) Ulemâ diyor ki: “Bu Hadîs-i şerîfte Nakşî Silsilesi’ne işaret vardır.”

**22 ŞUBAT 2007**

**RESÛLULLAH (S.A.V.)’E İTÂATİN TERKİ, ÎMÂNIN YOKLUĞUNU (ZEVÂLİNİ) GEREKTİRİR**

Cenâb-ı Hakk: “Allâh’a karşı gelmekten sakının, aranızda olan şeyleri
düzeltin.” buyurmuştur ki bu, iki türlü tefsîr edilmiştir.

1. “Allâh’ın ikâbından (azâbından) korkunuz. Allâh’ın ma‘siyet olarak
bildirdiği şeyleri yapmağa yeltenmeyiniz... Buna benzer haller sebebiyle,
aranızdaki çekişme ve düşmanlıkları bırakınız ve Allâh’ın ve Resûlü
(s.a.v.)’in hükmettiğine râzı olunuz.”

2. “Cenâb-ı Hakk’ın: “Aranızda olan şeyleri düzeltin.” emri, “Aranızdaki
muhtelif görüşleri düzeltip ıslâh ediniz.” demektir.

Daha sonra Allâhü Te‘âlâ: “Mü’minlerdenseniz... Allâh’a ve Resûlü’ne itâat
edin.” buyurmuştur ki Ashâb-ı kirâm (r.a.e.)’e ve onların yolundan gidenlere:
“Allâh’a karşı gelmekten sakının, aranızda olan şeyleri düzeltin.” diye
emrederek onları, Resûlü (s.a.v.)’in hükmüne muhâlefetten nehyetmiştir. Sonra
onlara “Allâh’a ve Resûlü’ne itâat edin.” emriyle asıl gâyeyi pekiştirmiştir.
Bunu daha da pekiştirmek için “Mü’minlerdenseniz.” buyurmuştur. Bu son emirle
murâd edilen şudur:

Resûlüm (s.a.v.)’in, sizi kendisine da‘vet ve teşvîk ettiği o îmân, ancak
Resûlüm (s.a.v.)’e itâatı iltizâm edip üstlenmekle (vazgeçilmez kılınmakla)
tâm ve mükemmel olur. Binâenaleyh, Resûlüm (s.a.v.)’e itâat etmek dâiresinin
dışında kalmaktan sakınınız.

Tâati terk etmenin, îmânın yokluğunu, zevâl bulmasını gerektireceğini
söyleyenler, bu âyet-i celileyi delîl getirmişlerdir.

**(Fahrüddîn Er-Râzî (r.h.), **

**Tefsîr-i Kebîr Tercümesi, 11.c., 241. s.)**

**23 ŞUBAT 2007**

**MÜRTED VE İRTİDAD MESELELERİ**

İslâm dîninden başka herhangi bir dine mensup olanlar kafir değildir demek,
hıristiyanlar gibi veya bunların kafir olmasında şüphe etmek küfürdür.

İster kafir ister müslüman olarak canımı al demek küfürdür.

Öğretmen talebelerine: Yahudiler Müslümanlardan daha iyidir çünkü onlar
çocuklarının öğrenimine daha iyi önem veriyorlar, demekle mürted olur.

Zina gibi icma ve tevatürle haram olan bir şeyi helal etmek, livata ve zulüm
yapmanın, şarap içmenin de helal olduğunu iddia etmek küfürdür.

Yüce dinle açık olarak alay edip dini inkar kastiyle Kur’an-ı Kerim'i veya
küçük bir parçasını pis yere atmak gibi fiiller de kişiyi kafir eder.

Yukarıda saydığımız sözler ve fiiller bilinerek ve kasten söylenip ve
yapılırsa kişiyi kafir eder. Bilmeyerek veya zorlanarak söylenirse kişiyi
tekfir etmez.

Bu esasa göre göre fetva kitaplarında yazılmış olduğu gibi: Resûlullâh
(s.a.v.) Efendimizin getirdiği dinde haram olduğu bilinenleri helal bilmek
küfürdür. Örneğin: Şarap içmenin, kız kardeş ve benzeri mahremlerle evlenmenin
caiz olduğunu iddia etmek, zarûret zamanları dışında ve şer'i bir şekilde
kesilmeyen hayvanların eti, kanı ve domuz etinin yenmesinin caiz olduğunu
iddia etmek küfürdür.

Küfür kelimesini ve sözünü konuşana rıza göstermek kastıyla gülmek, onu
doğrulamak ve teyid etmek maksadıyla alkışlamak da küfürdür Allâh'tan ve
merhametinden tamamıyla ümit kesmek örneğin: Allâh hiç bir kuluna merhamet
etmez demek. Allâh'ın azabından emin olmak, örneğin: Muti olsun veya asi olsun
Allâh hiçbir kulunu cehenneme atmaz demek ve kıble ehlini tekfir etmek
küfürdür. Bu Ehl-i Sünnetin genel kaidelerindendir.

**(Mehmed Çağlayan, **

**Ehl-i Sünnet ve Akaidi, 276-289.s.)**

** **

**24 ŞUBAT 2007**

**SÜNNET YERİNE KAZA NAMAZI KILMAK**

Kaza namazlarıyla iştigal, nâfile namazlar ile iştiğalden evlâdır, ehemdir.
Fakat farz namazların müekkede olsun olmasın sünnetleri bundan müstesnadır.
Yani bu sünnetleri terkederek bunların yerine kazaya niyet edilmesi evlâ
değildir. Bilâkis bu sünnetlere niyyet edilmesi evlâdır. Hattâ kuşluk, tesbih
namazları gibi haklarında a'sar varit olan nafile namazlar da böyledir.
Bunlara da böyle nafile olarak niyet etmek evlâdır. Çünkü bu sünnetler, farz
namazlarını ikmal eder, bunların telâfisi mümkün değildir, kaza namazlarının
ise muayyen vakitleri olmadığı için telâfileri mümkündür.

Namazları kazaya bırakmak bir günahtır. Bu günahtan mümkün mertebe kurtulmak
için sünnetleri feda etmek münasip olamaz. Böyle bir günahı işleyen kimsenin
fazla ibadette bulunarak afv-ı ilâhîye iltica etmesi icabederken hakkında
şefaat-i Nebeviyyenin tecellisine vesile olacak bir kısım mübarek sünnetleri,
nafileleri terketmesi nasıl muvafık olabilir? Hem bir kısım vaktiyeleri kazaya
bırakmak, hem de diğer bir kısım vaktiyeleri kendilerini mükemmel olan
sünnetlerden tecrit etmek, iki kat kusur olmaz mı? Bunun hilâfına olan bazı
nakiller, mu‘teber değildir, muftâbih olan kavle muhaliftir.

Hem sünnetleri, hem de kaza namazlarını kılmaya müsait vakit bulamadıklarını
iddia edenler bulunursa, bunlar münsîfâne bir iddiada bulunmuş sayılmazlar.
Beyhude yere en kıymetli vakitlerini zayi' eden insanlar, bilmem böyle bir
iddiaya ne yüzle cür'et edebilirler?.

**(Ömer Nasuhi Bilmen, Büyük İslam İlmihali, 183.s.)**

 “Namazını, vakti girince hemen kılandan, Allâhü Te‘âlâ razı olur.
Vakitlerinin sonunda kılanları da affeder.” (Tirmizî) “Allâh'ı anıp, namazını
vaktinde kılanın, sevabı kat kat artar.” (Taberânî)

**25 ŞUBAT 2007**

**RESÛLULLAH (S.A.V.)’E İMAN VE İTAAT**

İmâm Şafiî (r.a.) dedi ki: “Allâh (c.c.); dîninde, farzında ve Kitab'ında,
Resûl (s.a.v.)'e itaâti farz, isyanı haram kılmak sûretiyle, önemli bir yer
verdi. Resûl (s.a.v.)’in fazîletini, Kur‘an-ı Kerim'de, kendine olan îmanla
birleştirerek beyân etti. Allâh (c.c.) buyurdu ki “Allâha ve Resûlüne îman
edin.” (A'raf s. 158) ve yine “Ancak Allâh'a ve Resûlüne îman edenler,
mü'minlerdir...” (Hucurat s. 15)

Allâhü Te‘âlâ temel olan îmanın başlangıcını; ondan sonra gelen şeylerin (îman
edilecek diğer esasların ve amellerin) kabul edilebilmesi açısından, Allâh'a
îman ve sonra Resûlü (s.a.v.)’e îmanda kılmıştır.

İmâm Şafiî (r.a.) dedi  ki: “Allâhü Te‘âlâ bütün insanlara; göndermiş olduğu
vahye (Kur‘an’a) ve Resûlullâh (s.a.v.)’in sünnetine, tâbi‘ olunmasını, itaât
edilmesini farz kılmıştır.

Kerim olan Kitab’ında Allâhü Te‘âlâ şöyle buyurur:

“Muhakkak Allâh (c.c.) mü'minlere, onların içinden, Resûl göndermek sûretiyle
nimet verdi (iyilik etti) ki O Resûl onlara Allâh'ın ayetlerini okuyor, onları
arındırıyor ve onlara Kitab'ı ve Hikmeti öğretiyordu. Oysa önceden onlar
apaçık bir sapıklık içinde idiler.” (Âl-i İmrân s. 164)

Bu âyeti kerîmede Kitâb ve Hikmet beraberce zikredilmiştir. Allâhü Te‘âlânın
Kitâb diye buyurduğu; Kur‘an-ı Kerim'dir. Kur‘an’ı bilen ilim ehlinden,
işittiğim şudur ki; Hikmet buyruğundan kasıt, Resûlullâh (s.a.v.)'in
sünnetidir. Bunun bu manaya gelmesi bir haktır.

Zira Allâh (c.c.) Kur‘an-ı Kerîm'de:

“Ey îman edenler! Allâh'a itaât edin, Resûlü'ne ve sizden olan emir
sahiplerine de itaât edin. Şayet bir hususta anlaşmazlığa düşerseniz, Allâh'a
ve âhirete gerçekten inanıyorsanız onu Allâh'a ve Resûlüne götürün (Onların
hükmüne göre hükmedin) bu hem hayırlı, hem de netice itibariyle daha iyidir.”
(Nisa s. 59) buyurmuştur.

**(İmam-ı Suyutî, Akidede Sünnetin Yeri, 6-7.s.)**

**26 ŞUBAT 2007**

**HAZRETİ PEYGAMBER (S.A.V.) **

**HAKKINDA NE DEDİLER?**

“Sana muasır bir vücut olamadığımdan dolayı müteessirim. Ey Muhammed (s.a.v.)
muallimi ve naşiri olduğun bu kitap (Kur'an) senin değildir. O ilâhîdir. Bunun
ilâhî olduğunu inkar etmek, mevcut ilimlerin batıl olduğunu ileri sürmek kadar
gülünçtür. Bunun için beşeriyet senin gibi mümtaz bir kudreti bir defa görmüş,
bundan sonra da görmeyecektir. Ben huzur-u mehabetinde, kemal-i hürmetle
eğilirim.”

**(Alman Birliğinin Mimarı PRENS BİSMARK)**

•••••••

“Biz Avrupa milletleri medenî imkanlarımıza rağmen, Hz. Muhammed (s.a.v.)'in
son basamağına varmış olduğu merdivenin ilk basamağındayız. Şüphe yoktur ki,
bu yarışmada hiç kimse onu geçemeyecektir.”

**(GOETHE)**

“Kendisini Hz. Muhammed (s.a.v.)’le mukayese edebileceğimiz bir insan bugüne
kadar henüz anasından doğmamıştır.”

**(CARLAYLE)**

•••••••

“Hiçbir insan bu kadar az bir zaman içinde bu kadar muazzam ve payidar bir
inkılap vücuda getiremedi. Hakimdi. Hatipti. Peygamberdi. Fikirler fatihiydi.
İnsanların büyüklüğü hangi ölçü ile ölçülürse ölçülsün, acaba ondan daha büyük
bir insan bulunur mu?”

**(A. D. LAMARTİNE)**

•••••••

Ve son söz: “Canım var oldukça ben Kur'an'ın kölesiyim. Muhammed Muhtarın
(s.a.v.) ayağının tozuyum... Gökler kadar geniş bir ağız isterim ki, o
meleklerin bile kıskandıkları güzeli öveyim.”

**(MEVLÂNA CELÂLEDDÎN-İ RÛMÎ)**

**27 ŞUBAT 2007**

**ALLÂH (C.C.) YOLUNDA DÜNYÂ, **

**EVLÂD VE HER ŞEYDEN FERÂGAT**

Bedir gazvesi başlamak üzere idi. Kureyş ordusu çok yaklaşmıştı. Hazret-i
Peygamber (s.a.v.) Efendimiz arkadaşlarını harekete başlamaktan men ediyor,
ancak düşmân pek fazla yaklaştığı zamân oklarını kullanmalarını emir
buyuruyordu.

Bu muharebe, dünyâ, evlâd ve her şeyden ferâgat ve büyük fedâkârlığın mahşerî
bir günü idi. Çünkü, iki ordu birbirine yaklaştığı zamân karşı karşıya
gelenlerin baba ile evlâd ve kardeş ile kardeş olduğu görüldü.

Bir tarafta hak, bir tarafta bâtıl. Bir tarafta nûr, bir tarafta zulmet. Bir
tarafta muvahhidler, bir tarafta müşrikler duruyordu.

Fakat manzara mâzîde asla misli sebkat etmemiş bir şekilde pek müessir idi.
Bütün dünyâdaki yegâne tevhîd kitlesinin mukadderâtı tehlikede idi. Âlem-i
İslâm’ın hayâtı Bedir cephesinde bulunan birkaç yüz fedaî muvahhidin hayâtına
bağlı görünüyordu.

Hazret-i Ebû Bekir (r.a.)’in henüz İslâmiyyeti kabûl etmeyen oğlu ilerlediği
zamân babası, kılıcını çekmiş oğluna karşı yürümüştü. Oğluyla mukâtele etmek
üzre ruhsat istediyse de:

Resûl-i Ekrem (s.a.v.) Efendimiz:

- “Yâ Ebâ Bekir! Bilmez misin ki sen Benim görür gözüm, işitir kulağım menzilesindesin!” buyurarak ruhsat vermedi ve yanından ayırmadı.

Oğlu Abdurrahman (r.a.) ise bilâhare şeref-i İslâm ile müşerref olup süvari
fırka kumandanlığında bulunarak orduyu İslâm’da büyük hizmetler görmüştür.

İşte dîn kuvveti ve aşkı böyle bahâdır olan bir evlâda karşı yürümekten geri
bırakmamıştı.

Hazret-i Ömer (r.a.) de dayısını öldürmek mecburiyetinde kalmıştı. Hazret-i
Ebû Ubeyde bin Cerrah (r.a.) de, karşısında kendisini öldürmeğe azmeden
babasını öldürmek zarûretinde kalmıştı.

**(Hz. Mahmûd Sâmî Ramazânoğlu (k.s.),**

**Bedir Gazvesi, 44.s.)**

** **

** **

**28 ŞUBAT 2007**

**RESÛLULLAH (S.A.V.) EFENDİMİZ**

**PEYGAMBERLİK GELMEDEN ÖNCE DE**

**GELDİKTEN SONRAKİ GİBİ MA‘SUMDU**

Peygamberimiz (s.a.v.), Allâh (c.c.) kendilerini peygamber olarak ümmetine
gönderdiği andan beri kasıtlı olsun, kasıtsız olsun yalan söylemekten ve
sözünde durmamaktan korunmuştur. Yalan söylemek ve sözünde durmamak O'nun için
müstahil olduğu şer'î, aklî ve nazarî delillerle sabittir. Kendisine
peygamberlik gelmeden önce yalan söylemekten kesin olarak münezzehtir. Büyük
günahlardan icmaen münezzehtir. Küçük günahlardan da beridir. Devamlı olarak
unutmak ve gaflet içinde bulunmaktan, ümmeti için Allâh’ın gönderdiği
hükümlerde kendisine devamlı unutma ve hatâ etme arız olmaktan korunmuştur.
Rıza halinde olsun, öfkeli iken olsun, ciddi konuşurken olsun, şaka yaparken
olsun bütün hallerinde Peygamber (s.a.v.) korunmuştur. Bu hususlara, sımsıkı
sarılman ve kesinlikle kabullenmen sana vaciptir. Bu bölümleri hakkıyla bilmen
ve faidesinin büyük olduğu gibi tehlikesinin de büyüklüğünü bilmen vaciptir.
Çünkü Peygamber (s.a.v.)'e, vacip, caiz ve müstahil olanları, peygamberin
getirdiği hükümlerin (farz, vacip, sünnet gibi) şekillerini bilmeyen kimse,
zikredilen hususların aldıkları hükmün hilâfına itikad etmesinden emin olmaz.
Peygamberimiz (s.a.v.)’e vacip olmayan şeyi O'na isnad etmek suretiyle
Peygamber (s.a.v.)'i kendisine vacip olmayandan tenzih etmez de böylece
bilmediği halde helak olur, cehennemin en derin ve aşağı tabakasına düşer.
Çünkü bâtıl olanın Peygamber (s.a.v.)’de (mevcud olduğunu) sanmak ve Peygamber
(s.a.v.)'e caiz olmayanı O’na isnad ederek varlığına itikad etmek (bu
hususlar), sahibini helak ve hüsrana götürür.

**(Kâdı ‘Iyâz, Şifa-i Şerif Terc., 591.s.)**

**1 MART 2007**

**BAŞLICA MADDİ TEMİZLİKLER**

1) İslâmda, maddî şeylerle kirlenen bir vücudu, bir elbiseyi, bir mekanı
(yeri) ve diğer şeyleri su ile temizlemek esastır. Bu temizleme işlemi,
temizlenecek şeyin durumuna göre farz, sünnet ve müstahabdır.

2) İslamda namaz kılabilmek için abdest almak ve gerekince gusletmek farz olan
bir temizlik görevidir.

3) Müslümanlar için, yüzde, kulakta, burunda, tırnaklarda ve saç-sakallarda
bulunan kirleri gidermek, saçları tarayıp bağlamak ve insanların tiksinmesine
meydan vermemek sünnet olan bir temizlik görevidir.

4) Her müslüman için haftada bir kez olsun, vücudunu yıkamak müstahabdır.
Fazileti çok olan Cuma gününde yıkanmaktır. Çünkü Cuma, müslümanların bir
bayramıdır, bir toplantı zamanıdır. O gün her yönden temiz olmak pek güzeldir.

5) Müslümanlar için, uzayan tırnakları ve fazla uzayan bıyıkları kesmek
müstahabdır. Sakalda sünnet olan bir kabza miktarı uzun olmaktır. Ondan
fazlasını kesmekte bir sakınca yoktur.

6) Koltuklarla kasıklarda bulunan tüyleri yolmak veya traş etmek müstehabdır.
Bunlar, haftada veya onbeş günde bir temizlenmelidir. Bunu kırk güne kadar
uzatmak harama yakın mekruhtur.

7) Erkeklerin veya kadınların ihtiyaca binaen, temizlenmek için kendilerine
özel hamamlara gitmeleri câiz görülmüştür. Yeter ki avret yerlerini örtsünler.
Erkeklerin kendi aralarında, kadınların da kendi aralarında peştemal
tutmayarak açık bir halde yıkanmaları haramdır. Hatta bir kimse yalnız başına
bir yerde yıkanacağı zaman bir peştemal tutmalıdır. Edebe uygun olan budur.
Tenha bir yerde peştemalı sıkmak veya temizlik yapmak için az bir zaman
peştemalsız durmak câiz olabilir.

8) Hamamda vücudun baştan göbeğe kadar ve dizlerden topuklara kadar olan
kısmını tellaka ovdurmakta bir sakınca yoktur. Fakat bazı alimlere göre, bir
zaruret bulunmadıkça ovdurmak mekruhtur. Göbek ile dizler arasındaki kısmı
ovdurmak ise, câiz görülemez. Ayakları ovdurmak da edebe aykırıdır.
İhtiyacından dolayı bu hizmeti gören kimseyi küçültmemelidir.

**(Ömer Nasuhi Bilmen, **

**Büyük İslam İlmihali, 457-458.s.)**

** **

**2 MART 2007**

**RESÛLULLAH (S.A.V.)'E İTAAT,**

**ALLÂH (C.C.)’E İTAATTİR**

Peygamber (s.a.v.)’e itaat etmek, O (s.a.v.)'in sünnetini yerine getirmeyi,
getirmiş olduğu hususları kabullenip boyun eğmeyi gerektirir. Allâh (c.c.)
hiçbir peygamber göndermedi ki, ümmetlerinin kendilerine itaat etmesini vacip
kılmasın. Peygamber (s.a.v.)’in sünnetini yerine getirerek, O (s.a.v.)’e itaat
eden kimse, Allâh'ın farzlarını da yerine getirip Allâh'a itaat eder. Sehl b.
Abdullah'tan, “İslâm Şeriatı” sorulunca şöyle cevap verdi: “Peygamber size ne
verdi ise, onu alın.”

Semerkândî de der ki: Farzları yerine getirmek sûretiyle Allâh'a, sünnetlerini
yerine getirmekle de Peygamber (s.a.v.)’e itaat ediniz. Yine Allâh'ın size
haram kıldığı hususlardan uzaklaşmak sûretiyle, Allâh'a itaat edin, Resûlullâh
(s.a.v.)’in size tebliğ ettiği hususlarda O (s.a.v.)’e itaat edin denildi.

Zührî der ki: Bana Ebû Seleme b. Abdullah kendisinin Ebû Hureyre (r.a.)’in
şöyle dediğini işittiğini haber verdi: Resûlullâh (s.a.v.) buyurdu ki: “Bana
kim itaat ederse, o Allâh'a itaat etmiş olur. Kim bana isyan ederse, Allâh'a
isyan etmiş olur. Benim emrime itaat eden, bana itaat etmiş, emirlerime isyan
eden de bana isyan etmiş olur.

(Kadı ‘Iyaz, Şifâ-i Şerîf, 382.s.)

Bir elçiyi tanımak, onun kendisini değil, onu görevlendirip gönderen makamı
tanımaktır. Mesela bir devletin elçisini, memurunu reddetmek, o devleti ve
onun kanunlarını reddetmek olduğu gibi, Allâh (c.c.)’ün elçisi demek olan
Peygamber (s.a.v.)’i kabul etmeyip reddetmek de Allâh (c.c.)’e küfür ve
saygısızlıktır. Bundan dolayı Allâh (c.c.)’ün elçisine itaat etmekten
kaçınanlar, Allâh (c.c.)’e ibadet ve taatten kaçınan kafirlerdir. Allâh (c.c.)
de kafirleri sevmez, küfrün hiçbir çeşidine razı olmaz. Eğer Hıristiyanlar
Allâh (c.c.)’ü sevselerdi, İsa (a.s.)’ı Allâh (c.c.)’ün bir peygamberi olarak
tanırlar ve O’na bir tanrı olarak ibadet değil, bir peygamber olarak itaat
ederler.

**(Hak Dini Kur’an Dili, 2.c. 342.s.)**

** **

**3 MART 2007**

**KADINLARIN, RESÛL (S.A.V.) EFENDİMİZE Bİ‘ÂTLARI VE ERKEKLERİN KADINLARLA MUSÂFAHA ETMESİ**

Gafile binti Ubeyd (r.anhâ) anlatıyor: Ben ve annem Haris kızı Karire, muhâcir
kadınlarla beraber Allâh Resûlü (s.a.v.)’e bi‘ât ettik. O, Ettah'da çadır
kurmuştu. Bize Allâh (c.c.)'e hiçbir şeyi ortak koşmamamıza dâir âyeti sonuna
kadar okudu. Kabûl edip, O (s.a.v.)’e bi‘ât için elimizi uzattığımızda, “Ben
kadınların eline dokunmam.” buyurdu. Allâh (c.c.)'den bizim için afv diledi.
Bi‘âtimiz bu şekilde oldu.

Ümeyye b. Rukeyka (r.anhâ) anlatıyor: Kendisine bi‘ât etmek isteyen kadınlarla
beraber Allâh Resûlü (s.a.v.)’e geldim. Biz:

“- Allâh (c.c.)'e hiçbir şeyi ortak koşmayacağımıza, çocuklarımızı
öldürmeyeceğimize, iyilikte ve doğrulukta kimseye iftirada bulunmayacağımıza
ve sana âsî olmayacağımıza dâir sana bi‘ât ediyoruz.” dedik. Allâh Resûlü
(s.a.v.):

“- Güç ve tâkatiniz yettiğince.” buyurdu. Bunun üzerine: “- Allâh Resûlü
(s.a.v.), bize kendimizden daha merhametli, haydi sana bi‘ât edelim, ya
Resûlallah!” dedik.

“- Ben kadınlarla musâfaha etmem. Benim yüz kadına söylediğim söz bir kadına
söylediğim söz gibidir.” buyurdu.

**(M. Yûsuf Kandehlevî (rh.a.),**

**Hadîslerle Müslümânlık, 1.c. 249.s.)**

**HADÎS-İ ŞERÎF**

“Benden sonra erkeklere, kadınlardan daha zararlı fitne ve fesad (amili)
olarak hiçbir şey bırakmadım.” (Buhârî)

**4 MART 2007**

**ALLÂH (C.C.) VE RESÛLÜ (S.A.V.) BİR İŞE HÜKÜM VERDİĞİ ZAMAN İNANAN ERKEK VE KADINA, O İŞİ KENDİ İSTEKLERİNE GÖRE SEÇME HAKKI YOKTUR (Ahzab s. 36)**

Allâh (c.c.) ve Resûlü (s.a.v.) bir işe hüküm verdiği zaman, yani Allâh Resûlü
(s.a.v.) hüküm ve karar verdiğinde -ki burada Allâh (c.c.)’ün zikredilmesiyle,
Hz. Peygamber (s.a.v.)’in durumunun yüceltilmesi ve O (s.a.v.)’in bir işe
hüküm vermesinin, aynı zamanda Allâh (c.c.)’ün hüküm vermesi demek olduğunun
bildirilmesi amaçlanmıştır. Nitekim, Hz. Peygamber (s.a.v.)’e itaat etmek,
Allâhü Te‘âlâya itaat etmek demektir.- İnanmış bir erkek ve kadına, o işi
kendi isteklerine göre seçme hakkı yoktur. Aksine kendi düşünce ve
tercihlerini, Allâh Resûlü (s.a.v.)’in düşünce ve tercihine tabi kılmaları
gerekir.

Rivayet edilmiştir ki, Hz. Peygamber (s.a.v.), halası Abdülmuttalib’in kızı
Ümeyye’nin kızı Zeyneb binti Cahş (r.anhâ)’yı, evlatlığı Zeyd b. Harise
(r.a.)’e istemişti. Zeyneb (r.anhâ) beyaz tenli ve güzeldi. Zeyd (r.a.) ise
siyah olduğundan Zeyneb (r.anhâ) O’nu istememiş ve Hz. Peygamber (s.a.v.)’e
şöyle demiştir:

“Ey Allâh’ın Resûlü! Ben senin halanın kızıyım ve Kureyş’in en ileri
gelenlerine mensûbum. Bu nedenle onu kendime reva göremiyorum.” Aynı şekilde
kardeşi Abdullâh da bu işe razı olmamıştı. Bunun üzerine bu âyet inmiştir.

Bunun üzerine Zeynep (r.anhâ) gönül rızasıyla Hz. Zeyd (r.a.) ile evlenmeyi
kabul etmiştir. Her kim Allâh (c.c.) ve Resûlü (s.a.v.)’e herhangi bir hususta
karşı gelir ve kendi görüşüyle hareket ederse şüphesiz apaçık bir şekilde hak
yoldan sapmış ve dosdoğru yoldan ayrılmış olur.

**(İsmail Hakkı Bursevî, Rûhu’l Beyân Tefsiri, 6.c., 450.s.)**

Yüzlerinin ateşte evrilip çevrileceği gün, derler ki: "Eyvahlar bize! Keşke
Allâh'a itaat etseydik ve Resûle de itaat etseydik." (Ahzap s. 66)

**5 MART 2007**

**HANGİ PİSLİKLER NAMAZA MÂNÎDİR**

Ağır necaset (pislik) sayılan bir şeyin: Katı ise üç gramdan, sıvı ise el
ayasından daha geniş olan miktarı, giderilmesi mümkün olunca, namazın
sıhhatine engel olur. Bu anılan ve ondan daha az olan miktarlar ise az
necasettir, namazın sıhhatine engel olmaz; bağışlanmış sayılır.

İnsanların sidikleri, tersleri (dışkıları), menileri, idrardan sonra gelen
vedîleri (kalın akıntı) ve şehevî bir istekten sonra gelen mezîleri, ağız
dolusu kusuntuları, organlardan çıkıp akan kanları ve bedenlerinden kesilip
düşen et ve deri parçaları, kadınlara ait adet ve lohusalık kanları ile,
devamlı bir şekilde gelen istihaze kanları da bu ağır necasetler kısmına
girer.

Eti yenmeyen hayvanların sidikleri, ağızlarından gelen salyaları, akan kanları
ve kuşlardan başka bütün hayvanların tersleri, eti yenen hayvanlardan tavuk,
kaz ve ördeklerin tersleri de necâsettir.

Şarab ittifakla ve diğer sarhoşluk veren içkiler çoğunluk görüşü ile pistir.
Çünkü bunların hepsi akla ve sağlığa zararlıdır. Hepsi dince yasak şeylerdir.
Bunlardan kaçınmak dince istenmektedir. Bunlara yasağın konması ve bunlardan
nefret edilmesi de bu hikmete bağlıdır. Hele ibadetlerde temizliğe ve paklığa
riayet edilip ihtiyatlı davranmak en önemli işlerdendir. İbadetlerin tam bir
temizlik içinde Allah'ın emrine uyularak yapılması farzdır.

**(Ömer Nasuhi Bilmen, İslâm İlmihali, 60-61.s.)**

“Misvâk ile dişler temizlenerek kılınan namâzın fazileti misvâklanmadan
kılınan namâzdan yetmiş kat fazladır.” (H. Şerîf, Ahmed b. Hanbel’den)

“Hiçbir namâz taharetsiz kabul olunmaz; gânimetten aşırılan hiçbir maldan da
sadaka kabul edilmez.” (H. Şerîf, Müslim)

**6 MART 2007**

**HZ. PEYGAMBER (S.A.V.)’İN KALBİNDEN KORKU ÇIKARILMIŞTIR**

Mâlik bin Sa’saa (r.a.)’in rivayetine göre Nebiyyi Ekrem (s.a.v.) Efendimiz
Mi‘râc gecesinin esrarından Ashaba haber verip buyurmuştur ki:

“Ben, Hatim’de veya Hicr-i İsmail’de yatmakta iken -Hatim ile Hicr-i İsmail
ikisi bir ma‘nâyadır- Cebrâil (a.s.) geldi, göğsümü şuradan şuraya kadar yani
boğaz çukurundan kıl bittiği yere kadar yardı. Kalbimi çıkardı sonra içi îmân
ile dolu altın bir leğen (veya bir tas) getirildi. Kalbim zemzem suyu ile
yıkandıktan sonra içi îmân ve hikmet dolduruldu. Sonra eski haline iâde olundu
ve bir rivâyette Buharî’nin Salât bahsi şerhinde “Göğsümü kapayıp üzeri
mühürlendi.” buyurmuştur.

Mevâhib-i Ledünniye’de şakk-ı sadr hakkında şöyle bir îzâhat vardır: Şakk-ı
sadr üç kere vâki‘ olmuştur. Birisi beş altı yaşında sabî iken, diğeri Cebel-i
Hira’da vahy-i ilâhî geldiğinde ve biri de bu Mî’râc-ı Nebevî (s.a.v)’de.

Şakk-ı sadr’in hikmeti urûca istî‘dâd hâsıl olmasıdır. Bir de denilmiştir ki
Hakk Sübhanehu ve Te’âlâ Hazretlerine kemâl-i îtimad ile mehâlikden korkmaz
hâle gelmek. Onun için Resûlullah (s.a.v.) nâsın en şecîi (cesuru) idi.
Gazalarda, harblerde Ashaba havf ve haşyet gelip dağıldığı zamanlarda -ki
Huneyn gazasında olduğu gibi- bineği üzerinde olduğu halde bineğini ileri
sürer; Ashab da “Ya Resûlallâh neylersin?” diye tutarlardı. Vech-i
mübareklerine asla korku gelmezdi.

Şakk-ı sadr-ı nebevî zahirî olarak vâkî’ olmuştur. Bu hususda biz mü’minler bu
şakk-ı sadrın zahirî olarak vuku bulduğunu kabul etmekliğimiz vâcibdir. Yoksa
fikrimizi teşvişe uğratıp da başka bir ma‘nâya hamletmemekliğimiz lâzımdır.

**(Hz. Mahmûd Sâmî Ramazânoğlu (k.s.),**

**Musahabe 3, 30-31.s.)**

**7 MART 2007**

**HÂCET NAMÂZI**

Şöyle ki: Uhrevî veyâ dünyevî bir hâceti olan kimse güzelce abdest alır, yatsı
namâzından sonra iki veyâ dört, bir kavle göre on iki rek‘at namâz kılar.

Sonra Hakk Te‘âlâ Hazretlerine senâda, Resûl-i Ekrem (s.a.v.) Efendimize
salâtü selâmda bulunur.

Ba‘dehu hâcet duâsını okuyup hâcetinin husûlünü (ihtiyacının giderilmesini)
Allâhü Te‘âlâdan niyâz eder.

Hâcet namâzının birinci rek‘atında Fâtiha-yı şerîfeden sonra üç kerre
Âyetü’l-kürsî, öbür üç rek‘atında da birer Fâtiha ile, birer İhlâs ve
Mu‘avvizeteyn sûreleri okunması hakkında bir hadîs-i şerîf vardır.

Hâcet Duâsı:

Allâhümme innî es’elüke tevfîka ehli’l-hüdâ ve a‘mâle ehli’l-yakîn ve
münâsahate ehli’t-tevbeti ve ‘azme ehli’s-sabri ve cidde ehli’l-haşyeti ve
talebe ehli’r-rağbeti ve te‘abbüde ehli’l-verâi ve ‘irfâne ehli’l-‘ilmi hattâ
ehâfuke.

Allâhümme innî es’elüke mehâfeten tahcüzünî ‘an ma‘siyetike hattâ a‘mele bi-
tâ‘atike ‘amelen estehıkku bihi rızâke ve hattâ ünâsıhake bi’t-tevbeti havfen
minke ve hattâ uhlisa leke nasîhate hubben leke ve hattâ etevekkele ‘aleyke,
fî’l-umûri husne zannin bike sübhâne hâlikın nûr.

••••••••

**RIZIK BOLLUĞU İÇİN OKUNACAK DUÂ**

Aşağıdaki âyet-i celîle, Zâriyât sûresi (ellisekizinci) 58. âyet olup akşam ve
sabah veyâhud beş vakitte on birer kerre okunacaktır:

İnna’llâhe hüve’r-razzâku zû’l-kuvveti’l -metîn.

**8 MART 2007**

**ALLÂH (C.C.), HİÇ BİR KULUNUN             AMELİNDEN HABERSİZ DEĞİLDİR**

Nebiyy-i Ekrem (s.a.v.):

“Zikrullah hâricinde kalan şeyler hakkında çok söz etmeyiniz. Çünkü zikrullah
bulunmayan şeyleri çok konuşmak kalbi katılaştırır. İnsanların Allâh’tan en
uzak olanı, kalbi katı olanıdır.“ buyurmuşlardır.

Yine Resûl-i Ekrem (s.a.v.) buyurmuşlardır ki:

“Dört şey şekavet alâmetlerindendir: Gözü yaşarmamak, Kalbi katı olmak, Tûl-i
emel (hırs, tamah) sahibi olmak, Dünyâya haris olmak.”

Nice kalbler vardır ki taş gibi katıdırlar. Kur’an te’sir etmez. Hadîs te’sir
etmez. Hikmet ve öğüt bir fâide vermez. Bunlar kâfir ve münafıkların
kalbleridir ki mühürlenmişlerdir.

Allâh (c.c.), hiçbir kulunun amelinden habersiz değildir. Onları gerek anında,
gerekse bir müddet sonra mücâzat veya mükâfatlandırır.

Küfür içinde olanları acilen cezalandırması, inkârlarını kalblerinin daha
fazla katılaşmasına sebeb kılmakla olur. Kalblerinin katılaşması inkârlarını,
inkârları da amellerinin fesadını artırır. Ve neticede mühürler. Nebiyy-i
Ekrem (s.a.v.) bu ma‘nâya işaret için:

“Hiçbir kalb yoktur kî Rahman’ın kudret parmaklarından iki parmağı arasında
bulunmasın. Dilerse istikamet üzere tutar, dilerse saptırır.” buyurmuşdur.

Cenâb-ı Hakk’ın diğer mücâzâtı da âhirete bırakarak amellerin karşılığını
vermektir ki kâfirlerin ekserisinin ve münafıkların pek çoğunun amellerini bu
şekilde te’cil eder.

**(Hz. Mahmûd Sâmî Ramazânoğlu (k.s.),**

**Bakara Sûresi Tefsiri, 148-149.s.)**

**9 MART 2007**

**BAŞLICA MANEVİ TEMİZLİKLER**

1) Kalbleri güzel ahlakla, güzel niyetlerle temizleyip süslemeye ve
nurlandırmaya çalışmalıdır. Manevî temizlik bunlarla ortaya çıkar.

2) Günahlarla kirlenen kalbleri tevbe ve istiğfarla temizlemeye çalışmalıdır.
Bilindiği gibi, günahlar büyük ve küçük diye iki kısımdır. Büyük günahların
başlıcaları şunlardır:

Yüce Allâh (c.c.)'ü inkar etmek, Yüce Allâh (c.c.)'e ortak koşmak, kesinlikle
sabit olan bir dinî hükme inanmamak. Bu üçü, Allâh (c.c.) korusun, küfürdür.
Allâh (c.c.)'ün rahmetinden ümidi kesmek, Allâh (c.c.)'ün azabından ve
mekrinden emin olmak. Günah üzerine devam edip ısrar etmek (herhangi bir
günahı devamlı olarak işleyip durmak). Namazı, orucu terk etmek. Allâh (c.c.)
yolunda cihaddan kaçınmak. Anaya ve babaya asî olmak. Yalan yere şahidlikte
bulunmak ve yemin etmek. Bir kimseyi haksız yere öldürmek. Bir kimsenin bir
organını haksız yere kesmek veya işlemez hale sokmak. Faiz yemek, hırsızlık
etmek ve rüşvet almak. Yetim malı yemek. Zina ve livata denilen çirkin işleri
yapmak. İffetli kadınlara fuhuş isnad etmek.

İşte bunlar, dereceleri farklı olan birer büyük günahtır. Diğer bir çok
günahlar da küçük günahlardır.

3) Günahların bir kısmı, yalnız Allâhü Te‘âlânın hakkına aiddir. Diğer bir
kısmı da insanların hakları ile ilgilidir. Birinci kısım günahlar için insan
kalbi ile pişman olup Yüce Allâh (c.c.)'den af dilemeli ve bir daha öyle bir
günah işlememeye kesinlikle karar vermelidir. O günah küfrü gerektiren bir iş
ise, hemen imanı yenilemeli ve nikahı tazelemelidir. Namaz ve oruç gibi,
kazası gereken bir ibadetin terkinden ibaret ise, hemen onu kazaya
çalışmalıdır.

Görülüyor ki, kutsal İslam dini, hem maddî hem de manevî temizlikleri birer
dinî hükme bağlamış, bunları yalnız insanların keyiflerine bırakmamıştır.
Peygamber (s.a.v.) Efendimiz de şöyle buyurmuşlardır: “Şüphe yok ki Yüce Allâh
(c.c.) temizdir, temizliği sever. İkramı boldur, ikramı sever. Cömerttir,
cömertliği sever. Artık evlerinizin çevresini temiz tutun; Yahudîlere
benzemeye çalışmayın.”

**(Ömer Nasuhi Bilmen, **

**Büyük İslam İlmihali, 458-459s.)**

**10 MART 2007**

** **

**NAMAZ**

Kişi namazının dış yönüne gereken itinayı göstereceği gibi, namazın iç yönünü
ilgilendiren huşû ve kalbiyle tamamen Allâh’a yönelmesini de bilmelidir. Bu
hususta İbrahim en-Nehâî (rh.a.) şöyle diyor: “Bir adamın namaz kılarken rükû
ve secdeleri hafif tuttuğunu görürsen, aile fertlerine acı. Yani o kimsenin
geçim sıkıntısı içinde olduğunu düşünün ve kendisine acıyın.”

“Namazı kılın.” (Bakara s. 43) emriyle kıyamı, “Namazlarına devam edenler.”
(Mearic s. 23) âyetiyle devamı ve muhafazayı, “Şüphesiz ki namaz, müminler
üzerine belli vakitlerde farz kılınmıştır.” (Nisa s. 103) âyetiyle belirli
vakitlerde kılınmasını, “Rükû edenlerle beraber rükû edin.” (Bakara s. 43)
âyetiyle cemaatle edasını, “Öyle müminler ki, onlar namazlarında huşu
içindedirler.” (Mü’minûn s. 2) âyetiyle de huşû emrediliyor. İşte tüm bu
emirlerden sonra insanlar birkaç tabakaya ayrılırlar:

a- Namazı kabul etmeyenler: “Ne iman etti ne de namaz kıldı.” (Kıyame s. 31)
b- Namazı kabul eden, fakat gereğini yapmayanlar. Bunlar da kitap ehlidir.
Allâh (c.c.):“Nihayet onların peşinden öyle bir nesil geldi ki, bunlar namazı
terkettiler.” (Meryem s. 59) buyurmuştur. c- Bir kısmını yerine getirirken,
bir kısmını da tembellik yüzünden terkedenler. Bunlar münafıklardır. Allâh
(c.c.) buyurmuştur ki: “Şüphesiz münafıklar Allâh’a oyun etmeye kalkışıyorlar.
Halbuki Allâh, onların oyunlarını başlarına çevirmektedir. Onlar namaza
kalktıkları zaman üşenerek kalkarlar.” (Nisa s. 142) Onların varacakları yer
“veyl”dir. Veyl, cehennemde bir vadidir ki dünyadaki dağlar, içerisine
konulacak olsa hararetinden eriyip akardı.    d- Hem kabul eden, hem de
gereğini yerine getirenler, şartlarına uyarak vakitleri içerisinde
kılanlardır. Bunların başında Hz. Muhammed Mustafa (s.a.v.) gelir. Allâh
kendisi için şöyle buyuruyor: “(Resûlüm) Senin, gecenin üçte ikisine yakın
kısmını, (ibadetle) geçirdiğini, Rabbin kesinlikle biliyor.” (Müzzemmil s. 20)
Ashabı da öyleydi. Nitekim onlar hakkında da şöyle buyuruluyor: “Gerçekten
müminler kurtuluşa ermiştir. Onlar ki, namazlarında huşu içindedirler.”
(Müminûn s. 1-2) Bunların varacakları yer ise: “İşte Firdevs cennetine vâris
olacak olanlar onlardır” (Mü’minûn s. 10-11) âyetiyle açıklandığı üzere,
Firdevs cennetidir.

**(İsmail Hakkı Bursevi, Rûhu’l-Beyân Tefsîri, 1.c.,63.s.)**

**11 MART 2007**

**HASED**

Resûl-i Ekrem (s.a.v.) şöyle buyurmuştur:

“Ateşin odunu yakıp yok ettiği gibi, hased de sevabları yer ve mahveder.” (Ebû
Davud)

“Çekememezlik yapmayın, birbirinizden ayrılmayın, husumetleşmeyin, arka
çevirmeyin, ey Allâh’ın kulları kardeş olun” (Buhârî)

Hased;bir ni’meti ona çok görüp onun elinden gitmesini istemektir. Adamın
varlığını çok görmek ve yok olmasına sevinmektir.

Resûl-i Ekrem (s.a.v.):

“Mü’min gıbta eder, münâfık ise hased eder” buyurmuştur.

Başkasının elinde olan ni’metten hoşlanmayıp onun yok olmasını istemek, her
hâli ile haramdır.

Burada ne özür, ne de ruhsat vardır. Sana zararı dokunmadan bir müslümanın
rahata ulaşmasına hoşlanmamak kadar günah ne olabilir? İşte buna işaret olmak
üzere Kur’an-ı Kerim’de şöyle buyrulmuştur:

“Sizden bir iyilik gelse, onların fenasına gider; başınıza bir kötülük gelse
buna sevinirler.” (Al-i İmran s. 120) Bu sevinç, belaya sevinmektir ki, hased
ile arkadaştır.

Hased vesilesi ile meydana gelen kötülükler, hakkı inkâr, dil uzatmalar, el
ile zarar vermeler gibi kötülükler, geçmiş milletleri helâk eden
hastalıklardandır.

Hasedi tedâviye gelince: Kişi arzularının aksine olarak mahsudu (hased
edileni) övmeli, nefsi kibretmesini isterse tevâzu’ göstermeli, adamdan özür
dilemeli, şayet nefsi vermemeği teklif ederse vermeğe gayret etmelidir.
Kişinin zoraki böyle yapmasını fark eden mahsud memnun kalır ve onu sevmeğe
başlar, bu sûretle karşılıklı muhabbet başlar ve hased hastalığı da kaybolur.

Hasedin fiiliyat sahasındaki kısmına, gıybet ve yalan denir. Bunlar hasedin
kendisi değil, hasedden doğan şeylerdir.

Resûl-i Ekrem (s.a.v.)’den mevkuf ve merfu’ olarak. “Üç şeyden kurtuluş
yoktur. Ancak bunların da çıkar yolu vardır. Hasedden kurtuluşun çaresi
azgınlık göstermemektir.” rivayeti de bunu tey’id eder.

**(Huccetü'l İslâm İmâm-ı Gazâli (rh.a.),**

**İhyâ-u Ulumi'd-dîn, 3.c., 419-448.s.)**

**12 MART 2007**

**SAFER’İN İLK VE SON ÇARŞAMBA GÜNÜ**

E‘ûzu bi’llâhi mine’ş-şeytâni’r-racîmi. Bi-smi’llâhi’r-rahmâni’r-rahîm.
Selâmun ‘aleyküm ketebe rabbüküm ‘alâ nefsihi’r-rahmete. Selâmun ‘aleyküm bi-
mâ sabertüm fe-ni‘me ‘ukbe’d-dâri. Selâmun ‘aleyküm udhulû’l-cennete bi-mâ
küntüm ta‘melûne. Ve selâmun ‘aleyhi yevme vulide ve yevme yemûtü ve yevme
yub‘asü hayyan. Ve selâmu ‘aleyye yevme vulidtü ve yevme emûtü ve yevme ub‘asü
hayyan. Selâmun ‘aleyke se-esteğfiru le-ke rabbî innehu kâne bî hafiyyan. Ve
selâmun ‘alâ meni’ttebe‘a’l-hüdâ. Ve selâmun ‘alâ ‘ibâdihi’llezîne’stafâ.
Selâmun ‘aleyküm lâ-nebteği’l-câhilîne. Selâmun kavlen min rabbi’r-rahîmin.
Selâmun ‘alâ nûhin fî’l-‘âlemîne. İnnâ ke-zâlike neczî’l-muhsınîne. İnnehu min
‘ibâdinâ’l-mü’minîne. Selâmun ‘alâ ibrâhîme. Ke-zâlike neczî’l-muhsinîne.
İnnehu min ‘ibâdinâ’l-mü’minîne. Selâmun ‘alâ mûsâ ve hârûne. İnnâ ke-zâlike
neczî’l-muhsinîne. İnnehümâ min ‘ibâdinâ’l-mü’minîne. Selâmun ‘alâ ilyâsîne.
İnnâ ke-zâlike neczî’l-muhsinîne. İnnehu min ‘ibâdinâ’l-mü’minîne. Ve Selâmun
‘alâ’l-mürselîne. Selâmun ‘aleyküm tıbtüm fe’dhulûhâ hâlidîne. Selâmun hiye
hattâ metla‘i’lfecri. Allâhümme bârik fî şehri’s-saferi va’htim le-nâ
bi’s-sa‘âdeti ve’z-zaferi.

**SAFER AYINDA KILINACAK NAMÂZ**

Safer ayının ilk ve son çarşamba gecesi nısfu’l-leylden (gece yarısından)
sonra yeryüzüne nâzil olacak belâlardan bi-izni’llâhi te‘âlâ muhâfaza olmak
için imsâkten evvel dört rek‘at nâfile namâzı kılıp Fâtiha’dan sonra zamm-ı
sûre olarak, birinci rek‘atte 17 “İnnâ a‘taynâ”; ikinci rek‘atte 5 “İhlâs”;
üçüncü rek‘atte 1 “kul e‘ûzu bi-rabbi’l-felak”; dördüncü rek‘atte 1 “kul e‘ûzu
bi-rabbi’n-nâs” okuyup selâmdan sonra duâ edilecektir. Kezâ, Safer ayının son
çarşambasının ya gecesi veyâ gündüzü iki rek‘at namâz kılıp birinci ve ikinci
rek‘atte Fâtiha’dan sonra 11’er “İhlâs” okunacak.

Namâzdan sonra 7 def‘a istiğfar edilecek ve el kaldırıp 11 def‘a salât-ı
münciye ve sonlarında inneke ‘alâ külli şey’in kadîr okunacaktır. Bu duâlarda,
“Allâh te‘âlânın, kendimizi ve âile efrâdımızı ve bilcümle mü’minleri âfât-ı
semâvîye, âfât-ı arzîyelerden ve cemî‘ belâlardan muhâfaza buyurulması” için
niyâz edilecektir.

**13 MART 2007**

**KIBLE YÖNÜNÜ BİLMEYEN KİMSE NE YAPAR?**

Namazda Kâbe’ye yönelmek şarttır. Kıble, Mekke’deki bir binadan ibaret
değildir. O mübarek yerin göklere doğru üst tarafı ve derinliklere doğru alt
tarafı hep kıble yönüdür.

Kıble yönünü bilmeyen ve yanında soracak bir adam bulamayan kimse, araştırma
yapar. Bazı işaretlere, güneşe ve yıldızlara bakarak kıble yönünü araştırır da
kanaat getirdiği tarafa doğru namazını kılar.

Namazını tamamladıktan sonra kıble yönünü belirlemede hata ettiğini anlarsa,
artık o namazı iade etmez. Fakat namaz içinde iken kıble yönünü bilecek olsa,
o tarafa dönerek namazını tamamlar; yeniden kılması gerekmez. Kıble yönü
üzerindeki şüphe, ister şehir içinde, ister kırda, ister karanlık gecede ve
gündüz vaktinde olsun, durum aynıdır. Böyle bir kimsenin kapıları çalıp
kıbleyi sorması gerekmez.

Bir kimse kıble yönünden şüphelense ve yanında kıbleyi bilen bir adam olduğu
halde ondan sormayarak kendi araştırmasına göre bir tarafa yönelerek namaz
kılsa, eğer gerçekten isabet etmişse namazı sahih olur; fakat isabet etmemişse
namazı sahih olmaz. Gözleri görmeyenin durumu da böyledir.

Kıble konusunda güvenilir bir kimsenin sözü, insanın kendi kanaatine uymasa
bile, onu tutmak gerekir. Çünkü haber verme, araştırmadan daha kuvvetlidir.

Kıble yönünden şüpheye düşen kimse, araştırma yaptığı halde "kanaatına aykırı"
bir tarafa yönelerek namazını kılsa sahih olmaz. Bu durumda kıbleye isabet
etmiş bile olsa, namazını iade etmesi gerekir.

Bir gemi içinde namaz kılan kimse gücü yetiyorsa kıbleye doğru kılar; istediği
tarafa doğru kılamaz. Gemi her döndükçe, onun da kıbleye doğru dönmesi
gerekir.

**(Ömer Nasuhi Bilmen, İslâm İlmihali, 108-111.s.)**

**14 MART 2007**

**RESÛLULLAH (S.A.V.)’E İTAAT FARZDIR**

Allâh (c.c.) Resûlüne olan itaâtin, teslîmiyyetin ve bağlılığın bizzat
kendisine yapılmış olacağını birçok âyetinde belirtmiştir. Allâh (c.c.)
buyurur ki:

“Hayır, Rabbine and olsun ki, aralarında çekiştikleri şeylerde seni hakem
tayin etmedikçe ve sonradan haklarında verdiğin hükme, içlerinde hiçbir
sıkıntı duymadan tam olarak teslim olmadıkça iman etmiş olmazlar.” (Nisa s.
65)

Ve yine Resûlullâh (s.a.v.)’in emrine tabi olmayı gerektiren bir delil daha,
Allâhü Te‘âlâ buyurur ki:

“Resûlullâh (s.a.v.)’in çağrısını, aranızda bazınızın, bazınızı çağrısı gibi
tutmayın. Allâh içinizden başkalarını siper edinerek sıvışıp gidenleri çok iyi
bilir. Resûlullâh (s.a.v.)’in emrine muhalefet edenler başlarına bir belânın
gelmesinden veya can yakıcı bir azaba uğramaktan sakınsınlar” (Nur s. 63)

Allâh (c.c.), bir âyetinde de şöyle buyurmaktadır:

“Resûl size neyi verdiyse onu alınız ve hangi şeyi yasakladıysa ondan da
kaçınınız.” (Haşr s. 7)

Bu âyetler ve daha nice ayetler, Resûlullâh (s.a.v.)’in emrine tabi olmayı ve
O'na itaâtin gerekli olduğunu göstermektedir. Resûlullâh (s.a.v.)'in emri
reddedilmez, çünkü Allâh (c.c.) Resûlüne itaât edilmesini farz kılmıştır.

İmam Beyhâki (r.a.) şöyle dedi: “Şayet sünnet dinde delil olmasaydı,
Resûlullâh (s.a.v.) kendisiyle beraber bulunanlara, dinlerini öğrettikten
sonra, vermiş olduğu hutbesinde şöyle buyurmazdı: “Burada bulunan kişiler,
bulunmayanlara anlattıklarımı aktarsınlar, umulur ki, anlatılan şahıs burada
dinleyenden daha anlayışlı ve kavrayışlı olabilir.” ve yine sünnet delil
olmasaydı Resûlullâh (s.a.v.) “Allâh (c.c.), bizden bir hadisi dinleyip de,
bunu başka bir kişiye anlatarak vazifesini yerine getirenin yüzünü parlatsın.
Olur ki anlatılan kişi dinleyenden daha kavrayışlıdır.” buyurmazdı. Bu hadis
mütevatir bir hadistir.”

**(İmam-ı Suyûtî, Akidede Sünnetin Yeri, 8.s.)**

“De ki, siz gerçekten Allâh’ı seviyorsanız bana uyun ki, Allâh da sizi sevsin
ve suçlarınızı bağışlasın. Çünkü Allâh çok esirgeyici ve bağışlayıcıdır.”
(Âl-i İmran s. 31)

** **

**15 MART 2007**

**ALLÂHÜ TE‘ÂLÂNIN GÖRÜLEBİLMESİ**

Ehl-i hakkın bu konudaki kat'i delili Musa aleyhisselâmın, Allâhü Te‘âlâdan,
onu görmesini talebetmesidir. Nitekim Allâh (c.c.) âyeti kerimesinde bu talebi
şöyle haber vermektedir:

“Rabbim, bana görün ki seni göreyim!” (Araf s. 143) Halbuki Musa Peygamber,
Allâh (c.c.)'ü hakkıyla biliyor, O’nu mahlûka benzetmekten, bir yönde veya bir
şeyin hizasında bulunmuş olmaktan tenzih ediyordu. Bununla beraber o, Allâh'ın
görülebileceğine inanmış ve kendisine görünmesini taleb etmişti. İmdi Allâhü
Te‘âlânın görülmesini muhal (mümkün olmayan) addedenler Hz. Musa'nın
bilemediği ilâhî sıfatları bildiklerini iddia etmiş oluyorlar ki bu yanlıştır.
Ayrıca Allâhü Te‘âlâ, “Eğer dağ yerinde durabilirse sen de beni görürsün.”
buyurmak suretiyle kendisinin görülebilmesini dağın yerinde durmasına
bağlamıştır. Dağın yerinde durması ise aklen mümkün olan bir şeydir. O halde
bir hâdisenin mümkün olan bir şarta bağlanması onun da imkân dâhilinde
olduğunu gösterir.

Şânı yüce Allâh'ın “Yüzler vardır ki o gün ter ü tazedir, Rablerine bakıcıdır”
(Kıyame s. 22-23) mealindeki âyet-i kerimesi, mü'minlerin, Kıyamet gününde
cennette iken Rablerini göreceklerini göstermektedir. Zira Arap dili
mütehassısları “nazar” kökünün, “ilâ” edatı ile mef'ûl aldığı takdirde, gözle
görme ma‘nâsına geldiği noktasında ittifak etmişlerdir.

“Rabbine mülâkî olmayı ümîd eden kimse” (Kehf s. 110) mealindeki âyet-i kerîme
ile diğer bazı âyetler de birer delil teşkil eder. Bu âyetlerde yer alan
“likâe=mülâkî oluş” rü'yet (görme) ma‘nâsına gelir.

Cenabı Hakk’ın “İyi iş ve güzel amel işleyenlere daha güzel karşılık ve bir de
ziyâde vardır”. (Yunus s. 26) mealindeki âyet-i kerîmesi de mevzûmuz için bir
delil teşkil eder. Müfessirlerin büyük çoğunluğu, Resûlullâh (s.a.v.)'e kadar
ulaştırdıkları bir rivayetle âyetteki “ziyâde”den maksadın Allâh'ı görmek
olduğunu zikretmişlerdir".

Bu konuda ise birçok hadîs-i şerîf mevcuttur.

**(Nureddin Essabunî, Maturdiyye Akaidi, 97-99.s.)**

**16 MART 2007**

**SIDDÎKLARIN ALLÂH (C.C.)’Ü ZİKRİ**

Bir harp dönüşü Resûl-i Ekrem (s.a.v.) Efendimizden, o harpte şehîd olan
Nevfel (r.a.)’in annesi, bir rivâyete göre de hâtunu Nevfel (r.a.)’in orduda
bulunup bulunmadığını ve akîbetini sordu.

Resûl-i Ekrem (s.a.v.)’in gözleri yaşardı. Yanında olanlar da ağladılar.
Şahâdet haberini vermeğe mübârek kalbi dayanamadığından eliyle arka tarafı
işaret edip geçtiler. Hz. Ömer, Osman, Alî (r.a.e.) aynı şekilde cevâb
vermeden geçtiler. Ordunun en sonunda Hz. Ebû Bekir (r.a.) geliyordu. Nevfel
(r.a.)’in annesi veyâ hatunu gelip, Hz. Ebû Bekir (r.a.)’den de sordu. O,
Resûl-i Ekrem (s.a.v.)’in mağara arkadaşı, yüksek sırların kaynağı, Hakk
Te‘âlâya tam bir teveccühle sakalını da ağzına alarak: “- Ya Rabbi, bir gönül
yıkmaktan Habib-i Ekremin (s.a.v.) sakındı, Alî, Osman, Ömer kaçındı. Ben zor
vaziyette kaldım. Eğer Nevfel’in şahâdet haberini versem Habîbine muhalefet
etmiş olurum. Doğru söylesem bir gönlü yıkmış olurum, yalan söylesem din
yıkılır. Sen bana bir söz ilham et veyâ hatunun gönlünü teselli edecek bir
kolaylık ihsan et.” diye duâ etti. Ve içten gelerek, tam bir teslimiyetle “Yâ
Allâh” diye bağırdı. O anda okun yaydan çıktığı gibi Nevfel (r.a.), elinde
kılıç olduğu halde gelerek Hz. Ebû Bekir (r.a.)’e selâm verdi. “- Beni mi
çağırdın yâ Sıddîk, buradayım.” dedi.

Resûl-i Ekrem (s.a.v.) mescide gelip oturmuşlardı. Hz. Nevfel’in içeri girip
selâm verdiğini gördüler. Resûl-i Ekrem (s.a.v.), Hz. Nevfel’i karşılayıp
selâmını aldı otururlarken “Bu Hakk Te‘âlânın bir âyetidir. Acaba kimin
sebebiyle gelmiştir?” dedikleri sırada Cebrâîl (a.s.) gelip: “Yâ Resûlallâh
(s.a.v.), şükür secdesi et! Hakk Te‘âlâ ümmetinden Hz. Îsâ (a.s.) gibi ölüleri
dirilten birini yaratmıştır. Hakk Te‘âlâ selâm eder, “Eğer mağara arkadaşın
Sıddîk, sakalı ağzında iken bir kere daha “Yâ Allâh” deseydi İzzetim ve
Celâlim hakkı için bütün şühedâyı diriltirdim. Ben Ebû Bekir’den râzıyım. O da
benden râzı mıdır? Onun sözünün üzerine Nevfel’i dirilttim. Çünkü o cahiliyyet
devrinde de yalan söylememiştir.” buyurduğunu haber verdi.

İşte hakkı ile “Allâh” demenin dünyâdaki neticesi.

Muhakkak ki Kıyâmet günü elde edilecek netice daha da üstün olacaktır.
İnşaallâh.

**17 MART 2007**

**ÇANAKKALE SAVAŞLARI**

Çanakkale savaşları 8,5 ay sürdü. Muharebeler iki taraf için ağır kayıplara
sebep oldu. Bu kayıplar hesap edilirse iki tarafın Çanakkale'de yarımşar
milyon asker görevlendirdiği anlaşılır. Çanakkale muharebeleri Osmanlı
devletinin dört sene harbe dayanmasına, bu yüzden Çarlık Rusyası’nın
yıkılmasına sebep oldu. Bu başarı, yalnız Osmanlı kuvvetlerinindir. Deniz
yönünün kapalı ve demiryolunun Sırbistan toprağında kesik olmasından
müttefiklerimiz Avusturya ve Almanya'nın Çanakkale'ye kattıkları kuvvet çok
azdır.

Nisan ayındaki ilk çıkartmalarla Seddülbahir'den son müttefik kuvvetleri
çekilene kadar geçen 259 günlük zaman zarfında Gelibolu yarımadasına yarım
milyon insan gönderilmiş ve bunun fazlası kayıp hanesine yazılmıştı. Türklerin
resmî kayıtlara göre kayıp miktarı 521.000 idi ki bu rakam müttefik
kayıplarından sadece 1000 eksikti.

İlk bombardımandan (19 Şubat 1915) itibaren 324 gün ve çıkarma gününe göre de
tam 259 gün devam ederek neticesinde Osmanlı ordusunun ölümsüz bir zaferiyle
kapanan I. Dünya Savaşının bu, en kanlı sahnesine ordumuzun en kıymetli ve en
büyük kısmı iştirak etmiş ve ecdattan miras harp kabiliyetimizin en beliğ ve
en şümûllü eser ve semereleri burada inkişaf eylemiştir.

Rakamlardan anlaşılacağı üzere Çanakkale bize çok ağıra mal olmuştur.
Memleketin uğradığı zararlar ise çok daha acı tablolar ortaya koymuştur.
Bizimle kıyaslanamayacak kadar geniş imkanlara sahip olan müttefik kuvvetlerin
zayiatı yanında, bir tek devletin, Türkiye'nin kaybı gerçekten korkunç bir
rakama ulaşmıştı. Üstelik bu savaşta verdiğimiz şehitlerin büyük bir kısmını,
memleketin münevver sınıfını meydana getiren yedek subaylar teşkil ediyordu.
Verdiğimiz on binlerce münevver şehîd, memleketimiz için ileri tarihlerde bile
yerinin doldurulması imkânsız ağır bir kayıp oldu. O kadar ki Çanakkale'de
yedek subay zayiatı akıllara durgunluk verecek bir dereceyi bulmuş, Doğu Batı
kültürlerini toplayan bütün bir genç nesil imha edilmiştir. 2. Abdülhamid
Hân'ın açmış olduğu yüksek mekteplerden mezun olan îmânlı ve kültürlü binlerce
genç Çanakkale'de şehit olmuşlardır. Bunların kaybı, memleketimiz için çok
büyük zararlara müncer olmuş, yoklukları senelerce hissedilmiş ve yerleri bir
türlü doldurulamamıştır.

**(Milli Gençlik Mecmuası (Nisan 1977) 148.s.)**

**18 MART 2007**

PEYGAMBERİMİZ (S.A.V.) DİĞER          PEYGAMBERLER (A.S.)'DAN ÜSTÜNDÜR

“Allâh (geçmiş) peygamberler(in)den - And olsun ki; size kitab ve hikmet
verdim. Sonra da size nezdinizdeki (O kitab ve hikmeti) tasdik eden bir
peygamber gelmiştir. (Gelecektir.) Ona mutlaka iman ve ona herhalde yardım
edeceksiniz diye - (And ve) misak aldığı zaman dedi ki: “İkrar ettiniz ve
uhdenize bu ağır vecibemi alıp kabul eylediniz mi?” - Onlar (cevâben): “-
İkrar ettik” dediler. (Allâh) dedi ki: “Öyle ise (birbirinize) ve
ümmetlerinize karşı, şahit olun. Ben de sizinle beraber (bu ikrarınıza)
şahitlik edenlerdenim.” (Âl-i İmran s. 81) Ebu’l-Hasan el-Kâbisî der ki: Allâh
(c.c.) Muhammed (s.a.v.)’e hiç kimseye hatta hiç bir peygambere vermediği paye
ve üstünlükleri vermiştir. Bunu bilhassa bu âyet-i kerimede açıklamıştır.
Müfessirler dediler ki: “Allâh (c.c.) vahy suretiyle onlardan ahd  ü misak
almıştır. Gönderdiği bütün peygamberlere O (s.a.v.)’den bahsetmiş ve O
(s.a.v.)’in sıfatlarını anlatmıştır. Onlardan, eğer O Peygambere (s.a.v.)
yetişirlerse; muhakkak O (s.a.v.)’e îmân edeceklerine dair söz almıştır.

İmam Alî (k.v.): “Adem (a.s.) zamanından beri göndermiş olduğu bütün
peygamberlerden Muhammed (s.a.v.)’e yetiştikleri takdirde mutlaka O (s.a.v.)’e
iman edeceklerine dair söz almıştır. Hem onlardan hem de kavimlerinden, O
(s.a.v.)’e diri olarak eriştikleri takdirde mutlaka O (s.a.v.)'e îmân edip
yardım edeceklerine dair kati söz almıştır.”

“O peygamberler (varya) biz onların kimine, kiminden üstün meziyetler verdik.
Allâh onlardan biri ile söyleşmiş, birini de birçok derecelerle
yükseltmiştir.” (Bakara s. 153)

Müfessirlerden bazılarına göre: “Birini bir çok derecelerle yükselttik”
kavlinden murad;Muhammed (s.a.v.)’dir. Çünkü O (s.a.v.);

a - Her çeşit ırka, kırmızıya, siyaha, beyaza gönderilmiştir.

b - Ganimetler O (s.a.v.)’e helâl kılınmıştır.

c - Mübârek ellerinde birçok mucizeler zahir olmuştur.

d - Peygamberlere ne gibi fazilet ve meziyetler verilmiş ise, hepsi O
(s.a.v.)’e de verilmiştir.

Cenâb-ı Hakk bütün peygamberleri isimleri ile çağırırken O (s.a.v.)’i Ey Nebî,
Ey Resûl diye çağırmıştır.

**(Kadı ‘Iyaz (rh.a.), Şifâ-i Şerîf, 51.s.)**

** **

** **

**19 MART 2007**

**NEVRUZDA MÜŞRİKLERE HEDİYE**

**VERMEK KÜFRE SEBEB OLUR**

El-Hulâsa adlı kitapta zikredildiğine göre, bir kimse Nevruz gününde bir
mecûsîye yumurta hediye etse kâfir olur. Çünkü bu mecûsîye küfründe ve
hatalarında yardımcı olmuştur. Nevruz gününde bir müslümana bir yumurta hediye
ederse kâfir olmaz. Fakat bu görüş de sağlam değildir. Çünkü müslümâna hediye
etmekle de benzeme oluyor. Ancak bilerek değil de öyle tesâdüf ederse o zaman
küfür olmaz.

Mecmau’n-Nevâzil adlı kitapta şöyle yazılmıştır: “Mecûsîler Nevruz gününde
toplansa ve bir müslümân, onlar için ‘güzel bir âdet koydular’ dese kâfir
olur. Çünkü bu sözü ile küfrü güzel kabul etmiş oluyor.”

Yine Fetâvâ-yı Suğrâ’da yazıldığına göre, bir kimse daha önce satın almadığı
halde özellikle Nevruz gününe saygı için bir şeyler satın alırsa kâfir olur.
Çünkü bu hareketi ile kâfirlerin bayramına saygı göstermiş olur. Ancak ihtiyaç
sebebiyle satın alırsa o zaman bir şey lâzım gelmez. Yine bir kimse bir insana
Nevruz gününde bir şey hediye etse ve bununla Nevruz gününe saygı göstermeyi
kasdetse kâfir olur. Yine bir öğretmen birinden Nevruz hediyesi istese ve
istenen kişi verse de vermese de öğretmenin kâfir olmasından korkulur.

Tetimme adlı kitapta: Ebû Hafs el-Kebîr el-Buharî'den rivâyet edilmiştir: Bir
kimse elli sene Allâh (c.c.)'e ibâdet etse, sonra Nevruz günü gelse ve bu güne
saygı için müşriklere bir şey hediye etse Allâh (c.c.)'e küfretmiş ve elli
senelik ibadetini yok etmiş olur. Yine bir kimse Nevruz günü kafirlerin
toplandığı yere giderse kâfir olur. Çünkü bu küfrünü ilân etmektir.

**(Fıkh-ı Ekber, Aliyyü’l Kârî Şerhi,**

**Terc. Y. Vehbi Yavuz, 344-345.s.)**

**20 MART 2007**

**NAMAZDA ÖRTÜNMEK**

Namazda avret yerini örtmek bir şarttır. Şöyle ki: Namazda örtülmesi farz olan
ve başkalarının bakmaları caiz olmayan organlara "Avret yeri" denir.
Erkeklerin avret sayılan yerleri, göbekleri altından dizleri altına kadar olan
yerdir. Diz kapakları da bu avret sayılan yere girer.

Kadınlara gelince: Hür olan kadınların yüzleri ile ellerinden başka, bütün
bedenleri avrettir. Yüzleri ile elleri, namazda ve namaz dışında, fitne
korkusu olmadıkça avret değildir. Ayaklarının avret olup olmaması
ihtilaflıdır. Sahih kabul edilen görüşe göre, kadınların ayakları da avret
değildir. Çünkü bunlarla yolda yürümek ihtiyacı vardır. Bu bakımdan bunları
örtmek, hele fakirler için, zordur.

Avret sayılan yerlerden birinin tamamı veya dörtte biri kadarı açık bulunsa,
namazı bozar; fakat dörtte birinden noksanı açık bulunsa, bozmaz. Bir uzvun
namazı bozma bakımından avret olması, başkalarına göredir; sahibine göre
değildir. Başkaları tarafından görülemeyecek bir halde bulunması yeterlidir.
Bunun için bir kimse namaz kılarken geniş bulunan elbisenin yakasından avret
yerini görecek olsa, başkaları göremeyeceği için, namazı bozulmaz. Fakat
başkaları görebilecek bir durum olsa namaz bozulur.

Bir kimse namaz kılarken, elinde olmayarak açılan bir avret yerini hemen
kapayacak olsa, namazı bozulmuş olmaz. Fakat kıyam veya rükû gibi bir rüknü
yerine getirecek kadar bir zaman örtmezse, sahih olan görüşe göre namaz
bozulur.

**(Ömer Nasuhi Bilmen, İslâm İlmihali, 107-108.s.)**

“Kadınlar, kendiliğinden görünen dışında, ziynetlerini göstermesinler.” (Nûr
s. 31)

“Allahü Te‘âlâ büluğ çağına ulaşan kadının namazını başörtüsüz kabul etmez.”
(H.Şerîf, İbn-i Mâce)

**21 MART 2007**

**HAKK’I İPTALE ÇALIŞANLARIN ÂKIBETİ**

“Ebû Leheb'in nefsi helak oldu. Ve dünyada işlediği ameli de helak oldu. Ebû
Leheb'in malı ve ameli kendinden belâyı defedemedi. Yakında alev sahibi ateşe
girer. Odun götürücü olduğu halde Ebû Leheb'in zevcesi de cehenneme dâhil
olur. O hatunun boynunda hurmadan yapılmış ip vardır.” (Tebbet sûresi)

Bu sûre-i celîlenin sebeb-i nüzûlü:

Bir gün Resûlullâh (s.a.v.) Efendimiz Safa üzerinde Kureyş'in büyüklerini
da'vet ile dîn-i İslâm’a dâhil olmalarını teklif edince Ebû Leheb de:

“Bizi, bunun için mi da'vet ettin? Tebben leke!”

Yani;“helak olasın!” demekle kalb-i Nübüvvet (s.a.v.)'i rencide edince Cenâb-ı
Hakk (azze ve celle) hazretleri Resûl (s.a.v.)'inin kalbine ârız olan kederi
izâle ve tesliye için bu sûreyi inzal buyurmuştur.

Ebû Leheb'in karısı Ümm-ü Cemil de, Resûlullâh (s.a.v.)'e şiddet-i adavetinden
dağdan “muğıylan dikeni” ve sâir çalıları arkasında getirir, Resûlullâh
(s.a.v.)'in yolu üzerine saçardı. Hâlbuki Cenâb-ı Hakk'ın sıyânetiyle o
dikenler üzerinde Resûlullâh (s.a.v.) Efendimiz yürürken ipekten döşeme
üzerinde yürür gibi yürür ve hiçbir şey te'sîr etmezdi.

Bu sûre-i celîlenin başından sonuna kadar Cenâb-ı Hakk, Ebû Leheb'i ve
haremini zemmedince; bu zemme tahammül edemeyip, husûmetini alenen i‘lâna
başlaması üzerine herkes, Resûlullâh (s.a.v.)'e olan hased ve garazını
anladığından Ebû Leheb'in Resûlullâh (s.a.v.) hakkında lâyık olmayan sözleri
hiç kimseye te'sîr etmemeğe başladığı gibi, kendi hakkında herkesin buğz u
adaveti artmış, nâs indinde kadr ü kıymeti kalmayıp aksine herkesin nefretini
de kazanmıştı. İşte Cenâb-ı Hakk'a karşı sell-i seyf edib, Hakk'ı iptâle
çalışanların âkîbeti. Dünyâ ve âhirette hüsranda kalacakları şüphesizdir.

**(Hz. Mahmûd Sâmî Ramazânoğlu (k.s.),**

**Bedir Gazvesi ve Sûre-i Enfâl Tefsîri, 78-79.s.)**

**22 MART 2007**

**SİLSİLE-İ ÂLİYYENİN ÜÇÜNCÜ POSTNÎŞÎNİ HZ. KÂSIM BİN MUHAMMED (R.A.)**

Tâbiînin büyüklerinden. Medîne-i münevveredeki yedi büyük âlimden biri. Adı,
Kâsım bin Muhammed bin Ebû Bekr-i Sıddîk et-Teymî'dir. Babası Muhammed, Hz.
Ebû Bekir (r.a.)’in oğludur. Annesi Sevde, son Sâsânî hükümdârıYezdücürd'ün
kızı olduğundan, İmâm-ı Zeynelâbidîn ile teyze çocuklarıdır. Hz. Osmân'ın
hilâfeti zamânında 651 (H. 31) yılında doğdu. Babası Mısır'da şehid edilip
küçük yaşta yetim kalınca, halası ve Peygamberimiz (s.a.v.)’in mübârek hanımı
Hz. Âişe (r.anha)’nın yanında büyüdü. 719 (H. 101) veya 725 yılında Mekke ile
Medîne arasında Kudeyd’de Kâbe'yi ziyâret için giderken vefât etti.

Kâsım bin Muhammed, Selmân-ı Fârisî (r.a.)’in sohbetlerinde bulunarak yetişip
bir rûh mütehassısı olmuştu. Tasavvuf ilminde, verâ ve takvâda yâni Allâhü
Te‘âlânın harâm ettiklerinden sakınıp kaçınmada eşi yoktu. Silsile-i âliyye
büyüklerinden dördüncüsü olan İmâm-ı Ca'fer-i Sâdık da bunun sohbetinden feyz
aldı.

Medîne'de yetişen ve kendilerine fukahâ-i seb'a adı verilen yedi büyük âlimden
birisiydi. Allâh ve Resûlü (s.a.v.) adına konuşmanın ve dînî meselelerde fetvâ
vermenin mesûliyetini en iyi şekilde idrâk edenlerdendi. Abdurrahmân b. Ebî
Zenâd:“Peygamberimiz (s.a.v.)’in sünnetini Kâsım bin Muhammed'den daha iyi
bilen birisini görmedim.” diyor.

Kâsım bin Muhammed (k.s.), çok mütevâzî, alçak gönüllüydü. Bir gün köylünün
birisi Ona; “Sen mi daha çok biliyorsun, Sâlim bin Abdullah mı?” diye sordu.
Cevâb olarak; “Burası Sâlim'in evidir.” deyip başka söz söylemedi. Muhammed
bin İshak da onun için; “O benden daha iyi bilir, deyip, yalan söylemeyi
veyâhut ben ondan daha iyi bilirim, diyerek kendisini üstün göstermeyi
istemedi.” dedi. Hâlbuki Kâsım bin Muhammed, her ikisinden de âlimdi. Ebû
Eyyûb-i Sahtiyânî;“Ondan daha faziletli bir kimse görmedim.” derken, İmâm-ı
Buhârî de; “Zamânının en fazîletlisiydi.” demiştir.

**(Yeni Rehber Ansiklopedisi, 11.c., 240.s.)**

** **

** **

** **

**23 MART 2007**

**CEMÂATLE NAMAZIN SEVÂBI**

Salât-ı Mes'ûdî’de der ki, cemâatle namazın sevabı, bütün ibâdetlerden
üstündür. Abdullah b. Mes'ûd (r.a.), Resûlullâh (s.a.v.)’den bildirir: “İyi
bir abdest alıp, mescidlerden birine cemâatle namaz kılmak için gidenin, Allâh
Te‘âlâ, her adımına bir sevab yazar ve her adımında amel defterinden bir günah
siler ve Cennette onu bir derece yükseltir. O halde ayaklarımızı, mescid
yollarında bulunduralım.” Sahîh-i Buhârî’de, Ebû Saîd (r.a.) rivayetiyle
Resûlullâh (s.a.v.): “Cemaatle namaz, yalnız kılınan namazdan yirmibeş kat
fazla sevabdır” buyurdu. İbn-i Ömer (r.a.)'nın rivayetine göre yirmiyedi kat
fazladır. Diğer hadîs-i şerîfte “İmama birinci tekbirde yetişmek, dünyâ ve
içindekilerden iyidir.” buyuruldu. Mesâbih kitabında Emîru’l mü'minîn Osman
(r.a.) rivayeti ile bildirilmiştir: “Yatsı namazını cemâatle kılan, sevab
bakımından gecenin yarısını namaz kılmakla geçirmiş gibidir. Yatsı ve sabah
namazlarını cemâatle kılan, bütün geceyi namazla geçirmiş, hiç uyumamış
gibidir.” Resûlullâh (s.a.v.) buyurdu ki: “İblis, iki vakitte şeytanları ve
etba'ını toplar ve onlara der ki, çalışınız, birbirinize yardım ediniz ve
cemâatle namaz kılmak için camiye gideni yolundan çevirelim. İkincisi, ruhun
bedenden ayrıldığı ölüm zamanında, iblis, zürriyyetini toplar ve onlara,
çalışınız, uğraşınız, birkaç nefesi kalmıştır, belki imânını çalarız,
kendimize yâr ederiz der.” Resûlullâh (s.a.v.) buyurdu: “Namaza dururken dünyâ
düşüncelerini unutan, yüzünü Allâhü Te‘âlâya çevirip kendini şeytanın
vesveselerinden koruyup namaz kılanın kulağına, Allâhü Te‘âlâ, melekler
vâsıtası ile: “Korkmayın, üzülmeyin” müjdesini uşlatırır.” Hidâye’de şu
hadîs-i şerif bildiriliyor: “Cemâatle namaz sünnet-i hüdâlardandır. Cemâatle
namazı terk eden, ancak münâfıklardır.” Firdevsü’l Ahbâr'da şu hadîs
yazılıdır: “Cefâ, küfr ve nifak odur ki, Hakk onu çağırır da, da'veti kabul
etmez.” Ya'nî müezzin, ezan ve ikamet okur da, o cemâate gitmez. Başka hadîs-i
şerifde de: “İnsana kötülük bakımından, müezzinin ezanını duyup, cemaâte
gitmemek yetişir” buyuruldu. Diğer hadîs-i şerîfde de: “İstedim ki, kavmimin
gençlerine söyliyeyim, yığınla odun toplasınlar; müezzine de ezan ve ikamet
okumasını söyliyeyim ve cemâatte bulunmayanların evlerini yakayım.” buyuruldu.

**(Mevlâna Muhammed Rebhami,**

**Riyadü’n-Nasihîn, 171.s.)**

** **

** **

**24 MART 2007**

**MUKADDERÂTINI BİR KADININ**

**ELİNE VEREN MİLLET FELÂH BULAMAZ**

Ebû   Bekre (r.a.)’den  şöyle   dediği  rivâyet olunmuştur: “Cemel (vak‘ası)
günlerinde cemel yârânına katılarak (Alî (r.a.)’e karşı) onlarla birlikte harb
etmeğe başladıktan sonra (vaktiyle) Resûlullâh (s.a.v.)'den işittiğim bir
kelime (bir fıkra) ile Allâh (c.c.) bana hayır ve menfaat ihsân buyurdu (da
cemel yârânına iltihak etmedim). Ebû Bekre (r.a.) (o bir kelime ve cümleyi
bildirerek) der ki: Fars halkının Kisrâ Pervizi'nin kızını kendilerine
Şehinşâh intihâb ettikleri haberi Resûlullâh (s.a.v.)’e erişince:

Mukadderatını bir kadının eline veren millet felâh bulmaz! buyurdu.

"Mukadderatını bir kadının eline bırakan millet felah bulmaz." vecîzesiyle
Resûl-i Ekrem (s.a.v.) İslâm'ın âmme hukûkunun en mühim bir kâidesini
koymuştur. Bu kâideye göre:

İslâm hukûkunda âmme velâyeti denilen devlet teşkilâtı riyâseti ancak erkek
bir vatandaş tarafından temsîl olunur. Bu, millet otoritesini temsîl edecek
mevkîye kadın intihâb edilemez. Çünkü kadının fıtratı birçok cihetten bu çok
ağır vazîfeyi deruhte etmeğe müsâid değildir. Bunun için İslâm hukûkunda
kadının bey' ve şirâ', şahâdet, şirket, vesâyet, verâset, vekâlet, hîbe gibi
her türlü medenî akid ve tasarrufâtı sâir milletlerin hukûkuna nisbetle en
geniş mikyasta (ölçekte) mu'teber ve ticarî sahadaki faaliyetleri meşrû olduğu
halde devlet riyâsetine intihâb olunabilmesi husûsunda kadın için bir hak
kabûl edilmemiştir.

**(Sahîh-i Buhârî, 10.c. 449.s.) **

**HADÎS-İ ŞERÎF**

“İlâhi! Ben iki zaîfin; yetim ile kadının haklarına tecavüzden men ve tahzir
ediyorum.” (R. Sâlihîn)

** **

**25 MART 2007**

**İNSANIN ASIL HEDEFİ**

Dünyâ;zevali (yok oluşu) süratli bir yerdir. Çünkü Peygamberimiz (s.a.v.)
şöyle buyurmuştur: “Dünyâdan bana ne. Ben dünyâda ancak bir ağacın altında
gölgelenen, sonra göçen ve orayı terkeden bir binici yolcu gibiyim.”

Tayyibî de; bu göç etmenin süratinde ve beklemenin azlığında bir timsaldir
diyor.

Hz. Îsâ (a.s.) havarilerine diyordu ki; Ey Havariler topluluğu, hanginiz
denizin dalgaları üzerine binâ yapabilir? Dediler ki: Ey Ruhullâh kim buna
kadir olabilir? Dedi ki: Sizi dünyâdan sakındırırım onu karar yeri kılmayınız.

Hakîm diyor ki: Allâhü Te‘âlâ dünyâyı geçiş yeri, âhireti ise karar yeri
kıldı. Onun için de Resûlullâh (s.a.v.) şöyle buyurdu: “Dünyâda sanki garib
(biri) veyâ bir yolcu imişsin gibi ol.” Âhiret ise işte o kederlerden safidir,
bakidir, kendisi için son bulma diye bir olayın olmadığı ebedî bir yerdir.
Halkın hepsi âcizdir. Bir şeye kadir olamazlar ve hiçbir kimseye bir zarar ve
menfaat vermeğe malik olmazlar. O halde işte bu âcizler için bir yerdir.
İbâdet, işte şu kederli bulanık fâni dünyâ için muhabbet; onu bakî, safî
âhiret üzerine tercih etmek, ancak hamakâtin (ahmaklığın), azgınlık ve
sapıklığın kemâlinden neşet eder.

O halde ey aklını kendisi için yaratılmış olduğu şeye sarfetmekle aklının
doğrultusunda yürüyen akıllı kişi! Senin üzerine lazım gelen görev Allâhü
Te‘âlânın senin ibâdetini bildiğiyle kanaat getirmen ve onun dışında birşey
taleb etmemendir.

Menfaat verme, zarar verme Allâhü Te‘âlâya aiddir.

“Allâh (c.c.) kuluna kâfi değil midir?” (Zümer s. 36)

**(Muhammed Hâdimî (rh.a.), Berika, 210.s.)**

** **

**26 MART 2007**

**KUSS İBN-İ SÂİDE’NİN BELÎĞ HUTBESİ**

İyâd Kabîlesinin reisi, Dîn-i Îsevî’de muvahhid ve şâir Kuss İbn-i Sâide Sûk-i
Ukâz’da belîğ bir hutbe okumuş ve şuarâ ve buleğây-ı Arab da o cemâat arasında
bulunmuştu. Hutbesinde Bi’set-i Nebeviyye’nin yakın olduğunu haber vermişti.
Hutbesinin hulâsaten tercemesi:

“Ey nâs! Geliniz, dinleyiniz. Belleyiniz, ibret alınız. Yaşayan ölür. Ölen
fena bulur. Yağmur yağar, otlar biter, çocuklar doğar, analarının, babalarının
yerini tutar. Sonra hepsi mahv olup gider. Vukuatın ardı arkası kesilmez.
Hemen birbirini ta’kib eder.

Dikkat edin, kulak tutun. Gökte haber var, yerde ibret alacak şeyler var.
Yıldızlar yürür, denizler durur, gelen kalmaz, giden gelmez. Yemîn ederim,
Allah’ın indinde bir Dîn vardır ki, şimdi bulunduğunuz Dînden (Îsevî Dîninden)
daha sevgilidir. (Dîn-i İslâm’a işaret). Ve Allah’ın bir gelecek peygamberi
vardır ki, gelmesi pek yakın oldu. Ve Onun gölgesi başınızın üstüne geldi. Ne
mutlu o kimseye ki, O’na îmân edip de, O dahî ona hidâyet eyleye.. Vay o
bedbaht’a ki, O’na isyân ve muhalefet eyleye.. Yazıklar olsun ömürlerini
gaflet ile geçiren ümmetlere...

Ey Cemâat-i İyâd! Hani âbâ ü ecdâd? Hani müzeyyen kâşâneler ve taştan haneler
yapan Âd ve Semûd? Hani dünyâ varlığına mağrur olup ta kavmine hitaben (Ben
sizin en büyük rabbinizim) diyen Fir’avn ile Nemrûd? Bu yer, onları
değirmeninde öğüttü, toz etti. Kemikleri bile çürüyüp dağıldı. Evleri de
yıkılıp ıssız kaldı. Yerlerini şimdi köpekler şenlendiriyor. Sakın Onlar gibi
gaflet etmeyin. Onların yoluna gitmeyin. Her şey fânîdir. Ancak Cenâb-ı Hakk
bâkîdir. Birdir, şeriki ve nazîri yoktur. Tapılacak ancak O’dur. Doğmamış ve
doğurmamıştır. Bizden evvel gelip geçenlerde bize ibret olacak şey çoktur,
ölüm ırmağının girecek yerleri vardır ama çıkacak yeri yoktur. Küçük büyük hep
göçüp gidiyor, giden geri gelmiyor. Kat’î bilirim ki herkese olan bana da
olacaktır.”

Hâtemü’n-Nebiyyîn (s.a.v.) Efendimiz orada hazır olup, Kuss İbn-i Sâide’nin
sözünü dinliyordu. Bilâhare Kuss İbn-i Sâide vefat etmekle görüşmek nasîb
olmadı. Hâtemü’n-Nebiyyîn (s.a.v.) Efendimiz Kuss İbn-i Sâide hakkında şöyle
buyurdu:“Ümîd ederim ki Cenâb-ı Hakk Kuss ibn-i Sâide’yi ayrıca bir ümmet
olarak ba’s eyleye..”

**(Hz. Mahmûd Sâmî Ramazanoğlu (k.s.), Musahabe 1, 33.s.)**

** **

** **

**27 MART 2007**

**MEVLİD AYINDA MEVLÎD-İ ŞERİF OKUTMAK**

Resûl-i Ekrem (s.a.v.) Efendimizi, doğduğunda Ebû Leheb'in cariyesi Süveybe
emzirmiştir. Resûlullâh (s.a.v.) Efendimizin doğumunu müjdelediği için Ebû
Leheb onu âzâd eylemişti.

Ebû Leheb öldükten sonra bir gece vakıâ (rü'yâ)'da gördüler. (Dedi ki):

“Cehennemdeyim. Amma düşenbe (pazartesi) geceleri geldiği zaman azabım tahfif
olunur. Parmaklarımın arasını emerim, su çıkar onu içerim.” dedi.

“Sebebi budur ki; düşenbe gecesi Resûlullâh (s.a.v.) dünyâyı teşrif ettikte,
Süveybe gelip bana haber vermişti. Ben de âzâd etmiş idim. Hakk Te‘âlâ onun
mukabelesinde düşenbe geceleri azabımı tahfif edip bu ihsanı kıldı” dedi.

İbn-i Cezerî (rh.a.) der ki:

“Ebû Leheb, Resûlullâh (s.a.v.) Hazretlerinin doğduğu gece bu ihsanı etmekle
(Ebû Leheb gibi bir kâfirin Cehennem içinde fâidesini müşahede etmesine) kıyas
ile, bir kimse mü'min ve muvahhid ola, o gecelere ta'zîm edip, Resûlullâh
(s.a.v.) hürmetine in'âm ve ihsanlar eyleye. Hakk Sübhânehû ve Te‘âlâ
canibinde ne kadar lûtf u keremlere müstehakk olur!”

İşte mü'minlere lâyık olan budur ki Mevlid ayında Resûlullâh (s.a.v.)
hürmetine Mevlid-i şerîf okutup hayrât ve fukaraya vereler, demişlerdir.

Ve tecrübe ile sabittir ki, bir kimse Mevlid ayında Resûlullâh (s.a.v.)
hürmetine cem'iyyet ve ziyafet ile Mevlid-i şerîf okutsa o yıl içinde belâdan
emîn olup muradı ne ise hâsıl olur demişlerdir.

**(Hz. Mahmûd Sâmî Ramazanoğlu (k.s.),**

**Bedir Gazvesi ve Sûre-i Enfâl Tefsîri, 80.s.)**

**28 MART 2007**

**ERBİL HÜKÜMDÂRI SELÇUKLU MUZAFFERÜDDİN GÖKBÖRİ HAZRETLERİNİN, MEVLİD-İ NEBEVÎ (S.A.V.) İÇİN YAPTIĞI MUHTEŞEM KUTLAMALAR VE **

**YAPTIĞI DİĞER HAYIRLAR**

Prof. Dr. Osman Turan Selçuklular zamânında Türkiye isimli kitâbının 334’üncü
sahifesinde bu husûsta şöyle der: “Hayır te’sîsleri, mevlid âyinleri ve dîn
uğrunda büyük hizmetleri ile meşhûr olan Erbil hükümdârı Muzafferüddîn
Gökböri, Selçuklu askerlerini bizzât karşıladı ve ağırladı, Halîfe’ye de
onların gelişini bildirdi.”

“Muzafferüddîn Gökböri’nin Erbil’de kurduğu hayır kurumları zamanına göre çok
ileriydi. Bu konuda İbn-i Hallikân şöyle der: Hayır işlerinde hiçbir kimseden
duyulmadık güzel hareketleri vardı. Her gün şehrin çeşitli yerlerinde
muhtaçlara ekmek dağıtırdı. Bir yerden geldiği zaman evinin yanında toplanmış
olan muhtâçları yanına çağırır, yaz ve kış mevsimine göre onlara para keseleri
verir, kesenin içindeki paralar arasında bir iki veya daha fazla altın
bulunurdu. Kötürümler ve körler için dört ev kurmuş bu evleri bu kişilerle
doldurmuş, onlara ihtiyâçları olan şeyleri tahsîs etmişti. Her pazartesi ve
perşembe günleri bu kişileri ziyâret eder ve onların hallerini sorardı. Onlara
lâtife yapar, gönüllerini alırdı. Dul kadınlar, yetim çocuklar, sokakta
bırakılmış süt çocukları için de evler yaptırmıştı. Bu süt çocukları için süt
anaları tutmuş, bu evler için tahsîsatlar ayırmıştı. Her zaman buralarda
oturanların durumunu kontrol eder, tahsisattan ayrı olarak onlara nafaka
dağıtırdı. Yine şehirde kendisi tarafından yaptırılan hastahâneyi ziyâret
eder, her hastanın başında durup gecesinin nasıl geçtiğini, nasıl olduğunu ve
ne istediğini sorardı. Misâfirler için de ayrı bir ev (dârü’z-ziyâfe) inşâ
ettirmişti. Dışardan gelen ilim adamları, fakîrler, sûfîler ve başkaları
burada kalırdı. Buranın da özel tahsîsatı vardı. Burada kalanlardan biri, yola
çıkacak olursa, yanına yiyecek ve diğer ihtiyâçları verilirdi.

Sibt bin el-Cevzî bunları anlattıktan sonra, “Erbil’de biri, bana O’nun senede
mevlid için 300.000, hânkâhlar için 200.000 dârü’z-ziyâfe için 100.000,
esirleri kurtarmak için 100.000, Hicâz için 300.000 dînar harcadığını
söyledi.” der.”

**(Doç. Dr. Ramazan Şeşen,**

**Salâhaddîn Eyyûbî ve Devleti,  İst. 1987, 317.s.)**

**29 MART 2007**

**ALLÂH RESÛLÜ (S.A.V.) NEYİ HOŞ GÖRÜRDÜ**

Müşrikler Resûl-i Ekrem (s.a.v.) Efendimizi Uhud harbinde yaraladılar. Ve
mübarek dişini kırdılar ve mübarek yüzünü al kana boyadılar. Ashâb-ı kiram
(r.a.e.)’e bu hal pek ağır geldi. Hazreti Ömer (r.a.) dedi ki:

“-Yâ Resûlallâh (s.a.v.)! Anam babam sana feda olsun. Nuh Peygamber kavmine
beddua ile buyurdu. Eğer sen dahi bize beddua etseydin cümlemiz helak
olurduk.”

Resûlullah (s.a.v.) Efendimiz de:

“Kavmimi mağfiret eyle” yahud,

“Ya Rabb, benim kavmimi sen mağfiret eyle ve sen hidâyet eyle. Zira onlar
bilmezler.” diye dua etti. Peygamberimiz (s.a.v.) Efendimiz Hazretlerinin
sabrı ve afvı derece-i kemâlde idi.

Gerçi Hendek harbinde Resûl-i Ekrem (s.a.v.) Efendimiz küffâra beddua edip
“Bizi meşgul edip salât-ı vüstâdan; ikindi namazından alakoydular. Allâhü
Te‘âlâ hazretleri kabirlerini ve evlerini ateşle doldursun” buyurdular.

Küffar ile muharebede son derece şiddetle devam ve iştigallerinden ikindi
namazlarını geçirip bâ’de’l-gurûb (güneş batımından sonra) kaza etmişlerdi.
Namaz, îmândan sonra pek mühim bir ibâdet olduğundan terki asla caiz olamaz.
Peygamberimiz (s.a.v.) Uhud harbinde yüzüne erişen yara ve ezâya tahammül
eylediler fakat namazına ve “din yüzüne” erişen ezaya tahammül etmediler.
Çünkü namaza tecâvüzlerinden Hakk Te‘âlâ ve Tekaddes Hazretlerinin hukukunu
tercih eylediler. Nitekim Hakk Sübhanehu ve Te‘âlâ Hazretleri de dîn-i İslâma
eza ve ihanet kasdeden küffâra karşı şiddet ve ğılzat (sert muamele)
edilmesini emir buyurmuşlardır.

**(Hz. Mahmûd Sami Ramazanoğlu (k.s.), **

**Musahabe 3, 214.s.)**

**30 MART 2007**

**SAHÂBE (R.A.E.)’NİN SÜNNET ANLAYIŞI**

Abdullah ibn-i Ömer (r.a.) diyor ki: Ben pederim Ömeru'l-Faruk'un sağlığında
evlendim. Ve sünnet-i Muhammediyye (s.a.v.)’in icrası için düğün sofrası
yaptım. Ashab-ı Kiram'ı ve bu meyanda Mihmandar-ı Resûl-i Kibriyâ Ebû Eyyûb
el-Ensârî (r.a.)'i de davet ettim. Lâkin düğün evinde mâl-i ganimetden
elimizde bir yeşil perde vardı ki, kadınlarımızın gönülleri hoş olsun diye o
perdeyi de asmıştık. Misafirlerimiz gelmeğe başladı. Bir müddet sonra Hz. Ebû
Eyyûb el-Ensârî (r.a.) de teşrif eyledi. Ve kemâl-i tevazu ile yerine oturdu.
Bu münasebetle hepimiz hoşlanmış ve sevinmiştik.

Lâkin bir aralık Ebû Eyyûb'un mübarek gözleri o yeşil perdeye ilişince muğber
(gücenme) oldu ve teessürünü şu sözleriyle izhâr etdi:

“Ey âdil ve kerîm olan kardeşim Hz. Ömer'in oğlu Abdullah! Siz ki Ashab-ı
Kiram'ın ileri gelenlerisiniz. Böyle Peygamber (s.a.v.) Efendimizin zamanında
olmayan -duvarları lüzumsuz yere örtmek- bid'atlarını ve israflarını yapmanız,
Peygamber (s.a.v.) Efendimizin sünnetine muhalif ve dünya zînetine fazlaca
meyil ve rağbet etmek değil midir?” deyince ben de mahcûb olarak şöyle cevab
verdim:Haklısın yâ Ebâ Eyyûb! Ancak bu mes'elede benim her ne kadar rızam yok
ise de, kadınların ısrarı ve mubah olan şeylerin isti'mâlinin kadınlarca caiz
sayılmasından dolayı müsaade ettim.

Bunun üzerine Mihmandar-ı Resûl Ebû Eyyûb, benim özrümü kabul etmeyip bana
şöyle red cevabı verdi:

“Yâ Abdullah! Sen ki, Hz. Ömer gibi bir zâtın muhterem evlâdısın. Siz nâsın
muktadâ bih (kendine uyulan)'ı olacaksınız. Evet, kadınlara isteyenler mağlûb
olsunlar! Halbuki senin kadınlara mağlûb olmanı hiç münasib görmüyorum. Öyle
ise bana müsâade et, ben Sünnet-i Muhammediyye (s.a.v.)'e muhalif münker ve
bid'at olan yerlerde duramam.” diyerek kalktı ve hiç durmadan ve düğün yemeği
yemeden avdet buyurdu (döndü).

**(Hz. M. Sâmî Ramazanoğlu (k.s.), **

**Ashâb-ı Kiram, 1.c., 61.s.)**

** **

** **

**31 MART 2007**

**CEMAATLE NAMAZI TERKEDEN **

**HAKKINDA TEHDİTLER**

İmam Malik ve imam Ebû Mansûr el-Mâturîdî (r.a.)’e göre, cemâatle namaz
farzdır. Onların delili: “Rükû' edenlerle rükû' ediniz” âyet-i kerîmesidir. Bu
ise ancak cemâatle olur. Yine Ehli Sünnet vel Cemâatin reisi İlmü’lhüdâ Ebû
Mansûr el-Mâturîdî (r.a.) buyuruyor: “Bilsem ki, insanlar davul sesi ile,
mescide cemaâte gelirler, mescidin kapısında beş vakit davul çalmayı
söylerdim.” Gunyetü’l-Fetâvî'de diyor ki, şer'î bir özrü olmadan cemâati terk
edeni ta'zir (tekdir) vâcib olur. Onu bu işten men'etmeyen imam ve komşular
günahkâr olur.

Şâmil-i Beyhakî’de diyor ki, bir köy, yâhud mahalle halkı, yâhud bir kabîle,
ezanı terk edip, cemâatle namaz kılmazlarsa, İmam Muhammed (rh.a.)'e göre
onları öldürmek mubah olur.

Hikâye:Tergîbü’s-Salât kitabında diyor ki: İmam Ebû Yûsuf (r.a.) kadî idi.
Harun Reşîd'in yanında iken, bir kimse diğerini da'vâ eyledi. Harun Reşîd'in
veziri de, ben şâhidim dedi. İmam Ebû Yusuf vezirin şâhidliğini kabul etmedi.
Halîfe, niçin vezîrin şâhidliğini kabul etmiyorsun, dedi. İmam, bir gün ona iş
buyurmuştunuz, o da size ben sizin kulunuz, kölenizim demişti. Eğer doğru
söylediyse, Kölenin şâhidliği makbul değildir; yalan söylediyse, yalancının
şâhidliği de dinlenmez, buyurdu. Halîfe, ben şâhidlik edersem, kabul eder
misin dedi. Hayır, etmem, buyurdu. Niçin dedi. Sen namazı cemâatle kılmıyorsun
buyurdu. Ben müslümanların işleri ile meşgulüm, dedi. İmam, Hâlika taatin
olduğu yerde, mahlûka tâat olmaz, buyurdu. Halîfe, doğru söylüyorsun dedi ve
sarayında mescid yapılmasını emretti. Müezzin ve imam tâyîn edildi ve ondan
sonra namazı hep cemâatle kıldı. Selef, Hakk’a hizmette böyle idiler. İhtiyatı
böyle gözetirlerdi. Bugün bakın ki, müslümanların işi nereye vardı. Çok yerler
vardır ki, oralarda İslâmın isminden başka birşey kalmamıştır. Oralarda
İslâmın hakîkatından bir şey göremezsin. Nitekim Resûlullâh (s.a.v.) âhir
zamandakileri bildiren hadîs-i şerîfinde: «Aralarında İslâmın isminden,
Kur'ân'ın resminden başka bir şey kalmaz» buyurdu. Bu hadîs-i şerif meşhurdur.
Birçok kitabda yazılıdır. Yol açık ve aydınlıktır, ama yolcu azdır.

**(Mevlânâ Muhammed Rebhami,**

**Riyadü’n-Nasıhîn, 173.s.)**

**1 NİSAN 2007**

**KÂHİNLERİN HABERLERİNE İNANMAK KÜFÜRDÜR**

İnanç esaslarına ilâve edilen hususlardan biri de, kâhinlerin gaybtan
verdikleri haberlere inanmanın küfür olduğudur. Çünkü Allâh Teâlâ bu konuda
şöyle buyuruyor:

“De ki; gökte ve yerde gaybı Allâh'tan başkası bilmez.” (Neml s. 65)

Hz. Peygamber (s.a.v.) de şöyle buyuruyor:

“Bir kimse bir kâhine giderek onun söylediklerini tasdik ederse Muhammed
(s.a.v.)’e indirilenleri inkâr etmiş olur.”

Sonra kâhin gelecek zamanda olacak hâdiselerden haber veren kişidir. Kâhin
sırları bildiğini iddia eder. Bir görüşe göre ise kâhin sihir yapan kimsedir.
Müneccim, geleceğe ait olayları bildiğini iddia ederse o da kahin gibidir.

Kendine ilham geldiği yolunda haber veren kişinin ilhamlarına uymak da caiz
değildir. Hece harflerinden manalar çıkaracak bilgiye sahip olduğunu iddia
eden kimsenin iddialarına da uyulamaz. Çünkü bu da kâhinler manası içine
girmektedir.

“Medârik” adlı kitapta fal okları ile fal çekmenin, yahut kumar oynamanın
nâsla haram kılındığı zikr edilmiştir.

**HARAM İŞLERKEN BİSMİLLAH DEMEK KÜFÜRDÜR**

Bir kimse kumar oynarken “Bismillah” dese kâfir olur. “Bu sözü satranç
oynarken de eğlencesine kâğıt oynarken de söylerse durum ve hüküm aynıdır.”
Yine remil atarken, fal taşlarını atarken bir kimse “Bismillah” derse, kâfir
olur.

“Tetimme” adlı kitapta yazıldığına göre, bir kimse şarap içmeğe başlarken,
yahut zina ederken, yahut haram bir malı yerken bismillah derse kâfir olur. Bu
haram maldan kasıt, üzerinde ittifak edilen halis muhlis haram olsa gerek.

**(Terc: Yunus Vehbi Yavuz, **

**Fıkh-ı Ekber Şerhi, 287-324.s.)**

**2 NİSAN 2007**

**HAYIRDA ÇIĞIR AÇMAK**

Allâhü Te‘âlânın,

“Şükrederseniz, nimetimi artırırım” (İbrahim s. 7) emrindeki şükür, bildiğiniz
gibi, «Yâ Rabbi şükrederim.» demek değildir. Belki Allâh'ın kendisine
lütfettiği nimetlerin hepsini yaratılış maksadına uygun olarak kullanıp sarf
etmek manasınadır. Şükrün en makbûlü ise sâri olan, yani ihvân-ı dînin
faydalandığı ibâdetten ibarettir. Nitekim Peygamber (s.a.v.):

“Hayra delâlet eden onu işleyen gibidir.” (Keşfü'l-hafâ, 1/480) ve:

“Kim hayırlı bir iş başlatırsa, o hayırlı iş devam ettikçe ona ecir vardır.”
(Keşfü'l-hafâ, 11/335) buyurmuştur.

Şunu da ifâde edelim ki, Cenab-ı Hakk'ın gerçek cemâline aşk ve muhabbet
iddiasında bulunmayan hemen hemen yok gibiyse de bunu fiilen ispat zordur.
Birçok kimse bu hususta kendilerini aldatmış oluyorlar. Bir insan muhabbetinin
ma'nâsını öğrenmek isterse onu, mal ve evlâda karşı olan muamelesinden
öğrenmelidir. İnsan nasıl vakitlerinin çoğunu onları düşünmeye sarf ediyor,
hatırından çıkarmıyor, onlara her türlü fedakârlıkta bulunuyor, her sebebe
tevessül ediyor (sarılıyor) ve tahsili yolunda rahatını huzurunu terk
ediyorsa, işte ma'nevi muhabbet de böyle olmalıdır. Ve aslında vakitlerin
büyük bölümü Halik-ı Azîm Hazretlerine ayrılmalıdır. Çünkü O, Bâkîdir, ikram
edip vericidir, Rezzak'tır, besleyip yetiştirendir. Nitekim:

“Allâh'ın size olan nimetlerini saymaya kalkarsanız sayamazsınız.” (İbrahim s.
34) buyrulmuştur.

Mâsivâya verilen emek zayi'dir. Bazan da zararlıdır. En azından fânidir, yok
olup gidecektir.

**(Muhammed Es'ad Erbilî (k.s.), Mektûbât, 143-145.s.)**

**3 NİSAN 2007**

**ÂHİRETE KESİN ÎMÂN**

Âhirete kesin îmân, ona hazırlanmayı gerektirir. Şu on şey, insanın gafletten
hâlâ uyanmadığının göstergesidir:

1. İnsan, kesin olarak Allâh (c.c.) tarafından yaratıldığını bilir, fakat O’na
ibadet etmez.

2. Kendisine rızık verenin Allâh (c.c.) olduğuna kesin inanır, fakat bununla
tatmine ve huzura çalışmaz.

3. Dünyanın geçiciliğine kesin olarak inanır, buna rağmen ona dayanıp
güvenmekte devam eder.

4. Vârislerinin kendisine düşman olacaklarını bildiği halde onlar için hâlâ
mal toplamaya çalışır.

5. Ölümün kesin olarak geleceğini bilir, ancak bunun için hazırlık yapmaz.

6. Kabrin kendisi için sonunda mutlaka varılacak bir yer olduğunu kesin olarak
bilir, fakat onu onarmaya çalışmaz.

7. Kesin olarak Allâh (c.c.)’ün kendisini hesaba çekeceğini bilir, ama bunun
için gerekli delilleri hazırlamaz.

8. Kesin olarak sırat köpürüsünden geçeceğini bilir, fakat hâlâ yükünü
hafifletmeye çalışmaz.

9. Kesin olarak cehennem ateşinin kötülerin yeri olacağını bilir, fakat bundan
kaçıp kurtulmaya çalışmaz.

10. Kesinlikle cennetin iyilerin yurdu olduğunu bilir, fakat bunun için
gereken ameli işlemez. Nitekim bunlar Teysîr’de de anlatılmıştır.

**(İsmail Hakkı Bursevî (rh.a.), **

**Rûhu’l-Beyân Tefsîri, 1.c., 69.s.)**

Onlar;namazı dosdoğru kılan, zekâtı veren kimselerdir. Onlar Âhirete de kesin
olarak inanırlar. (Lokman s. 4) Kur’an, namazı dosdoğru kılan, zekatı veren ve
Âhirete de kesin olarak inanan mü’minler için bir hidayet rehberi ve bir
müjdedir. (Neml s. 2-3)

**4 NİSAN 2007**

**HZ. PEYGAMBER (S.A.V.)’İN ALLÂH (C.C.)’ÜN İZNİYLE ÖLÜLERİ DİRİLTMESİ**

Hasanü’l Basrî (rh.a.)’den:

Bir adam Peygamber (s.a.v.)’e geldi. Ona falan vadiye küçük kız çocuğunu
attığını söyledi. Beraberinde vadiye gitti ve Peygamber (s.a.v.) kıza ismiyle:

“Ey fülâne, Allâh’ın izni ile haydi bana cevâb ver!” diye seslendi. Kız hemen
“Lebbeyk ve sa’deyk! buyur, buyur!” diyerek çıkıverdi.

Ona:- Annen ve baban müslümân oldu, istersen seni onlara vereyim! diye teklif
etti:

Kız çocuğu: - “Onlara hiç ihtiyacım yok! Allâh (c.c.)’ü, onlardan daha iyi
(yararlı) buldum.”

Abdullâh b. Ubeydullâh el-Ensarî (r.a.)’den:

Sabit b. Kays b. Şemmas’ı defnedenler arasındaydım. Yemâme’de öldürülmüştü
(şehit düşmüştü). Onu kabre koyduğumuzda şöyle dediğini duyduk:

“(Muhammed (s.a.v.) Allâh’ın Resûlüdür! Ebû Bekir sıddîktır! Ömer şehîttir!
Osman çok iyi ve pek merhametli bir insandır!) Bir de baktık ki, hâlâ ölüdür.
(Nasıl konuştuğuna şaştık, kaldık)...”

Nu’man b. Beşîr (r.a.)’den: Harice oğlu Zeyd Medine sokaklarının birinde yere
düştü. Cesedi kaldırıldı, yüzü örtüldü. Bilahare iki işâ (akşamla yatsı
olabilir) arasında, yanında ağlayan kadınlara (ve erkeklere) susun, susun!
dediğini duydular. Sonra yüzü açıldı. O şöyle dedi:

(Muhammed (s.a.v.) Allâh’ın Resûlüdür. O Nebîdir ve Ümmîdir! Peygamberlerin
sonuncusudur. Bu kitab-ı evvelde de böyle idi. Doğru söylemiştir! Doğru
söylemiştir!).

Ebû Bekir, Ömer ve Osman (r.a.e.)’i de zikretmiştir.

Sonra:(Es-selâmü aleyke yâ Resûlallâh! Ve Rahmetullâhi ve berekâtühû) dedi,
sonra dirilmeden önce olduğu gibi tekrar öldü…

**(Kadı ‘Iyaz (rh.a.), Şifâ-i Şerîf, 319.s.)**

** **

**5 NİSAN 2007**

**ALLÂH (C.C.) MÜ'MİN KULUNU**

**HİMAYE EDER**

Hikâye olunduğuna göre bir ihtiyar kadın, gemi yaptığı sıralarda Nuh (a.s.)'a
uğrayıp onu niçin yaptığını suâl ettikde Nuh (a.s.):

- Allah, kâfirleri tufan ile helak edecek, mü'minleri de bu gemi ile kurtaracak, dedi.

Kadın, vakti geldiğinde kendisine de haber vermesini ve mü'minlerle beraber
gemiye bindirmesini söyledi.

Vakit gelince Nuh (a.s.) halkı gemiye bindirmekle meşgul olduğu için kadının
ricasını unuttu.

Sonra tufan vaki' olup küffar helak oldu, mü'minler necat buldu, gemiden
çıktıktan sonra ihtiyar kadın gelip:

- Ey Nuh! Sen tufan olacağından bahsederdin, daha vakti gelmedi mi? 

Nuh (a.s.):

- Tufan vaki' oldu. Allah'ın emri yerine geldi, dedi. Böyle derken de kadının hâline teaccüb etti (şaştı kaldı). Allahü Te‘âlâ onu imanı sebebiyle kurtarmıştı ve tufanı görmemişdi. 

Allah (c.c.), mü'min kullarını işte böyle himaye eder. Bazı ehl-i keşifden
sıhhatle naklolunduğuna nazaran Bursa'daki Ulu Cami arsasının bu kadının
evinin bulunduğu yer olduğu söylenmişdir.

**(Hz. Mahmûd Sâmî Ramazanoğlu (k.s.),**

**Yûnus ve Hûd Sûreleri Tefsîri, 104.s.)**

••••••••

**ÂYET-İ KERÎME**

Kim Allâh’a ve Resûl’e itâat ederse işte onlar, Allâh’ın kendilerine
lûtuflarda bulunduğu peygamberler, sıddîklar, şehîdler ve sâlih kişilerle
beraberdir. Bunlar ne güzel arkadaştır! (Nisâ s. 69)

**6 NİSAN 2007**

**UCÛB (KİŞİNİN KENDİ AMELİNİ BEĞENMESİ)**

Ucûb, kitab ve sünnet ile zemmedilmiştir.

“Huneyn günü çokluğunuz o zaman size ucûb vermişti de bu, size bir şey’i
gidermeye yaramamıştı.” (Tevbe s. 25)

Resûl-i Ekrem (s.a.v.) buyurmuştur ki: “Peşinden gidilen cimriliği, uyulan
nefsani arzuları ve her re’y sahibinin kendi re’yini beğendiğini gördüğün
zaman, artık kendi başının çaresine bak.”

“Siz hiç günah işlemeseniz bile ben onun daha büyüğünden sizin için korkardım.
O da ucûbdur.”

Ucûb, günahları unutturur ve onlara karşı ihmal etmeğe sebeb olur. İbadet ve
amellere gelince; onları beğenir, ibadet yapıyorum diye böbürlenir. Allâh’ın
tevfikıyle ibadet ettiğini unutur. İbadetini beğendikçe de âfetlerini görmez
olur.

Ucûb, bütün bu varlıkların yok olabileceğini hatırından bile geçirmeyip
varlıkları ile sevinmek, onlara bağlanarak bu sevinci, Allâhü Te‘âlânın bir
lütuf ve ihsanı olması bakımından değil, mutlak surette bu varlığın bir kemal,
ni’met, hayır ve üstünlük olması bakımından bilmesidir. Ne vakit Allâhü
Te‘âlânın lûtfu olduklarını ve dilediği vakit bunları geri alacağını bilirse,
o zaman ucbu kırılır.

Demek ki ucub, verilen ni’meti, veren Allâhü Te’âlâya nisbet etmeden onu
kendine mal edip ona bağlanmaktır. Ne zaman insanın kalbine ucûb gelirse,
hemen bu ni’metin elinden gitme tehlikesini göz önüne alarak, ucûbdan
vazgeçmelidir. Hatta kafirlere bakarak, daha önce bir günah işlemedikleri
halde nasıl fâsık ve kafir olduklarını düşünüp bu akıbete uğramaktan korkmalı
ve karşılıksız bağışda bulunan Allâhü Te’âlânın verdiği  ni’metleri geri
alacağını hatırlayarak kendine çeki düzen vermelidir. En doğrusu, kişi, Allâhü
Te’âlânın bir olup, ortağı ve dengi olmadığına, benzeri bulunmadığına, işitici
ve görücü olduğuna, Resûlü (s.a.v.)’in bütün haber verdiklerinde doğru
olduğuna inanmalı; selefin yolunda yürümeli, üzerinde fazla durup teferruata
dalmadan kitab ve sünnetle amel etmelidir. Günahlardan kaçınarak, ibadete
devam etmek ve Müslümanlara şefkat etmek üzere takva ile meşgul olmalıdır.

**(Hüccetü'l İslâm İmâm-ı Gazâli(rh.a.), **

**İhyâ-u Ulumi'd-dîn, 3.c., 789.s.)**

**7 NİSAN 2007**

**HZ. PEYGAMBER (S.A.V.) ÂLEMLERE RAHMETTİR**

Cenâb-ı Hakk: “And olsun, size kendinizden öyle bir Peygamber gelmiştir ki,
sıkıntıya uğramanız ona çok ağır ve güç gelir. Üstünüze çok düşkündür. Bütün
mü'minleri cidden esirgeyicidir, onları bağışlayıcıdır, O.” (Tevbe s. 128)

“Kim O Peygambere itaat ederse, muhakkak Allâh'a itaat etmiştir.” (Nisa s. 80)

“Biz Seni (Habîbim) âlemlere (başka bir şey için değil) ancak rahmet için
gönderdik.” (Enbiya s. 107) buyurmuştur.

Ebû Bekr b. Tahir der ki: Allâh (c.c.) Muhammed (s.a.v.)’i Rahmet süsü ile
süslemiştir; O (s.a.v.)’in (her şeyden önce) varlığı rahmettir! Bütün şemail
ve sıfatı (nitelikleri) tüm mahlûkata rahmettir. O (s.a.v.)’in rahmetinden kim
nasibini almışsa, hem dünyada, hem ahirette felaha kavuşanlardan, her türlü
kötülükten de kurtulanlardan olmuştur. Ancak O (s.a.v.)’in sayesinde bütün
sevgililere kavuşabilir insan. O (s.a.v.)’in hayatı rahmettir, mematı da
rahmettir. Nitekim Peygamber (s.a.v.) bu gerçeği şu mübarek hadîsi ile tescil
buyurmuşlardır:

“Hayatım sizin için hayırlıdır! Memâtım da sizin için hayırlıdır!”

O (s.a.v.), hem insanlara, hem de cinlere rahmet olarak gönderilmiştir. O
(s.a.v.), bütün varlıklara rahmettir. Müminlere rahmettir; çünkü onlara doğru
yolu göstermiştir. Münafıklara rahmettir; onları öldürülmekten kurtarmıştır.

“Allâh bir ümmete hayır murad etti mi, Peygamberini ondan önce alır ve onu o
ümmet için bir şefaatçi ve selef kılar.” (Müslim)

Kâfirlere rahmettir; çünkü onların azablarının ertelenmesine vesîle olmuştur.
(Zira eski milletlerde kâfirlerin cezası daha dünyadayken verilirdi.)

İbn-i Abbas (r.a.): “O (s.a.v.) hem mü'minlere rahmettir, hem de kâfirlere.
Zira onlar (eski) yalanlayıcı milletlerin uğradıkları akıbetten (dünyada) muaf
tutuldular.”

**(Kadı ‘Iyaz (rh.a.), Şifâ-i Şerîf, 24-25.s.)**

**8 NİSAN 2007**

**KILINMAYAN NAMAZLARI**

**KAZA ETMEK FARZDIR**

Vaktinde kılınmamış olan beş vakit farz namazlarının kazası farzdır. Vitir
namazının kazası ise vacibdir. Sünnetlere gelince: Bir sabah namazı sünneti
ile beraber kaçırılınca, o günün güneş doğuşundan (kerahet vaktinin
çıkışından) sonra istiva zamanına kadar bu sünnet farz ile beraber kaza
edilir. Güneşin yükselişinden (kerahet vaktinden) önce ve istivadan sonra
sünnet kaza edilmez.

Bir namazı özürsüz yere kazaya bırakmak büyük günahdır (kebiredir). Bu namaz
kaza edilmekle yerine getirilmiş olur. Fakat bunun geciktirilmesinden dolayı
meydana gelen günahın bağışlanması için tevbe etmek ve Allah'dan afv dilemek
lazımdır. Herhangi bir bahane ile namazı geciktirip kazaya bırakmakdan son
derece sakınmalıdır. Çünkü bunun günahı çok büyüktür. İnsan, gerek
yaratıcısına karşı ve gerekse insanlara karşı olan borçlarını bir an önce
ödemeğe çalışmalıdır. Hayatın süresi belli, çok azdır! Borçlarını ödemeden
âhirete gidenlerin hallerine ne kadar acınsa azdır.

**(Ömer Nasuhi Bilmen, İslâm İlmihali, 169-170.s.)**

••••••

**BAŞLANGIÇ TEKBİRİNİN ÖNEMİ**

Bir elif ziyade ederek “Allahü Ekbaâr" denilmekle namaza başlanmış olmaz.
Namazda böyle denmesi, sahih olan görüşe göre namazı bozar; çünkü mana
değişmiş olur.

"Allah"ism-i celîlinin elifine med (uzatma) ilavesiyle "AAllah" denilmesi de,
şübheyi ifade edeceği için namazı bozar, özür kabul edilmez.

İmama uymak üzere ayakta alınan başlangıç tekbirinin tamamının kıyam halinde
alınması şarttır. Bunun için rükû halinde bulunan bir imama uyan kimse kıyam
halinde “Allahu Ekber” derken “Ekber” sözünü rükûa vardıktan sonra diyecek
olsa imama uyması sahih olmaz.

**(Ömer Nasuhi Bilmen, İslâm İlmihali, 117-118.s.)**

** **

**9 NİSAN 2007**

**ELLERİ GÖĞÜS ÜZERİNE KOYMAK**

Zü’l-Huvaysıra adlı bir kişi hakkında "Bu ve bunun arkadaşları ok yaydan
fırladığı gibi dînden çıkarlar da, ok yaya tekrar dönene kadar geri dönmezler
(dine tekrar girmezler)." buyrulmuştur. (Tirmizî)

İmam Ahmed b. Hanbel (r.a.), Ebî Berze (r.a.)'den rivayet ettiği başka hadis-i
şerifte şöyle buyrulmuştur: “Peygamber (s.a.v.) Efendimize bir miktar dinar
getirilmişti ve onları taksim ederken yanında bulunan beyaz elbiseli, gözü
arasında secde izi bulunan, kara bir adam, bir şeyler istercesine Resûlullâh
(s.a.v.) Efendimizin ön tarafından geldi. Resûlullâh (s.a.v.) ona bir şey
vermedi, arka tarafından geldi, Resûlullâh (s.a.v.) yine bir şey vermedi,
bunun üzerine adam, şöyle dedi: “Vallâhi ya Muhammed (s.a.v.) bu gün hiç
adaletli davranmadın.” Adamın sözüne çok kızan Peygamber (s.a.v.) Efendimiz
şöyle buyurmuşlardır: “Ben'den sonra, sizin için Ben'den daha adaletli kimse
bulamayacaksınız.” Bunu üç kere tekrarladı, ondan sonra buyurdular ki: “Doğu
tarafından adamlar çıkacaktır, onlardandır, davranışları bunun gibidir,
Kur’an’ı okurlar, gırtlaklarını geçmez, okun yaydan fırladığı gibi dînden
çıkarlar, tekrar geri dönmezler, -Ellerini göğüslerinin üzerine koyarak-
alâmetleri tahliktir. Onları gördüğünüzde öldürün.” -bunu 3 kere
tekrarlamıştır-.

Tahlikin ma’nâsı; Peygamber (s.a.v.) Efendimizin ellerini göğüslerinin üzerine
koymasıyla anlaşılmıştır. Çünkü bu davranış bizim dönem Hâricîlerin
alametleridir. Peygamber (s.a.v.) Efendimizin bu sözü kesin mucizedir, zira
Peygamber (s.a.v.) Efendimiz onları görürcesine bize tarif etmiştir.

Ehl-i Lügatten yapılan nakiller de bu ma’nâyı desteklemektedir. Onlardan
Şemmar el-Lügavî: “Tahlikin yükselmekten başka bir mana ifade ettiğini
bilmiyorum” demişlerdir. Aynı şey 'Lisânü’l-Arap'ta da ifade edilmektedir.
10/36

Yukarıda naklettiklerimizle İbn-i Huzeyme'nin namazın keyfiyetinde rivayet
ettiği hadis-i şerif arasında -(elleri ğöğüs üzerine koymakta)- çelişki
yoktur, İbn-i Huzeyme'nin rivayeti: Râvilerin hadisi ma’nâsıyla rivayet
ettiklerinden dolayı karışıklık hâsıl olmuştur, çünkü bu hadisle 4 Mezhep
İmâmından hiçbiri amel etmemiştir.

Muhaddis Şeyh el-Enver “Feyz el-Bari -2/236-” buyurmuşlardır ki: Bundan da
(yakın)'la (üst) lafzının karıştırıldığı anlaşılır. Şâfiîler: Ellerini
göğüslerinin tam altında bağlarlar, (yakın) kelimesinden maksat da budur.

**10 NİSAN 2007**

**İSTİÂZE (EÛZÜBİLLAH)**

Gerçek anlamda istiâzenin ortaya çıkması, yalnızca sözle mümkün olmaz. Bunun
yanında kalbin de bu söze kesin bir şekilde katılması, sözün, fiil ve
davranışlara uygun olması, dilin “Allâh’a sığınırım” derken fiil ve
davranışlarının “şeytana sığınırım” dememesi gerekir. Aksi takdirde bu, isyan
ve azgınlık konusunda şeytanla işbirliği anlamına gelir.

Şeytandan istiâzede Allâhü Te‘âlâ dışında başka bir şeyden korkmayı ortaya
koymak sözkonusudur, dolayısıyla bunun da kulluğun ihlâli anlamına geldiği
söylenebilir. Buna cevap olarak şöyle deriz: Düşmanı, düşman bilmek sevginin
pekiştirilmesi, Allâh’tan başkasından Allâh’a yönelmek kulluğun tamamlanması,
Allâh’ın emirlerine sarılmak taatın öne geçirilmesi, Allâh’tan korkmayandan
korkmak da çaresizliği ortaya koymaktır. Nitekim “Allâh’tan korkuyorum” demek,
O’nun azabından ve öfkesinden korkuyorum, demektir. “Allâh’tan korkanlardan
korkarım” sözüyse, onun bedduasından korkarım, “Allâh’tan korkmayandan
korkarım” sözü de, onun kötü fillerinden korkarım anlamındadır.

Tefsir-i Kebir’de anlatıldığına göre “Eûzübillah” kişinin tüm iyilikleri
kazanıp bütün tehlikelerden kurtulması için yaratılandan yaratana ve nefsi
için sonsuz ihtiyaçlarından kurtulup, kamil anlamda Hak zenginliğine
yönelmesidir. “O halde Allâh’a koşun” (Zariyat s. 50) âyetinin sırrı da bunda
yatar. Yine onda, Allâh’ın huzuruna varabilmek için acizliği kabul etmekten
başka bir yol olmadığına delâlet vardır. Acz, varılacak makamların en son
noktasıdır.

Hasan Basrî (r.a.) şöyle der: “Bir kimse gerçek anlamda Allâh (c.c.)’e sığınır
ve bunu kalb huzuruyla yerine getirirse, Allâh (c.c.), onunla şeytan arasında
üç yüz perde oluşturur, engel meydana getirir.”

Şeytan, oburca yeme ve içme yoluyla insan tabiatına musallat kılınmıştır.
İnsan oburluğu bıraktığı takdirde, midesinin ve nefsinin şehvetini önlemiş
olur. İnsan midesine ve beline sahip olursa, şeytan onu etkileme fırsatı
bulamaz.

**(İsmail Hakkı Bursevî (rh.a.), **

**Rûhu’l-Beyân Tefsîri, 1.c.,28.s.)**

**11 NİSAN 2007**

**RİYÂ**

“Vay o namâz kılanların haline ki, onlar kıldıkları namâzdan gafildirler.
Onlar gösteriş yaparlar.” (Mâun s. 4-6)

Adamın biri Resûl-i Ekrem (s.a.v.)’e: - Kurtuluş nerededir? diye bir suâl
tevcih edince,

“-Yaptığı amel ile insanlara gösteriş etmemektedir.” buyurdu. Ebû Hureyre
(r.a.)’in rivâyetinden gelen hadîste de: “Şehîdler, malını infâk edenler ve
âlimler mükâfat olarak cennet isteyecekleri zaman, Allâhü Te’âlâ her birine,
“Yalan söylediniz; biriniz desinler diye cömertlik etti, diğeriniz desinler
diye şecaat gösterdi; diğeriniz de falanca ne âlimdir desinler diye okudu.”
buyuracak, hiçbiri mükâfat alamayacaktır.” buyurulmuştur.

Yine Resûl-i Ekrem (s.a.v.): “Sizin için en çok korktuğum, küçük şirktir.”
buyurdu. “Küçük şirk nedir?” suâline cevaben de; “Riyâdır. Allâhü Te’âlâ
herkesi ameline göre mükâfatlandıracağı Kıyamet günü, “Dünyada kime gösteriş
yapmış idiyseniz gidin bakın, onların yanında sizin için bir mükâfat var mı?”
buyuracaktır.” (Beyhakî) buyurdular.

Resûl-i Ekrem (s.a.v.) şöyle buyurmuştur:

“Kendisinde zerre kadar riyâ bulunan ameli Allâhü Te‘âlâ kabul etmez.”

“Ümmetimin şirke düşmesinden korkuyorum. Gerçi onlar puta, aya, taşa
tapmazlar. Ancak amelleri ile riyâkârlık yaparlar.” (İbn-i Mace)

Riyâ demek, iyi görünmekle insanların kalbinde yer almak istemektir. Fakat bu,
ibâdetle olduğu gibi, başka işlerle de olabilir. Ancak riyâ, yalnız ibadetle
insanların gönlünde yer almağı istemektir. Kendisi ile riyâ ve gösteriş
yapılabilen şeyler pek çoktur. Bunlar beş kısımda hulasa edilebilir.

Birincisi:Dinde beden ile riyâdır.

İkincisi:Kılık, kıyafet ve kisve ile riyâdır.

Üçüncüsü:Söz ile riyâdır.

Dördüncüsü:Amel ile riyâdır.

Beşincisi de: Arkadaş ve ziyaretçilerinin çokluğu ile riyâkârlık ve gösteriş
yapmaktır.

**(Hüccetü’l İslâm İmâm-ı Gazâli (rh.a.),**

**İhyâ-u Ulumi’d-dîn, 3.c., 639-671.s.)**

**12 NİSAN 2007**

**HZ. PEYGAMBER (S.A.V.) ÜMMETİNİN**

**KURTULUŞUNA VESİLEDİR**

Mi’râc-ı Nebevî (s.a.v.)’de Allâhü Te‘âlâ:

- Ey Habîbim! Her mahbûb (sevgili) habîbine geldiğinde bir hediye ile gelir. Huzuruma hangi şeyle geldin? Resûlullâh -sallallahu aleyhi ve sellem- Efendimiz şöyle buyurdular:

- Ya Rabbi, iki şey ile geldim ki, senin hazinen bunlardan hâlîdir. Allâhü Te‘âlâ (bildiği halde):

- O iki şey nedir? dedi. Resûlullah (s.a.v) Efendimiz cevaben:

- Birisi noksan ibâdet diğeri ümmetin isyanı. Allahü Te‘âlâ ve Tekaddes Hazretleri buyurdu ki:

- Habîbim sen huzuruma acz ve i‘tîrâf ile geldin, o halde sana misli misline ecir (sevab) verdim ve ümmetinin isyanını affetmekle gufrana tebdîl ettim. Bu ma‘nâda Allâhü Te’âlâ şöyle buyurdu: 

“İşte bunların kötülüklerini Allâh hasenata (iyiliğe) tebdîl eder.” (Furkan s.
70)

Sonra Allâh -azze ve celle- şöyle dedi:

- Ya Muhammed (s.a.v.) sağ tarafına bak! Baktı ki büyük dalgalı bir deniz içinde bir ada, o adada bir ağaç ve o ağacın üzerinde gagasında bir parça toprak tezek bulunan bir kuş gördü.

Allahü Te’âlâ bunu izah ederek şöyle buyurdu:

- Ya Muhammed (s.a.v.)! Bu deniz rahmetim, bu ağaç ve ada, dünya ve onun bahçeleri, kuş insan, tezek de insanların ma’siyetidir (günâhı). Bu azıcık tezek engin denizi bulandırabilir mi? Rahmet denizi bir dalgalandı mı o günde zerresi yok olur gider. Sen Şefîu’l-müznibînsin, ben de Erhamu’r-râhimînim.

**(Hz. Mahmûd Sâmî Ramazânoğlu (k.s), **

**Musahabe 3, 44-45.s.)**

**13 NİSAN 2007**

**YAĞMUR SUYUNA OKUNACAK DUÂ**

“Bi’smi’llâhi’r-rahmâni’r-rahîm”

Ömer İbn-i Hattâb radıya’llâhu anhin şöyle dediği rivâyet edildi:

“Resûlullâh salla’llâhu te‘âlâ ‘aleyhi ve sellem buyurdular ki:

“-Kim yağmur suyundan alır da (bir rivâyette Nisan yağmurundan) ve üzerine
yetmiş (70) def‘a Fâtiha sûresi ve yetmiş (70) def’a Âyetü’l-kürsî ve yetmiş
(70) kul-huve’llâhu ahad ve yetmişer (70’er) def‘a da Mu‘avvizeteyn’i (Felâk
ve Nâs sûrelerini) okursa, nefsim, yed-i kudretinde Olan’a (Allâh’a) yemîn
ederim, muhakkak Cibrîl bana geldi ve haber verdi ki: “-Her kim, bu sudan arka
arkaya yedi (7) gün, sabahları içerse, muhakkak Allâh sübhânehu ve te‘âlâ, o
suyu içen kimsenin cesedindeki bütün hastalıkları def‘ eder. Ve onu
hastalıktan âfiyette kılar. Ve damarlarından ve etinden ve kemiğinden ve bütün
a‘zâlarından (hastalığı) çıkarır.”

1. Yetmiş (70) def‘a Fâtihâ sûresi

2. Yetmiş (70) def‘a Âyetü’l-kürsî

3. Yetmiş (70) def‘a İhlâs sûresi

4. Yetmiş (70) def‘a Felak sûresi

5. Yetmiş (70) def‘a Nâs sûresi

** **

**HADÎS-İ ŞERÎF**

“Resûlullâh (s.a.v.), her zaman hastalıklarında Muavvizeteyn sûrelerini okuyup
kendi ellerine üflemek ve ondan ifâkat için elleriyle vücûdlarını sıvazlamak
i’tiyâdında idiler.” (Buhârî)

“Allâhım! Bize dünyada iyilik, âhirette de iyilik ver. Ve bizi cehennem
azabından koru!” (Peygamber (s.a.v.) Efendimizin ekseriyetle okuduğu duâdır.)
(Müslim)

**14 NİSAN 2007**

**RESÛLULLÂH (S.A.V.)’İ SEVMEK FARZDIR**

“Ey Habîbim, o hicreti terk edenlere de ki: Babalarınız, oğullarınız,
kardeşleriniz, karılarınız, soylarınız, kazandığınız mallar, geçersiz
olmasından korktuğunuz bir ticaret, hoşunuza giden meskenler, size Allâh ve
Resûlünden ve O’nun yolunda cihaddan daha sevgili ise artık Allâh’ın emri
(azabı) gelinceye kadar bekleyin. Allâh fasıklar topluluğunu hidayete
erdirmez.” (Tevbe s. 24)

Bu kadar (tehdid), Resûlullâh (s.a.v.)’i sevmenin gerekli olduğuna, vacib
olmasının kesinliğine, kadrinin yüceliğine ve Resûlullâh (s.a.v.)’in buna
müstehak olduğuna, teşvik, tenbih, huccet ve delil bakımından kafidir. Çünkü,
Allâhü Te‘âlâ:

“Artık Allâh’ın emri (azabı) gelinceye kadar bekleyin.” sözü ile malı,
akrabası, çoluk çocuğu kendisine Allâh ve Resûlü (s.a.v.)’den daha sevimli
olanların halinin çirkin olduğunu, onlara azap vereceğini beyan buyurdu. Sonra
âyet-i kerimenin sonu ile onların fasık olduklarını ve sapıklardan olup Allâh
(c.c.)’ün hidayetine ulaşamadıklarını bildirdi.

Resûlullâh (s.a.v.) buyuruyor ki: “Hiç biriniz, ben ona, evladından da,
pederinden de ve bütün halkdan daha sevgili olmadıkça îman etmiş olmaz.”
(Buhârî)

Resûlullâh (s.a.v.) buyuruyor ki: “Kimde üç (haslet) bulunursa, îmanın tadını
tatmış olur:1- Allâh (c.c.) ile Allâh’ın Peygamberi, kendisine Allâh ve
Peygamberden maadasından daha sevgili olmak, 2- Sevdiği kimseyi, sırf Allâh
(c.c.) için sevmek, 3- Allâh (c.c.)’ün onu küfürden kurtarmasından sonra
tekrar küfre dönmekten, ateşe atılacakmışçasına korkup hoşlanmamak.” (Buhârî)

Hz. Ömer (r.a.)’den, Resûlullâh (s.a.v.)’e şöyle rivayet edilir: - Allâh’a
yeminle söylerim ki Ya Resûlallâh (s.a.v.)! Canım hariç, bana her şeyden
sevgilisin.”

Bunun üzerine Resûlullâh (s.a.v.) şöyle buyurur:

“Ben kendisine canından daha sevgili olmadıkça, sizden biriniz asla îman etmiş
olmaz.”

Hz. Ömer (r.a.): - Sana Kur’an’ı gönderen Allâh (c.c.)’e yemin ederim ki, sen
bana canımdan daha sevgilisin. Resûlullâh (s.a.v.):

“Ey Ömer şimdi (tamam).” buyurdu.

**(Kadı ‘Iyaz (rh.a.), Şifâ-i Şerîf, 398.s.)**

**15 NİSAN 2007**

**EMR-İ Bİ’L MA‘RUF NEHY-İ ANİ’L MÜNKER**

Ma‘ruf, yaratılışa uygun ve dince güzel görülen şeydir. Münker de, aksine
yaratılışa aykırı ve dince çirkin bulunan şeydir. Onun için her müslüman kendi
din kardeşi hakkında ve bütün insanlık hakkında hayır ister, iyiliği emreder
ve öğüt verir. Kötülüklerden sakındırmayı da bir din görevi bilir. Ancak bu
görevin dereceleri vardır.

Şöyle ki: Bu yol gösterme görevinin yapılmasında, karşı taraftan bir kötülüğün
ortaya çıkacağı düşünülmüyorsa, bu görev işe el koymakla, değilse sözle
yapılır. Bu da tehlikeli ise, yalnız kalb ile yapılır. İyiliğin yapılması,
kötülüğün de terk edilmesi için kalb ile dua yapılır.

Bir kimsenin emrettiği veya yasakladığı şey, hakka ve ihtiyaca uygun ise,
kabul edilmelidir. Öğüt veren, söylediklerini yapmamış olsa bile, doğru olan
şey kabul edilir. Şu da gerçektir ki, bir emir ve yasağın ruhlara tesir
edebilmesi için, bu görevi yapmaya çalışan kimse şu beş vasfı kendisinde
bulundurmalıdır:

1) Bilgi sahibi olmalıdır. Çünkü bilgisi olmayan kimse bu görevi güzelce
yapamaz.

2) Söylediği şeyle kendisi de amel etmelidir. Değilse:

"Niçin yapmadığınız şeyi söylersiniz?" azarına muhatab olur.

3) Bütün sözlerinde Yüce Allâh (c.c.)'ün rızasını ve müslümanların
yükselmelerini gözetmelidir. Bunu hedef edinmelidir.

4) Dinleyiciler hakkında şefkat göstermeli, irşad görevini tatlılık ve
yumuşaklıkla yapmalıdır.

5) Sabırlı ve iyi huylu olmalı. Sertlikten ve şiddetten kaçınmalıdır.

Şunu da ekleyelim ki, halk tabakasından olan kimselerin, ilim ve irfan sahibi
şahıslara iyiliği emretmeleri ve kötülüğü yasaklamaları uygun değildir. Böyle
bir davranış edebe aykırıdır. Kendi haklarında bilmeyerek bir zarara sebeb
olabilir.**(Ömer Nasuhi Bilmen, Büyük İslam İlmihali, 43.s.)**

**16 NİSAN 2007**

**LÛTÎLİK (HOMOSEKSÜELLİK)**

Resûlullâh (s.a.v.) buyurdu:

“Lût kavminin yaptığını yapan kimseyi bulduğunuz vakit yapanı da, yapılanı da
gebertiniz.” (Tirmizî)

Bir kısım âdî özellikler Lût kavminin yaptığı fiillerdendir:

"Erkeklerin saçlarını örgü yapmaları, güvercin uçurmak, parmaklarla ıslık
çalmak, yerde entârileri sürümek, içkiye devâm etmek, erkeklere gitmek,
hayvanları taşla öldürmek, kuşlara sapanla taş atmak. Bu ümmet de bu
hasletlere bir fenâsını ilâve edecek: Kadınların birbirlerine sürtmeleri
(sevicilik).”

Peygamberimiz (s.a.v.): “Kadınların aralarında sürtüşmeleri zinâdır.”
buyurmuştur.

Ebû Hüreyre (r.a.)'den gelen bir rivâyette Resûl-i Ekrem (s.a.v.)'in şöyle
buyurduğu söylenmiştir:

“Dört kimse akşam sabah Allâh (c.c.)'ün gazâb ve hışmındadır.” Onlar kimlerdir
ey Allâh'ın Resûlü (s.a.v.), diye soruldukta Resûl-i Ekrem (s.a.v.):

“Kadınlara benzemeye uğraşan erkekler (kıyâfet ve tavırlarında), erkekleşmek
isteyen kadınlar, hayvanlara yaklaşanlar ve erkeklere gidenler.” buyurdu.

Resûl-i Ekrem (s.a.v.) buyurdu: “Allâh (c.c.) yedi kimseye la'net eder,
Kıyâmet gününde kendilerine bakmaz ve onlara, cehenneme girenlerle birlikte
cehenneme girin emrini verir.

1- Erkekle münâsebette bulunan, 2- Münâsebette bulunulan, 3- Hayvanlara
yanaşan, 4- Anasına temas eden, 5- Kızı ile münâsebette bulunan, 6- Eli ile
oynayan. Meğer ki pişmân olalar.”

Hâlid b. Velid (r.a.): “Nahiyelerden birinde kendisini arkasından işleten lûtî
bir adamı tesbît ediyor. Ne yapacağı konusunda Hz. Ebû Bekir (r.a.)'e
danışıyor. Hz. Alî (k.v.) hemen: “Bu günâhı Lût kavminden başka topluca hiçbir
millet yapmamıştır. Allâhü Te‘âlânın ise onlara ne yaptığını biliyoruz,
yakılması görüşündeyim.” der. Hz. Ebû Bekir (r.a.) de Hâlid (r.a.)'e, “Onu
yak.” diye yazar. O da onu yakar.

**(İmâm Zehebî (rh.a.), Büyük Günâhlar, 55-57.s.)**

** **

**17 NİSAN 2007**

**İSLÂM ÂLİMLERİ VE İÇTİHAD**

Nice büyük İslâm Âlimleri, müçtehidliği iddia etmemişlerdir. Kaldı ki onlar
içtihadın öneminin ne olduğunu çok iyi biliyorlardı, hadlerini de
aşmıyorlardı. Cahil cesur olur, sözünden de anlaşılacağı üzere çağımızda bu
tür cesurlara rastlamak mümkündür. Şayet bu tipler devlet yöneticisi olurlarsa
devletin batmasına sebep olur, dinde ise öncü olurlarsa maneviyatı öldürürler.
Ehil olmayanların içtihada yeltenmeleri kendisini sapıtacağı gibi başkasını da
sapıtacağı kesindir.

Binaenaleyh, müçtehid olmayan müslümanların tam ve gereği gibi kitaba ve
sünnete bağlı kalmaları, itikadî, amelî ve bütün hayatî konularda Şer-i Şerîfe
uygun yaşayabilmeleri için selefe, onun icmâına yani bir mezhebe uymak
zorundadırlar.

Yapılan açıklamalardan da anlaşılacağı üzere, müçtehid olmayan bir ilim adamı,
şahsî içtihadına dayanarak veya yalnız meale güvenerek, Kitap ve Sünnetten
hüküm çıkarıp fetva vermesi asla caiz değildir.

Müslüman bu dört mezhepten birisine tabi olmakla Kitap ve Sünnetin yolundan
çıkmış olmaz. Tam tersine bunlardan birisine uyan tam manasıyla Kitap ve
Sünnete uymuş olur.

Bugün içtihadı iddia edenlerin tamamı bu saydığımız eserleri okumaktan ve
anlamaktan acizdirler. Sade meallere veya ahteriyi kebire dayanarak Kitap ve
Sünnetten dini hükümler çıkarmaya, selef ve halefin hatta ehli bid'atın
veremediği fetvaları bu cesur cahillerin verdiklerini görüyoruz. Bunlardan
bazıları Kitap ve Sünnette bulunmayan ve fuhulu ulemadan (ulemanın ileri
gelenleri) hiçbirisi tarafından rivayet edilmeyen konuları, Ashab-ı Kiram'a
atfederek, uydurma rivayetlerle çağdaş kafalarına göre fetvalar
vermektedirler. Kendilerini yalanlayan ve uydurma rivayetlerini çürüten
delilleri ise görmemezlikten gelirler.

Bu adamların ifade ve ibareleri, şeytanın vesvesinden, akıl ve ilimlerinin
yokluğundan, nefislerini beğenmelerinden dolayıdır ki sevilip sayılmazlar.
Fıkıh ilminden habersiz bu tipler sade hevalarına uyarak rastgele fetvalar
vermekle büyük bir vebali de yüklenmiş oluyorlar. Allâh hidayet nasip etsin.

**(Mehmed Çağlayan, **

**Ehl-i Sünnet ve Akaidi, 171-181.s.)**

**18 NİSAN 2007**

**ALLÂH RESÛLÜ (S.A.V.)’DEKİ MERHAMET**

Ümmetini yormamak için devâmlı olarak ibâdete kapanmalarını hoş karşılamaması,
onlara karşı gerek şetm ve gerekse la‘netini, birer rahmet haline getirmesi
için Allâh (c.c.)’e yalvarması, hep O (s.a.v.)’in ümmetine karşı olan merhamet
ve düşkünlüğünden ileri gelmiştir. Bazen O (s.a.v.), namâzdayken çocuğun
ağlamasını duyardı da sırf bu yüzden namâzı kısa kıldırırdı. O (s.a.v.)’in şu
tavrı da ümmetine olan şefkatini bariz bir şekilde gösterir: Rabbine duâ
ederek derdi ki:

“Kimi şetm etmiş veyâ kimi lânetlemişsem, bunu onun nâmına bir rahmet, bir
duâ, bir tathîr vesîlesi, Kıyâmet gününde sana kendisini yaklaştıracağı bir
kurbet kıl.”

Kavmi, O (s.a.v.)’i yalanladıklarında Cebrâîl (a.s.) gelip ona dedi ki:

- Allâh (c.c.), onların sana karşı söylediklerini ve sataşmalarını duydu ve dağlar meleğine, kendisine istediğini emretmen için talimat verdi!

Biraz sonra dağlar meleği O (s.a.v.)’e seslendi, selâm verdi ve dedi ki:

- Emret, şu iki dağı başlarına geçireyim!

- Olmaz; umarım ki Allâh (c.c.) onların sulbünden kendisine ibâdet edecek ve ortak koşmayacak kimseleri çıkarır, diye mukâbelede bulundu.

İbnü’l Münkedir’den: Cebrâîl (a.s.) Peygamber (s.a.v.)’e:

- Allâh (c.c.); gök, yer ve dağlara sana itaat etmelerini emretmiştir. (Onlar, ne istersen onu yapacaklar) dedi.

- Ben ümmetim hakkında şimdilik böyle bir şey istemiyorum, belki Allâh (c.c.) onları afveder, diye mukâbelede bulundu. Âişe (r.anhâ) dedi ki: Resûlullâh (s.a.v.): “İki iş arasında serbest bırakıldığı zamân, mutlaka kolayını tercih etmiştir.”

**(Kadı ‘Iyaz (rh.a.), Şifâ-i Şerîf, 124-125.s.)**

** **

**19 NİSAN 2007**

**SİLSİLE-İ ÂLİYE'NİN DÖRDÜNCÜ POSTNÎŞÎNİ HZ. CAFER-İ SÂDIK (K.S.)**

Muhammed Bâkır (r.a.)'in oğludur. O da, Ali Zeynel Âbidin'in, Ali Zeynel
Âbidin ise, Hz. Hüseyin'in oğludur. Hz. Hüseyin (r.a.) ise, malum, Hz. Ali
(r.a.)’in oğludur. Allâh hepsinden razı olsun.

Der ki: “İyilik şu üç hale sahib olunca tam olur:

Bir güzel iş yapınca; gözünde küçültesin, gizli tutasın, acele edesin.. Çünkü
küçük görürsen, büyür. Gizlersen, eksiği tamam olur. Acele edersen, ona bir an
önce kavuşmuş ve iyi etmiş olursun..”

“Bir mümin kardeşine ait sevmediğin iş duyarsan, birden yetmişe kadar özür
kapısı araştır. Bulamazsan; belki, benim anlayamadığım bir özrü vardır, de ve
kapa..”

Derdi ki: “Müslüman kardeşinizden, manasını anlayamadığınız bir kelâm
duyarsanız;iyiye yorunuz. Daha iyisini bulmanız kabil olmayacak kadar güzel
bir şekilde yorumlayınız. Onun sözündeki, tam anlayamadığınız mana şeklini
değil; nefsinizi töhmet altına alınız.”

Derdi ki. “Bir hata işlediğiniz zaman, Allâh'tan bağış taleb ediniz. Çünkü
hatalar;insanlar yaratılmadan önce yaratılmıştır. Bütün helâk hatada
ısrardadır.”

Medine'de vefat etti. Hicretin, 148.yılı idi. - Milâdî, 65.- yıla rastlar.

Derdi ki: “Bir kimsenin rızkı daralırsa istiğfara devam etsin.”

Kısa ve kalın yünden bir elbise giyerdi. Haz'dan yapılma bir de güzel kaftanı
vardı, yünden yapılmış elbiseyi içten giyerdi, diğerini dıştan giyerdi.

İçine giydiği elbise için: “Onu, Allâh için giyeriz..”

Dışına giydiği için de. “Bunu da sizin için giyeriz..” buyururdu. Sonra da:

“Allâh için olanı gizledik.. Sizin için olanı da açığa çıkardık.” diye
anlatırdı..

Derdi ki: “Cenâb-ı Hakk dünyaya şöyle emretti:

Ey dünya, bana hizmet edene hizmet et. Sana hizmet edeni de yor.

“Sultanların kapısında yaltaklanmadıkça, fakihler; peygamberlerin
vekilleridir.”

“Allâhım, rızkını kestiğin kimsenin nasîbini elimle aç. Bana verdiğin herşey,
senin ihsanındandır.”

Allâh ondan razı olsun..

**(İmam-ı Şa'rânî (rh.a.), Tabakâtü'l-kübrâ, 101-104.s.)**

**20 NİSAN 2007**

**HZ. MUHAMMED (S.A.V.)'E **

**NOKSANLIK İSNAT EDİLEMEZ**

Esbağ diyor ki: Peygamber (s.a.v.)'e söven, sövmesini gizlesin veya açığa
vursun, her hali ile öldürülür. Kendisine tevbe etmesi teklif edilmez. Çünkü
onun tevbesi(nin gerçek mahiyeti) bilinmez.

Abdullâh bin Abdülhakim de diyor ki: Müslüman veya kâfir olandan kim Peygamber
(s.a.v.)'e söverse o kimse öldürülür. Tevbesi kabul olunmaz. Tâberî (r.h.)
aynısını, Eşhep (bin Abdülaziz)’den, o da Malik (r.a.)'den rivayet etmiştir.
İbn-i Vehb, İmam Malik (r.h.)'den rivayet etmiştir ki: Kim gerçekten Peygamber
(s.a.v.)'in gömleği, bir rivayette ise gömleğinin düğmesi kirlidir der de,
bundan Peygamber (s.a.v.)’i ayıplamayı, O (s.a.v.)’in noksanlığını kasd
ederse, öldürülür.

Bazı bilginlerimiz diyorlar ki: Peygamberlerden bir Peygambere, helak olması
veya azap görmesiyle beddua eden, veyahud Peygamber hakkında çirkin olan bir
şeyle beddua ederse, o kimse kendisine tevbe etmesi teklif edilmeden
öldürülür. Ebu'l-Hasan, Peygamber (s.a.v.)'e “deveci” “Ebû Talib'in yetimi”
derse, o kimsenin öldürülmesine fetva verdi. Çünkü onun bu sözü ile Peygamber
(s.a.v.)’e hakaret ettiği aşikârdır.

Ebû Muhammed bin Ebî Zeyd, bir adamın öldürülmesiyle fetva verdi ki, O adam
Peygamberimizin (s.a.v.) sıfatlarını müzakere ederlerken bir topluluğu işitti.
O anda onların yanından, çirkin yüzlü ve sakallı bir adam geçti. O
(öldürülmesi için fetva verilen adam), Siz O'nun sıfatını öğrenmek mi
istiyorsunuz? O’nun sıfatı yaradılışı ve sakalı gibidir, dedi. İbn-i Ebî Zeyd
bu adamın tevbesi de kabul olunmaz, dedi. Allâh ona la'net etsin, muhakkak
yalan söyledi. Çünkü tam îman sahibi olan kimsenin kalbinden böyle söz çıkmaz.

Suhnun'un arkadaşı Ahmed bin Ebî Süleyman der ki: Kim Peygamber (s.a.v.)
siyahtır derse, öldürülür. (Çünkü Peygamber (s.a.v.) siyah değildi.)

**(Kadı ‘Iyaz (rh.a.), Şifâ-i Şerîf, 642.s.)**

** **

** **

** **

** **

**21 NİSAN 2007**

**İSTİHÂRE NAMAZI**

Şöyle ki: Hakkında bir şeyin hayırlı olup olmadığına dâir ma’nevi bir işârete
nâil olmak isteyen kimse yatacağı zaman iki rek’at namaz kılar, ilk rek’atinde
Kâfirûn sûresini, ikinci rek’atında da İhlâs sûresini okur, nihâyetinde de
istihâre duâsını okur, sonra da abdestli olarak kıbleye yönelerek yatar,
rüyâda beyaz veyâ yeşil görülmesi, hayra; siyah veyâ kırmızı görülmesi de
şerre delâlet eder. Bu veçhile istihâre namazının yedi gece yapılması ve kalbe
ilk lâhik olana bakılması da bir hadîs-i şerîf ile beyân buyurulmuştur.

**İSTİHÂRE DUÂSI**

Allâhümme innî estehîruke bi-‘ilmike ve estakdirüke bi-kudretike ve es’elüke
min fazlıkel’azîm, fe inneke takdiru ve lâ-akdirü ve ta‘lemü ve lâ-a‘lemü ve
ente ‘allâmül’güyûb, allâhümme, in künte ta‘lemü enne hâze’l-emre hayrün lî
fî-dînî, me‘âşî ve ‘âkibeti emrî ve ‘acili emrî ve âcilihi fa’kdürhü lî ve
yessirhu lî sümme bârik fîhi lî. Ve in-künte ta‘lemü enne hâze’l-emre şerrün
lî fî dînî ve me‘âşî ve ‘âkıbeti emrî ve ‘acili emrî ve’acilhi fa’srüfhü ‘annî
va’srifnî ‘anhü fa’kdir liye’l-hayra haysü kâne sümme ardinî bihi veyüsemmâ
hâcetehu.

**NAZAR DUÂSI**

Bi-smi’llâhi’r-rahmâni’r-rahîm

Allâhümma’hrusnâ bi-‘aynike’lletî lâ-tenâmu, ve’hfaznâ bi-ra’fetike’lletî lâ-
terâmu, ve’rhamnâ bi-kudretike ‘aleynâ fe-lâ-tühlik ve ente sikatünâ ve
recâunâ, yâ erhame’r râhimîne ve yâ ekreme’l-ekremîne. “Allâhümme, yâ
mukallibe’l-kulûb, sebbit kulûbenâ ‘alâ dînike ve tâ‘atike.” “Allâhümme’c‘al
fî kalbî nûran ve fî basarî nûran ve fî sem‘î nûran ve ‘an yemînî nûran ve ‘an
yesârî nûran ve fevkî nûran ve tahtî nûran ve emâmî nûran ve halfî nûran
ve’c‘al lî nûran.” (Buhârî)

El-hamdü li’llâhi’llezî tevâda‘a küllü şey’in li ‘azametihi ve’l-hamdü
li’llâhi’llezî zelle küllü şey’in li ‘izzetihi, ve’l-hamdü li’llâhi’llezî
hada‘a küllü şey’in li mülkihi, ve’l-hamdü li’llâhi’llezî istesleme küllü
şey’in li kudretihi.

**22 NİSAN 2007**

**KANUNÎ SULTAN SÜLEYMAN HÂNIN TERFİ İSTEYEN BÂLİ BEYE CEVÂBI**

Mohaç Meydan muharebesinde, Macar ordusunu arkadan çevirerek onu tamamen mahv
eden Semendire sancak beyi Gazi Bâli bey, kendinde mevcud olan ve sancak
beylerinin alâmeti bulunan iki tuğ'un üçe çıkarılmasını rica ederek,
pâdişâhtan bir tuğ daha istemiştir. Kânunî, Gazi Bâli beye şu cevâbı
vermiştir:

"Yadigârım ve Muhterem Lalam Gazi Bâli Bey! Berhudar olasın, yüzün ak olsun.
Bizden bir tuğ dahî arzu eylemişsin. Henüz bir tuğ zamanı değildir. Sana
Hazret-i Muhammed Mustafâ (s.a.v.) fetih tuğunu verdik. Bu ihsan üzerine
iyilik olmaz. Bunun şükrünü bilip, yerine getiresin. Bilesin ki bey olmak iki
kefeli terazidir. Bir kefesi cennet ve bir kefesi cehennemdir. Bir an adâletle
hükmetmek, yetmiş yıllık ibâdetten efdaldir. Âhireti hatırdan çıkarmayasın.
Serasker olduğun yerlerde ve hükmünün geçtiği mahallerde, zulüm ve düşmanlık
etmekten şiddetle sakınasın. Âhirette bize hitâb olunursa, senin yakana
yapışırım. "Ol vilâyetleri kılıcımla fetheyledim!" demeyesin. Memleket, Allâhü
Te‘âlâ hazretlerinindir. Sakınıp, nefsine gurur getirmeyesin. Fetholunan
kalenin mal ve erzakını hep Beytülmâl için almışsın. Buna rızâ-yi hümâyunum
yoktur. Beşte birini alıp, geri kalanını İslâm askerine dağıtasın. İslâm
askerinin ihtiyarlarını baba, orta yaşlılarını kardeş ve gençlerini oğul
bilesin. Babalara hürmet edesin, oğullara şefkat gösteresin. İslâm askerine
hiçbir veçhile zorluk çektirmeyesin. Nimeti bol veresin. Eğer hazînen
tükenirse buraya bildiresin ki, sana bir iki bin kese göndermekten aczim
yoktur. Halkın fakirlerini, büyük vazifelerle rencide ettirmekten şiddetle
kaçınasın ki, bizim halkımızı rahat görüp, küffar halkı imrensinler. Meyl ve
muhabbetleri bizim tarafa olsun. Bir kimseyi hizmetinde kullandığın zaman da,
sakın evvelki hâline îtimat etmeyesin. Çok kimse vardır, elinde fırsat
olmadığı zamanda zâhidlik ve iyilik yüzü gösterip, eline fırsat geçtiği zaman
Firavun ve Nemrud olur. Ol kimseleri tecrübe edip göresin. Evvelki hâli son
hâline uygunsa hizmetinde kullanasın.

İmdi, ey Gazi Bâli Bey! Sana dahî nasihatim odur ki; atın yürüğünü, kılıcın
keskinini ve beyin bahadırını saklayasın. Allâhü Te‘âlâ hazretleri yolunu açık
ve kılıcını keskin eyleye ve seni küffâr-ı hâk-sâr üzerine mansur ve muzaffer
eyleye..."

**(Yeni Rehber Ansiklopedisi, 11.c. 120.s.)**

** **

** **

** **

**23 NİSAN 2007**

**İŞE SAĞ ELLE BAŞLAMAK VE YEMEK**

Peygamberimiz (s.a.v.); abdest ve gusülde, ayakkabısını giymekte ve
taranmakta, mümkün oldukça, hep sağdan başlamayı sever, bir şey alacağı zaman,
sağ eli ile alır, bir şey vereceği zaman, sağ eli ile verir ve başlayacağı her
şeye sağdan başlardı,

“Sizden biriniz, ayakkabısını giyeceği zaman, giymeğe sağdan başlasın!
Ayakkabısını çıkaracağı zaman da, çıkarmağa soldan başlasın!

Ayakkabı giyilirken, sağ ayak, ayakların evveli, ayakkabı çıkarılırken de, sağ
ayak, ayakların âhiri olsun!” buyururdu.

Abdullah b. Ömer (r.a.)'in bildirdiğine göre: Peygamberimiz (s.a.v.) “Sizden
biriniz, yemek yiyeceği zaman, sağ eli ile yesin. Birşey içeceği zaman da,
yine sağ eli ile içsin. Çünkü, Şeytan, sol eli ile yer ve sol eli ile içer!”
buyurmuştur.

Seleme b. Ekvâ (r.a.)’in, babasından rivayetine göre: Peygamberimiz (s.a.v.),
bir adamın, yanında, sol eli ile yemek yediğini görünce, ona “Sağ elinle ye!”
buyurdu.

Adam “Buna gücüm yetmiyor, sağ elimle yiyemiyorum!” dedi. Peygamberimiz
(s.a.v.) “Gücün yetmesin! Bunu, sağ eli ile yemekten, ancak, kibir ve gururu
men etmektedir!” buyurdu. Bundan sonra, adam, bir daha elini ağzına kaldıramaz
oldu. “Sizden biriniz, bir şey içerken, kabın içine solumasın!” buyurmuş,
yiyeceklerin ve içileceklerin içine solunmasını yasakladığı gibi altın ve
gümüş kablarda yeyip içmeyi de, kesin olarak yasaklamıştır.

Peygamberimiz (s.a.v.), su içerken, bir bardak suda iki üç kere nefes alır ve
“Bu, daha yararlı ve daha kandırıcıdır.”

“Sizden biriniz, bir şey içeceği zaman, bir solukta içmesin.”

“Develer gibi, bir solukta içmeyiniz! İki veya üç solukta içiniz! Sonra,
içeceğiniz zaman (Bismillah!) ve ağzınızı su kabından kaldırdığınız zaman da
(Elhamdülillâh!) deyiniz!” buyurmuştur.

Nevfel b. Muâviye “Resûlullâh (s.a.v.), bir şey içerken üç kerre nefes alırdı.
Evvelinde yüce Allâh'ın İsmini anar, Besmele çeker, sonunda da, Elhamdülillâh
diyerek hamd ederdi.” demiştir.

**(M. Asım Köksal (k.s.), **

**İslâm Tarihi Medine Devri, 2.c., 402-410.s.)**

**24 NİSAN 2007**

**ALLÂH RESÛLÜ (S.A.V.)’İN BAĞIŞLAYICILIĞI-1**

Peygamber (s.a.v.)’in Uhud (harbinde) mübârek dişi şehid edilip yüzünden de
yaralandığı zamân, bu durumu Ashab (r.a.)’ün çok gücüne gitti ve dediler ki:
Onlara beddua etseniz ya!

“- Ben lânetleyici olarak gönderilmedim! Ben ancak (Hakk’a) çağıran ve rahmet
olarak gönderildim.” diyerek şu duâda bulundu: “Allâhım, kavmime hidayet et,
çünkü onlar bilmiyorlar.”

Ömer (r.a.)’in şöyle dediği naklediliyor: Anam babam sana fedâ olsun ey
Allâh’ın Resûlü! And olsun ki Nuh (a.s.) kavmine beddua ederek demiştir:

“Rabbim yeryüzünde hiçbir kâfir bırakma, hepsini helak et!” Eğer sen de bize
beddua etseydin, hepimiz helâk olurduk. Sırtın çiğnendi, yüzün kanlandı, dişin
kırıldı, yine de bedduâ etmekten çekindin, sadece hayrı söyledin:

“Allâhım, kavmimi bağışla, çünkü onlar bilmezler.”

Kadı Ebu’l-Fadl (Şifâ müellifi) der ki: Resûlullâh (s.a.v.)’in bu sözüne bir
bak, iyilik ve fazîlet dereceleri, güzel ahlâk ve insanlığı son derece sabır
ve metâneti müşâhede edeceksin! Peygamber (s.a.v.) onlara sadece sükût etmekle
yetinmemiş... Onları afvetmiş... Onlara acıyıp merhamet etmiş... Onlara şefaat
edip:

“Allâhım, onları bağışla veyâ onlara hidayet et!” demiş.

Ve onlara neden acıdığını “kavmim” sözü ile açıklamıştır. Sonra onların câhil
olduklarını, bu yönden ma‘zur görüleceklerini beyan etmiş ve şöyle
buyurmuştur:

“Çünkü onlar bilmezler.” Yani cahildirler.

Bir adam ona:

 - Adâletli davran! Bu taksîmatınla Allâh (c.c.)’ün rızâsı kast edilmemiştir!
dediğinde, ona fazla bir şey söylemedi. Yalnız bilmediği noktaları ona
açıklamakla öğüt verdi ve şu mübârek sözleri irşat buyurdu:

“Vay haline, ben âdil olmazsam, başka kim olur? Âdil olmazsam perişan olurum,
dünyâmı da âhiretimi de yitiririm! Ondan sonra da adamı öldürmek isteyen Ashab
(r.a.)’ü böyle bir teşebbüsten alıkoymuştur.”

**(Kadı ‘Iyaz (rh.a.), Şifa-i Şerif, 105.s.)**

**25 NİSAN 2007**

**ALLÂH RESÛLÜ (S.A.V.)’İN BAĞIŞLAYICILIĞI-2**

Bir harpte Resûlullâh (s.a.v.), Ashâb (r.a.)’den ayrılmış, bir ağacın dibinde
öğlen istirahatine çekilmişti. Gavres ibni’l-Haris adında bir adam âniden onu
öldürmek için gelip kılıcını çekerek başı ucunda durdu. Diğer Sahâbîler öğlen
istirahatine çekilmişlerdi. Ve dedi ki:

- Söyle bakalım şimdi seni elimden kim kurtaracak? Peygamber (s.a.v.)’in cevâbı kesin oldu:

- “Allâh!”

Hemen adamın elinden kılıcı düşüverdi. Peygamber (s.a.v.) onu kaptı ve ona
şöyle seslendi:

- “Ya seni şimdi elimden kim kurtaracak?” Adam titrek bir sesle şöyle yalvardı:

- Ne olur beni öldürme! İntikâmını alsan da (intikâm alanların) en hayırlısı ol!

Bunun üzerine Resûlullâh (s.a.v.) onu bağışlayıp salıverdi. Adam koşarak
kavmine geldi ve dedi ki: “Şu anda insanların en hayırlısı olan kimsenin
yanından geldim size!”

O (s.a.v.)’in insanları bağışlamasını bildiren haberlerin en büyüğü ve ilginci
kendisini zehirleyen yahudî kadını, i‘tiraf ettikten sonra afvetmesidir.
Ma‘lûm olduğu vechile O (s.a.v.)’e  kızartılmış zehirli koyun yedirmişti.
Sahih olan rivâyet budur.

Yine kendisine büyü yapan Lebîd b. el-A‘sam’a da ilişmemiştir. Onun yaptığı
vahiy yolu ile kendisine bildirildiği halde onu cezâlandırmak şöyle dursun,
azarlamayı bile düşünmemiştir.

Abdullâh b. Übey ile benzeri münâfıklara da ilişmemiştir. Peygamber
(s.a.v.)’in arkasından yaptıkları konuşma ve sataşmaları, kendisine
nakledildiği halde yine de ses çıkarmamıştır. Onlardan bazılarının
öldürülmesini öngören Sahâbîlerine şöyle demiştir:

“Ben, Muhammed ashâbını öldürdü dedirtmem kimseye.” (Sallallâhü Aleyhi ve
Sellem)

**(Kadı ‘Iyaz (rh.a.), Şifâ-i Şerîf, 105-107.s.)**

**26 NİSAN 2007**

**SULTÂN 2. ABDÜLHAMÎD HÂNIN                          ALTYAPI HİZMETLERİ**

Sultan Abdülhamîd Hân zamanında: Her vilâyette mektepler, hastaneler, yollar,
çeşmeler, yapıldı.

1886'da Terkos suyunu İstanbul'a getirtti. 1890'da Bursa demiryolu, 1891'de
Yafa - Kudüs demiryolu ile Ankara demiryolu yapıldı.

Yine 1892’de Hamidiye Kâğıt Fabrikası, Kadıköy Havagazı Fabrikası ve Beyrut
Limanı Rıhtımını yaptırdı. 1893'te Küçüksu Barajı ve Manastır - Selanik
demiryolu yapıldı. 1894'te Şam-Horan demiryolu ve Eskişehir - Kütahya
demiryolu yapıldı.

1895'’te Beyrut - Şam demiryolu, Darülaceze binası, mum fabrikası, Afyon -
Konya demiryolu, Sakız Limanı Rıhtımı, İstanbul - Selânik demiryolu yapıldı.
Ereğli kömür ocakları çalıştırıldı. 1896'da Tuna nehrinde Demirkapı kanalını,
Kapalıçarşı tamirini yaptırdı.

1900’de Medîne-i Münevvereye kadar telgraf hattı yaptırdı. 1902'de Hamidiye
Hicaz demiryolu Zerka'ya kadar işledi. Kâğıthane'deki Hamidiye suyu İstanbul'a
getirildi.

1904'te Bingaziye telgraf hattı yapıldı. 1905'te İstanbul-Köstence kablosu
döşendi. Haydarpaşa İstasyon binası yapıldı.

Abdülhamîd Hân, İstanbul - Eskişehir - Ankara ve Eskişehir - Adana - Bağdad ve
Adana - Şam - Medîne demiryollarını yaptırdığı zaman, başka memleketlerde bu
kadar demiryolu yoktu.

Harp gücünü kaybetmiş olan eski gemileri Haliç'e çekip Avrupa'da yapılan üstün
evsâflı kruvazörler, zırhlılar ile donanmayı kuvvetlendirdi. Askeri, subayı
öyle şerefli olmuştu ki, bir kahvenin önünden bir binbaşı geçerken, kahvede
oturanlar ayağa kalkarak saygı gösterirlerdi. Öyle bereket vardı ki, bir
binbaşının evinde pişen yemekten, bir mahalle fakirlerinin karnı doyardı.
Bütün millet, sivil, asker, herkes birbirini severdi.

**(Yeni Rehber Ansiklopedisi, 1.c. 89.s.)**

**27 NİSAN 2007**

**İSLÂM AHLÂKI**

Hadîs-i şerifte vârid olmuştur ki:

“Fakir ve miskinleri sevmek enbiyâ ve mürselinin ahlâkından, onlarla oturmayı
sevmemek de münafıkların ahlâkındandır.”

Meşayih-i kiram hazerâtı buyurmuşlardır ki:

Zahir, bâtının delilidir. Çünkü Nebi (s.a.v.): “Sizin kalbiniz düzelip
istikamette olmadıkça imanınız düzelmez, lisanınız düzelmedikçe kalbiniz
düzelmez, amelleriniz düzelmedikçe de lisanınız düzelmez.” buyurmuşlardır.
Yani şerîatin zahirde emirlerinin yaşanması doğrudan doğruya bâtına sirayet
eder. Allâh, nurunu şerîate, zulmeti de tabiata koydu. Peygamberler de
insanları tab’ın zulmetinden şer’in nuruna çıkarmak için gönderildiler.

Ebû Hureyre (r.a.)’den rivayet olunduğuna göre Resûlullâh (s.a.v.): ”Müslüman
müslümanın kardeşidir.” buyurmuşlardır. İslâm kardeşleri yekdiğerine hakkını
noksan vermek yahud hiç vermemek gibi zulümlerde bulunmazlar. Birbirlerine
yardımı terketmekle birbirlerini perişan etmezler. Kendilerini kardeşlerinden
büyük görüp onlara hakaret gözüyle bakmazlar.

Resûlullâh (s.a.v.) Efendimiz bir defasında sadrına işaret ederek: “Takva işte
buradadır, tavka işte buradadır.” buyurmuştur. Takvanın aslı içtinâbdır.
Burada murad, maâsiden içtinâbdır. Muttakî, Allâh’ın emirlerine muhalefeti
terk etmek suretiyle Allâh’ın azabına karşı vikayelenir. Resûlullâh’ın,
sadrına işaret ederek “buradadır” buyurması, takvanın zahiri amellerle hâsıl
olmayıp ancak kalbde duyulan haşyet-i ilâhiyye ve murakabe ile hâsıl olacağını
beyân etmek içindir.

Kalbinde takva bulunan müslüman, hiçbir kimseye hakaret gözüyle bakmasın.
Müslüman kardeşini hakir görmesi bir kimseye şer olarak kâfidir. Her bir
müslümanın kanı, ırzı ve malı diğer müslümana haramdır.

**   (Hz. Mahmûd Sâmî Ramazânoğlu (k.s.),**

**Yunus ve Hud Sûreleri Tefsiri, 96-97.s.)**

**28 NİSAN 2007**

**YAHUDÎ VE HIRİSTİYANLAR**

“Kendi dinlerine uymadıkça yahudî ve hıristiyanlar senden asla razı
olmayacaklardır.” Bu âyet Hz. Peygamber (s.a.v.)’in onların İslâm’a girmeleri
konusundaki aşırı isteğinin gerçekleşmeyeceğini ifade ediyor. Çünkü onların
kendisinden hoşnut olmalarını, gerçekleşmesi imkânsız bir sebebe bağlamıştır.
Ondan hoşnut olmadıklarına göre, nasıl olur da onun dinine uyarlar? Yani
yahudiler, sen yahudi olmadıkça ve onların kıblelerine yönelerek namaz
kılmadıkça ve hıristiyanlar da, sen hıristiyan olmadıkça ve onların kıblesine
doğru yönelerek namaz kılmadıkça senden hoşnut olmayacaklardır.

Burada “din” anlamındaki “millet” kelimesinin tekil olarak kullanılması,
küfrün tek bir millet olmasındandır. Bu, onların: “Bizim dinimiz hidayetin ta
kendisidir, diğer dinler değil.” yolundaki sözlerinin hikâyesidir. Buna
karşılık yüce Allâh şöyle buyuruyor: “De ki: ‘Hidâyet, ancak Allâh’ın
hidâyetidir.” Bu, İslâm dînidir. İnsanları Hakk’a götürür, sizin davet
ettiğiniz bâtıl din değil. Sizin davet ettiğiniz hidayet değil, hevâ yani
nefsânî istek ve arzulardır.

“Yemin olsun ki, sana ilim vahyedilmiş Kur’an geldikten sonra, eğer onların
arzularına uyarsan, Allâh’tan O’nun yüce katından sana ne bir dost, ne faydası
dokunacak bir yakîn, ne de, Allâh’tan gelecek cezayı önleyebilecek bir
yardımcı vardır.” Âyette geçen “ehvâ” kelimesi, “hevâ” kelimesinin çoğuludur.
Hevâ, şehvete dayanan ve sapıklığa çağıran görüş demektir. İnsanı haviye’ye
yani cehenneme götürdüğü için bu isim verilmiştir. Ehvâ kelimesinin tekil
olarak değil de çoğul olarak kullanılmasının sebebi ise onların herbirinin
arzusunun, diğerinin arzu ve isteğinden farklı olduğunu belirtmek içindir.
İşte bu sebeple Peygamber (s.a.v.) Efendimizin, ancak onların hepsinin
hevasına yani arzusuna uyarsa, onların hepsinin razı olacakları
bildirilmiştir.

**(İsmail Hakkı Bursevi, **

**Rûhu’l-Beyân Tefsîri, 1.c.,231.s.)**

**29 NİSAN 2007**

**RESÛLULLÂH (S.A.V.)’E İMAN ETMEK **

**FARZ, O (S.A.V.)’E İTAAT ŞARTTIR**

Allâhü Te‘âlâ buyuruyor: “O halde Allâh’a, Onun Peygamberine ve indirdiğimiz O
Nur’a (Kur’an’a) îman edin. Allâh, ne yaparsanız, hepsinden haberdardır.
(Teğâbün s. 8)

“Hakikat biz Seni (kıyamette ümmetine) bir şahid, (mü’minlere cenneti)
müjdeleyici, (kötü amellerden dolayı, cehennemle) bir korkutucu olarak
gönderdik ki, (hepiniz ey insanlar) Allâh’a ve Peygamberine îman edesiniz.”
(Fetih s. 8-9)

“…O halde Allâh’a ve O’nun Ümmî Nebisi olan Resûlüne ki kendisi de O Allâh’a
ve O’nun sözlerine îman etmekte olandır, îman edin. Ona tâbi olun. Tâ ki doğru
yolu bulmuş olasınız.” (A’raf s. 158)

Allâhü Te‘âlâ buyuruyor: “Kim Allâh’a ve Peygamberine îman etmezse muhakkak
(bilsin) ki, biz O kafirler için çılgın bir ateş hazırlamışızdır.” (Fetih s.
13)

Kadı Ebu’l-Fadl Iyaz der ki: Resûlullâh (s.a.v.)’e îman etmek; O (s.a.v.)’in
peygamberliğini, Allâh’ın O (s.a.v.)’e gönderdiğini, Kendisinin getirdiğinin
tümünü ve bütün söylediklerini tasdik etmektir. Kalble olan bu tasdiki,
Resûlullâh (s.a.v.)’in peygamberliğini ikrar etmek için getirdiği Kelime-i
şahâdete mutabık olmasıdır. Kalble olan tasdik, dille olan ikrarla
birleştiğinde Resûlullâh (s.a.v.)’e olan îman tamamlanmıştır. Nitekim bir
hadîs-i şerîfte de şöyle buyurulmuştur: “Allâh’dan başka ilâh olmadığına,
Muhammed (s.a.v.)’in muhakkak Allâh’ın elçisi olduğuna şahâdet edinceye kadar,
insanlarla savaşmam için emrolundum.” (Buhârî)

Resûlullâh (s.a.v.)’in Cebrail’e daha açıklık getirmek için, Cebrail’in “İslâm
nedir?” sorusuna: “İslâm; Allâh’dan başka İlâh olmadığına, Muhammed
(s.a.v.)’in Allâh’ın elçisi olduğuna şahâdet etmen, namazı dosdoğru kılman,
farz olan zekâtı vermen, Ramazan orucunu tutman ve gidip ziyaret etmeye gücün
yettiğinde Beyt-i şerifi ziyaret etmendir.” diye cevap buyurmuşlardır. Sonra
Cebrail (a.s.), Resûlullâh (s.a.v.)’e îmanı sordu. Resûlullâh (s.a.v.) şöyle
buyurdu: “Allâh’a, Allâh’ın meleklerine, kitaplarına, peygamberlerine,
öldükten sonra tekrar dirilmeğe, âhiret gününe îman etmektir.”

**(Kadı ‘Iyaz (rh.a.), Şifâ-i Şerîf, 378.s.)**

**30 NİSAN 2007**

**KUR‘AN-I KERİM HİDÂYETTİR**

“Takva sahipleri için” gerek şimdi ve gerekse ileride takva ile nitelenenler
için “bir hidâyettir”, bir yol gösterici ve bir açıklamadır. Hidâyetin takva
sahiplerine özgü kılınması, bu kimselerin Kur‘an nurundan bir şeyler
kapabilmelerinden, bundan yararlanmalarındandır. Gerçi bu ifade, mü’min veya
kâfir, Kur‘an’a bakan herkesi kapsar. Nitekim bu anlamda Allâh (c.c.), şöyle
buyuruyor: “insanlara doğru yolu gösteren” (Bakara s. 185), yani herkes için.

Teysîr adlı eserde şöyle denmektedir: “Nitekim hep aynı şeyden yararlananlar
için, “bu, yalnız sana aittir, sadece sen bundan yararlanacaksın” denir, buna
rağmen bir başkasının da bundan yararlanamayacağı manası çıkmaz. Dolayısıyla
bazı kimselerin hidayete ermemeleri, bu kitabı hidâyet kaynağı olmaktan
çıkaramaz. Meselâ, körün güneşten yararlanmaması, ya da onu görmemesi
dolayısıyla güneşin varlığını inkâra kalkışması ile güneş reddedilmez. Ağzının
tadını bilmeyenin balı kabul etmemesi, balın bal olduğu gerçeğini değiştirmez.
Koku alma duyusu herhangi bir sebeple bozulmuş olan kimsenin misk kokusunu
duymaması, onun iyi olmadığından değil, burnunun kokuyu almamasındandır.
Önünden berrak ve tatlı bir akarsuyun akıp gitmesine rağmen, susuzluktan ölmek
üzere olan kimseye yazıklar olsun! Dolunayın her tarafı gündüz gibi
aydınlattığı bir gecede, hâlâ karanlıklar içinde kalan ve aydınlığı göremeyen
kimsenin, suçu kendisinde değil dolunayda görmesi ne kötüdür! Kur‘an-ı Kerîm,
emredici ve yasaklayıcı hükümleriyle ortada dururken, hâlâ isyana kalkışan ve
fâsıklığına devam eden kimseye her bakımdan yazıklar olsun! Bunun için
Rabbimiz (c.c.) şöyle buyuruyor: “Muhakkak o (Kur‘an), kâfirler için bir
üzüntüdür.” (Hâkka s. 50)

**(İsmail Hakkı Bursevî, Rûhu’l-Beyân Tefsîri, 1.c.,60.s.)**

**1 MAYIS 2007**

**HAZRETİ ÎSÂ (A. S.)’IN YERYÜZÜNE İNİŞİ**

Kıyametin büyük alâmetlerinden biri de budur. Bu iniş Allâhü Te‘âlânın
melekûtunda herhangi bir yerden yapılacaktır. Yeryüzünde belirli bir süre
kalacak, İslâm akidesinin, bütün peygamberlerin davet ettiklerini ve kendisi
için gönderildiği temel prensipleri i‘lâ edip yürürlüğe koyacak, kendisinden
önceki bütün şeriatları nesheden Hz. Muhammed (s.a.v.) Efendimizin beraberinde
getirdiği İslâm Şeriatini infaz edecektir. O, Allâh (c.c.) tarafından yeni bir
vahiy ile desteklenmeyecektir. Bundan da anlaşılıyor ki, Hz. Îsâ (a.s.)'ın
inişi, Peygamberimiz (s.a.v.)’in son Peygamber oluşuna aykırı olmadığı gibi, O
(s.a.v.)’in şeriatının bütün şeriatları neshettiği ve Kıyamet gününe kadar
bâkî kalacağı hükmüne de muhalif değildir. Bu konuda deliller, kaynaklarda
yeterince zikredilmektedir.

Huzeyfe bin Üseyd El Gıfârî (r.a.) şöyle diyor: Bizler "Kıyamet
hakkında"müzakere ederken Hz. Peygamber (s.a.v.) Efendimiz yanımıza çıkageldi.
Neyi müzakere ediyorsunuz, diye sordu. Orada bulunan Ashab (r.a.e.): Kıyameti
müzakere ediyoruz, dediler. Peygamberimiz (s.a.v.): “Sizler daha evvel on
alâmeti görmedikçe, Kıyamet kopmayacaktır." buyurdu. Daha sonra şunları
zikretti:"Duhan (kesif bir duman), Deccal, Dabbetü’l-Arz, Güneşin batıdan
doğması, Hz. Îsâ (a.s.)'ın inmesi, Yecüc ve Mecuc'un çıkması, biri doğuda,
biri batıda, biri de Arap yarımadasında olmak üzere üç yerin çökmesi ve
bunların sonunda, Yemen'den çıkıp insanları haşrolunacakları yere sürecek bir
ateşin olacağını anlattı.” (Müslim)

**(Mehmed Çağlayan, **

**Ehl-i Sünnet ve Akaidi, 231-232.s.)**

••••••••

“Ben, dünyada da ahirette de Meryem'in oğluna insanların en yakınıyım. Benimle
onun arasında başka bir peygamber yok. Peygamberler anneleri ayrı, babaları
bir kardeştirler, dinleri de birdir.” (Buhârî)

** **

**2 MAYIS 2007**

**ĞADAB**

Ğadab intikam hırsı ile kanın galeyana gelmesidir. Bu kuvvet galeyana geldiği
zaman, ilk önce gelecek tehlikeleri önlemeğe kalkar. Tehlikelerin vukuundan
sonra ise, onların tedâvisine ve intikam almaya başlar. İşte intikam, ğadabın
arzu ettiği bir gıdasıdır. İntikamdan zevk alır ve ancak intikam sonunda
sükûnete erer.

Fıtrat itibariyle insanlar, ğadab kuvvetinde ifrat, tefrit ve itidal sahibi
olmaları hasebiyle üç zümreye ayrılmışlardır. Tefrit, yâni aşırı gerilik, bu
kuvvetin ya tamamen kaybolması veya zayıf kalmasından ileri gelir. Bunun
sahibine hamiyyetsiz insan derler ki, bu, mezmûmdur. Bunun için İmâm Şafiî
“Kızmağı gerektiren hâllerde kızmayan merkebdir.” demiştir. Görülen
kötülüklere susmak da ğadab kuvvetinin zayıflığındandır. Allâhü Te‘âlâ Resûl-i
Ekrem (s.a.v.)’in Ashabını şiddet ve hamiyyetle tavsîf ederek:

“Onlar kâfirlere karşı sert, birbirlerine merhametlidirler.” (Fetih s. 29)
buyurduğu gibi, Resûl-i Ekrem (s.a.v.)’ine hitaben:“Kâfirler ve münafıklarla
harbet; onlara karşı sert davran.” (Tahrîm s. 9) buyurmuştur.

Aşırı ğadaba gelince; bu da ğadab sıfatının galeyana gelip, din, tâat ve aklın
hâkimiyyetinden çıkmış olmasıdır. Artık bu derekeye düşen insanda basiret,
düşünce, irâde ve fikir diye bir şey kalmaz. Övülen ğadab ise, akıl ve dinin
işaretini bekleyen ğadabtır. İnsan, hamiyyetin icab ettirdiği yerlerde
hiddetini gösterebilmeli, yumuşaklığın icab ettirdiği yerlerde ise hiddetini
yenebilmeli, bu suretle itidali, orta dereceyi bulmalıdır.

Resûl-i Ekrem (s.a.v.): “Ğadab ve hiddet, kalbde yanan birer ateş parçası ve
birer kıvılcımdır. Onun, şâh damarlarının şişmesini ve gözlerinin kızarmasını
görmüyor musunuz? Sizden birinize bu hal geldiği vakit, ayakta ise otursun,
oturuyorsa yatsın.” (Tirmizî) buyurmuştur.

“Sizden biriniz öfkelendiği vakit su ile abdest alsın; zira hiddet
ateştendir.” Diğer rivâyette “Ğadab şeytandandır. Şeytan da ateşten
yaratılmıştır. Ateş ise su ile söndürülür. Sizden biriniz kızdığı vakit abdest
alsın.” (Ebû Davud) buyurmuştur.

**(Huccetü'l İslâm İmâm-ı Gazâli (rh.a.),**

**İhyâ-u Ulumi'd-dîn, 3.c., 376-390.s.)**

**3 MAYIS 2007**

**DUÂNIN KABULÜ**

Duânın da âdabı ve şartları vardır. Bu âdaba ve şartlara riâyet icabetin
te'minâtıdır. Kim bu şartlara riâyet etmeden duâsının kabûlünde ısrar eder ve
kabul edilmediğinden gönlünü bozarsa azgınlardandır.

Duânın kabûlünde şart, nefis tezkiyesi ve kalb tasfiyesidir. Duâ eden evvelâ
helâl lokma ile nefsini ıslâh etmeli, zikrullaha ihtimam ederek kalbini
ölümden kurtarmalıdır. Büyükler demişlerdir ki:

Duâ, gök kapılarının, anahtarıdır. Bu anahtarın dişleri de helâl lokmadır.

Risâle-i Kuşeyrî’de der ki: Rivayet olunan haberler arasında şu da vardır:
“Kul, Allâh (c.c.)'e duâ eder. Duâsında ihlâs ve bağlılığı artırdıkça Allâh
(c.c.) onu sever. Cibrîl'e emreder: “Kulumun hacetini geciktir, duâsını
artırmasını ve sesini duymayı seviyorum.” Bir kul da duâ eder, fakat duâsıyla
Allâh (c.c.)'ü gadablandırır. Allâh (c.c.) Cibril'e buyurur ki: “Kulumun
hacetini hemen, yerine getir, sesini daha fazla duymak istemiyorum.”

Dünyânın kıvamı dört şeyle olduğu buyurulmuşdur: 1- Âlimlerin ilme devamı,

  2- Umeranın adâlete devamı,

  3- Zenginlerin sehavete devamı,

  4- Fakirlerin duâya devamı.

Edebli bir mü'min Allâh (c.c.)'e Esmâ-i hüsnâsı ile, Kur‘an'da ta'lim olunan,
hadîs-i şeriflerle öğretilen ve selef-i salihinden rivayet oluna gelen
duâlarla, Allâh (c.c.)'e O’nun Nebîleriyle, velîleriyle tevessül ederek duâ
eder.

Duâya icabet saatleri ve yerleri de gizlenmişdir.

Zulümden son derece sakınmak lâzımdır. İslâmiyet, kâfire bile zulmetmeği haram
kılmışdır. Mazlum kim olursa olsun zulümden ah ederse zâlim cezasını görür.
Hulâsa zulüm haram kılınmışdır. Duanın icabet olunmamasının sebeblerinden biri
de zulümdür. En çabuk kabul olunan duâlardan biri mazlumun duâsıdır.

**(Hz. Mahmûd Sâmî Ramazanoğlu (k.s.),**

**Bakara Suresi Tefsiri, 236-237.s.)**

** **

** **

**4 MAYIS 2007**

**KÖTÜLÜKLER NEFSİNDEN**

**GÜZELLİKLER ALLÂH’TANDIR**

“Sana gelen bir güzellik, bil ki Allâh’tandır. Sana gelen bir kötülük ise, bil
ki nefsindendir.” (Nisa s. 79) buyurulmuştur.

Bilesin ki, ni’met geldiğinde ferahlanıp ni’met vereni unutmak gafillere
mahsus bir ferahlanmadır. Çünkü Cenâb-ı Hakk bizâtihi (kendiliğinden)
mahbubdur, O’nu ve nimetlerini O’nu sevdiğimiz için severiz. Hadîs-i şerifte
vârid olmuştur ki:“Üç zümreye dünyâ ve âhiret fitnesi dokunmaz: Kadere îman ve
ikrar eden, nücûma (yıldızlar) itibar etmeyen, sünnetime tam sarılan!”

Bu sebeble kader-i ilâhiyi unutup müneccimleri tasdik etmemek ve îmânı
bulandırmamak gerekir.

Ayet-i kerîmede iki noktaya işaret vardır:

Birincisi mevhibe-i ilâhiyye (Allâh vergisi) olarak bazı makamâtın tadını
alan, bazı müşahedelere nail olan, sonra hatalarının son derece
münasebetsizliği ve bu ni’metlere karşı sû-i edebi sebebiyle kendisinden bu
hal alınan kimse, halini düzeltmeğe gayret edip Cenâb-ı Hakk’ın rahmetinden
ümidini kesmemeli ve İblis gibi küfran-ı ni’met etmemelidir. Üstelik her
bakımdan perdelenmekle ve kapılar yüzüne kapatılmakla mübtelâ kılınsa bile
şart-ı ubudiyet olarak, yine Rabbine müracaat etmeli Âdem (a.s.) gibi. Kendi
zulmünü kendi nefsine izafe ederek hatasını itiraf etmeli ki Rabbi onu düştüğü
hatadan kurtarıp hidâyete ulaştırsın. Allâh’ın kullarına rahmet ve
ni’metlerinden birisi de, kul nefsine zulmetmekte ileri gidip sonra tevbe ile
Rabbine rucû’ ettiğinde Rabbini Ğafur ve Rahîm olarak bulmasıdır.

İkincisi afv-ı ilâhîye nail olmanın serinliğini ve ibâdetin halâvetini tadan
bir kimseye gereken, kendisini ma’sûm ve mutahhar addetmemek, gözlerinden
hicâbların kalktığı zannına kapılmamak, asla ucbe düşmemek, yani kendisini
beğenip başkalarına hakaret gözüyle bakmamakdır. Allâh (c.c.)’ün mekrinden de
emin olmamalıdır. Bu hallerin mezmûm olduğu bilinmelidir.

**(Hz. Mahmûd Sâmî Ramazânoğlu (k.s.), **

**Yunus ve Hud Sûreleri Tefsiri, 82-83.s.)**

** **

**5 MAYIS 2007**

**MAKAM VE ŞÖHRET SEVGİSİ**

Makam arzusu, şöhret ve ün kazanmak içindir. Bu ise mezmumdur. Ancak şöhret
peşinde olmaksızın Allahü Te‘âlânın dinini yaymak uğrunda O'nun meşhur
ettikleri bu hükmün dışındadır.

Nitekim Enes (r.a.)'ın rivayetinde Resûl-i Ekrem (s.a.v.): "Dîninde olsun,
dünyalığında olsun, parmak ucu ile gösterilmek, kula kötülük bakımından yeter,
Allahü Te‘âlânın korudukları müstesna!" (Beyhakî) buyurmuştur. Cabir b.
Abdullah (r.a.)'in rivayetinde; Resûl-i Ekrem (s.a.v.): "Dîninde ve dünyasında
parmak ile gösterilmek, kötülük olarak kula yeter. Allahü Te‘âlâ suretlerinize
bakmaz; niyetlerinize, amellerinize bakar." (Ebû Hureyre) buyurmuştur.

Hz. Ali (r.a.): "Zillete düş, fakat şöhret isteme, bilgili ol, bilgiçlik
taslama, sükut etmesini bil ki, selamet bulasın. Böyle yapmakla iyileri
sevindirir, kötüleri kızdırmış olursun." demiştir. İbrahim b. Ethem "Şöhret
peşinde olan, Allah'a inanmamış sayılır." dedi.

Süleym b. Hanzale (r.a.) şöyle anlatıyor: "Biz bir cemaat olarak Übeyy b. Kâ'b
(r.a.)'in ardında gidiyorduk. Bunu gören Ömer (r.a.), elindeki tura ile
Übeyy'e bir tane vurdu. Übeyy (r.a.):

- Ne yapıyorsun ya Ömer? deyince, Hz. Ömer (r.a.):

- Bu sana uyanlara zillet; sana bir fitnedir, yani senin gururunu kırmak, ardından gelenleri ikaz içindir, demiştir."

İmam Servî de, büyük zatların, çok yeni, çok iyi elbise ile, çok eski ve adi
elbise giymekten sakındıklarını, çünkü her ikisinin de ayrı ayrı şöhret
vesilesi olduğunu, nazar-ı dikkatleri üzerlerine çektiklerini söylerdi.

Halil b. Ahmed de "Allahım, katında beni en yükseklerden, kendi nazarımda en
alçaklardan, halkın nazarında ise, orta dereceli insanlardan kıl." diye duâ
ederdi.

Kulun bir dahli olmadan Allâhü Te'âlânın teşhiri ile şöhret olması mezmum
değildir. Esasında şöhrette fitne, zayıf iradeli olanlar içindir. Yoksa
kuvvetli iradeye sahib olanlar şöhrete kıymet vermezler. Zayıf iradeli
kimseler, denize düşen ve yüzme bilmeyen zayıf iradeli insanlar
gibidir.**(Huccetü'l İslâm imâm-ı Gazali (rh.a.), ihya-u Ulumud-dîn, 3.c.,
604.s.)**

**6 MAYIS 2007**

**RESÛLULLÂH (S.A.V.)’E **

**İTAAT ETMENİN GEREĞİ**

Cenâb-ı Hakk, meâlen: “O halde Allâh’a ve O’nun ümmî nebî olan Resûlüne ki,
kendi de O Allâh’a ve O’nun sözlerine îman etmekte olandır, îmân edin, O’na
tâbi olun tâ ki, doğru yolu bulmuş olasınız.” (A‘râf s. 158) buyurmuştur.

Yine Cenâb-ı Hakk, meâlen: “O halde Allâh’a, O’nun Peygamberine ve
indirdiğimiz o nûra îmân edin.” (Teğâbün s. 8) buyurmuştur. Nurdan maksat
Kur‘an-ı Kerîm’dir.

Kısaca Hz. Peygamber (s.a.v.)’e ve Kur‘an’a imân ve tasdik vacibtir. İslâm
bunlarsız olmaz. Nitekim Cenâb-ı Hakk:

“Kim Allâh’a ve Peygamberine îman etmezse muhakkak (bilsin) ki, biz o kâfirler
için çılgın bir ateş hazırlamışızdır.” (Fetih s. 13) buyurmuştur.

Yine Allâh (c.c.) meâlen:

“Öyle değil, Rabbine and olsun ki onlar aralarında kimi oraya kimi buraya
çektikleri (kavga ettikleri şeylerde) seni hakem yapıp sonra da verdiğin
hükümden yürekleri hiçbir sıkıntı duymadan tam bir teslimiyetle teslim
olmadıkça îmân etmiş olmazlar.” (Nisa s. 65) buyurmuştur.

Bu âyet-i kerîmede Cenâb-ı Hakk kendi kutsal nefsine yemîn ederek buyurmuştur
ki:“Bir kimse bütün işlerinde Resûlullâh (s.a.v.)’in verdiği hükümlere dıştan
ve içten tamâmen razı olup uymadıkça mü’min olamaz.” Bu hükümler arzusuna
uygun olsun veyâ olmasın uymalıdır. Nitekim bir hadîs-i şerîfte de “Resûlullâh
(s.a.v.)’in şerefli söz ve hükmüne içtenlikle razı olup uymayan kimse mü’min
olmaz.” buyrulmaktadır.

Cenâb-ı Hakk, Resûlü (s.a.v.)’in hükmüne ve şerefli sözüne tam bir
teslimiyetle uymayan kişinin îmânı kâmil olmaz, diye buyurmuştur.

**(İmâm-ı Kastalânî, İlahi Rahmet**

**Hz. Muhammed (s.a.v.), 2.c., 127.s.)**

Buhârî (r.a.), Ebû Hureyre (r.a.)’den nakletti ki; Resûlullâh (s.a.v.) şöyle
buyurdu:“İstemeyenler hariç, ümmetimin hepsi cennete girerler.” Sahabeler
(r.a.) dediler ki: “Ya Resûlallâh, istemeyenler kimlerdir?” Resûlullâh
(s.a.v.) buyurdu ki: “Kim bana itaât ederse cennete girer ve kim de bana isyan
ederse, işte o istemeyendir.”

**7 MAYIS 2007**

**SERVETİN KİFAYET MİKTARI GÜZELDİR**

“Ey îmân edenler, sizi, mallarınız ve çocuklarınız Allâh'ı anmaktan
alıkoymasın. Böyle olanlar, hüsrana uğrayacaklardır.” (Münâfikûn s. 9)

Hadîs-i şerîflerde de şöyle buyruluyor: “Sulanan arazinin baklayı yetiştirmesi
gibi, mâl ve şeref sevgisi de nifakı geliştirir.”

“Yırtıcı aç iki kurdun salıverildikleri bir koyun sürüsüne verdikleri zarar,
şeref, mal ve mevki sevgisinin, müslümân kişinin dînine verdiği zarardan daha
fazla değildir.” (Tirmizî)

“Âdem oğlu, “malım malım” der, durur. Hâlbuki malından senin için ancak
yediğin var ki yok olup gidiyor, giydiğin var ki eskiyip mahvoluyor, ancak
sadaka olarak verdiğini ebedîleştiriyorsun.” (Müslim)

İyi mal, iyi adam için ne güzel şeydir” (Taberânî)

Bizatihi servet, ne sırf hayır ve ne de sırf şerdir. Belki hayra da, şerre de
vesîle olabilir. İşte vaziyeti bu olan, yâni hayra da, şerre de sebeb olabilen
her şey bâzan övülür, bozan da yerilîr.

Resûl-i Ekrem (s.a.v.)'e:

- İnsanların en akıllısı ve keremlisi kimdir? diye sorulduğunda:

“Ölümü en çok hatırlayıp, onun için en fazla hazırlıklı olanıdır.” (İbn-i
Mâce) buyurmuştur. Dünyada bu saadete üç vesîle ile erişilir. Birincisi ruhî
fazilettir ki bu, ilim ve güzel ahlâktır. İkincisi bedenî fazilettir ki, bu da
bedenin sıhhat ve selâmetidir. Üçüncüsü bedenin haricindeki sebebdir. O da
servet ve benzeridir. Bunların en üstünü ruhî, ikincisi bedenî ve en âdîsi de
haricî olan sebeblerdir, mal gibi. Servetin en adîsi de altın ve gümüştür.
Çünkü onlar hizmetçidir, onların hizmetçisi yoktur. Onlar bizâtihî matlûb
değil, başka şeyler için aranırlar.

Demek ki, servetin iyilik veya kötülüğü bizâtihî değil, maksada nisbetledir.
Helâlından kazanılır ve ebedî saadet için harcanırsa makbul, aksi ise
mezmûmdur. İhtiyâcından fazla dünyalık edinen, bilmeyerek helâkini
hazırlamıştır. Nitekim Peygamber (s.a.v.) Efendimiz:

“Allâh'ım, Muhammed'in âlinin nafakasını kifayet miktârı ver.” buyurmuş ve
servetin ancak hayra yarayanını istemiştir.

**(Hüccetü’l İslâm İmâm-ı Gazâli (rh.a.),**

**İhyâ-u Ulumi’d-dîn, 3.c., 514-523.s.)**

**8 MAYIS 2007**

**PEYGAMBERİMİZ (S.A.V.)’İN DOĞRULUĞU**

Peygamberimiz (s.a.v.), Peygamberliğinden önce de, kavmi arasında, doğrulukta,
doğru sözlülükte en başta gelmekte idi.

Kureyş müşriklerinin ileri gelenlerinden ve Pey-gamberimiz (s.a.v.)’in en
azılı düşmanlarından Ebû Cehil, Peygamberimiz (s.a.v.)’e:

“Biz, Seni yalanlamıyoruz! Fakat, Senin getirdiğin şeyleri yalanlıyoruz!”

Müşriklerden Ahnes b. Şerik’in, Bedir yolunda, kendisine:

“Ey Ebü’l-hakem! Şurada, benden ve senden gayrı, konuşmamızı işiten yok.

Sen, bana, Muhammed (s.a.v.) hakkındaki kanâatini haber ver. O, doğru sözlü
müdür? Yoksa, yalancı mıdır?” sorusuna da:

“Vallahi, Muhammed, muhakkak doğru sözlüdür ve hiç yalan söylememiştir!”
dediği gibi,

Peygamberimiz (s.a.v.)’e, dili ile en çok işkence yapan müşriklerden Nadr b.
Haris de, müşriklere:

“Muhammed, içinizde hoşunuza giden bir gençti. En doğru sözlünüz ve en
Emîn’inizdi!” demiştir.

Kureyş müşriklerinin reislerinden ve Peygamberimiz (s.a.v.)’in en katı
muhaliflerinden Ebû Süfyan b. Harb de, Heraklius’un, Peygamberimiz (s.a.v.)
hakkındaki:

“Şu söylemiş olduğu şeyi, söylemeden önce, Onu, hiç yalanla itham ettiğiniz,
suçladığınız olmuş mu idi?” sorusuna:

“Hayır!” cevabını vermiştir.

**(M. Asım Köksal, **

**İslam Tarihi Medine Devri, 11.c., 437.s.)**

** **

**9 MAYIS 2007**

**RESÛL (S.A.V.)’İN MUHTEREM EBEVEYNİ-1**

Muhterem babaları hazreti Abdullâh, haseb ve nesebce Kureyş’in en temiz soyuna
mensûbdur. Buhârî, Resûl-i Ekrem (s.a.v.)’in atalarını, İbrâhîm (a.s.)’a kadar
çıkarır. İbrâhîm (a.s.), Kâ’be’nin ilk bânisi olduğundan, Resûl-i Ekrem
(s.a.v.)’e kadar, bütün İbrâhîm (a.s.) evlâdı, Kâ’be’ye hizmet edegelmiştir.
Bu cihetle, Resûl-i Ekrem (s.a.v.)’in yüce ecdâdının bütün hayatları, kemâl
derecede mazbûttur. Hepsi de şeref ve fazîlet sâhibidir. Muhterem vâlideleri
hazreti Âmine bint-i Vehb’dir ki pederleri Vehb, Benî Zühre’nin reîsidir.
Vehb, kızının tahsîl ve terbiyesine pek ziyâde ihtimâm gösterdiğinden hazret-i
Âmine, Kureyş kızlarının en yükseği addolunurdu. Tevbe sûresi 128’deki
“enfüsiküm” kelimesi, şâz olan bir kırâatte “enfesiküm” okunmuş ve ma‘nâsı da,
“Ey insanlar! Sizin en güzel ve temiz soyunuzdan, size en necîb bir Peygamber
geldi.” olmuştur.

Buhârî’nin rivâyetine göre, Resûl-i Ekrem (s.a.v.), Kendileri de Huneyn
gazâsında İslâm ordusunun bozulduğu sırada Nübüvvet ve Risâlet kuvvetinin
Kendilerine bahşettiği yüksek bir irâde ve mehâbetle münhezim bir orduya hitâb
ederek “Ben, Allâh’ın Peygamberiyim, bunda yalan yoktur! Ben, Abdulmuttalib’in
torunuyum, soyumda yalancı yoktur!” buyurmuşlar ve bozulan ordunun kuvve-i
ma‘neviyesini iâde etmişlerdir.

Ebû Leheb’in Dürre diye ma‘rûf kızı Sebîa (r.a.), Resûl-i Ekrem (s.a.v.)’e
“-Yâ Resûlallâh! Halk, bana “Ey cehennem odununun kızı!” diye hitâb ediyor.”
diye şikâyet etmişti. Resûl-i Ekrem (s.a.v.) de şiddetli bir gadabla kalkıp:
“Bazı kimselerin benim nesebimle uğraşmaya ne hakkı vardır? Kim ki benim
nesebimle uğraşırsa, emîn olunuz ki o kimse, bana ezâ verir. Kim ki bana ezâ
eder; o kimse, Allâh’a ezâ verir.” buyurmuşlardır. Âbâ-i ecdâd-ı Muhammed
(s.a.v.) müşrik olmadıklarının temiz olduklarının bir delîli de, Resûl-i Ekrem
(s.a.v.)’in: “Ben, mütemâdiyen temiz babaların sülbünden, temiz anaların
rahmine naklolunageldim.” diye buyurmuş olmalarıdır. Tevbe sûresi
28’de:“Şübhesiz ki müşrikler, necîsdir.” diye tavsîf edilmiştir. Şübhesiz ki
tahâret ile necâset; îmân ile şirk; mü’min ile müşrik tezâd teşkîl eder.
Resûl-i Ekrem (s.a.v.)’in yüce ecdâdından her birisi temizdir ve onların
müşrik olmadıklarını kabûl etmek vâcibdir.

**(Sahîh-i Buhârî, 4.c., 543.s.)**

** **

** **

**10 MAYIS 2007**

**RESÛL (S.A.V.)’İN MUHTEREM EBEVEYNİ-2**

Hâtem-i Enbiyâ (s.a.v.) Efendimizin peder-i âlîleri Abdullâh ibn-i Muttalib
ile vâlideleri Âmine bint-i Vehb (r.a.) hazretlerinin cennet ehli olduklarına
(aslâ cehennem ehli olmadıklarına) dâir birçok allâme, muhakkik, tefsîr ve
hadîs ulamâsınca pekçok eser yazılmıştır. Bu eserlerde beyân edildiği üzere:
“Resûl-i Ekrem (s.a.v.)’in vâlideyni (ana, baba), cennet ehlindendir. Çünkü
onlara hiçbir Nebî (a.s.)’ın da‘veti ulaşmamıştır ve Resûl-i Ekrem (s.a.v.)’in
vâlideyninin irtihâlleri de Nebî (s.a.v.)’in bi’setinden (Nebî olarak seçilip
gönderilmesinden) çok önce olduğu târihen sabittir. Kendilerine herhangi bir
Nebî (a.s.)’ın da‘veti ulaşmadan ölenlere azâb olunmayacağı nasslarla (âyet ve
hadîslerle) sâbittir.

Şerâfüddîn-i Münâvî’ye: “-Nebî (s.a.v.)’in babası cehennemde midir?” diye
sorulduğunda Münâvî, şiddetle haykırarak, “-Nebî (s.a.v.)’in babası, Fetret
devrinde vefât etmiştir. Fetret devrinde vefât edenlere İsrâ sûresi 15.
âyette: “Biz, bir peygamber göndermedikçe kimseye azâb edecek değiliz.” diye
buyuruluyor.” diyerek cevâb vermiştir. Cessâs Ebû Bekr-i Râzî,
Ahkâmü’l-Kur’ân’ında bu âyetin ma‘nâsı “Cenâb-ı Hakk, peygamber lisâniyle,
kendi varlığına ve birliğine delîl koymadıkça azâb etmez.” demektir, denilir.

Nasîrüddîn ibn-i Münîr-i Mâlikî de diyor ki: “Cenâb-ı Hakk, Resûl-i Ekrem
(s.a.v.)’in muhterem ebeveynini diriltmiş ve onları îmânla şereflendirmiş ve
Habîbi (s.a.v.)’in kalblerini de ebeveyninin îmânlarından dolayı sürûrla
doldurmuştur.”

Resûl-i Ekrem (s.a.v.)’in Allâhü te‘âlâ tarafından “Âlemlere rahmet olarak
gönderdiği” beyân edilirken, Risâlet ve Nübüvvet Nûrunun Güneşi (s.a.v.),
henüz doğmadan O Yüce Parlak Nûru, mübârek ve muhterem sînesinde taşıyan bir
ana ve babayı, Evlâdları (s.a.v.)’in O Yüce Nûru’ndan mahrûm farz etmek hem
edebe, hem de mantıka uygun düşmez. Resûl-i Ekrem (s.a.v.)’in muhterem
vâlideyni (ana, baba) işte O Yüce Nûr’un da‘vetine erişmeden ve Muhterem
Oğulları (s.a.v.)’in Nübüvvetini görmeden irtihâl etmişlerdir.

** (Sahîh-i Buhârî, 4.c., 539-551.s.)**

**11 MAYIS 2007**

**RESÛL (S.A.V.)’İN MUHTEREM EBEVEYNİ-3**

Allâhü te‘âlâ, Resûl-i Ekrem (s.a.v.)’in anne ve babalarını tekrar diriltmiş
ve bu muhterem anne ve baba, Azîz Oğullarının Nübüvvet ve Risâleti’ni kabûlle
O (s.a.v.)’e îmân etmişlerdir. Bu görüş, birçok Hadîs hâfızının
delîllendirdikleri bir yoldur. İbn-i Şâhin, Hâfız Ebû Bekir, Hatîb-i Bağdâdî,
Süheylî, Kurtubî, Muhibb-i Taberî, Allâme Nasîrüddîn İbn-i Münîr ve daha bu
tabakadan pekçok Hadîs ehli bu yolda delîl getirmişlerdir.

İbn-i Şâhin’in Nâsih ve Mensûh’unda, Hatîb-i Bağdadî’nin Sâbık ve Lâhik’ında,
Dârekutnî ve İbn-i Asâkir’in Garâib’inde tahrîclerine göre, Hz. Âişe (r.anhâ)
şöyle demiştir: “Haccetü’l-Vedâ’da Resûlullâh (s.a.v.), bizimle birlikte
haccettiler. Sonra Hacun kabristanına uğradılar. Resûlullâh (s.a.v.), hazîn ve
gamlı olarak ağlıyordu. Orada uzunca bir zamân kaldıktan sonra benim yanıma
geldiler. Bu def‘a ferâhlanmış ve mütebessimdiler. Ben, hâllerinde gördüğüm bu
bâriz değişikliğin sebebini sorduğumda: “-Annemin kabrine gittim. Cenâb-ı
Hakk’tan annemi hayâta döndürmesini diledim. Kabûl buyurup annemi diriltti ve
bana îmân ettikten sonra ebedî hâline redd ve iâde buyurdu.” diye cevâb
verdiler.”

Ehl-i hadîsden, râvîler arasında hâlleri meçhûl iki kişi bulunduğu için bu
hadîsi zaîf kabûl edenler olmuş ise de, bu husûsta Süheylî’nin cevâbı şudur:
“Allâh (c.c.) her şeye kâdirdir. O’nun rahmeti, hiçbir şekilde âciz ve noksan
değildir. O’nun rahmet deryâsının en ziyâde döküldüğü mübârek mansıb ise
Resûlullâh (s.a.v.)’in mübârek kalbleridir.” demiştir.

Kurtubî der ki: “Resûl-i Ekrem (s.a.v.)’in annelerinin ihyâlarını beyân eden
hadîsde herhangi bir zaîflik yoktur. Çünkü bunun delîli, ihyânın Vedâ haccında
vukûa gelmesi ve Hz. Âişe (r.anhâ)’nın rivâyet etmesidir. Peygamber (s.a.v.)
Efendimizin ebveyni cennet ehlidir ve diriltilip, (s.a.v.) Efendimize îmân
etmeleri de O (s.a.v.)’in ümmetinden olma şerefini kazanmaları içindir. Sonra
ebeveynini diriltip îmân etmeleri de aklen ve şer‘an mümkündür. Kur’ân’da,
Katîl-i Benî İsrâil’in diriltilmesi ve kâtilini haber vermesi, vârid olmuştur.
Îsâ (a.s.)’ın eliyle, Cenâb-ı Hakk’ın, birçok ölüyü diriltmesi bir hakîkattir.
Bu i‘tibârla Resûl-i Ekrem (s.a.v.) hakkında ziyâde kerem ve fazîlet olarak
ebeveyninin diriltilip onların Resûl-i Ekrem (s.a.v.)’e îmân etmelerinde
mümkün olmayacak hiçbir durum yoktur.” demiştir.

**(Sahîh-i Buhârî, 4.c., 546.s.)**

**12 MAYIS 2007**

**RESÛL (S.A.V.)’İN MUHTEREM EBEVEYNİ-4**

Ebû Nuaym'in Delâil-i Nübüvvet'inden Zührî tarîkiyle Ümm-i Semâa'nın
validesinden şöyle dediği rivayet edilmiştir: Resûlullâh (s.a.v.)'in validesi
Âmine'nin maraz-ı mevti olan hastalığında ziyaretine gitmiştim. O sırada beş
yaşına girmiş olan Muhammed (s.a.v.) annesinin başucunda oturuyordu. Âmine,
bir müddet kemâl-i şefkat ve dikkatle oğlunun yüzüne baktı. İbrahim'in nûru
tevhîdini, Yûsuf'un güzelliğini taşıyan ve Musa'nın mu'cizelerini, İsa'nın
asalet rûhunu hâiz olan oğlunun sîmâsından mülhem olarak şu beyitleri inşâd
eylemiştir. (Tercümesi): "Ey büyük bir güvercinin mahsûl-i hayâtı olan oğlum!
Menâmımda gördüğüm rüyâ doğru çıkarsa sen, ins ve cinne, hill ü hareme ba's
olunup peygamber olacaksın! Azîz oğlum! Sen, İslâm dîninin, ceddin Hazret-i
İbrahim dîninin hak dîn olduğunu tasdîk ve ta'lîm için ba's olunacaksın. Allâh
seni, milletlerle beraber tevâlî edip yaşayagelen şu putlardan ve bunlara
ibâdetten nehyedip esirgemiştir."

Hazret-i Âmine bu şiirini inşâd ettikten sonra: "Her yaşayan ölür, her yeni
eskir, her çok azalır, her büyük fenâ bulur. Şübhesiz ben de öleceğim. Fakat
ebedî anılacağım. Dünyâda oğlumu hayrü'l-halef bırakıyorum" deyip vefat
etmiştir. Hazret-i Âmine'nin bu şiiri ve bu ifadeleri kamil bir muvahhidin
lisanına yaraşır bir haldedir.

Vâlide-i Nebevi gibi Resûl-i Ekrem (s.a.v.)'in pederi Hazret-i Abdullâh'ın
tevhîde delâlet eder eş'ârı vardır. Cümleden biri Sîret-i İbn-i Hişam'da
rivayet olunduğu üzere, Abdullâh, Âmine'ye hıtbe edilmezden evvel Benî
Esed'den bir kadın ki, Varaka b. Nevfel'in hemşîresi idi. Kâ'be derûnunda
açıktan i'lân-ı aşk etmişti. Hattâ muvafakati sûretinde kendisine mühim bir
servet de hediye edeceğini va'dediyordu. Böyle hayâsızca arz-ı nefs eden bu
kadına karşı yüksek bir fazilet dersi veren şu kıt'asıdır ki, Abdullâh'ın
kemâl-i iffetine de delâlet eder. (Ma'nâsı): “Haram o kadar acıdır ki, ölüm
acısı ondan çok hafiftir. Helâl ise çok tatlıdır. Var kadın, sen açıkça
helâlini ara!. İzzet ve şeref sahibi olan ırzını ve dînini himaye ve muhafaza
eder. Rosbuluk olan bir işe nasıl cesaret gösterir?”

Şâir diyor ki: İki cihan güneşi bürc-i saadette iken

Vâlideynine Mevlâ nice vermeye şerefi

Çeşm-i insâf ile ey dil nazar et gavvâsa

Alıcak dürrini yabana atar mı sadefi?

**(Sahîh-i Buhârî, 4.c. 548.s.)**

**13 MAYIS 2007**

**NAMÂZ**

İslâmî ibâdetlerin ilk rüknü namâzdır. Bu namâz emîr, garib, zengin, fakir,
ihtiyar, genç, kadın, erkek, hasta ve sağlam herkese aynı şekilde farzdır. Bu
ibâdet hiçbir kimseden ne şekilde olursa olsun sakıt değildir. Bu ibâdeti
ayakta durarak yapmak imkânı olmazsa oturarak yapmak mümkündür. Hattâ konuşma
ve söyleme imkânı olmazsa işaretle de eda edilebilir. Hattâ eğer büyük bir
mecburiyet olursa kalben de kılınabilir. Hattâ büyük korku içinde, yahut at
sırtında koşturularak gidilirken sadece yüzünü çevirip içinden geçirmekle de
mümkündür.

Namâz nedir? Mahlûkun, kendi kalbi, dili, elleri, ayakları ve vücudu ile
yaratanının karşısında kulluğunu izhar etmek, onun Rahman ve Rahim olduğunu
hatırlamak, O’nun sonsuz ihsanlarına karşı şükretmek, O’nun ezeliyyet ve
ebediyyetine hamdü sena eylemek, O’nun birlik ve büyüklüğünü ikrar eylemek,
O’na bütün ruhuyla, bütün sevgisiyle, bütün cisim ve canıyla ubudiyyet izhar
etmektir. Bu, bizim iç ihtisasatımızın arz-ı niyazıdır. Bu, bizim kalbimizin
teranesidir. Bu, yaratan ile yaratılan arasındaki bağlılığın şirâzesîdir. Bu,
ruhun şifası, muztarip kalbin şifası, me'yus gönlün tesellisidir. Bu, fıtratın
sesidir. Bu, hassas ve te'sir altında kalan tabiat bağıdır. Bu, hayâtın özü ve
hulâsasıdır.

İnsan görülmeyen kudret karşısında başını eğer, huzurunda duâ eder. Feryâd
eder. Müşkülleri için teselli ister. İşte bu, insan fıtratının icabıdır.
Gönlün derinliklerinden gelen bir sesin karşılığıdır. Bu, Elestü birabbiküm?
(Ben sizin rabbiniz değil miyim?) hitabının cevabıdır.

Maksad, insanın kendi kendine secde edilecek varlık aramasıdır. İnsan O’nun
karşısında eğilmek, kalbinin içindeki niyazı dökmek, kalbindeki istekleri
bildirmek ister. Hulâsa ibâdet, bu rûhî ve fıtrî isteklerin cevabıdır. Bu
ibâdet olmasaydı insan ruhu cinnetten kurtulamazdı. Yabanînin yabanîsi,
vahşînin vahşîsi bile dinî hislerle bâzı ibâdet ve merasimler icad ederek
kendi fıtrî ihtiyaçlarını te'min etmeğe uğraşmıştır. Böyle iken edyânı
semâviyye nasıl olur da böyle bir mevzuun yerini boş bırakır?

**(Seyyid Süleyman Nedvi, Asrı Saadet Peygamber (s.a.v.)'in Tebligat ve Talimatı, Terc. Ali Genceli, 3,c.,1034.s.)**

**14 MAYIS 2007**

**MÜSLÜMANLAR BUGÜN NEDEN**

**ZİLLET İÇİNDE YAŞIYOR?**

Resûlullâh (s.a.v.) Efendimizin zamanına daha yakın, kitab ve sünneti bütün
özellikleriyle daha iyi bilen, Ashabı (r.a.e.)’nin görüş ve fetvalarını
araştıran, en iyi inceleyen müçtehid imamların ve onların devrinde yaşayan,
ders halkalarına devam etme şerefine nail olan selef-i salihînin fıkhî
görüşlerini "taklid olur" diye bırakarak, kitap ve sünet ıstılahlarından,
nasih ve mensuhtan, fıkhî bilgiden yoksun ve hatta selefin eserlerini
okumaktan ve anlamaktan aciz kimselerin, yeniliklere kalkışmaları ve
kendilerini müçtehid veya Ashaba tercih saymaları cidden çok garip ve
gülünçtür. Reformcular bu tür davranışlarıyla hem kendilerini ve hem de saf
müslümanları yüce dinden, şer'i şerifin yolundan saptırmaktan başka ne
yapabilirler? Müslümanlar bugün zillet içerisinde yaşıyor ve inançlarının
gereği gibi yaşayamıyorlarsa, bu selefi ve müçtehidleri taklid ettiklerinden
dolayı değil, tam tersine onlardan ve onların fıkıhlarından uzak
kaldıklarından dolayıdır.

Bu yüzden toplumu inançsızlık ve ahlaksızlık bataklığından kurtaracak tek
yolun yeniden İslam'a dönüp, selefin eserlerini okuyup anlamak, tatbik
imkanlarını aramak ve bulmakla mümkün olacağını ve İslâm fıkhını bilmeden,
okumadan, bizzat yaşamadan içtihad ve temyizde bulunamayacağını zamanın
müslümanı çok iyi bilmelidir. Gençliği asıl kaynaklardan soğutmak, müçtehid
imamlar ve eserleri üzerinde kuşkular uyandırmak İslâm'a vurulan büyük bir
darbedir. Oysa ki eleştirilen İslâm âlimlerinin hayatları ve mücadeleleri,
yiğitlik ve cesaretlerini yakından tanıyan ve ilmi yetenekleri ile hem kendi
zamanlarına ve hem de daha sonraki kuşaklara ışık saçan Ehl-i Sünnet âlimleri
ile bu nevzuhurları karşılaştırmak mümkün değildir.

**(Mehmed Çağlayan, Ehl-i Sünnet ve Akaidi, 66-67.s.)**

** **

** **

** **

**15 MAYIS 2007**

**ERKEKLERİN İPEK ELBİSE GİYMELERİ  **

**VE ALTIN KULLANMALARI**

Buhârî ve Müslim Sahih'lerinde Resûl-i Ekrem (s.a.v.)'in şöyle buyurduğu
rivayet olunmuştur: “Her kim dünyada ipek elbise giyerse âhirette giyemez.”

Bu umûmîdir, bütün erkeklere şâmildir. Çünkü Resûlullâh (s.a.v.) “İpek elbise
giymek ve altın, ümmetimin erkeklerine haram kılındı.” buyurmuştur.

Huzeyfe b. Yeman'ın şöyle dediği rivayet olunmuştur: “Resûlullâh (s.a.v.)
Efendimiz altın, gümüş kaplardan su ve meşrubat içmekten ve böyle kab içinde
yemek yemekten, ipek ve dibaç elbise giymekten ve ipekli kumaş üzerinde
oturmaktan bizleri nehyetti.” (Buharî)

İpek giymenin erkekler için de helâl olduğunu söyleyen kâfir olur. Şeriat
ancak, kendisinde kaşıntı ve uyuz olanla, düşmanlara karşı savaşan
muhariplerin (zarûreten) ipek giymelerine ruhsat vermiştir. Erkeklerin süs
için hangi nev'i olursa olsun ipek giymeleri bil ittifak haramdır. Yine çoğu
ipekten oluşan bir kumaşı giymeleri de haramdır. Yine erkeklerin yüzük, kolye,
kılıç kabzası vs. şekilde altın kullanmaları haramdır.

Resûl-i Ekrem (s.a.v.) birinin parmağında bir altın yüzük görür. Adamın
elinden yüzüğü çıkarır ve: “Sizden biri ateş koruna doğru gidiyor ve onu alıp
eline koyuyor.” buyururlar.

Ulemâ, erkek çocuğa ipek elbise giydirmek ve altın takma hususunda ihtilâf
etmişlerdir. Bazıları cevaz verirken bazıları da Peygamberimiz (s.a.v.)'in
“İşte bu ikisi (ipek ve altın) ümmetimin erkeklerine haram, dişilerine
helâldir” sözünün genel olduğuna bakarak erkek çocuğunun da nehyin kapsamına
girdiğini savunarak haram olduğunu söylemişlerdir. Bu, İmam Ahmed ve daha
başkalarının mezhebidir. Allâh (c.c.)'den tevfik dileriz.

**(İmâm Zehebî, Büyük Günahlar, 194.s.)**

**16 MAYIS 2007**

**PEYGAMBER (S.A.V.)’İN HİLMİ**

Peygamber (s.a.v.) her şeyi Allâh (c.c.) tarafından kendinden önce gelen
peygamberlerin kitablarını mütâlaa etmeden, âlimleri ile oturup sohbet etmeden
öğrenmiştir.

Çünkü O (s.a.v.), bir ümmî idi. (Okur yazar) değildi. Eskiye ait hiçbir
ma‘lûmatı yoktu. Nihâyet Allâh (c.c.) O (s.a.v.)’in göğsünü açtı. Emrini izhâr
etti. O’na öğretti... O’na okuttu...

Allâh (c.c.), hakkında:

“Ve evvelce bilmediklerini sana öğretti. Allâh’ın senin üzerindeki lûtfu
inâyeti pek büyüktür.” (Nisâ s. 113)

Allâh (c.c.)’ün ona olan ihsânını takdir etmekte akıllar çaresiz kaldı. O’
(s.a.v)’e verilen göz kamaştırıcı vasıfları ta‘rif etmekte diller konuşamaz
oldu... (âciz kaldı).

Hilm (yumuşak huylu olmak), tahammül gücü yettiği halde afvetmek, istenmeyen
şeylere karşı sabretmek vasıflarına gelince: Bu kavramlar arasında farklar
vardır. Meselâ;

Hilm:Tahrik edici sebepler karşısında son derece vakur ve sebatlı olmaktır.

Tahammül:Acılara ve eziyet verici şeylere karşı kendini zabtedebilme
yeteneğidir. Sabır da bunun gibidir. Anlamları (aşağı yukarı) birbirine
yakındır.

Affa gelince: Kişiyi muâheze (azarlama, tenkîd) etmekten vaz geçmektir. İşte
Allâh (c.c.) Peygamberimiz (s.a.v.)’i bütün bunlarla techîz edip (donatıp)
yetiştirmiştir.

“(Habîbim) sen (güçlüğü değil) kolaylığı (sağlayan yolu) tut. İyiliği emret.
Cahillerden yüz çevir.” (A‘raf s. 199) âyeti bunun canlı bir delilidir.

Bu âyet nazil olduğu zamân, Cebrâîl (a.s.)’a tefsîrini sordu. Cebrâîl (a.s.):

- “Dur, Âlim olan Allâh (c.c.)’e sorayım da sana anlatırım!” diye cevâb verdi. Gitti, sonra gelip dedi ki:

- Yâ Muhammed (s.a.v.)! Allâh (c.c.) sana seninle ilgisini keseni ziyâret etmeni, seni mahrum bırakana vermeni, sana karşı zulmedeni bağışlamanı emrediyor. 

**(Kadı ‘Iyâz (rh.a.), Şifâ-i Şerîf, 103-104.s.)**

**17 MAYIS 2007**

**HESAP GÜNÜNDEN SAKININ**

“Kimsenin kimseye bir fayda sağlamayacağı, kimseden karşılık alınmayacağı,
kimseye şefaatin fayda vermeyeceği ve onların yardım görmeyeceği günden
sakının.”

Eğer iman etmezseniz Kıyamet gününün azabından korkun. O günde hiçbir nefis
diğeriyle ilgili hakları ödeyemez. Hiç bir kimse başkasının günahından dolayı
hesaba çekilmez ve onun azabından hiçbir şeyi defedemez. Ancak kendisinde
başkasının hakkı varsa kendi iyiliklerinden ve sevaplarından alınarak ona
verilir. Nitekim Hadîs-i şerifte: “Kim, namus veya başka bir konuda kardeşine
zulmetmişse, hiçbir dinar veya dirhemin kabul edilmeyeceği gün gelmeden önce,
en kısa zamanda onunla helâlleşsin. Çünkü o günde, yaptığı zulüm miktarı kadar
-eğer iyiliği varsa- kendisinden alınır ve ona verilir. Eğer iyiliği yoksa, o
zaman zulmettiği kişinin kötülüğünden alınarak kendi kötülüğüne eklenir, sonra
da ateşe atılır.” (Buhari) buyurulmuştur.

O günde kendisini cehennem azabından kurtaracak bir fidye alınmaz. Zaten fidye
verecek birşey de bulamaz. Âyette fidye insanın kurtarılmasına karşılık olarak
verilmek istendiği için “adl” kelimesiyle ifade edilmiştir.

“Onların arzularına uyarsan” âyeti, heva ve arzular peşinde gidenlerle
bid’atçıların sohbetlerinin çirkinliğine ve onların söz ve davranışlarına
uymanın kötülüğüne işaret etmektedir. Nitekim Hadis-i şerîfte şöyle
buyurulmuştur: “Bir kimse herhangi bir masiyette (yani Allâh’a karşı isyan ve
günah bir işte) hazır bulunur ve o masiyeti de hoş görmezse, o masiyetten
uzakta olan gibidir. Kim de bir masiyetten uzakta bulunmasına rağmen buna rıza
gösterirse, tıpkı orada hazır bulunanlar gibidir.” (Beyhakî) Aslında selef-i
sâlihimiz, boş sözler konuşan, hevâ ve arzularına uyan kimselerin
meclislerinden uzak dururlar ve onlarla ilişkilerini keserledi. Heva ve
istekleri doğrultusunda hareket eden ve bid’ atçı olanlara uymaktan uzak
dururlardı.

**(İsmail Hakkı Bursevî, **

**Rûhu’l-Beyân Tefsîri, 1.c.,232.s.)**

**18 MAYIS 2007**

**KALBDEN RİYASET SEVGİSİ ÇIKMADIKÇA KUL KÂMİL ÎMÂNA SÂHİB OLAMAZ**

Yahudîler, riyasetleri elden gider korkusuyle pek çoğu Resûlullah (s.a.v.)’e
îman etmediler. Allâh’ın ahkâmını kendi arzularına göre tebdil ve tağyir edip
kullarını sapdırdılar. Kitabın hoşlarına giden kısmına îmân etdiler,
beğenmedikleri kısmına îmân etmediler.

Kalbden riyaset sevgisi çıkmadıkça kul kâmil îmâna sâhib olamaz. Nefsin yedi
mezmum (yerilmiş) sıfatı vardır: Ucub (kendini beğenmek), kibir, riya, gadab,
hased, mal sevgisi, makam mansıb sevgisi.

Cehennemin de yedi kapısı vardır. Kim bu yedi kötü sıfatdan kurtulursa
kendisinden cehenneme açılan yedi kapıyı kapatmış ve cennete girmiş olur.

Allâh’ın Resûlü (s.a.v.) şöyle buyurmuşlardır:

“- Yetimin işlerini üzerine alan kimse ile ben, cennette bu iki parmak
gibiyiz.” (s.a.v.) Efendimiz bu sözleri söylerken; orta parmağıyla şahâdet
parmağına işaret etmiştir.

Câhiliyye devrinde Arablar, şehâdet parmağıyla sövdüklerinden buna (söven
parmak manasına) sebbâbe denmiştir. Ancak İslâm bu ismi hoş karşılamadığından
ona müşîre: (İşaret parmağı) demiştir. Zira onunla müslümanlar (namazda)
Allâh’ın birliğine işaret ediyorlar. Resûlullâh (s.a.v.)’in işaret parmağı,
orta parmağından daha uzundur. Orta parmağın sağındaki Bınsır adındaki parmağı
ise orta parmağından kısadır. Efendimiz (s.a.v.) bu üç parmağına işaret
ederek,

“Ben, Ebû Bekir ve Ömer kıyamet gününde böylece haşredileceğiz.” buyurmuştur.
Allâh Resûlü (s.a.v.)’in parmaklarının durumunu bilmeyen kimse, bu hadisin
te’vilini, bunların birbirine bitişik ve yakın olmasına hamletmişlerdir.
Halbuki bu uzak bir ma‘nâdır. Zira Resûller, nebîler, sıddıkler, şehîdler ve
sâlihlerin mertebe ve dereceleri birbirinden çok farklı ve değişiktir.

**(Hz. Mahmûd Sâmî Ramazânoğlu (k.s.),**

**Bakara Sûresi Tefsiri, 146-159.s.**

**19 MAYIS 2007**

**SİLSİLE-İ ÂLİYYE’NİN BEŞİNCİ POSTNÎŞÎNİ HZ. BEYAZİD-İ BİSTAMÎ (K.S.)**

Allâh ondan razı olsun..

Bayezid onun künyesidir. Esas adı Tayfur. Babasının adı İsa.

Hicrî ikinci, Milâdî dokuzuncu asırda yaşamıştır. Derdi ki: “Allâh'ım, bu
kulları, onlardan bir gayret olmadan yarattın. Onların arzusu olmadan,
boyunlarına bir emanet yükü vurdun. Bu halleriyle, onlara yardım etmezsen, kim
yardım edecek?.”

Birgün, kendisinden farz ve sünnetin tarifini istediler. Şöyle cevap verdi:
“Sünnet, dünyayı tamamen terk etmektir. Farz ise, Mevlâ ile sohbettir.” Sonra
biraz daha açıkladı:

“Çünkü Peygamber (s.a.v.) Efendimizin bütün sünneti; dünyayı kalbe sokmamaya
delâlet eder. Farzların bir emirler külliyesi olan Kitaba gelince; o da, Mevlâ
ile sohbete çağırır. Çünkü ondaki kelâm; şanı yüce Allâh'ın sıfatlarından,
kelâm sıfatının tecellisidir.” Derdi ki:

“Nimetler, insanda devamlıdır. Onlara yapılacak şükür de ezelî ve ebedî bir
vasıf taşımalıdır.” Birgün biri geldi:

İnsan ne zaman tevazu‘ halini bulabilir? şeklinde sordu. Şu cevabı verdi:

“Nefsine ne bir hal, ne de bir makam tanıyacak ve halk içinde kendisinden daha
hakir kimse olacağını aklına getirmeyecek.”

Birgün, Bistam âlimlerinden biri, Bayezid'in yanına geldi ve:

Yâ Bayezid! Bu ilim sana nereden, kimden vergi? dedi. Şu cevabı aldı:

“Allâh'tan. Allâh'ın nimeti. O’nun zatından. İzahı gayet kolay. Peygamber
(s.a.v.) Efendimizin şu Hadîs-i şerifini, tam ma‘nâsıyla okursan, anlarsın:

Bir kimse bildiğiyle amel ederse; Cenâb-ı Hakk ona, bilmediğini ihsan eyler.”

O gelen âlim, bu cevap karşısında sustu.

**(İmam-ı Şa'rânî (rh.a.), Tabakâtü'l-kübrâ, 250-253.s.)**

** **

**20 MAYIS 2007**

**HAYVAN VEYA VASITAYA BİNMİŞ            OLARAK FARZ NAMAZIN KILINIŞI**

Bir hayvana binen ve kendisine veya malına zarar geleceğinden veya kafileden
ayrı kalmasıyla kendisine bir zararın erişmesinden korktuğu için bineğinden
inmeğe imkân bulamayan veya ondan inecek olsa ona tekrar binmek için dönmesi
mümkün olmayacak bir vaziyette ve benzeri halde olan kimse bu hallerde hayvan
üzerinde kendisine yönelmek mümkün olan herhangi bir cihete yönelerek namaz
kılar. Yapmaya gücü yetmediği namaz erkânı ondan sakıt olur. İadesi de
gerekmez.

Kudret ve emniyet olduğunda, hayvan üzerinde farz namaz kılınırsa, bu namaz
sahîh olmaz, ancak yerde kılarken olduğu gibi hayvan üzerinde şartlarını ve
erkânını îfâ ederek kâmil bir namaz kıldığı zaman sahîh olur. O kimsenin
hayvan üzerinde tam bir namaz kılmaya imkânı olduğu zaman hayvan bu esnada
yürüse bile namaz sahîh olur.

Özürlü olmanın dışında; binek hayvanı üzerinde, ister binek hayvanı yürürken
olsun ister durduğu halde olsun namazı tam olarak kılsa bile, onun üzerinde
farz namazı sahih olmaz. Ancak hayvan dururken ve üzerindeki yük için yere
çakılı iki ağaç olursa hayvanın üzerindeki bu yük üzerinde kıldığı zaman sahîh
olur. özürlü kimse bu kudreti ölçüsünde namazını kılar. Fakat îmâ ile kılar.
Çünkü îmâ mazur kimsenin farzıdır. Binek hayvanını durdurmaya kudreti
yettiğinde hayvan yürürken onun üzerinde namaz kılması sahîh olmaz. Vacib
bütün nevileriyle farz misillidir.

Gemide farz veya nafile namaz kılmak isteyen kimse üzerine, kıbleye dönmeye
kadir olduğu zaman oraya dönmesi lazım gelir. Kıble cihetinden başka bir yöne
kılması caiz olmaz.

Hattâ o namaz kılarken gemi çevrilse gemi çevrildiği sırada onun kıble
cihetine çevrilmesi vâcib olur. Kıbleye dönmekten âciz kalsa kadir olduğu
cihete doğru namaz kılar.

Aciz kaldığı zaman secde etmek de ondan sakıt olur. Bunların hepsinin mahalli,
geminin veya lokomotifin tam bir namaz kılınacak yere vasıl olmadan önce,
vaktin çıkacağından korktuğu zamandır. Böylece ona namazın iadesi lâzım
gelmez. Kara taşıtlarından buharla işleyen tren de gemi gibidir.

**(Şeyh Abdurrahman el-Cezîrî,**

**Dört Mezhebin Fıkıh Kitabı, 1.c., 228.s.)**

** **

** **

**21 MAYIS 2007**

**PEYGAMBER (S.A.V.) EFENDİMİZİN        HASTALARI VE SAKATLARI İYİLEŞTİRMESİ**

Bize, Ebü’l-Hasan, Ebû İshak el-Habbal, Ebû Muhammed b. en-Nehhas, Ebü’l-Verd
el-Berkî, İbn-i Hişam, Ziyad el-Bekâî, Muhammed b. İshak, İbn-i Şihâb, Asım b.
Ömer b. Katâde (rh.a.e.), Uhud kıssasını uzunca anlatan bir topluluktan Sa‘d
b. Ebî Vakkas (r.a.)’in şöyle dediğini nakletmişlerdir:

“Resûlullâh (s.a.v.) bana okunun ucuna demir takmam için ok veriyordu ve “Onu
at yâ Sa‘d” diyordu. Resûlullâh (s.a.v.) o gün yayından oku atınca kırıldı ve
Nu‘man oğlu Katâde’nin gözüne isabet etti. Gözü çıkıp yanağına doğru sarktı.
Bunun üzerine Peygamberimiz (s.a.v.) onu yerine iade etti. (Eskisinden) daha
güzel bir göz haline geldi.” Katâde’nin kıssasını, Âsım b. Ömer b. Katâde,
Yezid b. Iyaz b. Ömer b. Katâde rivâyet etmiştir .

Ebû Saîd el-Hudrî (r.a.) Katâde’den rivâyet etmiştir: “Kared (gazvesi) günü
yüzündeki ok yarasına mübârek tükürüğünü sürmüştür.” Dedi ki: “Ondan sonra
yara azmadı ve iltihaplanmadı.”

Osman b. Huneyf’den Nesâî rivâyet etmiştir: Bir a‘mâ dedi ki: - Ey Allâh’ın
Resûlü (s.a.v.), Allâh (c.c.)’e duâ et de gözümü açsın! Ona dedi ki: - Haydi
git, abdest al, iki rek‘at namâz kıl ve sonra şöyle duâ et: (Allâhım ben
senden, rahmet Peygamberi olan Muhammed (s.a.v.)’in hatırı için diliyorum ve
sana yöneliyorum. Ey Muhammed (s.a.v.), seninle Rabbine gözümü açması için
varıyorum! Allâhım, onu (bu husûsta) bana şefaatçi kıl!) Adam gözleri açılmış
bir halde döndü.

İbn-i Mulaib el-Esinne (adında) bir zâta sudan doymamak hastalığı gelip
çatmıştı. Peygamberimiz (s.a.v.)’e haber saldı. Peygamberimiz (s.a.v.) bunun
üzerine eline yerden bir avuç toprak aldı üzerine okudu ve gönderdiği adama
verdi. Adam kendisi ile alay edildiğini zannederek hayret içinde onu aldı ve
götürdü. Hasta bir kenarda duruyordu. Resûlullâh (s.a.v.)’in gönderdiği şeyi
içti ve anında Allâh (c.c.) şifâ verdi.

**(Kadı ‘Iyâz (rh.a.), Şifâ-i Şerîf, 319-321.s.)**

** **

** **

**22 MAYIS 2007**

**RESÛLULLAH (S.A.V.) OLMADAN**

**KUR’AN ANLAŞILMAZ**

İmam Beyhakî (r.a.) kendi senedi ile Şebib bin Ebî Feddaleti’l Mekkî'den
nakletti ki: İmran bin Hüseyin (r.a.) şefaati anlattı. Toplulukdan biri dedi
ki: “Ey Ebâ Nüceyd! Muhakkak siz bize hadisler naklediyorsunuz, ama biz
onların aslını Kur‘an'da bulamıyoruz.” İmran (r.a.) sinirlenerek o kişiye dedi
ki: “Sen Kur‘an’ı okudun mu?” O kişi “Evet okudum” dedi. İmran (r.a.) dedi ki
“Sen sabah namazının iki, öğle, ikindi ve yatsı namazının dört ve akşam
namazının üç rekat olduğunu Kur‘an’da buldun mu?” Adam dedi ki; “Hayır,
bulamadım.” İmran (r.a.) dedi ki; “Öyleyse bunları kimden aldınız? Biz bunları
Resûlullâh (s.a.v.)'den, siz de bizlerden aldınız. Hem siz Kur‘an’da, her kırk
koyundan bir tanesinin zekât olarak verileceğini ve böylece belirli bir sayıda
şu kadar deve, belirli miktarda şu kadar dirhem zekatın verileceğini ve daha
nice amellerin haberini buldunuz mu?” Adam, dedi ki: “Hayır bulamadık.” İmran
(r.a.): “O halde bunları kimden aldınız? Biz bunları Resûlullâh (s.a.v.)'den.
Siz de bizlerden aldınız. Hem siz Kur’an’da; (Kâbe’yi) tavaf etmeği ve orada
sa'y tavafının (yedi şavt) olduğunu ve Makam-ı İbrahim'in arkasında iki rek'at
namaz kılındığını buldunuz mu? Ve siz Kur’an’da: Sürgün ve uzaklaştırma
cezâsının olduğuna, şigâr evliliğinin yasaklandığına dair bir haber buldunuz
mu?. Hele siz Allâhü Te‘âlânın şu buyruğunu da işitmediniz mi?

“Resûl (s.a.v.) size neyi verdiyse onu alınız ve sizi neden yasakladıysa ondan
da kaçınınız.” (Haşr s. 7)

Muhakkak biz bunların haberini Resûlullâh (s.a.v.)’-den aldığımız zaman,
sizler hayatta değildiniz, bunun için de haberiniz yoktu.”

**(İmam-ı Suyutî, Akidede Sünnetin Yeri, 11-12.s.)**

**23 MAYIS 2007**

**RESÛLULLÂH (S.A.V.)’İ SEVMENİN ALÂMETLERİ**

Resûlullâh (s.a.v.)’i sevmekte sadık olan kimse, Resûlullâh (s.a.v.)'i
sevdiğini kendinde gösterendir. Bunun birinci alâmet ve işareti; Resûlullâh
(s.a.v.)'e uymak, O (s.a.v.)’in sünnetini işlemek, söz ve fiillerine tabi
olmak, emirlerini yerine getirmek, yasaklarından kaçınmak, güçlük içinde
olsun, kolaylık halinde olsun, kızmış halinde olsun, kızmamış halinde olsun O
(s.a.v.)’in edepleriyle edeplenmektir. Bunun şahidi ise Allâhü Te‘âlânın şu
sözüdür: Habîbim de ki:“-Eğer siz Allâh'ı seviyorsanız, hemen bana uyun ki,
Allâh da sizi sevsin ve günahlarınızı bağışlasın. Zira Allâh çok bağışlayıcı,
çok merhamet edicidir. (Âl-i İmran s. 31)

İkinci delil ve şâhidi; Resûlullâh (s.a.v.)'in emirlerini ve (yapılması için)
teşvik ettiği hususları kendi nefsinin hevâsına ve şehevî isteklerine uymasına
tercih etmesidir.

Üçüncü şâhidi ise; Allâh'ın rızasını, kulların kızmasına tercih etmektir.

Peygamberimiz (s.a.v.)’i sevmenin alâmetlerinden dördüncüsü; O (s.a.v.)’i çok
hatırlamaktır. Çünkü kim bir şeyi severse onu çok anar.

Resûlullâh (s.a.v.)'i sevmenin alâmetlerinden beşincisi; O (s.a.v.)’e
ulaşmağı, kavuşmağı çok arzulamaktır. Çünkü her seven sevdiğine kavuşmağı
ister.

Resûlullâh (s.a.v.)'i sevmenin altıncı alâmeti; O (s.a.v.)’i çok anmakla
beraber, O (s.a.v.)’e çok ta'zim ve hürmet etmek, O (s.a.v.)’i zikrederken,
huşu, hudu içinde bulunmak, O (s.a.v.)’in ismini işittiğinde içi sızlamaktır.

Resûlullâh (s.a.v.)'i sevmenin alâmetlerinden yedincisi; Resûlullâh
(s.a.v.)'in sevdiği kimseyi, ehl-i beytinden olan kimseleri, ensar ve
muhacirden O (s.a.v.)’in ashabını sevenleri sevmek ve onlara düşmanlık
yapanlara düşman olmak, onlara buğz edenlere buğzetmektir. Bir kimseyi seven,
onun sevdiğini de sever. Peygamberimiz (s.a.v.)'in bütün sevdiklerini sevmek,
sevmediklerini de sevmemek şarttır. Hatta mubah olan ve canın çektiği
hususlarda da böyle olmalıdır.

**(Kadı ‘Iyaz (rh.a.), Şifâ-i Şerîf, 406.s.)**

** **

**24 MAYIS 2007**

**HZ. MAHMÛD SÂMÎ RAMAZÂNOĞLU (K.S.)**

Sâlih dostların birbirlerine olan yardımlarının Kıyâmet günü de devâm
edeceğinin tefsîrde beyân edildiğini sohbetlerinde sık sık anlatırlardı:

Kıyâmet günü hesâba çekilen bir kulun seyyiâtı hasenâtına denk geliyor.
Meselâ, 1000 seyyiesi varsa 1000 de hasenesi var. Cenâb-ı Hakk azze ve celle
hazretleri o kuluna anne babana git bir hasene iste, verirlerse bana getir
seni cennete dâhil edeyim diye buyuruyor. O kul Mahşer gününün o sıkıntılı
anında Allâh’ın lûtfu ile anne ve babasını bulup durumunu onlara anlatıyor.
Onlar da evlâdım bugünkü günde biz kendimizi kurtaramadık ki sana bir faydamız
olsun; sana bir şey veremeyiz diyorlar. O eli boş olarak, mahzûn bir hâlde
Hakk’ın huzûruna varıyor. Annem babam bana bir şey vermediler yâ Rabbi diye
durumu arz ediyor. Bunun üzerine Hakk te‘âlâ ve tekaddes hazretleri o kuluna:

“-Senin dünya hayatında benim rızam için sevdiğin bir dostun yok mu idi?” diye
soruyor. Cenâb-ı Hakk kulunun o anda hatırına getiriyor ve evet yâ Rabbi,
filân kulun ile biz dünya hayatında senin rızân için sevişirdik diyor. Allâh
(c.c.)’un lûtfu ile o dostunu bulup durumunu ona anlatıyor.

Kardeşi cevâben diyor ki:

“-Ey kardeşim ne kadar hasene istersen alabilirsin. Ben kendimi kurtaramadım,
bâri sen kendini kurtar” diyor. Hesâb veren kul, Cenâb-ı Hakk’ın huzûruna
sevinçle geliyor ve durumu arz ediyor. Bunun üzerine Sübhân olan Rabbimiz:

“-Yâ öyle mi; o böyle bir ızdırâblı gününde kardeşine acıyarak hasene veriyor;
bense Cevvâdü Kerîmim, Erhâmü’r-Rahimînim, her ikinizi de affettim” buyuruyor.

Ne büyük tebşîrât-ı ilâhî. El-hamdü li’llâhi rabbî’l-‘âlemîn. Allâh (c.c.)
cümlemize rızâsı için sevişmeyi nasîb etsin (Âmîn).

** **

** **

** **

** **

**25 MAYIS 2007**

**HZ. MAHMÛD SÂMÎ RAMAZÂNOĞLU (K.S.)**

İlk, orta ve lise tahsîlini Adana’da tamamlayan Hz. Sâmî (k.s.) yüksek
tahsîlini İstanbul’da yaparlar. Hukuk Fakültesi’ni birincilikle bitiren Hz.
Sâmî (k.s.) bu arada bir müddet Gümüşhâneli Dergâhı’na devâm ederler. Bu
sırada Bâyezıd dersiâmlarından Rüşdü Efendi (Eski Beşiktaş müftüsü Merhûm Fuat
Çamdibi Hocanın babası): “Sâmî Evlâdım, gel seni Şeyhülmeşâyih Es‘âd Erbilî
Hazretlerine götüreyim.” der. Bu teklifi kabûl eden Efendi Hazretleri Rüşdü
Efendi ile berâber Kelâmî Dergâhı’na giderler. Bu ilk karşılaşmanın devâmını
kendileri şöyle anlatıyorlar: “Üstâdımızın huzûruna varıp ellerini öptük.
Rüşdü Efendi Hoca: -Üstâdım bu getirdiğim genç Gümüşhâneli Ahmed Ziyâeddin
Efendi’nin evlâdlarından Adanalı Sâmî Efendi- deyince; birden Üstâdımız Es‘âd
Efendi Hazretleri: “Hayır! O bizim evlâdımız” buyurdular. Ve orada devâm
ettiğim evrâdın ne olduğunu sordular. Günde beşbin zikrullâh, bir cüz Kur’ân-ı
kerîm tilâveti, Delâil-i Hayrât diye cevâb verdim. -Evlâdım hastalık nerede
ise tedâviye oradan başlamak lâzım, bu yüzden şimdilik bunları terk edip kalbî
zikre başlayacaksın buyurdular ve Fakîre inâbe verdiler.” Akarsu deryâya
kavuşmuş; su mecrâını bulmuştu. Cenâb-ı Hakk’ın lûtfu inâyeti ile Hz. Sâmî
Efendimiz bir kaç ayda seyr u sülûkunu ikmâl buyurdular. Daha önce iki yıl
devâm edilen dergâhta olmayan tecellî burada bir kaç ayda olmuştu el-hamdü
li’llâh. Kısa sürede icâzet ve mutlak hilâfet alan Efendimiz Hazretleri
mürşid-i kâmilin görevine âid şu kıssaları naklediyorlar: “Gençliğimde dergâha
devâm ediyordum. Orada vazîfesi müntesiblerin ayakkabılarının tozunu almak
olan bir dervîş vardı. Bir gün onun elindeki bezi aldım, pertavsızın altına
tutarak bir müddet güneşin altında tuttum. Güneşin harâretinin pertavsız
vasıtasiyle bezin üzerine teksîf edilmesi ile bez tutuştu ve yanmağa başladı.
Dervîş hayretler içinde kaldı. İşte mürşid-i kâmil, iki cihânın Serveri ve
Rahmet Güneşi Nebî salla’llâhu ‘aleyhi ve sellem Efendimizden aldığı nûru
müntesiblerden müsâid kimselerin kalblerine teksîf edip, o nûr-ı Muhammedî
(s.a.v.) ile kalbleri diriltip kemâle erdiren kişidir, bi-izni’llâh. Mürşid-i
kâmil çobana benzer; çoban dağda koyunları otlatırken bacağı kırılanı orada
bırakır mı? Sırtına atıp ağıla kadar getirir. Mürşid-i kâmil de hiç bir
evlâdını bırakmaz ve terk etmez bi-izni’llâh.

** **

** **

** **

**26 MAYIS 2007**

**HZ. MAHMÛD SÂMÎ RAMAZÂNOĞLU (K.S.)**

Mürşid-i kâmilini bulan ve Zât-ı ‘Âlîlerinin onun ifâdesi ile “Eyyâm-ı
şebâbını şerîat-ı mutahhare ve tarîkat-ı ‘âliyye hizmetinde” geçiren Hz. Sâmî
Efendimiz ma‘nevî mertebeleri hızla aşıyorlardı. Bu yolda kendi ifâdeleri ile
ihlâs ve tam teslîmiyet şarttı. Ölünün yıkayıcısına teslîmiyeti gibi mürid de
mürşidine teslîm olmalıydı ki bi-izni’llâh neticeye ulaşsın. Kendileri
anlatıyorlar:“Allâme Taftadânî hazretlerinin talebelerinden biri bir şeyhe
intisâb etmiş. Bu talebeden hocasının huzûrunda hikmetli kelâmlar sâdır olmuş.
Hocası: “-Evlâdım, bunları ben sana öğretmedim; sen bunları nereden öğrendin?”
diye soruyor. Talebe: “-Efendim ben bir şeyhe intisâb ettim; zikir çekiyorum,
doğuş oluyor ve böylece hikmetli konuşuyorum.” diyor. Bunun üzerine ‘Allâme
Taftadânî hazretleri: “Oğlum beni de şeyhine götür”; diyor. Kendileri de aynı
şeyhe intisâb ediyorlar. Fakat ya teslîmiyet yok veyâ nasîbi yok aynı
tecelliyâtlar kendilerinde zuhûr etmiyor, aynı istifâde olmuyor. Sâmî
Efendimiz Hazretlerinin bu anlattığı kıssadan çıkan hükme göre nasîbi olan
müstaid kişiler mürşid-i kâmili bulup ona tam olarak teslîm olurlarsa bi-
izni’llâh neticeye ulaşır, ma‘nevî mertebelerde hızla ilerleyerek kemâle
ererler. Bunların hepsi kendilerinde bi-izni’llâh mevcûd olan Hz. Sâmî (k.s.)
kısa zamânda icâzet alırlar irşâdla görevlendirilirler. Kelâmî Dergâhı’ndaki
hizmet günlerine âid Adapazarlı Pehlivân Efendi şu hâtırayı anlatır:
“Adapazarı’ndan on arkadaşımla berâber Es‘ad Efendi Hazretlerinin
ziyâretlerine gittik. Sohbet esnâsında tekkeye dâhil olmuştuk. İçerisi
kalabalık olduğundan dışarıda oturuyor, Es‘ad Efendi Hazretlerinin kendilerini
göremiyor, sâdece seslerini işitiyorduk. İlk def‘a sohbetlerine gelmenin
heyecânı içindeydik. Sohbet sırasında ihvân arasında genç bir zât dolaşıp
hizmet ediyordu. “Bu Genç orada dolaşmasa o zamân dikkatimiz dağılmaz, daha
çok istifâde ederdik.” diye içimden geçirdim. Sohbet biter bitmez Es‘ad Efendi
Hazretleri: “-Adapazarlı Pehlivân Efendi ve on arkadaşı buraya gelsin!”
dediler. Hâlbuki bizi hiç tanımıyorlar ve geldiğimizi de görmemişlerdi.

“-Sâmî evlâdımız hakkında sû-i zan ettiniz, helâllık alın.” buyurdular.
Afvımızı taleb edip böylece bu iki Zâtı ve aralarındaki derûnî muhabbet ve
bağı öğrenmiş olduk. El-hamdü li’llâh.

** **

** **

** **

** **

**27 MAYIS 2007**

**HZ. MAHMÛD SÂMÎ RAMAZÂNOĞLU (K.S.)**

Üstâdına olan bu muhabbet ve bağlılığını dâimâ arttırarak devâm ettiren Hz.
Sâmî Efendimiz bütün gün ve gecelerini hizmet yolunda geçirdiler. Dergâhın
temizliğinden ihvânın her türlü hizmetlerine varıncaya kadar her an Sâmî
Efendimiz, yatalak hasta olan ihvânın da her türlü hizmetlerini seve seve
yaparlardı. Hz. Es‘âd Erbilî Efendimizin: “Mâ‘nen bizimle aynı mertebededir,
lâkin bu vazîfe bize verildi” diye tarif ettikleri Hüseyin Efendi Hazretleri
yatalak olunca: “Bu Zâtın hizmeti için kim tâlib olur?” diye ihvâna sorarlar.
Hemen Sâmî Efendimiz o Zâtın hizmetlerine koşarlar. Def‘i hâcetleri dâhil her
hizmetlerini uzun müddet seve seve görürler. Nihâyet bu hizmetleri sonunda
Hüseyin Efendi Hazretleri: “-Evlâdım, Cenâb-ı Hakk’a niyâz ediyorum; Allâh
‘azîmüşşân bize ihsân ettiklerini fazlası ile sana ihsân etsin!” diye duâ
buyururlar. Dünya hayatını Nebî-yi Ekrem (s.a.v.) Efendimizin buyurdukları
gibi: “Benimle dünyanın misâli ağaç altında bir mikdâr dinlendikten sonra
yoluna devâm eden yolcunun hâline benzer” diye ana rahmi ile kabir arasında
bir sefer olarak görürdü; Hz. Sâmî Efendimiz. Ve bunu uzun bir ömürde her an
tatbîk ettiler. “Bir yabancı âlim, fakire kendilerinin hâl ve kelâmlarından
sordular. O anda hâtırıma gelen şu hâllerini anlattım: Resûl-i Ekrem (s.a.v.)
Efendimiz:“-Seferden döndüğünüzde hanımlarınızın yanına haber vermeden
girmeyiniz.” buyuruyorlar. Hz. Sâmî (k.s.) hayatı bir sefer olarak gördüğü
için her yerinden kalkmalarını bir sefer kabûl ediyorlardı. Abdest almak için
her lavaboya gidişlerinde yol zevcelerinin odasından geçiyordu. Yarım asırdan
fazla süren evlilik hayatlarında bıkmadan, usanmadan, seve seve her def‘asında
zevcelerini haberdâr ederlerdi. O’nun “Efendi buyur!” diye sesini duyunca
odaya girer ve diğer tarafa geçerlerdi. Bu hâl altmış küsur yıl günde en az on
def‘a devâm etti” deyince yabancı ‘âlim ayağa kalkarak: “-Bu zât
Sâhibü’z-zamân’dır. Onun dışında hiç bir velî sünnet-i seniyyeyi bu kadar
derin ve ihâtalı anlayıp tatbîk edemez, ancak o yapabilir” dedi. El-hamdü
li’llâhi rabbi’l-‘âlemîn.

** **

** **

**28 MAYIS 2007**

**HZ. MAHMÛD SÂMÎ RAMAZÂNOĞLU (K.S.)**

Hayatının tek gâyesi Resûl-i Ekrem (s.a.v.) Efendimiz Hazretlerinin sünnetine
uymak ve onu ihyâ etmek olan Hz. Sâmî Efendimiz; daha önceki kitâplarda:
“Kılıcı boynunda asılı Peygamber” olarak ta‘rîf edilen (s.a.v.) Efendimize bu
husûsta da ittibâ edip gazâya iştirâk ederek “Gâzî” olmuşlardı. Bu husûsu
kendileri şöyle anlatıyorlardı: “-Birinci Cihân harbinde Osmânlı ordusunda
levâzım subayı olarak vazîfe gördüm. Alayımız Edirne’de vazîfe görüyordu.
Açlık ve kıtlık son derece şiddetli idi. Askerlerimizin uzun süre yiyecek
bulamadıkları oluyordu. Bu yüzden askerler ellerinin yetiştiği yere kadar
kavak ağaçlarının kabuklarını yolarak onları çiğniyorlar ve böylece
açlıklarını bir nebze olsun gidermeğe çalışıyorlardı. Hz. Ebû Bekir Es-Sıddîk
(r.a.) Efendimizin: “Cihâdı terk eden millet zillete düçâr olur.” sözünü bütün
talebelerine ezberleten Hz. Sâmî (k.s.) Cenâb-ı Hakk’ın: “Niçin yapamadığınızı
söylüyorsunuz?” Kavl-i şerîfini de bize kendileri yaşayarak öğretiyorlardı.
Yaşayarak, tatbîk ederek bize cihâdı öğretiyorlardı. Harbe iştirâk ederek Gâzî
olmuşlar, ve ömürleri boyunca İslâm için kılıç sallama arzusu ile
yaşamışlardı. Mübârek ömürleri doksanı bulduğunda dahî sohbetlerinde Uhud
harbinde Amr ibn-i Sâbit (r.a.)’in müslüman oluşunu anlatırken; onun lâkabını:
“Asram lâkabı ile mülakkab; keskin kılıç saldırıcı, diye ta‘rîf ederken
oldukları yerde dizleri üzerine doğrularak ellerini havaya kaldırarak elindeki
kılıcı ile derhâl düşman üzerine saldıracakmış gibi olan hâlleri ancak
görülmekle anlaşılabilirdi. Yaşıyor;ondan sonra anlatıyorlar; anlatırken de o
hâli aynen yaşıyorlardı. Hayatı cihâddı Hz. Sâmî Efendimizin. Ömür boyu cihâd.
Ve bu cihâdı elinde silâhı gazâda da yaşamış ve Gâzî olmuşdu Hz. Sâmî (k.s.).

Ve nefe‘ana’llâhü te‘âlâ bi şefâatihi, Allâh (c.c.) cümlemizi O’nun
muhabbetini hakkı ile yaşayıp öylece haşrolanlardan eylesin (Âmîn). Bi hurmeti
seyyidi’l- enbiyâ-i ve’l- mürselîn salla’llâhu te‘âlâ ‘aleyhi vesellem.

**29 MAYIS 2007**

**FATİH SULTAN MEHMED HÂN -1**

Sultân Mehmed hân, târihin en büyük hükümdarıdır. Kiros’tan, Büyük
İskender’den, Sezar’dan, bir kelimeyle, gelmiş geçmiş bütün hükümdarlardan
büyüktür.

İstanbul’un fethi, İkinci Mehmed’in şahsî bir eseridir. Osmânlı devletinin
tabiî gelişmesinin bir netîcesi olarak kabûl edilemez.

Balistikteki keşifleri, matematikteki dehâsı, dînî ilimleri çok iyi bilmesi,
Arabça ve Farsça’ya vukûfundan başka Yunanca, Sırpça, İtalyanca ve daha bir
iki dili iyi anlaması, Fâtih Sultân Mehmed hânı, Osmânlı târihinin en büyük
hükümdârı, en büyük askeri, en büyük devlet ve siyâset adamı, en bilgin devlet
başkanı olarak kabûl ettirmeye bizi zorlar. Bir çok târihçiye göre de
Türkler’in tarih boyunca yetiştirdiği en büyük şahsiyettir.

(Yılmaz Öztuna, Büyük Türkiye Târihi)

Allâh Resûlü (s.a.v.); “O, ne güzel kumandandır” dediği için dost düşman,
Sultân Fâtih’in, târihin en büyük hükümdârı olduğunu tasdîk etmek
mecbûriyetinde kalıyor.

Çok merhametli ve müsamahalıydı. Kendisine elli gün mukavemet eden, birçok
müslümanın şehid edilmesine sebeb olan İstanbul şehri ve onun sakinleri
hakkında gösterdiği merhamet, aklın alamayacağı genişliktedir. Hâlbuki o devir
Avrupa'sında muzaffer bir kumandan, zapt ettiği şehrin halkına görülmedik
zulüm ve işkence yapmakta kendini haklı görürdü. Fâtih vicdan hürriyetine
büyük kıymet verirdi. İstanbul'a girdiği vakit ayaklarına kapanan İstanbul
patriğini yerden kaldırmakla âlicenaplığını gösteren cihângîr, şu sözlerle
patriği tesellî etti: “Ayağa kalkınız. Ben Sultan Mehmed, hepinize söylüyorum
ki: Şu andan itibâren artık ne hayâtınız, ne de hürriyetiniz husûsunda gazâb-ı
şahanemden korkmayınız!”

**(Yeni Rehber Ansiklopedisi, 7.c. 128.s.)**

**30 MAYIS 2007**

**FATİH SULTAN MEHMED HÂN -2**

Fâtih Sultan Mehmed Hân, soğukkanlı ve cesurdu. Bu özelliğinin en güzel
misâlini, Belgrad muhâsarası sırasında, askerin gevşediğini gördüğü zaman
önlerine geçip düşman hatlarına girerek gösterdi.

Askeri ve siyasi sahada eşsiz bir deha idi. Otuz senelik saltanat devresinde
düzenlediği küçük, büyük seferler, memleketin coğrafî işbirliğini sağlamaya
dayanır. Bu gayeye ulaşmak için de at geçmez kayalıklardan, geçit vermez
nehirlerden geçerek; durup dinlenmeden, kış yaz demeden savaştı. Kumandanlığı
ile diplomatlığı dâima berâber hareket ederdi. Hangi devlet üzerine sefer
düzenleyecekse, o devletin iç ve dış münâsebetlerini, zaaflarını, kuvvetini,
diğer devletlerle olan münâsebetlerini en ince noktasına kadar tetkik eder ve
sefere hasmının en zayıf ve kendisinin en kuvvetli zamanında çıkardı.

Câsuslar bulundurduğu gibi, Avrupalı devletlerin Osmanlılarla ilgili
hareketleri müzâkere eden bütün meclislerinde geniş bir haber alma teşkilâtına
da sahipti. Almanya'da yerlilerden elde edilmiş câsusları da vardı. İtalya
ise, son derece gizli ve daimî bir Türk haber alma servisiyle örülüydü.
Fâtih'in, bu teşkilâtı sayesinde düşmanlarından günü gününe haberi olur,
hareketlerini değerlendirerek tedbirler alırdı.

Osmanlı donanmasının tekâmül etmiş şekilde kurucusu Fâtih'tir. Topçuluğa
gerekli ehemmiyeti veren ilk pâdişâhtır. Fâtih'ten önce, top, bütün dünyâda,
daha çok sesi ile düşmanı ürkütmek için kullanılırdı. Büyük kaleleri yerle bir
edebileceği ve meydan muharebelerinde rol oynayacağı hiç düşünülmemişti.
Fâtih, bütün bunları akıl ederek, o târihe kadar görülmeyen sayı ve çapta top
yapılmasına yöneldi. Topların balistik ve mukavemet hesaplarını kendisi yaptı.

**(Yeni Rehber Ansiklopedisi, 7.c. 129.s.)**

** **

** **

** **

**31 MAYIS 2007**

**HZ. MUHAMMED (S.A.V.)’İN HAVFİ **

**(ALLÂH’TAN KORKMASI), İTÂATİ VE İBÂDETİ**

Resûlullâh (s.a.v.) şöyle buyuruyorlar: “Şüphesiz sizin görmediklerinizi ben
görüyorum. Duymadıklarınızı da duyuyorum. Gök çatırdadı. Nasıl çatırdamasın
ki, dört parmaklık boş yer yoktur! Melekler alınlarını koymuş (hepsi birden)
secde etmektedirler. Vallâhi eğer benim bildiğimi bilseydiniz, az güler, çok
ağlardınız! Yataklarda kadınlarla zevk yapmazdınız! Yollara düşüp avazınız
çıktığı kadar yüksek sesle Allâh'a yalvarırdınız.” (Tirmizî)

Muğîre (r.a.)'den rivayet edilen Hadis-i şerîfte ise şöyle geçmektedir:
“Resûlullâh (s.a.v.), (mübarek) ayakları şişinceye kadar namaz kıldı.”
(Buhârî)

- Senin gelmiş geçmiş tüm günahların afvedildiği halde neden bu kadar kendine zahmet veriyorsun! denildiğinde: “Ben Allâh'ın en çok şükreden kulu olmayayım mı?” diye karşılık verdi.

“Resûlullâh (s.a.v.)’in ameli, devamlı idi. Onun yapabildiğini hanginiz
yapabilir? Allâh Resûlü devamlı hüzünlü ve düşünceli idi. O'nun rahatı yoktu
(hiç)!” (Tirmizî) “Bazen öylesine oruç tutardı ki, bir daha orucunu
açmayacağını zannederdik. Bazen de iftar ederdi ve biz oruç (Nafile oruç)
tutmadığını sanırdık.” (Buhârî)

Ali (r.a.)'den: Resûlullâh (s.a.v.)’den takip ettiği usûlü sordum; şöyle
buyurdular: “Marifet sermayem, akıl dînimin aslı, sevgi temelim, iştiyak
merkebim, zikrullâh yoldaşım, güvenç bitmeyen hazinem, hüzün arkadaşım, ilim
silâhım, sabır elbisem, rıza ganimetim, acz iftiharım, zühd sanatım, yakîn
gücüm, sadakat şefî‘im, itaat hasbim (yetindiğim şey), cihad ahlâkım'dır. Göz
aydınlığıma gelince (o da) şüphe yok ki namazdır!”

Diğer bir Hadis-i şerîfte ise: “Semere-i Füâdım onun zikrindedir. Kederim
ümmetim içindir. İştiyakımsa Rabbim (azze ve celle)yedir!” şeklinde varit
olmuştur.

**(Kadı ‘Iyaz (rh.a.), Şifâ-i Şerîf, 145-146.s.)**

** **

**1 HAZİRAN 2007**

**TAKİYYE VE ŞİÎLER**

Bir kimseyi istemediği halde ondan korkarak yüzüne gülmesi ve ona dost gibi
görünmesidir.

“Bahsi geçen bu takiyye prensibi ile amel etmek Câferîyye cemaati nezdinde
dînin esaslarındandır. Onlar bu prensibi ispatlamak için bir takım âyetleri de
zorlamaktadırlar; meselâ onlar, Kasas sûresindeki, “Ülâike yü'tevne ecrahüm
merrateyni bimâ saberû”; (İşte bunlara, sabrettiklerinden dolayı mükâfatları
iki defâ verilecektir.) âyeti kerîmesini şöyle tefsîr etmişlerdir: “Ehl-i
beyte takiyye prensibi üzerine gösterdikleri sabr u sebattan dolayı iki defâ
mükâfat verilecektir.” Bu ise, yerden göğe kadar yersiz ve münasebetsiz bir
tev'ildir;son derece keyfî ve indîdir. Câferîlere göre bir Şiî, Ehl-i Sünnet
arasında bulunduğu zamân bütün ibâdetlerinde zahiren onlara uymalıdır. Bu da
takiyye kabilindendir. Bu görüşlerini de bazı imâmlarından naklettikleri bir
kaç söz ile teyit etmektedirler: “Kim ki takiyye için bir sünnînin peşinde
namâz kılsa bir peygamberin peşinde namâz kılmış gibi olur.” sözü gibi. Onlar,
kendi imâmlarının birçok yaptıklarını bu takiyye ile tefsîr etmişlerdir. Hattâ
Hz. Alî (k.v.)'nin, Hz. Ebû Bekir (r.a.) ve Hz. Osman (r.a.)'ın hilâfetlerine
rıza göstermesi, Hz. Hasan (r.a.)'ın da Muâviye (r.a.) için hilâfetten
vazgeçmesi ve imâmlarının cemaat-ı müslimine karşı muhalefet izhar etmemeleri,
Câferîlere göre takiyye kabilindendir. Yani korkularından hakkı söylemeyerek,
hakkı bırakıp haksızlığa yardımcı olmuşlar. Halbuki Hz. Alî (k.v.) için
korkuyu icap ettiren en ufak bir durum bile ortada yoktu. Hayret, kavim ve
kabilesi bakımından Hz. Alî (k.v.)'den çok zayıf olan Hubâb b. Münzir, elinde
bir delili bulunmadığı halde korkmayıp Hz. Ebû Bekir (r.a.)'in halîfe
seçilmesine itiraz edip de, Hz. Alî (k.v.) gibi büyük bir kahraman niçin
sebepsiz yere sussun! Bu hiç mümkün mü? Hubâb mücâdelesini yaptı, hiç kimse
ona kavlen veyâhut fiilen bir eziyet vermedi. Hz. Alî (k.v.)'nin bundan haberi
de vardı. Şu halde susması korktuğu için değil, yanında bir delil olmadığı
içindir... Son olarak deriz ki:Biz Ehl-i Sünnet olarak korkak bir Alî'yi
tanımayız. Korkak Alî bizim değil, ancak Şiîlerindir. Bizim Alî'miz ise büyük
bir İslâm kahramanıdır. Peygamberler hariç, cihan tarihinin gelmiş geçmiş en
büyük kahramanıdır.

**(İmâm Zehebî (rh.a.), **

**Büyük Günâhlar, Ekbölüm, 263-264.s.)**

**2 HAZİRAN 2007**

**HZ. EBÛ BEKİR (R.A.)’İ ÜSTÜN KILAN HASLETLER**

Hz. Ali (k.v.) diyor ki:

Resûlullâh (s.a.v.) Efendimizin halifesi Ebû Bekir es-Sıddık (r.a.)'e bu
menzileye varıp bizi geçmeye muvaffak olduğun ve azîm dereceye vardığını ne
ile kazandın? diye sordum.

Hz. Ebû Bekir (r.a.) dedi ki: Beş şey iledir:

1- İnsanları iki kısım gördüm. Kimisi dünyayı ister, kimisi âhireti ister. Ben
ise Mevlâyı tercih ettim.

2- Ben İslâma dahil olduğumdan itibaren doyasıya dünya taamı yemedim. Zira
Ma‘rifetullah lezzeti ile meşguliyet, beni dünyâ taamı lezzetlerine
meylettirmedi.

3- İslâmiyete dahil olduğumdan itibaren dünya meşrubatından (içeceklerinden)
kanmadım. Zira Hâlikımın muhabbeti dünya içeceklerinden fazla geldi ve beni
muhabbetullah meşgûl etti.

4- İslâmiyete duhûlümde beni iki amel karşıladı. Dünya ameli ve âhiret ameli.
Ben âhiret amelini dünya amelinden ihtiyar ettim.

5- Resûlullâh (s.a.v.)'in sohbetine mülâzemet ettim. Hatta bir saat bile
ayrılmazdım ki, mağaraya girerken beraber girdim.

**(Hz. M. Sami Ramazanoğlu (k.s.), **

**Hz. Ebû Bekir Sıddik, 57.s.)**

•••••••

**HZ. EBÛ BEKİR (R.A.)’İN HİLÂFETİNİ VE      SAHÂBELİĞİNİ İNKÂR**

Yine Konevî diyor ki: Bir kimse Hz. Ebû Bekir (r.a.) ile Hz. Ömer (r.a.)’in
halifeliklerini inkâr etse kâfir olur. Ben derim ki, bunun sebebi hilâfetin
icma ile sabit bulunması olsa gerektir. Yahut Hz. Ebû Bekir (r.a.)’in
halifeliği Hz. Peygamber (s.a.v)’in işareti ile sabittir. Hz. Ömer (r.a.)’inki
ise Hz. Sıddîk (r.a.)’in nasb etmeye işareti ile sabit olmuştur. Hz. Osman
(r.a.) ile Hz. Ali (r.a.)’in halifelikleri böyle değildir. Bunların
halifeliğinde icma yoktur. Hz. Ebû Bekir (r.a.)’in sahabeliğini inkâr eden,
Kur'an nassını inkâr etmiş olacağı için kafir olur.

**(Terc. Yunus Vehbi Yavuz, **

**Fıkh-ı Ekber Şerhi, 311-312.s.)**

**3 HAZİRAN 2007**

**ŞEYTAN FAKİRLİKLE KORKUTUR,  ALLÂH (C.C.) HİKMETİ DİLEDİĞİNE VERİR.**

Şeytan sizi, “malına sıkı sıkıya yapış ve harcama, onu sadaka olarak
dağıtırsan yoksul kalırsın” diye fakirlikle korkutur. Sadaka vermenizi
engellediği gibi, cimirilik gibi çirkin şeyleri emreder. Buna karşılık yüce
Allâh ise, kendisi uğruna harcamada bulunmanız dolayısıyla size, kendisinden
bir mağfiret ve bolluk yani dünyada verdiğinizden fazlasını size ikram etmeyi,
ahirette de sevap vermeyi va’dediyor. Allâh Vasi‘dir. Kudreti ve fazlı boldur.
Size söz verdiği bağışlama sözünü kesinlikle gerçekleştirir.

“Hakkıyla bilendir.” Sizin neleri hangi yerlere harcadığınızı bilir, bu
itibarla da ecrinizi zayi etmez.

Hikmeti, Kur’an öğütlerini, kullarından dilediğine, gücünün derecesi ve
ilminin genişliği oranında verir. Yani Kur’an’daki öğütleri açıklar ve onlarla
amel etmeye muvaffak kılar. Kime de hikmet yani ilim ve amel verilirse,
muhakkak ona dünya ve ahiret konusunda çok hayır verilmiştir. Bunu,
kendilerine hikmet verilen ve öğüt alma yeteneği olan olgun akıl sahiplerinden
başkası düşünemez. Bunlar, her türlü vehimden arınmış, heves ve arzularına
boyun eğmekten uzak sağlam akıl sahipleridirler. Hadîs-i şerifte şöyle
buyruluyor:

“Allâh’ın sağ eli doludur. Hiçbir harcama onu eksiltmez. Gece ve gündüz boyu
durmaksızın akar, yani harcar. Göklerin ve yerin yaratılışından bu yana infak
ettiklerini bana bildirir misiniz? Bu, O’nun sağ elindekini asla
eksiltmemiştir. O’nun Arş’ı su üzerindedir. Öteki elinde de kabz (tutup alma)
vardır. Bununla dilediği zaman yükseltir, dilediğinde de alçaltır.” (Buhârî)

Mü’minin görevi, Allâh’ın ahlakıyla ahlâklanmak ve fakirlere cömert
davranmaktır. Şeytanın kendisine verdiği fakirlik ve yoksulluk korkusu ile
ilgili vesvesesini, uzaklaştırmalıdır. Çünkü azıkların anahtarları Allâh’ın
elindedir. Mutlak anlamda veren, ancak O’dur.

**(İsmail Hakkı Bursevi, **

**Rûhu’l-Beyân Tefsîri, 1.c.,468.s.)**

**4 HAZİRAN 2007**

**RESÛLULLÂH (S.A.V.)’E EDEBLİ OLMAK**

Cenâb-ı Hakk şöyle buyurmuştur: “Ey îman edenler Allâh’ın ve Resûlünün
huzûrunda (sözde) öne geçmeyin. Allâh’tan korkun. Çünkü Allâh, hakkıyle
işiten, her şeyi bilendir.” (Hucurat s.1)

Bu âyet-i kerîmenin hükmüne göre O Hazret (s.a.v.) bir şey emretmeden veyâ bir
şeyi yasak etmeden veyâ izin vermeden başkalarından emir, yasak ve izin almak
câiz değildir. O’nun emir ve yasaklarına uymak gerekir. Bugün de bu hüküm
bâkîdir ve kıyâmete kadar bâkî kalacaktır. Resûlullâh (s.a.v.) hayatta iken
O’nun şerefli söz ve hükümlerine nasıl riâyet edildiyse vefatından sonra da
aynı şekilde riayet etmek, uymak şarttır. Bu, her salim akıl sâhibi katında
açık bir gerçektir. Bazıları da o Hazret (s.a.v.) buyurmadan siz
kendiliğinizden emir ve yasakta bulunmayın demektir, demişlerdir.

Nitekim Hz. Ebû Bekir (r.a.)’in terbiyesine bakınız ki, Hz. Peygamber
(s.a.v.)’in hastalığında bir sabah halka imâmlık yaparken aniden Resûlullâh
(s.a.v.) Efendimizin geldiğini görünce hemen geri çekilmeye başladı. Ancak
Peygamber (s.a.v.) Efendimizin işareti üzerine yerinde kalıp imâmlık yaptı.
“Ey îman edenler, seslerinizi Peygamberin sesinden yüksek çıkarmayın. O’na
sözle birbirinize bağırdığınız gibi bağırmayın ki, siz farkına varmadan
amelleriniz boşa gidiverir.” (Hucurat s. 2)

İmâm Râzî (rh.a.) “Bu âyetten anlaşılıyor ki, bir mü’min Hz. Peygamber
(s.a.v.)’in yanında, bir kölenin efendisi yanında söylediği kadar da söylemesi
câiz değildir. Zîrâ mü’minin O (s.a.v.)’e sesle söyleyişi kölenin efendisine
sesle söyleyişi derecesinde yüksek olmaması lâzımdır.” diyor. Bunu
kuvvetlendiren âyet de şudur: “O Peygamber mü’minlere öz nefislerinden
evlâdır.” (Ahzâb s. 6) Hâlbuki kölenin yanında efendisi, kendi nefsinden evlâ
değildir. Hattâ köle bulduğu yiyeceği yemediği takdirde öleceği kesin ise
efendisine vermeyip yemesi câizdir. Fakat o durumda Resûlullâh (s.a.v.)
Hazretlerine vermek vâcibtir.

Resûlullâh (s.a.v.) sizi çağırdığı zamân, birbirinizi çağırdığınız gibi,
isterseniz gider istemezseniz gitmezsiniz şeklinde yapmayın, onun çağrısına
hemen uyup gitmek vaciptir. Gitmek istediğinizde de izni vacibtir, izin
almadan gitmek harâmdır.

**(İmâm-ı Kastalânî, İlâhî Rahmet**

**Hz. Muhammed (s.a.v.), 2.c., 130.s.)**

** **

** **

** **

**5 HAZİRAN 2007**

**İSLÂMDA İNSAN UZVUNUN ÖNEMİ VE                  HÜKMÜ (ORGAN NAKLİ)**

"İnsan saçının satılması batıldır ilh.." Bu saçtan hiçbir surette faydalanmak,
istifade etmek caiz değildir. Hadîs-i şerîfte "Saç ulatan ve ulayan,
başkasının saçını kendi saçına ekleyen ve bunu eklemede vasıta olan kişilere
Cenâb-ı Allâh ve Hazreti Peygamber (s.a.v.) la‘net etmiştir."buyrulmaktadır.
Ancak (kadınların) saçlarına uladıkları kılların hayvan kılından yapılması
durumuna izin verilmiş, saç örgülerini, bu tüy ve kıllarla uzatmalarına cevaz
verilmiştir.

Burada önemli bir meseleye de yer verilmiş; Hazreti Peygamber (s.a.v.)’e ait
olan bir telin veya kılın kendi yanında olduğunu iddia eden bir kişiye satış
kasdıyla değil, hediye kasdıyla para vererek alınmasında bir beis yoktur. Bu
mesele Fetevâ-yı Hindiyye'de Sahtiyanî tarafından nakledilmiştir.

İnsan kâfir de olsa şer’an kendisine değer verilen bir varlıktır. İnsanın
yapılacak bir akde konu olması, onun satılabilecek bir mal durumuna
düşürülmesi, diğer tedavül edilen  (kullanılan) mallara dahil edilmesi, onun
zillete düşürülmesi, hor görülmesi demek olur ki bu da caiz değildir. İnsanın
bir parçası olan saçının veya herhangi bir azasının satılmasının hükmü de
aynıdır, batıldır. Fethü'l Kadir'de bu ifade sarahaten nakledilmiş, Tahtavî'de
bunu benimsemiştir.

Ben derim ki: Yine o eserde, Fethü'l Kadir'de; harbî düşman ülkesinin
vatandaşının köleleştirilmesi, satılması, satın alınması caizdir. Velev ki
daha sonra müslüman olsun. Buna cevap olarak, insanoğlunun şer‘an değer
verilen bir varlık olması yaratılışı ve şekli itibariyledir. Bunun için de,
kemiklerinin kırılması, ölü olan insanın kemiklerinin (kafir de olsa) ezilmesi
caiz değildir. Burada, satışa ve satın almaya veya köleleştirmeye mahal olan
insanın bizatihi cismi değil onun canlı olarak kaim olmasıdır. Nitekim köle de
olsa cariyenin sütünün satılması batıldır, caiz değildir. Bu ifade
Zahiru’r-Rivaye’de böyledir.

**(İbn-i Âbidîn, 10.c., 320.s.)**

** **

** **

**6 HAZİRAN 2007**

**PEYGAMBERİMİZ (S.A.V.)’İN YEMEĞİ**

Ebû Eyyûb el-Ensârî (r.a.) der ki: “Resûlullâh (s.a.v.)'e dâima akşam yemeği
yapıp gönderirdik. Kalanını, bize geri çevirdiği zaman, ben ve Ümm-ü Eyyûb,
Resûlullâh (s.a.v.)'in elinin değdiği yerleri araştırarak oralardan yer ve
bununla teberrük ederdik.

Yine bir gece, yapıp gönderdiğimiz soğanlı veya sarımsaklı yemeği Resûlullâh
(s.a.v.) geri çevirmişti.

Onda, elinin izini göremeyince, feryâd ederek yanına gittim.

“Yâ Resûlallâh (s.a.v)! Babam anam Sana feda olsun! Sen, akşam yemeğini geri
çevirdin. Fakat, onda elinin izini göremedim.

Halbuki ben ve Ümm-ü Eyyûb, geri çevirdiğin yemekte elinin değdiği yerleri
araştırmakta ve bununla teberrük etmekte idik.” dedim.

Resûlullâh (s.a.v.): “Bu sebzede bir koku hissettim. Ondan yemedim. Ben, sizin
görüşmediklerinizle görüşen, melekle fısıldaşan bir kişiyim. Ben, sizler gibi
değilim. Arkadaşımı (Cebrâîl'i) rahatsız etmekten korkarım. İnsanı rahatsız
eden şeyden, melekler de, rahatsız olurlar.” dedi.”

Bunun üzerine, Ebû Eyyûb: “Haram mıdır o yemek?” diye sordu. Peygamberimiz
(s.a.v.):“Hayır! Fakat, ben, kokusundan dolayı ondan hoşlanmadım” dedi.

Ebû Eyyûb: “Senin hoşlanmadığın şeyden ben de, hoşlanmam!” dedi. Peygamberimiz
(s.a.v.), ona: “Siz, onu yiyiniz!” dedi. Ebû Eyyûb der ki: “Bunun üzerine, biz
de, ondan yedik ve bir daha Resûlullâh (s.a.v.)'e o sebzeden yemek yapmadık."

Birgün, Ümm-ü Eyyûb'a: “Resûlullâh (s.a.v.), kocanın evinde yedi ay oturmuştu.
Resûlullâh (s.a.v.)’in, en sevdiği yemek hangisiydi?” diye sordular. Ümm-ü
Eyyûb da:

“O (s.a.v.)’in, kendisi için ne bir yemeğin yapılmasını emrettiğini gördüm, ne
de, bir yemeği zemm ettiğini gördüm. Kendisine herise (keşkek) yapar, hoşuna
gittiğini görürdük de, O (s.a.v.)’e bu, beş altı, on günde bir hazırlanırdı.”
dedi.

**(M. Âsım Köksal (rh.a.), İslâm Tarihi, 8-9.c. 28.s.)**

**7 HAZİRAN 2007**

**İMAMLIĞIN ŞARTLARI**

İmâmetin başlıca şartları: İslâm, büluğ, akıl, erkek olmak, Kur'an okuyabilmek
ve özürden berî olmaktır.

Cemaat arasında imâmete en yararlı olan, sünneti en iyi bilen (fıkıh bilgisi
olan) kimsedir. Bunda eşit olsalar, okuyuşu daha güzel olandır.

Bununla beraber cemaat arasında ev sahibi veya o yerin görevli imamı
bulunursa, bunlar tercih olunurlar, aranan vasıfları toplamış olmasalar bile
yine tercih edilirler.

Fasıkın (aşikare haram işleyenin) ve bid'at sahibi olanın (din işlerine dinde
olmayan şeyleri karıştıranın) imâmeti tahrimen mekruhtur. Bid'at sahibine
uymanın kerahetle caiz olması, inancı küfre varmadığı takdirdedir. Eğer inancı
küfrü gerektiriyorsa ona uymak bütün Hanefilerce de caiz olmaz.

**(Ömer Nasuhi Bilmen, İslâm İlmihali, 136-143.s.)**

Fakîh Ebü’l-Leys Semerkandî (r.a.) Tenbîhü’l Gafilin isimli kitabında diyor
ki, imamlığın şartları 10 (on)’dur:

1- İmam Kur'ân-ı kerîm okurken tegannî etmemelidir.

2- Tekbîri doğru söylemeli ve kesmemelidir.

3- Rükû' ve secdeleri tamam yapmalıdır.

4- Kendini haram ve şübheli şeylerden uzak tutmalıdır.

5- Bedenini ve elbisesini necasetten temiz tutmalıdır.

6- Kırâati uzun tutmamalıdır. Cemâat isterse uzatabilir.

7- Kendine ucb etmemeli, ibâdetini beğenmemelidir.

8- Kendine ve cemâatine mağfiret dilemeden namaza başlamamalıdır. Çünkü imam,
cemâatinin şefaat edicisidir.

9- Selâm verince, yalnız kendine duâ etmemelidir. Cemaâte hiyânet etmiş olur.

10- Mescide bir garib gelirse, onun için cemâatten birşey istemelidir.

Hikâye:Ebû Amr bin Alâ-i Basrî (r.a.) yedi kurrâ’dan biridir. Bir gün imam
olmak için mihrâba geçti. Yüzünü cemaâte dönüp, safları düzgün yapın, dedi.
Bunu söyledi ve bir feryâd edip düştü. Kendinden geçmişti. Kendine gelince,
sana ne oldu? dediklerinde: Cemaâte safları düz yapın dediğim zaman, aklıma,
ey Ebâ Amr, önce sen doğru dürüst durdun mu ki, diğerlerine düz durun, doğru
durun diyorsun geldi de ondan.” cevâbını verdi.

**(Mevlânâ Muhammed Rebhami, **

**Riyadün-Nasıhîn, 176.s.)**

** **

**8 HAZİRAN 2007**

**ALLÂH’IN NAZARGÂHI ANCAK KALBLERDİR**

Peygamberimiz (s.a.v.) Efendimiz: “Mücâhid, nefsiyle cihad eden kişidir.”
buyurmuştur ve yine “Ölmeden önce ölünüz.” buyurarak insânın ruhî bakımdan
olgunlaşmasını ve daima kendini hesaba çekmesi gerektiğine işaret
buyurmuşlardır.

Binâenaleyh, bize kalblerimizi hayat-ı hakîki ile ihyâ, gönüllerimizi hakîki
ıslâh ile ıslâh etmemiz ve amellerimizi de hakîki ihlâs ile bezememiz
gerekmektedir. Zira Allâh’ın nazargâhı ancak kalbler ve amellerdir, yoksa
köşkler ve mallar değildir. Nitekim Peygamber (s.a.v.) Efendimiz: “Şübhesiz
Allâh (c.c.) sizin suretlerinize ve bedenlerinize bakmaz, ancak kalblerinize
ve amellerinize bakar.” buyurmuştur. O halde İnsanda Allâh’ın itibar ettiği;
iç dünyadır, zahir değildir.

Akıllı insan; nefsini hesaba çeken ve ölüm sonrası için çalışan kişidir.

Câhil insan, nefsini unutup, hevâ hevesine uyan kişidir. Bunu ancak âlimler
düşünür ve ancak kâmiller bilir.

Meşâyihden birine:

- İslâm nedir? diye sorulduğunda, cevaben:

“- Nefsi muhalefet kılıçlarıyla boğazlamaktır.” demiştir. Nefse muhalefet,
nefsin arzularını terketmektir.

Seriyy-ü Sakatî hazretleri demiştir ki: “Nefsim otuz veya kırk sene müddetle
benden bir yudum bal şerbeti istedi, onu ümidlendirmedim.”

Boşlukta oturan bir adam görülmüş,

- Bu makamı ne ile elde ettin denildiğinde:

- Hevâ hevesi terkettim, hava (gökyüzü, boşluk) bana musahhar kılındı şeklinde cevab vermiştir.

Meşâyihten birine bir zat:

- “Ben herşeyden kendimi tecrîd ederek haccetmek istiyorum” deyince, o şeyh:

- Kalbini sehivden, nefsini eğlenceden ve lisânını da boş sözden tecrîd et, sonra dilediğin yola gir, diye cevab vermiştir.

**(Hz. M. Sâmî Ramazânoğlu (k.s.),**

**Bakara Sûresi Tefsiri, 145.s.)**

** **

** **

**9 HAZİRAN 2007**

**RESÛLULLÂH (S.A.V.) KENDİ**

**HEVÂSINDAN HİÇBİRŞEY SÖYLEMEZ**

Resûlullâh (s.a.v.) ancak Allâh (c.c.)’ün emrettiğini emreder. Bu da ya
kendisine vahy olunanları insanlara okuması veya Allâh (c.c.) tarafından Resûl
olarak görevlendirildiğinden bunları ameli olarak pratiğe aktarması şeklinde
olmuştur. Şu hadisler buna delildir.

Buhârî ve Müslim (r.a.), “Zina eden kişi” hakkında naklettikleri “Sizin
aranızda Allâh’ın Kitab'ı ile hükmedeceğim” sözünden sonra Resûlullâh
(s.a.v.)’in uygulamasında, sopa atmak ve sürgün cezaları ile hüküm verdiğini
haber vermişlerdir. Oysa Kur'an da sürgün cezası mevcut değildi. Buhârî ve
Müslim (r.a.) Ya'la b. Umeyye'den naklettiler ki: Resûlullâh (s.a.v.) Ci'rane
(Mekke'ye yakın bir yer)de iken, cübbesine güzel bir koku sürünmüş bir adam
geldi. Bu kişi Umre için ihrama girmişti. Dedi ki: Ya Resûlallâh (s.a.v.), bir
kişinin cübbesine güzel bir koku sürdüğü halde umre için ihrama girmesini
nasıl görürsün? Resûlullâh (s.a.v.) bir müddet soru soran kişiye baktı ve
biraz sustu. Vahy gelerek şu âyet nâzil oldu: “Allâh için haccınızı ve
umrenizi tamamlayın...” (Bakara s. 196) Resûlullâh (s.a.v.) o an orada
bulunmayan adam için “Benden az önce umre hakkında soru soran kişi nerede?
Sendeki kokuyu üç sefer yıka ve cübbeni de çıkar. Sonra da haccında yaptığın
şeyleri umrendede yerine getir.” buyurdu.

Beyhakî, kendi isnadı ile Hasan bin Atıyye'den nakletti ki: Hasan şöyle dedi:
“Cebrâil (a.s.) Resûlullâh (s.a.v.)'e Kur'an’ı indirdiği gibi, sünneti de
indiriyordu. Kur'an’ı Resûlullâh (s.a.v.)'e öğrettiği gibi, sünneti de
öğretiyordu.” Bunu Dârimî (r.a.) de nakletmiştir:

İmam Şafiî (r.a.) dedi ki: İlim ehlinin, Resûlullâh (s.a.v.)’in bize varan
sünnetleri hakkındaki değişik görüşleri bu tariflerin dışına taşmamaktadır.
Resûlullâh (s.a.v.)’in bütün sünnetlerine tabi olmayı Allâh (c.c.) bize farz
kıldı. Bu sünnete bağlı olmayı Allâh (c.c.)’e itaât, karşı gelmeyi Allâh
(c.c.)'e isyan olarak nitelendirdi. Bu sünnetlere bağlanmamak için özür kabul
etmedi.

**(İmam-ı Suyutî, Akidede Sünnetin Yeri, 20.s.)**

**10 HAZİRAN 2007**

**ALLÂH RESÛLÜ (S.A.V.)’İN YÜCE MEVKİÎ**

İbn-i Vehb'den gelen bir rivayete göre; Peygamber (s.a.v.) şöyle
buyurmuşlardır:Allâh (c.c.) bana buyurdu ki:

- İste ey Muhammed!

- Ya Rabbi ben ne isteyeyim; Sen İbrahim'i dost edindin! Musa ile konuştun, Nuh'u (peygamber olarak) seçtin. Süleyman'a ondan sonra hiç kimseye lâyık olmayan bir mülk (hakimiyet) verdin, dedim.

- Sana bunlardan daha iyisini verdim: Sana Kevser'i verdim... Göğün ortasında adın adımla anılıyor... Yeryüzünü hem senin için hem de ümmetin için Tahûr (ziyadesiyle temizleyici) kıldım. Gelmiş geçmiş bütün günahlarını bağışladım. İnsanlar arasında bağışlanmış bir halde (pîr ü pak olarak) geziyorsun. Oysa ben bunu senden önce hiç kimseye yapmadım. Ümmetinin kalblerini birer Mushaf ezberleyicisi yaptım. Şefaat payesini senin için sakladım. Senden başka hiçbir peygambere saklamadım, buyurdu.

Huzeyfe (r.a.)'in rivâyet ettiği bir Hadîs-i şerîfte:

“Bana müjdeledi (Rabbini kastediyor): Ümmetimden benimle ilk yetmiş bin kişi
cennete girecek. Her bin kişiyi yetmiş bin kişi daha takip edecek. (Bunlardan)
hiçbiri hesap görmeyecek... Yine bana ümmetimin asla açlık çekmeyeceğini, hiç
yenilmeyeceğini (bir müjde olarak) verdi. Yardıma yetişti, bana izzet ve
ümmetime de bir aylık yoldaki düşmanın kalbine korku vererek zafer ihsan etti.
Gerek bana ve gerekse ümmetime ganimetleri helâl kıldı. Bizden öncekilere
şiddetle yasak kıldığı birçok şeyi bize helâl kıldı ve bize güçlük kılmadı.”

Ebu Hureyre (r.a.)'den:

“Bütün peygamberlere -beşeri emin kılmak ve inandırmak gibi- birçok mucizeler
vermiştir. Bana verilen (en büyük mucize ise) Allâh'ın bana vahyettiği ilâhi
vahiy (yani Kur'ân)'dır. Umarım ki Kıyamet günü en çok ümmeti olan ben
olurum!”

**(Kâdı İyaz, Şifa-i Şerif Tercümesi, 170.s.)**

**11 HAZİRAN 2007**

**HER TÜRLÜ HAYIRLI TALEB VE**

**MURÂD İÇİN OKUNACAK DUÂ**

“Önce cum‘a gecesi sabaha karşı, 2 rek‘at namâz kılınıp arkasından aşağıdaki
duâ ta‘rif edildiği şekilde 480 def‘a okunacak:

Önce “Bi’smi’llâhi’r-rahmâni’r-rahîm” dedikten sonra, 100 def‘a: “Rabbene’ftah
beynenâ ve beyne kavminâ bi’l-hakkı ve ente hayru’l-fâtihîn” (A‘râf s. 89)
duâsı okunup, arkasından bir def‘a:“Allâhümme yâ müfettiha’l-ebvâb iftâh lenâ
hayra’l-bâb” duâsı okunacak.

Dört kere bu şekilde tekrardan sonra yine besmelenin arkasından 80 def‘a:

“Rabbene’ftah beynenâ ve beyne kavminâ bi’l-hakkı ve ente hayru’l-fâtihîn”
duâsı ve bir def‘a

“Allâhümme yâ müfettiha’l-ebvâb iftâh lenâ hayra’l-bâb” duâsı okunacak.

Ayrıca aşağıdaki üç duâ (âyetler) 7’şer def‘a okunacak.

1. Duâ (âyet): “Fa’llâhu hayrun hâfizan vehüve erhamü’r-râhimîn” (Yûsuf s. 64)

2. Duâ (âyet): “Selâmün kavlen min rabbi’r-rahîm” (Yâsîn s. 58)

3. Duâ (âyet): “Selâmün ‘aleyküm bimâ sabertüm fe-ni‘me ukbe’d-dâr” (Ra’d s.
24)

4. Duâ (Âyetü’l-kürsî): 8 def‘a okunacak.

Birinci okunuşta; ön tarafa, ikincide; sağa, üçüncüde; sola, dördüncüde;
arkaya, beşincide; yukarıya, altıncıda; aşağıya üflenilecek, yedinci
okunuşta;yutulacak, sekizinci okunuşta; etrafa dönülerek (dört bir tarafa
doğru) üflenecektir.

**12 HAZİRAN 2007**

**İNSANLAR ÜÇ GURUPTUR**

Abdullah b. Mes‘ud (r.a.)’den şöyle rivâyet edilmiştir: İnsanlar üç gruptur.
Bunların dışındakilerde hayır yoktur: Birincisi, Allâh yolunda savaşan malı ve
canı ile cihada katılanlardır. İkincisi, iyiliği emredip kötülüğe engel olarak
dili ile cihad edenlerdir. Üçüncüsü de, kalbi ile hakikati tanıyanlardır.

İbn-i Mes‘ud (r.a.)’den: Münafıklara karşı elinizle (kuvvetle) cihad ediniz.
Eğer yüzlerine surat asmaktan başka bir şeye gücünüz yetmiyorsa, yüzlerine
karşı surat asınız. Bir kötülüğü görüp de onu düzeltmeye muktedir olamazsan,
Allâh’ın onu, kalben kınadığını bilmesi de senin için kâfidir. Bir adam günah
işlenirken görür ve onu kınarsa, hiç görmemiş gibidir, işlenen günahı
görmeyen, fakat rıza gösteren, onu yapmış gibidir. Olaylar olacak; bu olayları
görmeyip de rıza gösterenler ona bilfiil iştirak etmiş gibi olacaklar. Bu
olayları görüp onu kınayanlar görmemiş olanlar gibidirler. Salih kimseler
kalmayacak, iyiyi tanımayan ve kötüyü kınamayan şüpheci kimseler, onların
yerlerini alacaklar.

Ebur-Rekkad anlatıyor: Ben küçükken efendimle beraber Huzeyfe (r.a.)’e gittik.
O şöyle söylüyordu:

“- Resûlullâh (s.a.v.) zamanında konuşulunca münafıklık alâmeti saydığımız
sözleri bugün herhangi birinizden bir mecliste dört defa işitiyorum. Ya
kesinlikle iyiliği emreder, kötülüğe mani olur, halkı hayra teşvik edersiniz,
yahut Allâh hepinizi azabı ile helâk eder, veyahut da kötülerinizi başınıza
musallat kılar, sonra da iyileriniz onlara beddua ederler, fakat duaları kabul
edilmez. Öyle bir devir gelecek ki, o zaman sizin en iyileriniz, iyiliği
emretmeyen, kötülüğe mani olmayan kimseler olacak.”

Adiy b. Hatim (r.a.)’den: Bugün sizin iyi gördükleriniz, eskiden kötü
görülürdü. Bugün sizin fena karşıladığınız şeyler gelecekte iyi olarak kabul
edilecek, iyiyi kötü, kötüyü de iyi olarak kabul etmediğiniz ve âlimleriniz de
aranızda çekinmeden vazife yaptığı müddetçe mutlaka hayırda devam edeceksiniz.

**(M. Yusuf Kandehlevî, **

**Hadislerle Müslümanlık, 3.c., 1246.s.)**

**13 HAZİRAN 2007**

**HZ. PEYGAMBER (S.A.V.)’İN ZÜHDÜ**

O (s.a.v.)’in zühd ü takvasına delâlet edecek hadîsler çoktur. Biliyorsunuz
ki, O (s.a.v.) dünyâya ve menfaatlerine pek önem vermez, azı ile yetinir, onun
debdebe ve şatafatından şiddetle kaçınırdı. İrtihal-ı dâr-ı bekâ eyleyinceye
kadar kendisine birçok imkânlar verilmiş, birçok beldeler feth ettirilmiştir.
Ama yine de vefat ettikleri zamân, silâhı, çoluk çocuğunun nafakası için
aldığı bir mal karşılığında, bir yahudînin yanında rehindi. O (s.a.v.) duâ
ederken şöyle derdi:

“Allâhım, âl-i Muhammed’in rızkını tut (kifafı nefs edecek kadar bir azık)
kıl!”

Âişe (r.anhâ)’dan:

“Resûlullâh (s.a.v.) dünyâda (mübârek) gözlerini yumuncaya kadar, üç gün ardı
ardına ekmekten doymamıştır.”

Diğer bir rivâyet: “İki gün ardı ardına arpa ekmeğinden doymamıştır. Allâh
(c.c.) dileseydi, O (s.a.v.)’e akla (hayale) gelmeyecek (ni‘metler) ihsan
ederdi.”

Diğer bir rivâyet: “Allâh (azze ve celle)ye mülâki oluncaya kadar, âl-i Resûl
(s.a.v.), buğday ekmeğinden (tam) doymamıştır.”

Yine Hz. Âişe (r.anhâ) demiştir ki:

“Allâh’ın Resûlü (s.a.v.) ne dinâr, ne dirhem, ne koyun ve ne de deve
bırakmıştır.”

Amr b. el-Haris’in rivâyet ettiği hadîsde varit olmuştur:

“Yalnız silahını, katırını ve bir de vakfettiği bir toprak bırakmıştır.”

Hz. Âişe (r.anhâ)’dan: “Resûlullâh (s.a.v.) vefat ettiğinde, evimde rafta bir
parça arpadan başka bir şey bırakmamıştır. Bana şöyle dedi: “Bana Mekke’nin
taşı, toprağı altın olması sunuldu. Hayır ya Rabbi, dedim; bir gün aç kalayım,
bir gün tok. Aç kaldığım gün sana yalvarıp duâ ederim. Tok kaldığım gün, sana
hamdü senada bulunurum.”

**(Kadı ‘Iyaz (rh.a.), Şifa-i Şerif, 140-141.s.)**

**14 HAZİRAN 2007**

**DÜNYA MUHABBETİ**

Dünyâyı yeren âyet ve misâller pek çoktur. Kur'ân-ı Kerîm âyetlerinin çoğu
dünyanın zemmi, insanları ondan vazgeçirmek ve âhirete davetle alâkalıdır.
Hattâ peygamberlerin maksadı ve gönderilmelerinin sebebi de budur. Rivâyete
göre Resûl-i Ekrem (s.a.v.) ölü bir koyunun yanından geçerken “Gördüğünüz şu
koyun ölüsünün sahibi nezdinde bir kıymeti var mı? diye sorunca, oradakiler,
kıymeti olmadığı için onu buraya attı, dediler. Bunun üzerine Resûl-i Ekrem
(s.a.v.):“Nefsim yed-i kudretinde olan Allâh'a yemin ederim ki, bu dünya bu
koyunun sâhibi yanında olan kıymetinden ziyâde Allâh katında değerli değildir.
Eğer dünyanın Allâh katında sivri sinek kanadı kadar bir kıymeti olsaydı,
Allâhü Te‘âlâ ondan kâfire bir yudum su bile içirmezdi.” buyurdu. (İbn-i Mâce)

Yine Resûl-i Ekrem (s.a.v.) şöyle buyurmuştur: “Dünya mü'minin zindanı,
kâfirin cennetidir.” (Müslim) Resûl-i Ekrem (s.a.v.):“Dünya mel'un, dünyâda
olan her şey mel'un, yalnız Allâh için olan müstesnâdır.” (Tirmizi)
buyurmuştur. Ebû Musâ el-Eş'arî (r.a.)’in rivayetinde Resûl-i Ekrem (s.a.v.)
şöyle buyurmuştur:

“Dünyayı seven Âhiretine zarar eder, Âhiretini seven dünyâsını zararlandırır.
Bu böyle olunca, siz bâkîyi fânî üzerine tercih ediniz.” (Taberanî)

Diğer bir hadîs-i şerîfte: “Dünyâ sevgisi bütün hatâların başıdır.” (İbn-i
Ebi'd-Dünya) buyurulmuştur.

Rivayete göre Resûl-i Ekrem (s.a.v.) bir çöplüğe uğradı. Orada bulunan eski
bir bez parçası ile çürümüş bir kemiği göstererek: “Dünyaya gelin, dünyâyı
görün. İşte dünya budur. Neticede böyle olacaktır.” (İbn-i Ebi'd-Dünya)
buyurdu.

Resûl-i Ekrem (s.a.v.): “Servet çokluğu sizi gaflete düşürdü. İnsan oğlu,
“malım malım” der durur, hâlbuki senin servetinden senin için ancak yeyip
içmek sûretiyle yok ettiğin, giymek suretiyle eskittiğin (var ki bunların
ikisi de yok olup gitmiştir), bir de Allâh için tasadduk edip ebedileştirdiğin
vardır.” (Müslim) Yâni geride bıraktığın servet senin olmadığı gibi, yeyip
giydiklerin de yok olmuştur. Ancak Allâh rızâsı uğrunda harcadıklarından fayda
vardır, buyurmuştur.

**(Hüccetü’l İslâm İmâm-ı Gazâli (rh.a.), **

**İhyâ-u Ulumi’d-dîn, 3.c., 453.s.)**

** **

** **

**15 HAZİRAN 2007**

**PEYGAMBERLERİN ŞEFÂATİ**

İmâm Âzam (r.a.) buyurdular: “Peygamberlerin (salât ve selâm üzerlerine olsun)
şefaat etmeleri haktır. Bizim Peygamberimiz (s.a.v.)'in de, cezâya müstehak
olmuş günâhkar mü'minlere, hele mü'minlerden büyük günâh sahiplerine şefaat
etmesi hak ve sabittir.”

Şefaatin hak oluşu, Kitap, Sünnet ve İcma-i Ümmet ile sabittir. Ayet-i
kerîme'de:

“...Göklerde ve yerde ne var ise hepsi O'nundur. O'nun izni olmadan, nezdinde
şefaat edecek kim?” (Bakara s. 265) buyurulmuştur. Hadîs-i şerîfte de:

“Benim şefaatim, ümmetimden büyük günâh ehli içindir.” (Tirmizî)
buyurulmuştur. Şefaati inkâr eden ona nail olamaz.

Âyette, Allâh'ın izni ile, şefaatin Hakk olduğu sabittir. Bir başka Hadîs-i
şerifte de:

“Kıyâmet günü, ümmetime üç sınıf kimse şefaat eder. Bunlar da Peygamberler,
âlimler ve şehitler.” buyurulmuştur.

**(Çev. Ahmet Karadut, Fıkhı Ekber Şerhi, 300-301.s.)**

•••••••

**ALLÂH’IN SIFATLARIYLA YEMİN ETMEK**

Fetâvâ-i Zahiriyye'de şöyle denilmiştir: Bir kimse, Allâhü Te‘âlânın
sıfatlarından biriyle yemîn ederse, o zamân bakılır: Eğer yemîn ettiği sıfat,
Sıfât-ı Zatiye'den ise yemîn olur. Sıfât-ı Fiiliye'den ise yemîn olmaz. Meselâ
bir kimse “bi izzetillâh”, “Allâh'ın izzeti hakkı için” diye yemîn ederse,
yemîni yerindedir. Çünkü Allâhü Te‘âlâ, İzzet'in zıddı ile tavsif edilemez.
Fakat “bi gadabillâh” veyâ “bi sahatillâh”, “Allâh'ın gadabı, hışmı üzerine”
yemîn ederse, Allâh bunların zıddı olan Rahmet ile de tavsîf edildiğinden
yemîn olmaz.

**(Çev. Ahmet Karadut, Fıkhı Ekber Şerhi, 240.s.)**

**16 HAZİRAN 2007**

**HZ. PEYGAMBER (S.A.V.’E  **

**DİL UZATANIN CEZÂSI**

Amelleri, ancak küfür boşa çıkarıverir. Kâfir ise öldürülür. Allâhü Te‘âlâ
buyuruyor:

“ ...Senin yanına geldiklerinde de, Seni Allâh'ın selâmlamadığı bir sûretle
selâmlıyorlar. (Es-selâmü ‘aleyke yerine, üzerine ölüm olsun anlamına gelen
es-Sa‘mü ‘aleyke diyorlar.) Kendi aralarında da: “- Allâh bizi,
sevdiklerimizle azablandırsaya!” diyorlar. Onlara cehennem yeter; oraya
girecekler. Artık o, ne kötü dönüş yeridir...” (Mücadele s. 8)

Yine Allâh (c.c.) buyuruyor:

“ Yine münafıklardan öyleleri vardır ki, Peygamberi incitiyorlar ve: “- O, her
söyleneni dinliyen bir kulaktır.” diyorlar. De ki: “- O, sizin için bir hayır
kulağıdır; Allâh'a da inanır, mü'minlere de... İman edenleriniz için bir
rahmettir, (sonra Allâh (c.c.) şöyle buyurdu): Allâh'ın Resûlüne eziyyet
verenlere ise, acıklı bir azap vardır.” (Tevbe s. 61)

“Ey Resûlüm, eğer kendilerine, hakkımda niçin böyle dediniz? diye sorarsan: “-
Biz, ancak lâfa dalmış şakalaşıyorduk.” derler. De ki: “- Allâh ile,
âyetleriyle ve O'nun Peygamberi ile mi eğleniyordunuz?” Boşuna özür dilemeyin.
Siz iman ettiğinizi söyledikten sonra, içinizdeki küfrü açığa vurdunuz.
İçinizden bir kısmını bağışlasak bile, diğer bir kısmını, suçlarında ısrar
ettiklerinden dolayı azabımıza uğratacağız.” (Tevbe s. 65)

Müfessirler “Sonra içinizdeki küfrü açığa vurdunuz.” mealindeki âyeti,
Resûlullâh (s.a.v.) hakkında kendisine lâyık olmayan sözü söylemekle
küfrettiniz şeklinde tefsir etmişlerdir. (Buraya kadar zikredilen, Peygamber
(s.a.v.)’e söven kimsenin öldürülmesinin vacip olmasına delâlet eden âyetler
idi.) Bu husustaki îcma-i ümmeti ise yukarıda zikrettik. Hadîs-i şerifte
Peygamberimiz (s.a.v.) buyuruyor ki:

“Kim Peygambere söverse onu öldürün. Benim ashabıma söveni de dövün.”
(Taberânî)

**(Kadı ‘Iyaz (rh.a.), Şifâ-i Şerîf, 646.s.)**

**17 HAZİRAN 2007**

**SAHÂBELERİ HAYIRLA ANMAK**

Hz. Peygamber (s.a.v.)'in sahâbelerini yalnız hayır ile anarız.

Yani Hz. Peygamber (s.a.v.)’in sahabelerinden bazılarından, görünüşte kötülük
çıkmışsa da biz onların hepsini hayırla anarız. Zira o görünüşte kötülük,
fesad maksadı ile ısrar ederek yapılmış olmayıp kendi içtihadından doğmuştur.
Belki onlar, bu kötülükten hayr-ı meâd'a dönmüşlerdir. Bizim onlara karşı iyi
bir zan da bulunmamız gerekir. Hz. Peygamber (s.a.v.) de onlar hakkında şöyle
buyuruyor:

“En hayırlı nesil benim asrımın neslidir.” (Buhârî)

Yine Hz. Peygamber (s.a.v.) şöyle buyuruyor:

“Ashabımdan bahsedildiği zaman dilinizi tutun” (Feyzu’l Kadir)

Bu hadislere dayanarak ilim adamlarının çoğunluğu, sahabenin hepsinin
güvenilir kişiler olduğu görüşündedirler. Bu güvenilir oluş, Hz. Osman (r.a.)
ve Hz. Ali (r.a.) devrindeki fitneden evvel de sonra da bakidir. Hz. Peygamber
(s.a.v.) yine şöyle buyuruyor:

“Benim ashabım, yıldızlar gibidir. Hangisine uyarsanız, doğru yolu
bulursunuz.” (Câmi‘u’s-Sağîr, Rezin)

İbn-i Dakîk el-îyd “Akîde” sinde şöyle diyor: “Sahabe arasında ihtilâf
bulunduğu hususunda nakledilen rivayetlerin bir kısmı bâtıldır, bir kısmı
yalandır;onlara iltifat edilmez. Doğru olanlarını güzel bir şekilde tevil
ederiz. Zira onlar hakkında Allâhü Te‘âlânın medh-u senası geçmiştir. Buna
ilâve edilen sözlerin tevile ihtimali vardır. Şüpheli ve vehimli bulunan
sözler gerçek ve bilinen hususları bâtıl kılmaz.”

Bu konuda İmâm-ı Şafiî (r.a.) şöyle diyor: “Allâhü Te‘âlâ sahabe devrinde akan
o kanlardan bizim ellerimizi temizlemiştir, dolayısıyla dillerimizi onunla
bulaştırmamalıyız.”

İmam Ahmed b. Hanbel (r.a.), Hz. Âişe (r.a.) ile Hz. Ali (k.v.) arasında
cereyan eden vak‘adan sorulunca şöyle cevap vermiştir: “O bir ümmettir ki
gelip geçti. Kazandıkları işler kendilerine aittir, sizin kazandıklarınız da
size aittir. Siz onların yaptıklarından sorumlu değilsiniz.” meâlindeki âyet-i
kerîmeyi okudu.

**(Terc. Yunus Vehbi Yavuz, Fıkh-ı Ekber Şerhi, 129-130.s.)**

**18 HAZİRAN 2007**

**EZAN VE İKAMETİN MEŞRU KILINIŞI**

Namazı Peygamber (s.a.v.) Efendimizle birlikte kılmanın vaktini bilmek için
bir alâmet olması için müşavere edilmiştir.

Abdullah b. Zeyd Hazretleri diyor ki:

Uyku ile uyanıklık arası, bana birisi geldi, üzerinde iki yeşil elbise vardı
(yani hem gömleği hem de entarisi yeşildi). Bir duvar parçası üzerinde
dikilerek durdu. Elinde bir çan vardı. Ben:

“Onu bana satar mısın?” dedim.

“Onu ne yapacaksın?” deyince, ben:

“Namaz için çalarız!” dedim.

“Ben sana bu mevzuda daha hayırlısını haber versem olmaz mı?” dedi.

“Olur!” dedim.

Hemen kıbleye karşı durdu ve: Allâhü Ekber! diye başlayarak, ezanı tamamıyla
okudu. Sonra, biraz durarak ezan kelimelerini bir daha okuyup sonuna Kad
Kameti-s' Salâh'ı ekledi (bu, ikâmete işarettir).

Bu mübarek zat (Abdullah) der ki:

Ben kalkıp Resûlullâh (s.a.v.)'e giderek, vak'ayı arz ve ihbar eyledim.

“Hak rüyâdır Bilâl'e telkin eyle, onun sesi senden daha gürdür.” buyurdular.
Ben de onu Bilâl'e telkin ettim. Hz. Bilâl, Medine içinde yüksek bir yere
çıkıp ezanı okudu. Hz. Ömer (r.a.), kendi evinden işiterek hemen gömleğiyle
süratle huzuru saadete geldiler:

“Yâ Resûlallâh! Seni hak peygamber gönderen Allâh hakkı için, onun gördüğünün
aynını ben de gördüm. Şu kadar ki, o, benden evvel gelmiş.” dediler. Bunun
üzerine Peygamber (s.a.v.) Efendimiz:

“Allâh'a çok şükür ki, bu böylece sabit oldu.” buyurdular.

O gece, ashapdan yedi zatın o rüyayı aynen görmüş oldukları da mervîdir. Rüya
sebep oldu, ama ezan yine Peygamber (s.a.v.)’in emriyle sübut buldu. Ve
ihtimal ki, o sebep vahye eşlik etmiş oldu.

**(Mehmet Zihni Efendi, Nimeti İslâm, 172-174.s.)**

** **

**19 HAZİRAN 2007**

**DÜNYA NEDİR?**

Resûlullâh (s.a.v.)’e dünyanın ne olduğu soruldu, buyurdular ki: “Seni
Rabbinden alıkoyan, Allâh’dan gafil kılan her şey dünyâdır.”

Kalb-i selim demek, mâsivâ arzusundan ve esaretten kurtulmuş kalb demektir. Bu
kalb her an Allâh (c.c.) ile beraberdir.

Ölüm geldiği zaman ilim fayda vermez, Âdem’e vermediği gibi. Dostluk da fayda
vermez, İbrahim’e fayda vermediği gibi. Mülk de fayda vermez, Süleyman’a ve
Zül-Karneyn’e fayda vermediği gibi. Mal da fayda vermez, Karun’a fayda
vermediği gibi. Ordunun kuvvetli olması da fayda vermez, Nemrud’a fayda
vermediği gibi. Güzellik de fayda vermez, Yûsuf’a fayda vermediği gibi.

Kendi ihtiyarı ile ölmek yâni dünyâyı terk etmek hür kimselerin hâlidir ki,
kazançlı bir dönüştür, mecburen ölmek de denî kimselerin ve ağyarın hâlidir ve
firâkla ve zararla dönüştür.

İbrahim b. Ethem birgün memleket, nimet ve saltanatı ile sevinmişti, O gün
rü’yâsında bir adam gördü. Ona bir mektup verdi. Mektupta şöyle yazılı idi:
“Fâniyi bakiye tercih etme, mülkünle mağrur olma, Allâh’ın emirlerini yerine
getirmeğe davran. Çünkü Allâh: Rabbinizin mağfiret ve cennetine müsaraat
edinîz! (Âl-i İmran s. 133)” buyurmaktadır. İbrahim bunu okuyunca korkarak
uyandı ve kendini Allâh’a ibâdete verdi.

Seni Allâh’a yaklaştıracak şeyleri kaçırdığına üzülmemek, kötü amellerine
nedamet etmemek kalbin ölü olmasının alâmetlerindendir.

Fatiha sûresi tefsirinde Molla Fenarî der ki: Nebiler, ümmetlerine
şefkâtlerinden dolayı Kıyamet gününden korkarlar ve “Allâh’ım! Onları
selâmette kıl!” diye iltica ederler ve en fazla şefkat sahipleri oldukları
cihetle en şiddetli onlar korkarlar, ümmetleri ise sadece kendilerini
düşündükleri için korkarlar.

**(Hz. Mahmûd Sâmî Ramazânoğlu (k.s.), **

**Yunus ve Hud Sûreleri Tefsiri, 35-36.s.)**

** **

** **

** **

**20 HAZİRAN 2007**

**HZ. PEYGAMBER (S.A.V.)’İN  **

**DÜNYÂYA BAĞLANMAMALARI**

İbn-i Abbas (r.a.)’den: Ömer b. Hattab (r.a.) bana şunları anlattı: Bir
defâsında Resûlullâh (s.a.v.)’in yanına girdim. Bir hasır üzerine yatmışlardı.
Üzerinde, belinden aşağısını örten bir örtüden başka bir şey yoktu. Üzerine
uzandığı hasır vücûdunda iz bırakmıştı. Odanın bir köşesinde bir sa’ kadar
arpa vardı. Diğer köşede deri tabaklamakta kullanılan ve Selem denilen ağacın
yaprakları duruyordu. Duvarda bir de deri asılıydı. Bunları görünce gözlerim
yaşardı. Resûlullâh (s.a.v.) bana:

“- Ey Hattab oğlu, niye ağlıyorsun?” diye sordular. Ben:

“- Ey Allâh’ın Peygamberi (s.a.v.) ağlamayıp da ne yapayım, üzerine yattığınız
hasır, vücûdunuzda iz bırakmış, şu gördüklerim de senin bütün servetin. Kisra
ve Kayser ise bolluk ve refah içindeler. Halbuki Sen Allâh’ın Hz. Peygamberi
(s.a.v.) ve seçkin kulusun. Ama işte bütün servetin!” dedim. O zamân
Resûlullâh (s.a.v.):

“- Ey Hattab oğlu, istemez misin, dünyâ onların olsun, âhiret de bizim.”
buyurdu.

**(M. Yûsuf Kandehlevî (rh.a.),**

**Hadîslerle Müslümânlık, 2.c, 857.s.)**

**DÖRT ŞEYİ DÖRT ŞEYDE BULDUK**

Ebû Bekir Verrâk demiştir ki, senelerdir dört şeyi aradık, dört şeyde bulduk:

1- Allâh (c.c.)’ün rızâsını aradık, O’na itaatte,

2- Maîşet genişliğini, duhâ (kuşluk) namâzında,

3- Din selâmeti aradık, lisânı (dili) muhâfazada,

4- Kabir aydınlığı aradık, gece namâzında bulduk.

**(Hz. Mahmûd Sâmî Ramazânoğlu (k.s.),**

**Yûnus ve Hûd Sûreleri Tefsîri, 149.s.)**

**21 HAZİRAN 2007**

**SİLSİLE-İ ÂLİYENİN ALTINCI POSTNÎŞÎNİ **

**HZ. EBÜ'L-HASAN HARKÂNÎ (K.S.)**

İsmi Ali bin Ca‘fer, künyesi Ebü'l-Hasan'dır. Harkânî diye de meşhur olmuştur.
İran'ın Horasan bölgesindeki Bistam'ın bir kasabası olan Harkan'da doğdu. 1034
(H.425) senesinde Harkan'da vefât etti.

Büyük İslâm âlimi Bâyezîd-i Bistâmî'nin rûhâniyetinden istifâde eden
Ebü'l-Hasan Harkânî on iki sene Harkan'dan Bistam'a hocasının kabrini ziyâret
için gitti. On iki sene sonra, Allâhü Te‘âlânın lütfuyla Bâyezîd'in
rûhâniyetinden istifâde edip olgunlaştı. Allâhü Te‘âlâyı tanıtan kalp
ilimlerinde ve diğer ilimlerde talebe yetiştirmeye başladı. Pekçok talebesi
vardı. Zamânın hükümdârı Sultan Mahmûd-ı Gaznevî, onun sohbetinde bulundu.
Ebü'l-Hasan Harkânî ona bir hırkasını hediye etti.

Yolların korkulu eşkıyâlarla dolu olduğu bir zamanda yolculuğa çıkan
talebeleri, nasıl hareket edelim diye sorduklarında; “Ebü'l-Hasan deyip beni
hatırlayınız.” demişti. Yolda eşkıyâlarla karşılaşınca; “Yâ Allâh...” dediler.
Yalnız birisi, hocasını yardıma çağırdı. Diğerlerinin bütün mallarını
aldıkları hâlde ona dokunmadılar. Berâberce Ebü'l-Hasan'ın huzûruna gelince,
durumu anlatıp, sebebini sordular: “O arkadaşınızı kurtaran Allâhü Te‘âlâdır.
Günahkâr ağızdan çıkan duâyı Cenâb-ı Hakk kabul etmez. Bunun için siz Allâh'a
yalvardığınız zaman duânız kabûl olmadı. Bu arkadaşınız beni hatırlayıp imdât
isteyince; “Yâ Rabbî! Şu kulunu içinde bulunduğu belâdan kurtar.” diye Rabbime
duâ ettim. Allâhü Te‘âlâ duâmı kabul ettiği için, arkadaşınız kurtuldu. Mesele
bundan ibârettir.” buyurdu.

Ebü'l-Hasan-ı Harkânî hazretleri buyurdular ki:

Nîmetlerin en iyisi, çalışarak kazanılandır. Arkadaşların en iyisi, Allâhü
Te‘âlâyı hatırlatandır. Kalplerin en nûrlusu içinde mal sevgisi olmayandır. Şu
iki kişinin çıkardıkları fitneyi, şeytan bile çıkaramaz. Dünyâ hırsına sâhib
âlim ve ilimden yoksun sûfî.

Çok ağlayınız, az gülünüz, çok susunuz, az konuşunuz. Çok veriniz, az yiyiniz,
çok uyanık olunuz, az uyuyunuz.

**(Yeni Rehber Ansiklopedisi, 6.c., 142.s.)**

** **

**22 HAZİRAN 2007**

**BAHİLLİK (CİMRİLİK VE TAMAHKÂRLIK)**

Hadîs-i şerifte: “Bahillikten kaçınınız. Çünkü sizden öncekileri bahillik
helâk etmiştir.” buyuruldu. Faik kitabında diyor ki: Bahillik, malın hakkını
vermemektir. Farz olan öşr ve zekâtı vermemek gibi. Muğni tefsirinde diyor ki,
bahillik, zekât, sadaka, din kardeşine yardım, akrabasına yardım (sıla-i
rahm), dilenciye vermek, komşusuna ikram, misafire in'am, çoluk çocuğuna
nafakayı rahat tutmak, hizmetçilerine vermek, alim ve salihlere yardım,
gariblere nafaka, düşkünlerin elinden tutmak gibi mala, paraya aid hakları
yerine getirmemektir. O halde bahillikten kaçınmalıdır. Çünkü insanı helâka
götürür. Bahil, bir ekmek veremezken, Allâh yolunda canını nasıl verebilir?

Mesabih ve Meşarık'ta yazıyor: Peygamber (s.a.v.) Efendimiz buyurdu ki:
“Cehennemde Bahillik isminde bir ağaç vardır. Dalları dünyadadır. Onun
dallarından birine tutunanı, o dal cehenneme çeker. Kökü cennette olan bir
ağaç vardır. Dalları dünyadadır. İsmi cömertliktir. Bunun dallarından birine
tutunanı, bu dal cennete çeker” buyuruldu. Ya'ni bahil, bahilliğin sonunda
cehenneme, cömert, cömertliğinin bereketi ile cennete ve Cemâl-i İlâhi’ye
kavuşur. Diğer bir hadîs-i şerifte de: “Bahil, çok ibadet edici olsa da,
Cennete giremez. Cömert, fasık, günahkâr olsa de cehenneme giremez.”
buyuruldu.

Haberde geldi ki, bahilin dünya hayatı, fakirlerin hayatı gibidir, ama
âhirette hesabı, zenginlerin hesabı gibidir. Zavallı bahil, dünyada sıkıntı ve
darlıkta olup, ahirette hesabı daha şiddetli ve zor durumdadır. Ne kadar
ziyandadır.

Lüme'at-i Meşarık'ta, Ebû Zerr Gıfârî (r.a.)'in bildirdiği hadîs-i şerifte:

“Güneş her doğduğunda iki yanında iki melek durur ve ya Rabbi, nafaka verene
halef, ma'ni olana telef gönder. Biri o duâyı, biri de bu duayı söyler.”
buyuruldu.

Emiru’l mü'minin Ali (k.v.) buyuruyor ki, bahile müjde ver ki, günlük
olaylarla parası elinden çıkar, yahud varisine geçer.

**(Mevlâna Muhammed Rebhamî, **

**Riyadun Nasihîn, 525.s.)**

** **

** **

**23 HAZİRAN 2007**

**SULTAN ABDULHAMİD HÂN **

**VE DÜYÛN-İ UMÛMİYE**

Osmanlı Devleti, Sultan İkinci Abdülhamid Hân zamanına geldiğinde, ağır dış
borçlar altında ezilme mevkiindeydi. Akıllı tedbirlerle belli bir zaman
içerisinde bu borçlar ödenebilirdi. Lâkin 93 Harbi (1877-78) hezimeti, devleti
iflâsın eşiğine getirdi. Devlet, en verimli topraklarını kaybetti. Bu arada,
Rusya'ya ağır tazminat ödeme mecburiyetiyle karşı karşıya kalındı. Rusya Ağrı
kendilerine bırakıldığı takdirde, tazminât hakkından vaz geçebileceğini teklif
etti ise de, Sultan Abdülhamîd Hân bu teklifi kesinlikle reddetti. Eğer Sultan
Abdülhamîd Hân Ayastefanos antlaşmasındaki tazminatı, Berlin muahedesi ile
düşürmemiş olsaydı, devlet daha o sırada batabilirdi. Ordunun durumu ise
perişan bir vaziyetteydi. Emperyalist Avrupa devletleri yıllardır peşinde
koştukları emellerine ulaşmak üzereydi. Onlar dış baskıların çemberi
içerisinde sıkışan Osmanlı’yı borç bataklığı içinde boğmak istiyorlardı. II.
Abdülhamîd Hân’ın devraldığı mâlî durum bu idi.

1875 yılında borçları ödeyebilmek için rüsûm-ı sitte idaresi faaliyete konuldu
ise de, bu idare şekli, Avrupalı alacaklıları memnun etmedi. Neticede Tevhîd-i
Düyûn yapılması kararlaştırıldı. Böylece bütün dış borçlar birleştiriliyordu.
Devletin bâzı mallar üzerinden aldığı gelir bundan böyle Türkiye Mâliye
Nezâreti tarafından değil, ancak Düyûn-i Umûmiye tarafından tahsil edilecekti.
Düyûn-i Umûmiyenin yetkisine bırakılan gelirler şunlardı: Tütün, tuz ve ipek
vergi gelirleriyle, damga pulu ve balık resimleri. 3 Ekim 1880 yılında
Muharrem kararnamesi İstanbul'daki büyük devletlerin elçilerine tebliğ edildi.
Düyûn-i Umûmiye ile Türkiye rahat bir nefes almış ve borçlarını ödemeye
başlamıştı. Bu târihte devletin dış borçlarının toplam faizleri ile birlikte
280 milyon tutarındaydı. Rusya'ya harp tazminatı ise, bu hesabın dışında
kalıyordu. Muharrem kararnamesi ile bu borçlar 117 milyona kadar düşürüldü. Bu
muazzam başarı Sultan Abdülhamîd Hânın şahsî kabiliyeti ve akıllı siyâseti
sâyesinde sağlanmıştı.

**(Yeni Rehber Ansiklopedisi, 1.c. 100.s.)**

**24 HAZİRAN 2007**

**RESÛLULLÂH (S.A.V.)'İ TERCİH ETMEK**

Zeyd b. Hârise (r.a.)'in anası Su'dü kendi kavmini ziyârete gitmişti. Zeyd de
beraberinde idi. Cahiliye devrinde Benî Kayn ibn-i Cişr süvârileri Benî Ma'n
evlerine baskın ettiler. Zeyd (r.a.)'i kapıp aldılar. Anlayışlı bir çocuk idi.
Sûk-ı Ukaz'a (Ukaz çarşısına) getirdiler, satılığa çıkardılar. Hâkim ibn-i
Huzam ammesi (teyzesi) hesâbına dörtyüz dirheme O'nu satın aldı. Hz. Hatîce de
Resûlullâh (s.a.v.) kendisini nikâhladığında Zeyd'i Resûlullâh (s.a.v.)'e hîbe
etti.

Kelb kabîlesinden birtakım kimseler hacca gelmişler, Zeyd'i görmüşler, Zeyd
onlara kendini tanıtmış onlar da tanımışlar. Bunun üzerine babası Hârise ve
birâderi Ka'b, O'nu kurtarmak için fidyesini alıp yola çıktılar. Mekke'ye
geldiler. Peygamber (s.a.v.)'in yanına gittiler. “Ey Muttalib'in Oğlu, Ey
Kavmin Seyyidi'nin Oğlu! Siz Allâh'ın Harem-i şerîfinin ehlisiniz.
Zahmettekileri kurtarır, esirleri doyurursunuz. Biz sana yanındaki çocuğumuz
için geldik. Bize lûtfet ve ihsân et. Takdîm edeceğimiz fidyesini kabûl eyle.”
dediler. Peygamber (s.a.v.): “O kimdir buyurdu?” Zeyd b. Hârise, dediler.
Bunun üzerine “Haydi çağırın O'nu da muhayyer bırakın. Eğer sizi tercih ederse
fidyesiz sizin olsun;yok eğer beni ihtiyar ederse (tercîh ederse) vallâhi ben,
beni tercih edene karşı fidyeyi tercih etmem.” buyurdu.

Binâenaleyh çağırdılar, Resûl (s.a.v.): “Bunları tanıyor musun?” buyurdu, evet
şu babam, şu amcam dedi. Peygamber (s.a.v.) Efendimiz: Ben de o bildiğinim,
sana olan sohbetimi de gördün. Şimdi ya beni tercih et, ya onları. O vakit
Zeyd (r.a.) dedi ki: “Ben sana karşı kimseyi tercih edemem, sen benim hem
babam, hem amcamın yerinesin.” Buna karşı babası ve amcası, “Yazık sana yâ
Zeyd, köleliği hürriyete ve babana ve amcana ve ehli beytine (âile halkına)
tercîh mi ediyorsun?” dediler. Zeyd de “Ben bu zâttan öyle şeyler gördüm ki O
(s.a.v.)’e karşı hiç kimseyi tercih edemem.” dedi. Resûlullâh (s.a.v.) bunu
görünce onu hicre (taşın üzerine) çıkardı ve buyurdu ki: “Şâhid olun Zeyd
benim oğlumdur, bana vâris olacak, ben de ona vâris olacağım.” Bunu görünce
babasının ve amcasının gönülleri hoş oldu, memnun olarak dönüp gittiler.

**(Hakk Dîni Kur'an Dili, 6.c., 3900.s.)**

**Not:** Allâh (c.c.) ve Resûlü (s.a.v.)'i tercihinin semeresi olarak, Hz. Zeyd (r.a.), Kur'ân-ı Kerîmde ismi geçen tek sahâbe olmak şerefine nâil olmuştur.

**25 HAZİRAN 2007**

**YALANIN ŞAKASI OLMAZ**

Doğruluğun zıddı olan ikiyüzlülük, yalancılık, sahtekârlık gibi kötü huylar
bireyler arasında sağlıklı ilişkiler kurma imkanını ortadan kaldırır. Hz
Peygamber (s.a.v.) de daima, insanlara bu huylardan şiddetle kaçınmalarını
söylemiştir. Yalan söylemeden, hile ve sahtekarlık yapmadan mutlu bir hayat
sürülebileceğinin somut örneğini kendi hayatında göstermiştir. Bunun yanında
insanlara da bu doğrultuda emir ve tavsiyelerde bulunmuştur. Doğrulukla
çelişen davranışların her çeşidini kötü görmüştür. Bir çocuğu “Gel sana şunu
vereceğim” diyerek çağırıp sonra bir şey vermemeyi bile aldatma ve yalan
saymış; bu tür davranışlardan kaçınılmasını istemiştir.

Birgün Hz Peygamber (s.a.v.) Abdullah b. Amr (r.a.)’in evinde misafir iken,
annesi birşey vereceğini söyleyerek onu yanına çağırır. Hz. Peygamber (s.a.v.)
çocuğa ne vermek istediğini sorar. Annesi hurma vereceğini söyler. Bunun
üzerine Hz. Peygamber (s.a.v.) “Eğer aldatıp birşey vermeseydin sana bir yalan
yazılmış olurdu!” buyurur. Doğruluğun iyiliğe, iyiliğin cennete götüreceğini,
yalanın kötülüğe kötülüğün ise cehenneme sürükleyeceğini veciz bir şekilde
vurgulamış, yalandan şiddetle kaçınılmasını istemiştir. Sorulan bir soru
üzerine Müslümanın korkak olabileceğini, cimri olabileceğini, ama asla yalancı
olamayacağını ifade etmiştir.

**(İbrahim Sarıçam, **

**Hz. Muhammed (s.a.v.) ve Evrensel Mesajı, 266.s.)**

•••••••••

“Üç kişi vardır ki, Kıyâmet gününde Allâh onlarla konuşmayacaktır: Başa
kakmadan hiçbir şey vermeyen mennân, malına yalan yere yeminle revâc (değer)
veren ve elbisesini sürükleyen.” (H. Şerîf, Müslim)

“Ana-babaya iyilik ömrü artırır. Yalan söylemek rızkı noksanlaştırır, duâ
kazaya siper olur.” (H. Şerîf, Buhârî)

“Cemâati güldürmek için lâf edip yalan söyleyen kişiye yazıklar olsun, ona
yazıklar olsun.” (H. Şerîf, Tirmizî)

**26 HAZİRAN 2007**

**KADINLARIN ERKEKLERE VE**

**ERKEKLERİN KADINLARA BENZEMESİ**

Resûl-i Ekrem (s.a.v)'in şöyle buyurduğu rivayet olunmuştur: “Allâhü Te‘âlâ
kadınlardan erkeklere benzemeye özenenlere, erkeklerden de kadınlara benzemeye
özenenlere lânet etsin.” (Buhârî)

Başka bir rivayette: “Allâhü Te‘âlâ kadınlardan erkekleşenlere lânet etsin.”

Bir rivayette Resûlullâh (s.a.v.) şöyle buyurmuştur:

“Allâhü Te‘âlâ erkeklerden kadınlaşanlara, kadınlardan da erkekleşenlere lânet
etti.” (Buhârî) Yâni giyinişlerinde, sözlerinde erkeklere benzemeye özenen
kadınlarla, kadınlara benzemeye çalışan erkeklere lânet etti...

Ebû Hureyre (r.a.)'den, Resûl-i Ekrem (s.a.v)'in şöyle buyurduğu rivayet
olunmuştur: “Cenab-ı Hakk erkek giyinişi gibi giyinen kadına, kadın gibi
giyinen erkeğe lânet etsin.” (Ebû Dâvud) Kadın, erkeklerin kıyafetine
büründüğü vakit Allâh (c.c.)’ün ve Resûlü (s.a.v)’in lânetine müstahak olur
(hak kazanır). Kocası, kadının böyle giyinmesine imkân verdiği için o da
lâneti hak etmiştir. Çünkü kocanın vazifesi hanımını Allâh (c.c.)’e tâate
yöneltmek, onun isyanına engel olmaktır.

Nitekim Allâhü Te‘âlâ: “Ey iman edenler, gerek kendilerinizi, gerek
ailelerinizi öyle bir ateşten koruyun ki, onun yakacağı insanla taştır.”
(Tahrîm s. 6) buyuruyor. Yâni, kendiniz hakkında vacip olduğu gibi, onları da
terbiye edin, onlara gerçekleri öğretin, Allâh (c.c.)'e itaat etmelerini
emredin, ma‘sıyetten (günahtan, isyandan) sakındırın.

“Hepiniz çobansınız ve her çoban kendi sürüsünden mes‘uldür. Er kişi de kendi
ailesinin çobanıdır. Kıyâmet gününde onlardan sorguya çekilecektir.” (Buhârî
ve Müslim)

**(İmam Zehebî (rh.a.), Büyük Günahlar, 121.s.)**

** **

** **

** **

**27 HAZİRAN 2007**

**ALLÂH RESÛLÜ (S.A.V.)'E **

**BAĞLILIK VE SAİD B. ÂMİR (R.A.)**

Hz. Ömer (r.a.), Said b. Âmir b. Hızyem’i Humus’a vali tayin etti. Kendisi
Humus’a geldiğinde:

“- Ey Humuslular, valinizi nasıl buluyorsunuz?” diye sordu. Halk, kendisine
vâliden şikâyet etti:

“- Biz dört husûsta ondan şikâyetçiyiz. Kuşluğa doğru bizimle görüşüyor. Gece
vakti kimsenin işini görmüyor. Ayda bir gün bizimle hiç görüşmüyor. Bazan
deliliği tutuyor.” dediler.

Bunun üzerine Hz. Ömer (r.a.), şikâyetçilerle valiyi bir araya getirdi. Ve:

“- Allâhım, bugün valimin hakkındaki düşüncelerimde yanılmadığımı göster.”
diye duâ etti. Hz. Said:

“- Vallâhi anlatmam hoş olmayacak ama yine de anlatayım: Hizmetçim yok. Hamuru
kendim yoğuruyor, oturup mayalanmasını bekliyorum. Sonra ekmek yapıyorum.
Sonra da, abdest alıp bunların yanına geliyorum. Onun için kuşluğa doğru
görüşüyorum. Bütün günü onlara hasrediyorum. Geceyi de, Allâh’a ibâdet ve
taatla ihya ediyorum. Çamaşırımı yıkayacak hizmetçim olmadığı gibi, değişik
çamaşırım da yok. Ayda bir gün çamaşırlarımı yıkayıp kuruyuncaya kadar evde
oturuyorum. Banyomu yapıp, akşama doğru onların yanına çıkıyorum. Ben,
Mekke’de, ensardan Hubeyb’in, şehid edilmesine şâhid oldum. Kureyş onu
parçalamış, bir kütük üzerine koymuştu. Onu şehid etmeden önce, kendisine,
Muhammed (s.a.v.)’in senin yerinde olmasını ister misin, dediler. O da,
vallâhi, Muhammed (s.a.v.)’in ayağına bir diken batsa, ben, çoluk çocuğumun
içinde bile rahat edemem, dedi. Sonra da, Ya Muhammed (s.a.v.), diye nida
etti. O güne ait hatırladığım şeyler;Hubeyb’e o durumda yardım edememem;
Allâh’a inânmayan bir müşrik olmam sebepleriyle Allâh’ın beni hiç bir zamân
affetmeyeceği düşüncesine kapıldım. İşte bu sebeple, ara sıra şuurumu
kaybediyorum.” dedi. Bunun üzerine Hz. Ömer (r.a.):

“- Beni, görüşlerimde isabetsiz çıkarmayan Allâh’a hamdederim.” dedi. Valiye
bin dinâr verdi.

**(M. Yûsuf Kandehlevî (rh.a.),**

**Hadîslerle Müslümânlık, 2.c, 723.s.)**

**28 HAZİRAN 2007**

**ÂYETE’L KÜRSÎ**

Bu âyet Allâh’ın yüce zatı ile ilgili temel ilâhi meseleleri kapsamaktadır.
Böylece Allâh’ın varlığı ve tek ilâh olduğu açıkça ifade ediliyor. O hayat ile
nitelenmiştir. Zatının varlığı vaciptir (vacibü’l-vücud). Başkalarını O
yaratmıştır. Çünkü Kayyum, Zatı ile Kaim ve başkalarını da ayakta tutan
demektir. Allâh, başka bir varlığa hulul etmekten ve bir mekanda yer tutmaktan
münezzeh, değişim gibi şeylerden uzak ve berîdir. Onunla öteki varlıklar
arasında herhangi bir benzerlik yoktur. Canlılara ve ruhlara gelen ve arız
olan şeyler, Allâh için sözkonusu değildir. O, mülkün ve melekûtun sahibidir.
Usul ve fürûu yaratan, icad eden O’dur. Yüce kudret ve güç sahibidir,
yakalaması şiddetlidir. O’nun katında, kendisinin izni olmadıkça kimse kimseye
fayda veremez. Herşeyi bilen yalnız O’dur, açık olanını da, gizlisini de
bilir. Tümünü bildiği gibi, bunların parçalarını da bilir. Mâlik olma ve güçlü
olma gibi niteliği olan her mâliki ve güçlüğü mülkünün ve kudretinin
genişliğiyle kuşatmıştır. O’nun için zor diye bir şey yoktur. Herhangi bir
işin O’nu meşgul edip engel olması diye bir durum yoktur. Vehimlerin kapsadığı
her şeyden yüce ve münezzehtir. O derece büyüktür ki, hiçbir idrak onu
kavrayamaz.

Bu sebeple, Hz. Peygamber (s.a.v.) şöyle buyurmuştur: “Şüphesiz Kur’an’da en
büyük âyet, Âyete’l-Kürsî’dir.”

**(İsmail Hakkı Bursevî, **

**Rûhu’l-Beyân Tefsîri, 1.c.,444.s.)**

•••••••••••

**HADÎS-İ ŞERÎF**

“Şüphesiz o (Kur’an), nezdimizdeki ana kitâbda (sâbit) çok yüce, çok kıymetli
(bir kitâb)dır.” (Zuhrûf s. 4)

“Binâen’aleyh sen, sana vahyolunan (Kur’an)a kuvvetle sarıl. Muhakkak ki sen
dosdoğru bir yol üzerindesin.” (Zuhrûf s. 43)

** **

**29 HAZİRAN 2007**

**HAZRETİ PEYGAMBER (S.A.V.)**

**KURTULUŞA VESİLEDİR**

Rivâyet olundu ki: Âdem (a.s.) cennetten ihraç olunduğu zamanda nazar edip
gördü ki;arşda ve cennetin her mevki‘inde Hakk Te‘âlânın ism-i şerîfi yanında
Muhammed (s.a.v.) ism-i şerîfi yazılı idi.

Dedi:Ya Rabb! Bu Muhammed (s.a.v.) kimdir?

Allahü Te‘âlâ ve Tebâreke Hazretleri buyurdu ki: Bu senin evlâdından O
kimsedir ki, eğer O olmasaydı seni halk etmezdim.

Âdem (a.s.) dedi ki: Ya Rabb! Beni bu oğlumun hürmetine afvedip esirge! Hakk
te‘âlâ ve tekaddes hazretleri buyurdu ki:

-Ya Âdem! Eğer gökler ve yerler halkı hakkında bu oğlun hürmetine benden şefaat dilesen şefaatin makbul olur. 

Hazret-i Ömer (r.a.)’den mervîdir ki: Resûlullah (s.a.v.) buyurdu:

-Âdem (a.s.) hatayı işleyip günahkâr olduğu zaman;

-Ya Rabb! Muhammed (s.a.v.) hakkı için beni mağfiret eyle, dedi. Hakk Te‘âlâ Hazretleri:

-Yâ Âdem sen Muhammed’i nice bildin ki ben Onu henüz halk etmedim! diye buyurdu. Âdem (a.s.) dedi:

-Oradan bildim ki, sen beni yed-i kudretinle halk edip bana ruh nefhettiğin zamanda başımı kaldırıp arş üzerinde; 

"Lâ İlâhe İllallah Muhammedun Resûlullâh" yazılmış gördüm. Bildim ki sen ism-i
şerifini ancak sana bütün halkın en sevgilisi olan bir kimsenin ismine muzaf
eylersin, dedi. Hakk Te‘âlâ ve Tekaddes Hazretleri:

-Yâ Âdem! Doğru söyledin. O bana halkın en sevgilisidir. Madem ki O’nun hürmetine benden mağfiret istedin, muhakkak ben seni afv eyledim. Eğer Muhammed (s.a.v.) olmasaydı, seni halk etmezdim buyurdu.

**(Hz. Mahmûd Sâmî Ramazânoğlu (k.s), **

**Musahabe 4, 13-14.s.)**

** **

**30 HAZİRAN 2007**

**MÜSLÜMANIN ÖZELLİKLERİ**

“Kendine veya başkasına zulmeden her bir kimse, eğer yeryüzünde bulunan bütün
eşyaya mâlik olsa idi, azâbdan kurtulmak için onu behemehal (elbette) feda
ederdi. Onlar azabı görünce pişmanlıklarını gizlerler. Fakat aralarında
kendilerine haksızlık yapılmaksızın adaletle hükmolun-muştur bile.” (Yunus s.
54)

Akıl sahibine gerekir ki, eski ahvâlini iyice düşünüp hatâ ve günâhlarından
tevbe etsin ve başına musibet gelmeden evvel tedarikli bulunsun ve Cenâb-ı
Hakk’tan irtibatını kesmesin. Bütün ulemâ şu üç hasletin her müslümanda
bulunması gerektiğinde ittifak etmişlerdir ki bunlar da hepsi beraber
olduğunda tamam olur, biri olmadan diğerleri noksan kalır. Bu hasletler de
şunlardır: 1- Zulümden, Allâh’ın ve Resûlü (s.a.v.)’in razı olmayacağı
şeylerden arındırılmış hâlis müslümanlık, 2- Temiz gıda, helâl lokma, 3-
Amellerde sıdk u sadakat.

Ebû’d-Derdâ (r.a.)’den rivayete göre şöyle demiştir.

“Allâh’ın bir takım kulları vardır ki, onlara “Ebdal” denilir. Onlar Allâh’a
ne çok oruç tutmakla, ne çok namaz kılmakla, ne çok hacca gitmekle, ne de
sakallarının güzelliğiyle ulaşmışlardır. Allâh’a vâsıl olmalarının sebebi
verâ’da (haramlardan çok sakınmakta) sadâkatleri, sâlih amellere hâlis kalb
ile sağlam niyetleri, sadırlarının selâmeti, yani kibr, kin, buğz gibi ahlâk-ı
zemimeden salim bulunmaları, ve bütün müslümanlara merhametli olmalarıdır.
Allâh onları ilmiyle seçmiş ve kendi hâs kulları arasına koymuştur. Onlar
İbrahim (a.s.)’ın kalbi gibi kalblere sahip olup kırk kadar ricaldirler.
Bilesin ki, onlar kafi sûrette hiçbir şeye sövmezler, hiçbir kimseye lânet
etmezler, kendilerinden aşağıdakilere eza etmezler, tahkir etmezler,
kendilerinden yüksekte bulunanlara hased etmezler.”

**(Hz. Mahmûd Sâmî Ramazânoğlu (k.s.),**

**Yunus ve Hud Sûreleri Tefsiri, 34.s.)**

** **

** **

**1 TEMMUZ 2007**

**GURUR**

“Dünya hayatı sakın sizi aldatmasın. Allâh'ın afvına güvendirerek şeytan sizi
ayartmasın.” (Lokman s. 33)

Resûl-i Ekrem (s.a.v.) şöyle buyurmuştur:

“Akıllıların uyku ve yemeleri ne güzel şeydir. Onlar nasıl olur da ahmakların
uykusuzluğuna ve cehd ü gayretlerine aldanırlar. Halbuki takva sahibinin bir
zerre ameli ve yakîni, aldanmışların yer dolusu ibadetinden hayırlıdır.”
(İbn-i Ebi'd-Dünya)

Diğer bir Hadîs-i şerîfte de:

“Akıllı, nefsini deneyip ölümden sonrası için çalışan, ahmak da nefsinin
arzularına uyup Allâh’tan uman kimsedir.” (Tirmizî ve İbn-i Mâce)
buyurmuşlardır.

Gurur, cehaletin bir çeşididir. Çünkü, bununla beraber her cehalet gurur ve
aldanma değildir. Gurur, hevasına uygun olan şeylerde nefsin sükun bulduğu ve
şeytanın aldatması ile tabiatın meylettiği şeylerdir. İnsanların çoğu hatada
oldukları halde, kendilerinin hayır üzere olduklarını sanırlar ki, aldanma
çeşitlerinin ayrılmasına ve derecelerinin ayrı olmasına rağmen, hepsi mağrur
ve aldanmışlardır.

Mağrurlar dört sınıftır: Birinci Sınıf: İlim erbabıdır. Bir kısmı şer'î ve
aklî ilimleri toplamış, derinliğine onlara nüfuz etmiş, onlarla meşgul olmuş
iken, azalarını isyandan koruyup amel ile meşgul etmemiştir.

İkinci Sınıf: İbadet ve amel erbabıdır. Bunlardan aldananlar pek çoktur. Kimi
namâzda, kimi kıraatte, kimi hac'da, kimi gaza'da, kimi de zühdünde gurura
kapılıp aldanmıştır.

Üçüncü Sınıf: Mutasavvife (tarikat ehli)dir. Bunlar söz ve görünüşlerini,
kalıp kıyafetlerini gerçek sofilere benzetmiş, ancak, bâtın ve zâhirlerini
gizli ve âşikâre günahlardan temizlemedikleri için aldanmışlardır.

Dördüncü Sınıf: Servet sahibleridir. Helâl kazancını yoksul ve muhtaçlara
verirken, halkın bulunduğu yeri ve fakirlerden, aldığını herkese söyleyeni
tercih ederler. Malları ile meşgul olur, onları cimrilikle korur, onlardan
infak etmez, servetlerinden yalnız zekatlarını vermekle iktifa ederler.

**(Huccetü’l İslâm İmâm-ı Gazâli (rh.a.),**

**İhyâ-u Ulumi’d-dîn, 3.c., 813-870.s.)**

**2 TEMMUZ 2007**

**KUR‘AN-I KERÎMİ ANLAMAK ANCAK**

**SÜNNET İLE MÜMKÜNDÜR**

Beyhakî dedi ki, İmam Şafii (r.a.) şöyle dedi:

“Kur'an’da bulunan nâsih ve mensuh; Resûlullâh (s.a.v.)’in bildirmiş olduğu
haber ile, zaman itibariyle birinin diğerinden sonra olmasıyla, son olarak
bildirilen hükmün, önceki hükmü ortadan kaldırmasıyle ve Hadis ile icmayı
bilen alimlerin bildirmesi ile tanınır bilinir. Allâhü Te‘âlânın Kitabındaki
nasihin çoğu ancak Resûlullâh (s.a.v.)'in sünneti ile tanınır, bilinir.”

Beyhakî, Cündüb b. Abdullah (r.a.)'den nakletti: Cündüb (r.a.) dedi ki:
Resûlullâh (s.a.v.) şöyle buyurdu:

“Kim kendi rey’i ile (görüşü ile), Kur'an hakkında bir görüş bildirirse, bu
kişi görüşü ile isabet etse bile hataya düşmüş demektir.”

Beyhakî, ibrahim et-Teymî'den nakletti:

İbrahim dedi ki: Ömer (r.a.) İbn-i Abbas (r.a.)'e bir mektup göndererek dedi
ki: “Kitabı, Resûlü ve kıblesi bir olan bu ümmet nasıl olur da ihtilafa
düşer?.”

İbn-i Abbas (r.a.) cevaben dedi ki:

“Ya Emire’l Mü'minin, bize Kur'an nazil oldu. Biz de O'nun ne için indiğini
bilerek okuduk, belledik. Bizlerden öyle kavimler, topluluklar gelecek ki
Kur'anın ne için indiğini bilmeden O'nu okuyacaklardır. Her grubun bu
âyetlerden ayrı ayrı görüşleri olacaktır. Farklı farklı görüşler olunca
ihtilafa düşeceklerdir, ihtilafa düşünce birbirleriyle savaşacaklardır.”

Evet, bunlardan anlaşılıyor ki; Kur'an'dan doğru hüküm çıkarmak için âyetlerin
sebebi nüzûlünün (ne için indiğinin) bilinmesi gerekmektedir. Bunlar da
Resûlullâh (s.a.v.)’in hadislerinin bilinmesi ile mümkündür.

**(İmam-ı Suyutî, Akidede Sünnetin Yeri, 71-72.s.)**

**3 TEMMUZ 2007**

**BAĞDAT’IN BOMBALANMASIYLA**

**YOK EDİLEN HAZİNELER**

İslam alimlerinin yazmış oldukları eserler sayısızdır. Bu konuda İsmail En-
Nebehanî şöyle diyor: "İslam ilim adamlarının yazdıklarını sayı altına almak
imkansızdır. El-Hafız EsSuyutî'nin yazdığı kitaplar sadece beşyüz
civarındadır. Bunların her birisi ise birkaç cilttir. Çoğu da dînî konuları
ihtiva etmektedir. Ondan daha evvel El-Hafız İbn-i Hacer, İmâm Beyzâvî ve
Şehzâde, İmam En-Nevevî, Şeyhülekber Muhyiddin Arabî (bunun eserleri birkaç
yüzü geçmiştir, her biri birkaç cilttir). Bunlardan önce ve gerekse daha sonra
yaşamış sayılmayacak derecede âlimler vardır. Eş-Şa‘ranî, İbnü’l Hacer, El-
Mekkî, El-Menavî, Aliyyü’l Kârî ve İbn-i Kemal paşa gibi... İslam dîninin
yetiştirdiği dünya çapındaki ilim adamlarını sayacak olursak binlercesinin
adını yazmak zorunda kalacağız. Bununla beraber, selef zamanından bu ana kadar
isimlerini duymadığımız ve eserlerini görmediğimiz pek çok âlim de vardır.
Diğer dinlerde bu kadar eser yazmış ilim adamı görmek mümkün değildir. Hatta
yazdıkları eserlerin toplamı sadece bir İslâm ilim adamının eserleri kadar
bile değildir, örneğin: Şeyhulekber'in yalnız tefsîri yüz cilttir. Onun gibi
İmam Beyzâvî İbn-i Nakid El-Makdesî'nin tefsiri ondan daha büyük, keza
Abdülvehhab Şa‘rani'nin El-Minen El-Kebir adındaki kitabının altıncı
babında;Eshabuttabakat hakkında şöyle diyor: Deniliyor ki: Hafız İbn-i Şahin,
üçyüz otuz kitap yazmıştır. Bunlardan sadece biri bin ciltlik Kur’an-ı Kerim
tefsiridir. Onlardan bir tanesi de bin altı yüz ciltlik hadis müsnedidir. İmam
Eş-Şa‘ranî devamla: Bazı ulemanın rivayetlerine göre, Şeyh Abdulgaffar Elkosî,
Şafii mezhebinde bin cilt te’lif etmiştir. Celâleddin Es-Suyutî de diyor
ki:Şeyh Ebu’l Hasan El-Eş‘arî, altıyüz ciltlik bir tefsir yazmış ve bu tefsir
hala Bağdat Nizâmiye Medresesi kütüphanesinde korunmaktadır.”

**(Mehmed Çağlayan, **

**Ehl-i Sünnet ve Akaidi, 170-171.s.)**

**4 TEMMUZ 2007**

**HZ. PEYGAMBER (S.A.V.)’İN**

**ŞAKASI DA DOĞRU İDİ**

Abdullah b. Amr der ki: “Ben, Resûlullâh (s.a.v.)’den duyduğum her şeyi
ezberlemek ister ve yazardım. Kureyşîlerden olan Sahâbîler, beni bundan nehy
ettiler (Sen, Resûlullâh (s.a.v.)’den duyduğun her şeyi yazıp duruyorsun amma,
Resûlullâh (s.a.v.), beşerdir. Gazap halinde de, rızâ halinde de, söz söyler!)
dediler. Bunun üzerine, ben, bir müddet yazmaktan vaz geçtim. Nihayet, durumu
Resûlullâh (s.a.v.)’e arz ettim. Resûlullâh (s.a.v.), ağzına parmağıyla işaret
ederek “Yaz!. Varlığım, kudret elinde bulunan Allah’a yemin ederim ki,
buradan, hak sözden başkası çıkmaz!” buyurdu.”

Peygamberimiz (s.a.v.), dil şakası yaparken bile, doğruluktan, doğru
sözlülükten ayrılmaz “Ben, şaka yaparım amma, gerçekten başkasını söylemem!”
buyururdu.

Bir koca karı, Peygamberimiz (s.a.v.)’e gelip “Yâ Resûlallâh! Beni, cennete
koyması için Allâh’a dua et!” dedi. Peygamberimiz (s.a.v.) “Ey Ümmü filan!
Yüce Allâh, koca karıyı cennete koymaz!” buyurdu. Namaz vakti girince,
Peygamberimiz (s.a.v.) namaza çıktı. Peygamberimiz (s.a.v.), namazdan
dönünceye kadar kadıncağız, ağladı durdu. Hz. Âişe (r.anhâ); “Yâ Resûlallâh!
(Koca karı, cennete girmez!) dediğin için, bu kadıncağız, ağlayıp duruyor!”
dedi. Peygamberimiz (s.a.v.), güldü:

“Haber veriniz ki: O, cennete koca karı olarak girmeyecek! Çünkü, yüce Allâh
(Gerçekten, biz, onları, yep yeni bir yaratılışla yarattık ta, kız oğlan
kızlar, kocalarına sevgiyle düşkün hep bir yaşıt yaptık. Amel defterleri sağ
taraflarından verilecek Ashâb-ı yemin için!) (Vâkıâ s. 35) buyuruyor.” Ve
kendisinin gençleşip de, cennete öyle gireceğini söylemek istediğini anlattı.

**(M. Asım Köksal,**

**İslam Tarihi Medine Devri, 11.c., 437.s.)**

**5 TEMMUZ 2007**

**İNSANLARIN BAŞINA REİS (MELİK)**

**OLMAKLA ONLAR MÜSLÜMAN EDİLMEZ**

Hz. Hamza (r.a.)’in, İslâm'a gelip de Ashabın günden güne arttığını gören,
Kureyş büyükleri toplanarak Ebû Tâlib'in evine geldiler ve istediler ki
(s.a.v.) Efendimizi çağırsın, şikâyet sebeplerini ortadan kaldırmak ve
aralarında kaynaşma ve iyilik getirecek bir yola girmesini sağlasın. Ebû
Tâlib, (s.a.v.) Efendimizi çağırdı ve: “Kardeşim oğlu, şu topluluk senin
kavmindendir, şikâyetlerini dinle de aramızda iyilik olsun.” dedi. Topluluktan
biri söze başlayarak: “Ey Muhammed, Arablardan kimseyi bilmiyorum ki, kavmi
arasına senin getirdiğin gibi uygunsuzlukları getirmiş olsun; baba ve
dedelerimize taş attın, dînimize karşı çıktın, bizi düşüncesizlikle suçlayıp,
putlarımıza atıp tuttun, yapmadığın kötülük kalmadı. Eğer bunlardan maksadın
mal toplamak ise sana mal bulalım, en zenginimiz sen ol, eğer içimizde yüksek
yer kazanmak istiyorsan seni kendimize başkan yapalım, öyle ki senin reyin
dışında bir şeye karar verilmesin, bir saltanat kurmak istiyorsan seni
kendimize Melik yapalım, yok eğer senin şu durumun bir cin işi olup da iradene
üstün geldiyse mallarımızı harcayarak iyileştirmeğe koyulup, seni o dertten
kurtarmağa çalışalım, değilse hasta sayalım.” dedi. Hz. Peygamber (s.a.v.)
karşılık verdiler: “Bende dediğiniz şeylerin hiç birisi yoktur; tersine
Cenâb-ı Hakk, beni size Elçi olarak göndermiş ve bana Kitab indirmiştir, sizin
için müjdeci ve korkutucu olmamı buyuruyor, ben de size Rabbimin o buyruk ve
yasaklamalarını içtenlikle bildirdim; eğer bildirilerime uyarsanız dünya ve
âhiretçe mutluluğunuza çalışmış olursunuz, geri çevirirseniz Cenâb-ı Hakk
aramızdaki anlaşamamazlığı düzeltinceye kadar her türlü zorluğa katlanırım.”
buyurdular.

**(Abdullah Âtıf Tüzüner, Sîretü'n-Nebî (s.a.v.), 92-93.s.)**

**6 TEMMUZ 2007**

**GIYBET**

Şu hadisi şerifi İmam Necmeddin Ömer Nesefi, Hz. Cabir ve Ebu Said-i Hudri
(r.anhüma)'dan bildirmektedir. “Gıybet etmek, zina etmekten şiddetlidir.”
Cabir ve Ebû Said (r.anhümâ), gıybet, nasıl zinâdan daha şiddetli olur
dediklerinde, “İnsan zina eder ve sonra tevbe eder, Allâhü Te‘âlâ da onu
mağfiret eder. Ama gıybet edeni, gıybet ettiği kimse ondan razı olmayınca
bağışlamaz.” buyurdu.

Allâhü Te‘âlâ Kur'ân-ı Kerîminde gıybeti men ediyor ve Hucurat sûresi onikinci
âyetinde: “Bir kısmınız bir kısmınızı (arkasından) hoşlanmayacağı sözle,
gıybet etmesin, çekiştirmesin. Hiç sizden biriniz ölü kardeşinin etini yemek
ister mi? Bundan tiksindiniz değil mi? O halde, gıybet etmekte Allâh'dan
korkun.” buyuruyor. Vesit tefsirinde Züccac’dan bildiriyor: Âyet-i Kerîmenin
te'vili şöyledir ki, senin yanında bulunmıyan birisini, onun beğenmediği
şekilde, kötü olarak bahsetmen, onun ölü halinde etini yemen gibidir.

Zâdü’l Mukvin kitabında diyor ki: Gıybet dört çeşittir. Biri küfür, biri
nifak, biri günah, biri mübahdır.

1- Küfür olan gıybet: Bir kimse, bir müslümanı ayıblar, gıybetini yapar,
diğeri de bunun gıybet olduğunu söyleyip men eder de, o kimse “doğru
söylüyorum, bu da gıybet mi olur” deyip (Âyeti Kerime ile haram olan) gıybeti
inkar ederse küfre girmiş olur.

2- Nifak olan gıybet: Müslümanı gıybet eder ve gıybet olmasın diye ismini
söylemiyorum der. Ama dinleyenler, kimden bahs ettiğini, kimi gıybet ettiğini,
bununla beraber, zahidlik tasladığını, takva satıcılığı yaptığını anlarlar. Bu
nifaktır.

3- Günah olan gıybet: Açıkça bir kimseyi gıybet eder, ismini söyler ve bilir
ki bu haramdır. Bu günah olan gıybettir.

4- Mubah olan gıybet: Bid'at sahibi birisinden fasık diye bahseder. Maksadı
insanların ondan uzaklaşmaları, sakınmaları ve onun tuzağına düşmemeleridir.
Bu mübahdır. Çünkü Resûlullâh (s.a.v.): “Fasık için gıybet yoktur.” buyurdu.
Bir hadîs-i şerîfte: “Faciri, onda olan günahla anınız ki, insanlar ondan
sakınsınlar.” buyuruldu.

**(Mevlâna Muhammed Rebhami (rh.a.),**

**Riyadun Nasıhîn, 496-497.s.)**

**7 TEMMUZ 2007**

**RESÛLULLÂH (S.A.V.)’İN EHLİ BEYTİNE**

**ZEVCELERİNE HÜRMET VE İTAAT ETMEK**

“Hem evlerinizde oturun ve evvelki cahiliyyet (zamanında süslenerek, açılıp
saçılarak sokağa çıkan kadınların) çıkışı gibi çıkmayın. Namazı gereği gibi
kılın, zekâtı verin, Allâh'a ve Resûlüne itaat edin. Ey Ehl-i beyt! (Peygamber
âilesi) Allâh sizden sırf günahı gidermek ve sizi tertemiz yapmak istiyor.”
(Ahzâb s. 33)

“Peygamber, mü'minlere (her hususta) nefislerinden evlâdır. Peygamberin
zevceleri, mü'minlerin anneleri hükmündedir...” (Ahzâb s. 6)

Zeyd b. Erkâm (r.a.)'den rivayete göre: Resûlullâh (s.a.v.) üç kerre: “Allâh
için Ehl-i beytime (ihsan etmenizi, onları hoş tutmanızı) istiyorum.” buyurdu.

Biz;Zeyd bin Erkâm'a Resûlullâh (s.a.v.)'in Ehl-i beytinin kimler olduğunu
sorunca şöyle cevap verdi: “Ali'nin ailesi, Cafer'in ailesi, Akil’in ve
Abbas'ın aileleri.”

Resûlullâh (s.a.v.) buyuruyor: “Ben size öyle büyük bir şey bırakıyorum ki,
eğer siz ona sımsıkı yapışırsanız, asla sapıtmazsınız; Allâh'ın Kitabı ve
Ehl-i Beytim. Düşünün, onlar hakkında bakalım bana nasıl uyacaksınız.”
(Müslim)

Kur'an-ı Kerîme uymak, O'nun emirlerini yerine getirmek, yasaklarından da
kaçınmak ile olur. Resûlullâh (s.a.v.)'in Ehl-i beytine uymak ise, onları
sevmek ile olur. Resûlullâh (s.a.v.) buyuruyor ki: “Muhammed (s.a.v.)'in
hanedanını bilmek, cehennemden kurtulmaktır. Muhammed (s.a.v.)'in hanedanını
sevmek, Sırat köprüsünden kolay geçmeğe vesiledir. Muhammed (s.a.v.)'in
hanedanına yardım etmek ise azaptan emin olmaktır.”

Ömer bin Ebî Seleme der ki: “...Ey Ehl-i beyt (Peygamber âilesi)! Allâh,
sizden sırf günahı gidermek ve sizi temiz yapmak istiyor.” (Ahzâb s. 33)
Ayet-i celîlesi nâzil olduğu vakit Resûlullâh (s.a.v.), Fatıma, Hasan ve
Hüseyin'i çağırdı. Onlara ince bir bez örterek şöyle buyurdu: “Ey Allâhım!
Bunlar benim Ehl-i beytimdir. Bunların günahlarını gider, bunları temizle.”
(Tirmizî)

**(Kadı ‘Iyaz (rh.a.), Şifâ-i Şerîf, 432.s.)**

** **

**8 TEMMUZ 2007**

**UYUŞTURUCU TİCARETİ HARAMDIR**

Bazı müslümânlar, hamirler, haşîş, afyon ve kokain gibi uyuşturucu maddelerin
ticaretiyle iştigal etmiştir. Çünkü onlara işte bu eşyanın ticâreti büyük
kazançları en kolay yoldan getirmekte ve en yakın zamanda fahiş zenginliğe
ermektedirler. Şununla beraber ki, İslâm şeriatı bu kârları haram kılar ve
onların sahiplerinin geçimini haramdan itibâr eder.

Resûlullâh (s.a.v.)'den hamirlerin satışının haram kılınması hakkında çok
hadîsler vârid olmuştur. Buhârî ve Müslîm’in Câbir (r.a.)'den rivâyet
ettikleri, bundandır. Bu rivayete göre Peygamber (s.a.v.) buyurmuştur ki:

“Şüphesiz Allâh hamrın (içkinin) satışını, meyteyi (leşi), domuzu ve putları
haram kılmıştır.” Ondan çok hadisler vârid olmuştur ki, onlar onunla intifâı
Allâh’ın haram kıldığını, onun satışını ve bahasını yemeyi haram kıldığını
ifâde ederler. O halde bu uyuşturucuların satılmasının haram kılındığını da
içine alır. O her ne kadar zahirinde, bazı insanların da zannettikleri gibi,
ticâret ise de, fakat o, insanların canlarıyla gençliğin fesâdıyla ve
ahlâkların zayi olmasıyla ve milletin helak olmasıyla bir ticârettir.

İşte bu eşyada ticâretin de haram olmasında şüphe yoktur. Çünkü Kur'ân-ı Kerim
onun haram kılındığı üzerine delâlet etmektedir. Bundan dolayı Cumhûr-i Ulemâ
şuna kail olmuştur ki; bu uyuşturucu maddeler için müslümân hakkında hiçbir
kıymet yoktur. Öyle ise onların satılması câiz olmaz, ne gasıbı tazmin eder,
ne de onları telef eden kimse. Çünkü bunları yapmak onların izzetine delildir.
Onların haram kılınması ise onların hakir şeyler olduğunun delilidir.

Peygamber (s.a.v.)'den rivayet olunmuştur ki, o şöyle buyurmuştur: “Şüphesiz
içmesini haram kılan onların satılmasını ve bahasını (bedelini) yemesini de
haram kılmıştır.”

**(Şeyh Abdurrahman El-Cezîrî,**

**Dört Mezhebin Fıkıh Kitabı, 6.c., 480-491.s.)**

**9 TEMMUZ 2007**

**HZ. PEYGAMBER (S.A.V.)'İN HAYASI**

**VE İYİ HUYLULUĞU**

Resûlullâh (s.a.v.) kavmi birleştirirdi (birbirlerini sevdirirdi),
birbirlerini nefret ettirmezdi. Her kavmin büyüğüne ikram edip, onu başlarına
geçirirdi. Kimseyi kendi mübarek cemâlinden mahrum etmemek şartiyle kavmin
büyüklerini (düşmanlardan gelecek her kötülükten) koruması için insanlara
talimat verirdi. Ashabını arardı. Gelmeyenleri sorardı. Yanına her oturana
nasibini verirdi, öylesine ki, birini diğerinden fazla seviyor veya tutuyor
(zannını) bile vermezdi. Yanına bir ihtiyaç veya bir şikâyet için gelen
kimseye karşı tahammül gösterirdi. O gelen şahıs yanından ayrılmadıkça, onu
yüzüstü terkedip kendisi gitmezdi. Kendisinden bir şey isteyene, eğer yanında
varsa verirdi, yoksa güzel söz söyleyerek gönlünü alırdı. Tüm insanlara karşı
güzel huy ve ahlâkını en iyi şekilde sunardı. Tebessümünü onlara öylesine
arzederdi ki, sanki onlara âdeta bir baba oluverirdi. Nezdinde hak ve adalet
babında hepsi birdi. Kimsenin kimseden üstünlüğü ve ayrıcalığı yoktu.

İbn-i Ebî Hâle bakınız onu nasıl anlatıyor:

“Yumuşak yüzlü, iyi huylu idi. Kaba ve haşin değildi. Çarşılarda yüksek sesle
konuşmazdı. Hayasını ihlâl edecek sözler söylemezdi. Kimseyi ayıplamazdı,
kimseyi de inanmadığı bir şekilde edip övmezdi. Hoşlanmadığı şeylere karşı
(günah olmadıkça) ses çıkarmazdı, göz yumardı. Herkese güven ve ümit verirdi.
(Kimse ondan ye'se düşmezdi).

ÂI-i İmran sûresinde Allâh (c.c.) O (s.a.v.)’i şöyle vasf etmiştir: “Allâh'tan
(gelen) bir rahmet sayesindedir ki, sen onlara yumuşak davrandın, eğer kaba
yürekli ve haşin davranışlı olsaydın yanından dağılıp gitmişlerdi bile.” (Âl-i
İmran s. 159)

**(Kâdı İyaz, Şifa-i Şerif Tercümesi, 118.s.)**

**10 TEMMUZ 2007**

**KUR'AN-I KERİMİ OKUMAK VE**

**DİNLEMEK VAZİFELERİ**

Kur'ân-ı Kerîmi namaz dışında Mushaf'a bakarak okumak, ezber okumaktan daha
faziletlidir. Çünkü böyle yapmakla okuma ibadeti ile Mushaf'a bakma ibadeti
toplanmış olur.

Kur'ân-ı Kerîmi namaz dışında da kıbleye yönelerek ve güzel elbise giyerek
taharet üzere okumak müstahabdır. Başlarken "Eûzü Besmele"yi okumak da
müstahabdır.

Kur'ân-ı Kerîmi ayda bir defa hatmetmek iyidir. Senede bir, kırk günde bir,
haftada bir hatmedilmesini tercih edenler de vardır. Nebi (s.a.v.) en son
olarak haftada bir hatmederlerdi. Üç günden az bir zamanda hatmedilmesi
müstahab değildir. Çünkü böyle az bir zaman içinde Kur'ân-ı Kerîmin manalarını
düşünmek mümkün olamaz. Tecvidi bile gözetilemez.

Kur'ân-ı Kerîmi dinlemek bir farz-ı kifayedir. Bununla beraber başka bir işle
uğraşmakta olan kimselerin yanında Kur'ân âyetlerinin sesli olarak okunması
uygun değildir.

Kur'ân-ı Kerîmi okumak, nafile ibadetten ve aşikâre okumak, gizli okumaktan ve
dinlemek de okumakdan daha faziletlidir. Yeter ki, işte gösteriş bulunmasın.

Bir kimse yürürken veya bir iş görürken Kur'ân-ı Kerîmi okuyabilir. Yeter ki
bu durum, Kur'ân'ın gafletle okunmasına sebebiyet vermiş olmasın.

Namaz kılınması mekruh olan vakitlerde duâ etmek, tesbihde bulunmak ve
Peygamber (s.a.v.) Efendimize salât ve selâm getirmekle meşgul olmak, Kur'ân-ı
Kerîmi okumaktan daha faziletledir.

Kur'ân-ı Kerîmi okuyup öğrenmiş olan kimse, sonra Kitab'dan okuyamayacak
derecede unutacak olsa günahkâr olur.

**(Ömer Nasuhi Bilmen, İslâm İlmihali, 210-212.s.)**

**11 TEMMUZ 2007**

**PEYGAMBER (S.A.V.) EFENDİMİZDE**

**DÜNYÂ SEVGİSİ YOKTU**

Bir Hadîs-i şerîfte şöyle vârid olmuştur:

“Cebrâîl (a.s.) ona inip dedi ki: Allâh (c.c.)’ün sana selâmı var, isterse şu
dağları ona altın yapayım, nere-ye giderse gitsin o altın dağları onunla
beraber olur, diyor (ne dersin?). Bir an düşündü (Rabbinin kendisine verecek
olduğu ilhâmı bekledi) ve şöyle konuştu”:

- Ey Cibrîl, dünyâ, yurdu olmayanın yurdudur. Ve yine (o) malı olmayan kimsenin malıdır. Aklı olmayan kimse toplar bunları! Cebrâil (a.s.)’ın cevâbı şu oldu: - “Yâ Muhammed (s.a.v.)! Allâh seni Kavl-i Sabit ile dimdik kılmıştır.”

Âişe (r.anhâ)’nın şöyle dediği naklediliyor: “Zamân olurdu tam bir ay
beklerdik, evimizde (yemek için) ateş yakmazdık ve sadece hurma ile su
bulunurdu (yanımızda).”

Abdurrahman b. Avf (r.a.)’den: “Resûlullâh (s.a.v.), ne kendi ve ne de ehl-i
beyti, arpa ekmeğinden doymadan irtihâl etti.” Âişe, Ebû Ümâme ve İbn Abbas
(r.a.e.)’den bu meâlde hadîs rivâyet edilmiştir.

İbn-i Abbas (r.a.) dedi ki: “Resûlullâh (s.a.v.) ve ailesi birçok geceler
akşam yemeğini yemeden yatarlardı. Akşam yiyecek bir şey bulamazlardı.”

Enes (r.a.)’den: “Resûlullâh (s.a.v.) (rahatça) sofrada (tantanalı) konaklarda
yemek yememişlerdir. Kendisine yumuşak ince ekmek de yapılmamıştır. Hiç
kızartılmış koyun da görmemiştir.”

Âişe (r.anhâ)’dan: “Onun (üzerinde uyuduğu) yatağı içi lif dolu deri idi.”

“Resûlullâh (s.a.v.)’in evindeki yatağı, beyaz kıldan yapılmış bir şilte idi.
Uyuması için onu ikiye katlardık. Bir gece dörde katlamıştık.” Üzerinde uyuyup
sabah kalktığı zamân sordular:

- Bu gece altıma ne serdiniz?

- Falan şeyi serdik.

- Onu eski haline çevirin. Çünkü onun yumuşaklığı bu gece beni namâzımdan etti, buyurdu.

“Bazen iple örülmüş bir yatak üzerinde yatardı, bu yatak omuzunda iz
bırakırdı.”

**(Kadı ‘Iyâz (rh.a.), Şifâ-i Şerîf, 141-143.s.)**

** **

** **

**12 TEMMUZ 2007**

**DİNÎ VAZİFELERİ (İBADETLERİ)**

**İHMAL ETMEMEK**

İnsanın yaratılış gayesi, yaratanı tanıyıp O’na kulluk etmektir. Nitekim bir
âyet-i kerime’de Cenab-ı Hakk (c.c.) şöyle buyuruyor:

“Ben cin ve insanı ancak Beni tanısınlar, Bana kulluk etsinler diye yarattım.”
(Zâriyat s. 56)

Var oluş gayesi, (hikmet-i vücûdu) Yüce Yaratanı tanımak ve O’nun buyruklarına
boyun eğmekten ibaret olan insanın, hangi meslek erbabından olursa olsun ve
hangi şartlar altında çalışma durumunda bulunursa bulunsun, her şeyden evvel
ve mutlaka kulluk görevini ifa etmesi gerekir. Çalışma ve diğer meşguliyetler
ne kadar meşru ve önemli olursa olsun, öncelik ibadetlere ve dini vazifelere
aittir.

“Yaratana isyanın bulunduğu yerde kul’a itâat olmaz.” (Câmiu’s-Sâğîr, 2/452)
buyurulmuştur.

İş bırakıldığı takdirde geçim sıkıntısı çekileceği iddiası meşru mazeret
olamaz. Çünkü rızık yolları çoktur ve rızık vermeyi Allâhü Te‘âlâ kendi
üzerine almıştır.

Geçim temini yolunda çalışmanın, iş ve ticaret hayatının dînî vazifelerini
îfâya engel olmayanlar Kur’an dili ile övülmekte, haklarında şöyle
buyurulmaktadır:

“O erler ki, ne ticaret, ne alışveriş onları Allâh (c.c.)’ü zikretmekten,
namaz kılmaktan, zekât vermekten alıkoymaz. (Onlar dünya işleri ile meşgul
iken de dâima) kalplerin ve gözlerin dehşet içinde kalacağı günden korkarlar”
(Nur s. 37)

**(Abdülkerim Polat, İslâmda Ticaret Hukuku, 80.s.)**

“Şu insanlar, çarçabuk geçen dünyayı seviyorlar da önlerindeki çetin bir günü
(âhireti) ihmal ediyorlar.” (İnsân s. 26)

**13 TEMMUZ 2007**

**RECEB AYININ FAZÎLETLERİ**

Receb demek heybetli, muazzam, muhterem, kıymetli demektir. Receb ayı Hz. Âdem
(a.s.)’dan beri kıymetli idi. Ayrıca Receb ayı “eşhuru’l- hurum” (Harâm
Aylar)dan olup bu ayda savaş yapmak, harâm sayılmıştır. Yüce Allâh (c.c.)
Kur’ân-ı kerîminde şöyle buyuruyor: “Ey îmân edenler. Bu dört ayda
(Zi’l-ka’de, Zi’l-hicce, Receb, Muharrem) (nefsinize) zulmetmeyiniz. Çünkü bu
aylarda işlenecek güzel amellerin sevâbı, kötülüğün cezâsı öteki aylardan daha
büyüktür.” İkrime ve İbn-i Abbâs (r.a.)’den rivâyet edilen bir hadîs-i şerîfte
şöyle buyuruluyor:“Receb Allâh (c.c.)’ün ayıdır. Şa’bân Benim ayımdır. Ramazân
ise, ümmetimin ayıdır.” Bu ay Allâh (c.c.)’ün ayı olduğu için Zât-ı İlâhîyi
bildiren “İhlâs” sûresini çok okumak lâzımdır. Bilhassa İhlâs sûresini günde
11 def’a okumak tevhîd, istiğfâr ve salâvât-ı şerîfeyi ihmâl etmemek lâzımdır.
Abdullâh b. Zübeyr (r.a.)’den rivâyet edilen bir hadîs-i şerîfte:”Bir kimse,
Receb ayında (şehrü’l-esem olan) bir mü’mini bir sıkıntıdan kurtarsa, Allâhü
Te‘âlâ o kimseye Firdevs’te gözünün görebileceği yükseklikte bir saray verir.
Receb’e ikrâm ve hürmet ediniz. Zîrâ Allâhü Te‘âlâ da size bin çeşit kerâmetle
ikrâm, ihsân eder.” buyurmaktadır.

Resûlullâh (s.a.v.), bu aya ta’zîmen ekseriyâ oruçlu bulunurlardı. Receb’de
oruç tutanlar Allâhü Te‘âlânın üç türlü iyilik ve inâyetine mazhâr olurlar:
Bunlardan biri, geçmiş günâhların mağfireti; ikincisi, kalan ömürlerin
bereketi; üçüncüsü “müfekkuf”, haşirde susuzluktan emin olmasıdır. Bir başka
hadîs-i şerîfte: “Bir kimse Receb’in ilk günü oruç tutsa, Allâhü Te‘âlâ onun
bu orucunu yetmiş yıllık günâhına keffâret sayar...”

Bir ihtiyâr, Resûlullâh (s.a.v.)’in Receb ayının fazîleti hakkındaki
beyânlarından sonra: “-Yâ Resûlallâh (s.a.v.)! Ben ihtiyârım, Receb ayının
küllîsini tutamam.” dediğinde: “-Sen Receb’in evvel günü, ortası ve âhir günü
oruçlu ol, cümlesini oruç tutmuş gibi olursun.” buyurmuşlardır.

Receb ayı içerisinde iki fazîletli gece vardır. Bu gecelere kandil denir.
Receb-i şerîfin ilk cum’a gecesine Regâib gecesi, yirmiyedinci gecesine Mi’râc
gecesi denir.

**(Hz. Gavs-ı A’zam **

**Seyyid Abdü’l-kâdir-i Geylanî (k.s.),**

**Üç Aylar ve Fazîletleri)**

**14 TEMMUZ 2007**

**MÜBÂREK “ÜÇ AYLAR”DA **

**OKUNACAK DUÂLAR**

Receb-i şerifte okunacak duâ:

Bi’smi’llâhi’r- rahmâni’r- rahîm

Allâhümme bârik lenâ fî recebe ve şa’bân ve belliğnâ ramazân vahtim lenâ
bi’l-îmân ve yessir lenâ bi’l- kur’ân.

(Bu duânın, sayı tahdidi olmamakla beraber, Receb-i şerif boyunca günde 100
def’a okunmasında fazîlet vardır.)

Receb-i şerîf duâları:

İlk on (10) gün: “Sübhâna’llâhi’l- hayyil- kayyûm”

İkinci on (10) gün: “Sübhâna’llâhi’l- ehadi’s- samed”

Son on (10) gün: “Sübhâna’llâhi’l- gafûri’r- rahîm”

Şa’bân-ı şerîfte okunacak duâ:

Allâhümme bârik lenâ fî şa’bân ve belliğnâ ramazân vahtim lenâ bi’l-îmân ve
yessir lenâ bi’l- kur’ân.

(Bu duânın, sayı tahdidi olmamakla beraber, Şa’bân-ı şerîf boyunca günde 100
def’a okunmasında fazîlet vardır.)

Şa’ban-ı şerîf duâları:

İlk on (10) gün: “Yâ latîfü celle şânühü”

İkinci on (10) gün: “Yâ rezzâku celle şânühü”

Son on (10) gün: “Yâ azîzü celle şânühü”

Ramazân-ı şerîfte okunacak duâlar:

İlk on (10) gün: “Yâ erhame’r- râhimîn”

İkinci on (10) gün: “Yâ gaffârü’z- zünûb”

Son on (10) gün: “Yâ ‘atîka’r- rikâb”

1. Îkâz: Bu duâlar günde en az yüz (100) def’a okunmalıdır.

2. Îkâz: Ramazân-ı şerîfin herhangi bir gecesi Fetih sûresi okunursa, o sene
içindeki kötülük, belâ ve musîbetlerden bi-izni’llâhi te‘âlâ muhâfaza olunur.

3. Îkâz: Ramazân-ı şerîfin yirmi üçüncü (23.) gecesi Sûre-i Ankebût ve Sûre-i
Rûm okunur.

4. Îkâz: Ramazân-ı şerîfin herhangi bir gününde 363 (üç yüz altmış üç) İhlâs-ı
şerîf okunur.

**15 TEMMUZ 2007**

**MÜ'MİNLER ÇOCUKLARINI**

**ÜÇ ŞEYLE YETİŞTİRMELİDİR**

Peygamber (s.a.v.) Efendimiz buyurmuşlardır ki: “Çocuklarınızın hayatta
çalışkan ve başarılı olabilmeleri için onları üç şeyle yetiştiriniz.”

**BİRİNCİSİ:** “Peygamber (s.a.v.) sevgisi.” Çocuklarımıza Peygamber sevgisi aşılayınız. Çünkü insanlığın bir peygambere muhakkak ihtiyacı vardır. Bu ihtiyacı anlamayanlar kendilerini bilmezler. Çocuklar tarih kitaplarında Peygamber (s.a.v.) Efendimizi okuyarak ister istemez bir sevgiyle sevip, onu bir sultan veya bir filozof, veya bir kumandan, yahut bir asker veyahut da bir diktatör sanmasınlar. Peygamberlik derecesiyle bunlar ölçülebilir mî? Binâenaleyh peygamberlik sıfatının değer ve anlamını peygamberlerin ve özellikle bizim Peygamberimiz (s.a.v.)’in insan toplulukları üzerindeki etki ve sevgisini, bugün bütün insanlığın o muhterem zatlara intisap şerefiyle öğünerek yaşamakta olduğunu, peygamberlerin insanlara gösterdikleri güven ve bağlılığı, iş, hal hareket ve ahlâk yollarında doğrulukları, şimdiki halkın gösterdiği bütün fazilet, medeniyet, şeref ve namuslar, kahramanlık ve iyi niyetler v.s. hep o muhterem şahsiyetlerin bıraktıkları şuurlu ve yerinde, faydalı haslet ve medeniyet yolu olduğunu tertemiz kalblere yerleştirmeli.

**İKİNCİSİ:** “Peygamber (s.a.v.)'in Ehl-i Beytini çocuklarınıza sevdiriniz.” Yani, Peygamber (s.a.v.)'in mübarek hanımları, çocukları, torunları, köle ve cariyeleri, kadın-erkek bütün akrabasının hepsine saygı ve sevgi ve onların haklarına riâyet telkin ederek iyi hal ve güzel amellerini benimseyip güzel âdetlerini takib ettirmektir.

**ÜÇÜNCÜSÜ:** “Çocuklarınızı Kur'an okumakla mükellef tutunuz.” Yani, onlara Kur'an okutunuz. Zira çocuklarına Allâh Kelâmını okutmak veya okutturmak anaya ve babaya vaciptir. Okutmayanlar veya okutturmayanlar, Allâh katında sorumludurlar. Kur'ân-ı Kerîm insanları aydınlatan, itikatlarını sağlamlaştıran, îmanlarını tamamlayan, amellerini düzelten, ahlâklarını güzelleştiren ve derecelerini yükselten apaçık bir mukaddes kitaptır, insanlığın dünyasını mes'ûd, Âhiretlerini mâmur eder.

**(M. Cemal Öğüt, Hz. Fatıma-i Zehra, 129.s.)**

**16 TEMMUZ 2007**

**ÖLÜMÜ ÇOK ANMAK**

Nebi (s.a.v.) ölümü temennî etmekten nehyederek şöyle buyurmuştur:

“- Sizden hiç kimse, kendine gelen bir musibetten dolayı ölümü temennî
etmesin, ancak, Allâh’ım, hayat benim için hayırlı olduğu sürece beni yaşat,
ölüm hayırlı ise benim canımı al, desin.”

Sehl b. Abdullah et-Tûsterî (k.s.) demiştir ki:

- Ölümü ancak üç kimse temennî eder: Ölümden sonrasını bilmeyen adam, Allâh’ın kaderinden kaçan adam ve bir de Allâh’a kavuşmayı seven âşık.

Şunu iyi bil ki, ölüm, büyük bir musîbet, büyük bir belâdır. Bundan daha
büyüğü, ondan gaflet, onu hatırlamaktan yüz çevirmektir, onu az düşünmek ve
onun için çalışmamaktır. Zira, ibret var, düşünmek isteyen için yalnız orda
düşünce var. Nitekim: “Vaiz olarak ölüm yeter” denilmiştir.

Peygamberimiz (s.a.v.): “- Lezzetleri yok eden ölümü çok anın,” buyurmuştur.

**(Hz. M. Sâmî Ramazânoğlu (k.s.),**

**Bakara Sûresi Tefsiri, 161.s.)**

**DİL VE GÖNÜLDEKİLERE GÖRE**

**İNSANLAR DÖRT SINIFTIR**

İnsanın niyeti dört vasıfdan hâlî olmaz:

1- Dilinden ve gönlünden düşmeyen şey dünyâ ise bu kimse niyeti ve ameli kötü
kimsedir.

2- Dilinden düşmeyen şey âhiret, gönlünden çıkmayan şey dünyâ ise bu kimse de
niyyeti ve ameli kötü kimsedir.

3- Dilinden ve gönlünden eksik olmayan şey âhiret ise o kimse niyeti ve ameli
güzel kimsedir.

4- Dilinden ve gönlünden düşmeyen şey Allâhü Te‘âlânın rızâsı ise bu kimse de
niyeti ve ameli en güzel olan kimsedir.

Bunlardan birincisi kâfirlerin hali, ikincisi münafıkların, üçüncüsü ebrârın,
dördüncüsü de mukarrebînin halidir.

**(Hz. Mahmûd Sâmî Ramazânoğlu (k.s.),**

**Yunus ve Hud Sûreleri Tefsiri, 78.s.)**

** **

**17 TEMMUZ 2007**

**ASLANIN DİŞİSİ DE ASLANDIR**

Peygamber (s.a.v.), günlük hizmetine bakan küçük Enes (r.a.)’in evindedir...
Susamıştır... Duvarda asılı duran kırbayı alır ve yavaşça içmeye başlar...
Susuzluğunu giderdikten sonra kırbayı tekrar yerine asar... Arkasından “başka
biri de aynı kırbaya ağzını değdirmesin” endişesinde olan Enes (r.a.)’in
annesi Ümmü Süleym (r.anhâ), derhal atılır... Bir bıçakla kırbanın ağzını
keser ve saklar. En son “En Sevgili” (s.a.v.)’in dudaklarını hisseden “kırba
ağzı” artık en değerli, eşyasıdır.

Ve yine aynı Ümmü Süleym (r.anhâ) hamile olmasına rağmen, müslümanların bir
ara geçici bir bozgun yaşadıkları Huneyn savaşında, kitle psikolojisiyle
birbirine bakarak panik halinde gerileyen müslüman askerlerin arasından
sıyrılıp atılacak... Karnında kıpırdayıp duran bebesini, elde kılıç savaşa
girdiği o kritik dakikalarda den-

gesini bozmasın diye bir kuşakla sıkıca sarıp, sabitleyecek ve tehlikeli bir
biçimde etrafı boşalmış olan Allah Elçisi (s.a.v.)’e “Anam, babam sana feda
olsun” diye yaklaşacaktır. “En Sevgili” (s.a.v.)’in yüzü bu yiğit vefakârlığın
sevinci ile aydınlanacak ve:

- “Ümmü Süleym” diyecektir. “Sen sahâbe olmanın gereğini en güzel şekilde yaptın.”

**(Hz. Mahmûd Sâmî Ramazanoğlu (k.s.),**

**Musahabe 3, 177-178.s.) **

**HADÎS-İ ŞERÎF**

“Receb’de bir gün ve bir gece vardır ki o günde oruç tutan ve o gecede namâz
kılan kimse için yüz sene oruç tutmuş ve yüz sene ibâdet etmiş gibi sevâb
verilir.”

**İFTAR DUÂSI**

Allâhümme leke sumtü ve bike âmentü ve ‘aleyke tevekkeltü ve ‘alâ rızkıke
eftârtü ve li-savmi ğadin neveytü fa’ğfirlî mâ- kaddemtü vemâ- ahhartü.

**18 TEMMUZ 2007**

**REGÂİB GECESİ VE NAMÂZI**

Ramazân-ı şerîfin karşılayıcısı durumunda olan mübârek aylardan Receb ayının
ilk cum’a gecesine Regâib gecesi denir. Bu geceye Regâib gecesi denmesinin
asıl sebebi şudur: Bu gecede Peygamberimiz (s.a.v.)’e hâs bazı ma’nevî
ihsânlar vâki olmasıdır ki bunun şükür ifâdesi olarak Peygamberimiz (s.a.v.)
on iki rek’at namâz kılmışlardır. Resûlullâh (s.a.v.): “Bir kimse Receb’in ilk
perşembe gününü oruç tutup o günün gecesinde (akşam ile yatsı arasında) iki
rek’atta bir selâm vererek on iki rek’at namâz kılsa (şöyle ki: Her rek’atta
bir Fâtiha, üç Kadîr sûresi, on iki İhlâs sûresi okumak sûretiyle namâzdan
sonra “Allâhümme salli ‘alâ muhammedin nebîyyi’l- ümmiyyi ve ‘alâ âlihi ve
sellim” diyerek benim üzerime yetmiş def’a salâvât-i şerîfe getirdikten sonra
secdeye varsa, secdede (70) def’a “Sübbûhun kuddûsun rabbünâ ve rabbü’l-
melâiketi ve’r-rûh” dedikten sonra secdeden başını kaldırsa, oturduğu yerde 70
def’a “Rabbi’ğfir ve’rham ve-tecâvez ‘ammâ ta’lemü inneke ente’l- e‘azzü’l-
ekrem” dedikten sonra ikinci def’a secde edip secdede iken birinci def’a
secdede ne okumuşsa aynen onları tekrar eder bitiminde ise secdede Allâh
(c.c.)’den isteyeceklerini ister, duâ ve niyâzını yaparsa, Hakk te‘âlâ da onun
ihtiyâçlarını, dilek ve temennilerini kabûl eder.” buyurmuşlardır.

Bu namâzı kılanlar hakkında Resûlullâh (s.a.v.) şu mübârek sözlerini beyân
buyurmuşlardır:

“Nefsim kudret elinde olan Allâhü Te‘âlâya kasem ederim ki her hangi bir erkek
ve kadın ta’rif edilen bu namâzı kılarsa, Yüce Allâh bütün günâhlarını
bağışlar;günâhları denizin köpüğü ve kum taneleri de dağların ağırlığı ve
ağaçların yaprakları kadar çok olsa bile. Bundan başka, kıyâmet günü
âilesinden (yedi yüz) kişi hakkında şefâat hakkı verilir, müjdeler olsun ki,
sen her türlü sıkıntılardan kurtuldun, rahatı buldun, denilir.”

**(Seyyid Abdü’l-kâdir-i Geylanî (k.s.),**

**Üç Aylar ve Fazîletleri**)

** **

** **

**19 TEMMUZ 2007**

**ALLÂH RESÛLÜ (S.A.V.)’İN ADÂLET ANLAYIŞI**

Hazreti Âişe (r.anhâ) der ki: Benî Mahzum kabilesinden bir kadın bir şeyi
sirkat ettiğinden (çaldığından) hadd-i şer’î olarak onun elinin kesilmesi
lâzım geldi. O kadının elinin kesilmemesi için “Resûlullah (s.a.v.)
Hazretlerine kim söyleyebilir?” dediler.

O’na bu hususda söylemeğe hiçbir kimse cesaret edemedi. Ancak Üsâme bin Zeyd
(r.a.) söyledi. Sonra Resûlullah (s.a.v.) Efendimiz Üsâme (r.a.)’e cevaben:

“- Benî İsrail zamanında eşrafdan biri bir şey sirkat ederse onun elini
kesmezler idi. Hadd-i şer’î icra edilmezdi. Fakat zayıf ve fukaradan biri
sirkat ederse onun elini keserler idi. Eğer o hırsız, kızım Fâtıma bile olmuş
olsa yine onun elini elbette keserdim.” diye buyurdu.

Diğer bir rivayete göre; Üsâme (r.a.)’e hitaben Resûlullah (s.a.v.) Efendimiz:

“- Hudûd-ı ilâhiyyeden bir hadd-i şer’î hakkında şefaat mi ediyorsun?” diye
Üsâme (r.a.)’e tevbih buyurdu (azarladı).

Yâni bu iltimas ve şefaat kabul olunur şey değil demektir. Hadîs-i şerîfte:

“Kızım Fâtıma benden bir cüz’dür” buyurulmuştur. Keza Fâtıma (r.anhâ),
“Seyyidetü-nisâi’l-âlemîn”dir.

Çünkü bir başka hadîs-i şerîfte Hazret-i Meryem, Hatîce, Fâtıma ve Asiye’nin
efdal-i nisâ olduğu beyân buyurulmuştur.

Yine Buhârî şerhinde; Resûlullâh (s.a.v.) Efendimizin Hazret-i Fâtıma
(r.anhâ)’ya:

“- Sen, Baban, şu iki küçük -yani Haseneyn- ve bunların babası hepimiz
cennette bir yerde bulunacağız.” buyurduğu rivayet edilmiştir.

İşte Resûl-i Ekrem (s.a.v.)’in cennet ile mübeşşer ve nübüvvet nûrundan bir
cüz olan kerîme-i muhteremesi hakkında da adâleti tatbîk edeceğini buyurması
ümmetini tâ’lîm içindir. Cenâb-ı Hakk şefâatına mazhar buyursun. Âmîn.

 **(Hz. Mahmûd Sâmî Ramazânoğlu (k.s),**

**Musahabe 3, 182.s.)**

** **

** **

**20 TEMMUZ 2007**

**FİLİSTİN VE SULTAN 2. ABDÜLHAMİD HÂN**

Sultan 2. Abdülhamid Hân, siyonizm tehlikesini çok iyi gören devlet adamıdır.
Osmanlı tahtına çıkınca ilk icraatı, Filistin’in bütün topraklarını, sarayın
(Osmanlı Hânedanının) mülkü hâline getirmek olmuştur. Böylece Filistin’de
toprak satışı kesin olarak önlendi. Ayrıca Filistin’e, 33 senelik saltanatı
esnasında tek bir Yahûdînin girmesine izin vermedi. Siyonizm teşkilâtının
lideri Dr. Theodor Hertzel, birçok defa Saraya ve Babıâli’ye mektup yazdı.
İngiltere’nin aracılığı ile Theodor Hertzel ve Haham Moşe Levi, Sultan
Abdülhamîd Hân ile görüştüler. Dr. Theodor Hertzel, Sultan İkinci Abdülhamîd
Hân’a şu teklifleri sundu:

Filistin’de altın para karşılığı toprak sattığı takdirde:

1. Yahûdîler, Osmanlının tüm borçlarını ödeyecek.

2. Osmanlı Devletine büyük mâlî yardımda bulunacaklar.

3. Sultan Abdülhamîd Hân’ın siyâsetini Avrupa’da destekleyecekler.

4. Yahûdîler, Osmanlı Devletinde inşâ edilecek savaş üslerinin parasını
ödeyecekler.

5. Sultan Abdülhamîd Hân’a şahsı için büyük servet verecekler.

6. Filistin’de kurulacak büyük üniversitede aynı zamanda Türk talebeleri de
okuyacak. Tahsil için Avrupa’ya gitmeye lüzum kalmayacak.

Tahsin Paşa’nın hâtıralarına göre, Sultan Abdülhamîd Hân bu teklifler
karşısında çok hiddetlendi ve yüksek sesle bağırarak: “Dünyânın bütün
devletleri ayağıma gelse ve bütün hazînelerini kucağıma dökseler, size
siyonistlik adına bir karış yer vermem. Ecdadımızın ve milletimizin kanıyla
elde edilen bir vatan, para ile satılamaz. Derhal burasını terk edin!
Defolun!” demiştir. Bu teşebbüsün arkasında İngiltere ve meşhur banker Yahûdî
asıllı Roçi de bulunuyordu. Tahttan indirildikten sonra, 1909’da, İkinci
Meşrutiyet döneminde teşkil olunan Osmanlı hükümetinde, üç Yahûdî veya dönme
bakan bulunuyordu. İttihat ve Terakki, azınlıkların da toprak satın
alabileceğine dâir kânun çıkarttı. İttihat ve Terakki’nin ihânetlerinden biri
de bu idi. Yahûdîler geniş topraklar alarak üzerlerine tapuladılar.

**(Yeni Rehber Ansiklopedisi, 1.c. 88.s.)**

** **

** **

** **

**21 TEMMUZ 2007**

**PEYGAMBER (S.A.V.’İN EHLİ BEYTİNE,        ÂLİNE VE ASHÂBINA SÖVEN ME’LUNDUR**

Resûlullâh (s.a.v.) buyurdu ki: “Ashabım hakkında Allâh'tan korkunuz. Benden
sonra onları la‘nete hedef tutmayın. Kim onları severse, bana olan sevgisiyle
onları sevmiştir. Kim onlara buğz ederse, bana olan buğzundan onlara buğz
etmiştir. Onlara ezâ, cefâ verirse, bana vermiştir. Kim bana eza cefa verirse,
Allâh'a itaat etmemiştir, kim Allâh'a itaat etmezse, Allâh'ın onu dünyada ve
âhirette cezalandırması yakın olmuştur.”

Resûl-i Ekrem (s.a.v.) buyuruyor: “Benim ashabıma sövmeyiniz. Kim onlara
söverse, Allâh'ın, meleklerin ve bütün insanların la‘neti onun üzerine olsun.
Allâh onun tevbesini, ibadetini kabul etmez.”

Yine Peygamber (s.a.v.) buyuruyor: “Benim ashabıma sövmeyin. Çünkü ahir
zamanda öyle kavimler gelir ki, onlar, ashabıma söverler. Onların cenaze
namazlarını kılmayın. Onların arkasında namaz kılmayın. Onlarla kız alıp
vermeyin. Onların meclisinde oturmayın. Hastalanırlarsa, onları ziyaret
etmeyin.”

“Kim benim ashabıma söverse onu dövünüz.”

Peygamber (s.a.v.), ashaba söven ve ezâ edenlerin kendisine ezâ ettiklerini
bildirmiştir. Peygamber (s.a.v.)'e ezâ etmek ise haramdır. Çünkü Peygamber
(s.a.v.):“Ashabıma ezâ etmekle bana ezâ etmeyin, onlara ezâ eden sanki bana
ezâ etmiş gibi olur.” buyurmuştur.

Fâtımâ (r.anhâ) için de; “O benden bir parçadır. Kim ona ezâ ederse, bana ezâ
etmiş olur.” buyurmuştur.

İmâm-ı Malik diyor ki: Kim peygambere söverse öldürülür. Kim Peygamber
(s.a.v.)’in ashabına söverse dövülerek terbiye edilir. Yine İmam Malik şöyle
buyurur:Peygamber (s.a.v.)’in sahabelerinden birine, (meselâ) Ebû Bekir, Ömer,
Osman, Ali, Muaviye, Amr bin As (r.a.e.)'e söverse, eğer, onlar sapıklık ve
küfür içinde idiler derse, öldürülür. Eğer onlara bunların dışında, insanlar
arasında olan sövüşme gibi söverse o zaman şiddetli tenkil edilirler.

**(Kadı ‘Iyâz (rh.a.), Şifâ-i Şerîf, 727.s.)**

** **

** **

** **

**22 TEMMUZ 2007**

**SİLSİLE-İ ÂLİYENİN YEDİNCİ POSTNÎŞÎNİ            HZ. EBÛ ALİ FÂRMEDÎ (K.S.)**

İsmi, Fadl bin Muhammed'dir. Künyesi, Ebû Ali'dir. Ebû Ali Fârmedî diye meşhur
olmuştur. 1042 (H. 434) senesinde doğdu.

Zâhirî din ilimlerini, Ebü'l-Kâsım Kuşeyrî'den öğrendi. Ayrıca, Ebû Abdullah
Muhammed bin Muhammed Şîrâzî, Ebû Mansûr Temîmî, Ebû Abdurrahmân Neylî, Ebû
Osman Sâbunî ve başka âlimlerden de ilim tahsili gördü.

Tasavvuf ilminde yüksek derecelere kavuşması iki vâsıtayla olmuştur. Birisi
Ebü'l-Kâsım Gürgânî-i Tûsî, diğeri de Ebü'l-Hasan Harkânî'dir.

Ebû Ali Fârmedî (k.s.), Nizâmülmülk'ün makâmına gelince, büyük vezir derin bir
hürmetle ayağa kalkar, O’nu kendi makâmına oturturdu. Hâlbuki,
İmâmü’l-Haremeyn ve Ebü'l-Kâsım Kuşeyrî geldiği zaman, sâdece ayağa kalkar,
yerini terk etmezdi. “Neden böyle yapıyorsun?” diye sorduklarında; “Ebû Ali
Fârmedî hazretleri benim yüzüme karşı kusurlarımı söylüyor, yaptığım yanlış
işleri açıklayıp beni îkâz ediyor. Diğer âlimler ise, beni bana övüyorlar. Bu
yüzden nefsim gururlanıyor. Ebû Ali Fârmedî hazretlerinin yermesi, benim için
daha hayırlı olduğundan, ona daha çok hürmet ediyorum.” derdi.

Ebû Ali Fârmedî ilim ve fazîlette yüksek derecelere ulaşıp, pekçok talebe
yetiştirdi. Yûsuf Hemedânî ve İmâm-ı Gazâlî gibi büyük âlimler onun ilim
meclisinde ve sohbetinde yetiştiler. Her ikisi de Ebû Ali Fârmedî
hazretlerinden istifâde ederek kemâle gelip yüksek derecelere kavuştu. Ömrünü
ilim öğrenmek, öğretmek ve insanlara Allâhü Te‘âlânın emir ve yasaklarını
anlatmakla geçiren Ebû Ali Fârmedî, 1085 (H. 477) senesinde vefât etti. Kabri
Tûs, yâni Meşhed şehrindedir.

Ebû Ali Fârmedî (k.s.) buyurdular ki: “Talebenin hocasına karşı dili ile
saygılı olması gerektiği gibi söylediğini de kalbinden reddetmemelidir.”
Bununla ilgili şu rüyâsını anlatır: Hocam Ebü'l-Kâsım Gürgânî'ye bir rüyâmı
anlattım ve ona;“Senin bana rüyâmda şöyle şöyle dediğini gördüm ve niçin böyle
yaptığını sordum.” dedim. Hocam, bunun üzerine bir ay benimle konuşmadı ve;
“Eğer içinde söylediklerimi reddetmek duygusu ve cevap arzusu olmasa, rüyânda
bana bunu bu şekilde sormazdın.” dedi.

**(Yeni Rehber Ansiklopedisi, 6.c., 106.s.)**

** **

** **

**23 TEMMUZ 2007**

**İYİLİĞİ EMRETMEK, KÖTÜLÜĞE MANİ OLMAK-1**

Muaz b. Cebel (r.a.) anlatıyor: Resûlullâh (s.a.v.) şöyle buyurmuştur: “Sizde
iki sarhoşluk zuhur etmedikçe Allâh tarafından gelen Hak Din üzere devam
edersiniz. Bu sarhoşluklardan biri cehalet sarhoşluğu, diğeri de dünyaya aşırı
düşkünlüktür. Siz iyiliği emreder, kötülüğe mani olur ve Allâh yolunda cihad
ederken içinizde dünya sevgisi zuhur ediverince iyiliği emretmez, kötülüğe
mani olmaz ve Allâh yolunda cihadı bırakırsınız. O gün kitap ve sünnetin
emirlerini yaymaya çalışanlar ensar ve muhacirlerin ilkleri gibidirler.

Enes (r.a.)’den: Resûlullâh (s.a.v.):

“- Kıyamet gününde nebî ve şehid olmadıkları halde kendilerine Allâh
tarafından verilen nurdan mimberler üzerinde görülen, nebî ve şehidlerin
kıskandığı kimseleri haber vereyim mi?” buyurdu.

“- Kim onlar? Yâ Resûlallâh!” diye sordular. Resûlullâh (s.a.v.):

“- Allâh’ın kullarını Allâh’a sevdirenler, Allâh’ı da kullarına sevdirenler ve
nasihat ederek yeryüzünde dolaşanlardır.” buyurunca:

“- Allâh’ı kullara sevdirmeyi anladım, fakat kullarını Allâh’a sevdirmek nasıl
oluyor?” dedim.

“- Allâh’ın sevdiği şeyleri onlara emrederler. Allâh’ın fena gördüklerini de
onlara yasaklarlar, işte onlara itaat ettikleri zaman aziz ve celîl olan Allâh
da onları sever.” buyurdu.

Huzeyfe (r.a.) anlatıyor: Resûlullâh (s.a.v.)’a:

“- Yâ Resûlullâh! iyiliği emretmek ve kötülüğe mani olmak ne zaman terk
edilir? Halbuki her ikisi de iyilik ehlinin en üstün amelleridir.” dedim.
Resûlullâh (s.a.v.):

“- İsrail oğullarının başına gelenler sizin başınıza geldiği zaman.” buyurdu.

“- İsrail oğullarının başına gelenler nedir, yâ Resûlullâh?!” dedim.

“- İyileriniz zalimlerinize yardakçılık eder, fıkıh kötülerinizin eline düşer,
saltanat da küçüklerinizin eline düşer. İşte o zaman fitnenin hücumuna
uğrarsınız ve birbirinize düşersiniz.” buyurdu.

**(M. Yusuf Kandehlevi,**

** Hadislerle Müslümanlık, 3.c., 1246.s.)**

** **

**24 TEMMUZ 2007**

**İYİLİĞİ EMRETMEK, KÖTÜLÜĞE MANİ OLMAK-2**

Ebû Bekir (r.a.)’den: “İyilerin çoğunlukta bulunduğu bir cemiyette bir grup
yasak olan işleri yapsa ve iyiler de buna mani olmasalar Allâh onların hepsine
birden bir belâ verir, üstelik onları da bu belâdan kurtarmaz.”

Hz. Ömer (r.a.):

“- İnsanların manevî değerlerini çekiştiren birini gördüğünüz zaman, ona mani
olmanıza engel nedir?” diye sordu.

“- Dilinden korkarız” dediler. Bunun üzerine Hz. Ömer (r.a.):

“- Dilinden korkarak ona mani olmamanızın, yaptığı kötülüğe iştirak etmenizden
çok farkı yoktur.”

Hz. Osman (r.a.)’den: Kötüleriniz size musallat olmadan önce iyiliği emredip,
kötülüğe mani olunuz, sonra, iyileriniz onlara beddua ederler, fakat
bedduaları da kabul edilmez.

Yine Hz. Ali (r.a.) hutbesinde şöyle demiştir:

Ey nas! Sizden öncekiler günahlara dalmaları, sûfî (tasavvuf ehli) ve
âlimlerinin de kendilerine mani olmamaları sebebi ile helâk olmuşlardır.
İsyana dalıp âlim ve sûfîlerinin kendilerine mani olmadığı zamanlarda cezaya
müstehak olmuşlardır. Sizden öncekilerin âkibetine uğramadan önce iyiliği
emredin, kötülüğe mani olun. Bilmiş olun ki, iyiliği emredip kötülüğe engel
olmak rızkı kesmez ve eceli yaklaştırmaz.

Cihad üç türlüdür; elle, dille ve kalple cihad. Kalp iyiliği tanımaz ve
kötülüğü de kınamazsa iyilikler tersine döner. Cihadlardan ilk önce terkedilen
elle cihad, sonra dille, sonra da kalple olan cihaddır. Hangi kalp iyiliği
tanımaz, kötülüğü kınamazsa dağarcığın tersine çevrilip içindekilerin alt üst
olduğu gibi iyilikler de kötülüklerle yer değiştirir.”

**(M. Yusuf Kandehlevi, **

**Hadislerle Müslümanlık, 3.c., 1246.s.)**

**25 TEMMUZ 2007**

**PEYGAMBERİMİZ (S.A.V.)’İN**

**YUMUŞAK HUYLULUĞU**

İmâm Zührî (r.a.)'in rivâyetine göre: Peygamberimiz (s.a.v.), bir yahudîden
muayyen bir va‘de ile 30 dinar borç almıştı. Yahudî, borç va‘desinin bitmesine
daha bir gün varken, Peygamberimiz (s.a.v.)’in yanına geldi: “Yâ Muhammed!
Hakkımı öde! Zâten, siz Abdülmuttalib oğulları cemâati, borcunuzun vaktini
geçirir, uzatır durursunuz!” dedi. Hz. Ömer (r.a.), ona: “Ey habîs yahudî!
Vallâhi, eğer Resûlullâh'ın evinde olmasaydın, gözünü patlatırdım!” dedi.

Peygamberimiz (s.a.v.): “Allâh, seni yarlığasın ey Hafs'ın babası! Biz,
senden, bu hareketinden başkasını beklerdik: Sen, bana, borcumu güzellikle
ödememi söyleyecek, ona da, hakkının tahsilinde yardımcı olmakla berâber,
alacağını isterken, daha nâzik davranmasını tavsiye edecektin!” buyurdu.

Peygamberimiz (s.a.v.)’in bu derece uysal ve yumuşak hareket etmesi,
yahudînin, Peygamberimiz (s.a.v.)’in yumuşak huyluluğu hakkında Tevrât'tan
edinmiş olduğu bilgiyi azaltmadı, artırdı. Peygamberimiz (s.a.v.): “Ey yahudî!
Senin bendeki alacağının müddeti ancak, yarın sabah dolacaktır!” buyurdu.
Sonra da, Hz. Ömer (r.a.)'e: “Ey Hafs'ın babası! Onunla birlikte bahçeye git!
Beğenirse, ona şu kadar sa' hurma ver ve hakkından fazla da ver. Verirken:
‘Sana şu kadar da, fazla veriyorum.’ de! Râzı olmazsa, ona bahçeden şu kadar
daha fazla ver!” buyurdu. Yahudî, bahçeye gidip gördü ve beğendi. Hz. Ömer
(r.a.) ona, Peygamberimiz (s.a.v.)’in dediği kadar hurma verdi. Emredilen
fazlayı da ödedi.

Yahudî hurmaları teslim alınca: “Ben, şahâdet ederim ki: Allâh'tan başka ilâh
yoktur! Hz. Muhammed (s.a.v.) de, Allâh'ın Resûlüdür!” dedikten ve
Peygamberimiz (s.a.v.)’in, Tevrât'ta son derece halîm olarak tavsif edildiğini
gördüğünü ve sırf bunu anlamak için, bu şekilde hareket etmiş olduğunu
açıkladıktan sonra, Hz. Ömer (r.a.)’e: “Sen, şâhid ol ki, bu hurma ile malımın
bir kısmını müslümânların yoksullarına bağışladım!” dedi.

**(M. Âsım Köksal (rh.a.), İslâm Tarihi, 8-9.c. 290-291.s.)**

**26 TEMMUZ 2007**

**HANGİ ÖZÜRLER CEMAATE GİTMEMEYİ**

**MUBAH KILAR?**

Aklı olan, bülûğ çağına eren, hür olan ve zorluk çekmeksizin topluca namaz
kılmaya gücü yeten müslüman erkeklerin toplanıp cemaatle cuma namazını
kılmaları farz, bayram namazlarını kılmaları vacibdir. Diğer farz namazları
cemaatle kılmaları ise, müekked sünnettir.

(İmam Ahmed ibn-i Hanbel ile Ebû Sevre ve Dâvudi Zahirî (r.a.e.) ile diğer
bazı müctehidlere göre vacibdir. Cemaatın farzı ayn olduğunu söyleyenler de
vardır.) Cemaatle namaz kılmanın sevabı, yalnız başına namaz kılmanın
sevabından yirmi yedi kat fazladır.

Bir özür bulunmadıkça cemaata devam etmelidir. Devam edilmemesini mubah
kılacak özürler, teyemmümü mubah kılacak derecede olan hastalıklardır. Felce
uğramak, yürüyemeyecek kadar yaşlı olmak, kör olmak, haksız yere saldırıya
uğramaktan korkmak, şiddetli yağmur ve çamur bulunmak, soğuk ve karanlık hali
olmak, hizmet etmeye mecbur olduğu ve ayrıldığı zaman zarar göreceği bir hasta
bulunmak, yolculuğa çıkma hazırlığı ile uğraşmak gibi sebeblerdir. Din
ilimleri ile uğraşıp kitab yazmak, fıkıh öğrenip öğretmek de, bu özürlerden
sayılır. Bununla beraber devamlı olarak, bu meşguliyet yüzünden, cemaatı terk
etmek doğru değildir.

Yalnız gevşeklik ve tembellik yüzünden cemaatı terk edip duran kimse, cezaya
hak kazanır, şahidliği kabul edilmez. İmam bid'at ehlinden olduğu için cemaatı
terk eden kimse ise, cezaya hak kazanmaz. Cemaata devam etmek istediği halde,
haklı bir özürden dolayı muntazam bir şekilde devamdan mahrum kalan kimse de,
niyetine göre cemaat sevabına kavuşur.

**(Ömer Nasuhi Bilmen, İslâm İlmihali, 136-143.s.)**

**27 TEMMUZ 2007**

**BİR GÖNÜLDE İKİ MUHABBET OLMAZ**

Medine halkı arasında anlatılan şu hikâye çok meşhurdur: Anadolu tarafından
Sadık bir Hak ve Peygamber (s.a.v.) aşığı gelip Medine'ye yerleşmiş. Orada
evlenmiş, uzun müddet ikâmet ettiği için Hücre-i Şerîfte bir hizmet ile
şereflenmiş. Bir zaman sonra humma hastalığına tutulmuş. Hummanın ateşi ile
yanıp tutuşurken birgün hatırına gelmiş ki “şimdi Anadoludaki vilayetimde
olsaydım ve şu filan yoğurttan bir tas ayran içseydim...” Bu düşünceleri
içinden geçirmiş, ama lisanıyla ne kendi kendine ne de başkasına birşey
dememiş. O gece Resûlullah (s.a.v.) (âlem-i rûhaniyette) Şeyhül-Harem'e şöyle
buyurmuşlar: “Burada bizim filan hizmetimizi, hacılar ile gelecek olan filan
adama ver” demiş? Şeyhü’l-Harem hürmet ve edeb ile “Ya Resûlallah, o hizmete
ümmetinizden Medine'de oturan filan kimse bakmaktadır...» deyince (s.a.v.)
Efendimiz, şöyle buyurmuşlar: “O kimseye bizden selam eyle, varsın vilayetinde
ayran içsin!” Ertesi gün Şeyhü’l-Harem hasta olan o zatın evine gitmiş,
Peygamber (s.a.v.)’in emrini tebliğ etmiş.

Bir gönülde iki muhabbet olmaz. Eğer bir kimse Medine'ye yerleşip Resûlullah
(s.a.v.)’e komşu (mücavir) olmak isterse kendisini başka şeylerin sevgisinden
temizlemesi gerekir. Bu meselede İmâm-ı A‘zam (r.a.) Efendimizin sözü üzere
hareket etmek lâzımdır. Buyurmuşlar ki: “Bizim için hayırlı olan
şudur:Medine'de olup da gönlümüz Bağdad'da olmaktansa, biz Bağdad'da olalım da
gönlümüz Medine'de olsun...”

Allâh (c.c.) gönlümüzden diğer bütün muhabbetleri çıkartsın ve kendi aşkıyla
Resûlü (s.a.v.)’in muhabbetini doldursun. Amin...

**(Derviş Ahmet Peşkarî, Tayyibetü'l Ezkâr, 44-45.s.)**

**28 TEMMUZ 2007**

**İNSANIN KENDİNİ ÖLDÜRMESİ (İNTİHAR)**

Allâhü Te‘âlâ buyurdu ki:

“Kendinizi öldürmeyin, şübhe yok ki, Allâh sizi çok esirgeyicidir. Kim
(haddini) aşarak ve haksızlık ederek bunu yaparsa biz onu ateşe sokacağız. Bu
da Allâh'a göre pek kolaydır.” (Nisa s. 29-30)

Vahidî bu âyetin tefsirinde şöyle diyor: “Birbirinizi öldürmeyin. Çünkü
dîniniz birdir. Siz tek bir can gibisiniz”. Bu İbn-i Abbas (r.a.) ve pek çok
bilginin yaptığı bir tefsirdir. Bir grup âlim ise âyet, insanın kendi kendini
öldürmesini menetmektedir, demişlerdir.

Cündüb b. Abdullâh'dan Resûl-i Ekrem (s.a.v.)’in söyle buyurduğu rivayet
olunmuştur:“Sizden önce geçen ümmetlerden birisinde bir kişi vardı. Onun
vücudunda yaralar bulunuyordu. Yaraların elemine (acısına) dayanamamış, bir
bıçak alarak elini kesmiş ve kan kaybından nihayet ölmüştü. Allâhü Te‘âlâ:
Kulum kendi kendine (ölüme teşebbüs ederek) beni geçti (takdirime karşı
geldi). Ben de ona cenneti haram kıldım, buyurdu.” Bu hadîs-i şerif Buhârî ve
Müslim'in Sahih'lerinde mevcuttur.

Ebû Hureyre (r.a.)'den yapılan rivayete göre Resûlullâh (s.a.v.) şöyle
buyurmuştur:“Kim ki keskin bir âletle kendini öldürürse o kimse, cehennem
ateşinde elindeki bıçağı karnına saplayarak sürekli azab olunur. Kim ki,
kendini zehirlerse, bu da cehennem ateşinde elindeki kadehteki zehri içerek
muhalled (ebedî) bir sûrette azab olunur. Kim ki kendini bir dağın tepesinden
atarak intihar ederse, o da cehennem ateşine kendini atarak ebedî ta'zib
olunur (azab görür).” (Buhârî)

Dahhak b. Sabit’in rivayet ettiği hadîste Resûl-i Ekrem (s.a.v.)'in şöyle
buyurduğu ifade olunmuştur: “Mü'mine la‘net okumak, onu öldürmek gibidir. Bir
mü'mine küfür isnadında bulanmak da onu öldürmek derecesindedir. Kendini
birşeyle öldüren Kıyamet gününde onunla azab olunur.”

Rivayet olunan sahih bir hadîste belirtildiğine göre harpte aldığı yaranın
ıztırabına dayanamayıp kendini kılıcının üzerine atarak intihar eden bir şahıs
hakkında Resûl-i Ekrem (s.a.v.): “O cehennemliklerdendir.” buyurmuştur.

**(İmâm-ı Zehebî, Büyük Günahlar, 111.s.)**

**29 TEMMUZ 2007**

**SÜNNETİN KUR‘AN’I AÇIKLAMASI**

Beyhakî, Yahya b. Kesir'den nakletti ki; Yahya şöyle dedi: “Sünnet Kur‘an
üzerine bir hüküm koyucu olarak inmiştir. Kur'an ise sünnet üzerine bir hüküm
koyucu olarak inmemiştir.” Bunu Dârimî ve Said b. Mansur da naklettiler.

Beyhakî dedi ki:

“Yukarıda zikredilen hadîsten “Sünnet Kur‘an’a muhalif olabilir.” şeklinde bir
anlaşılma çıkarılmamalıdır.

Bu hadîsin ma‘nâsı; Sünnetin Kur‘an’ı açıklayıcı olması yönüyle ele
alınmalıdır. Allâh (c.c.) bunu Kitabının şu buyruğu ile belirtmiştir:

“Sana zikri (Kur'an’ı), insanlara açıklayasın diye indirdik…” (Nahl s. 44)

Kur'an’da aslı bulunan şeyi açıklayıcı olan sünnettir, bu sebeple sünnetler
hiçbir zaman Kur'an’a muhalif değildir.”

Ben ise bu konuda şunu söylemek isterim ki:

Kur‘an’ın sünnete olan ihtiyacından şu ma‘nânın anlaşılması gerekir: Şüphesiz
sünnet, Kur‘an’ın mücmel (kapalı) âyetlerini açıklayıcı ve ayırıcı bir
niteliktedir. Zira Kur‘an’da bazı gizli, kapalı durumların olduğu kesindir,
işte Resûlullâh (s.a.v.)’e indirilen Kur‘an; bilinen derinliklerinin,
gizliliklerinin, insanların anlaması için, açıklanması açısından, sünnete
muhtaçtır.

Sünnetin Kur‘an üzerine hüküm koyucu olmasından da şu ma‘nânın anlaşılması
gerekir: Her ne kadar öz bir şekilde anlatımla çok şeyi kasdetme açısından
sünnet Kur‘an’ın seviyesine çıkamasa da, Kur‘an, sünnet için açıklayıcı ve
hüküm koyucu değildir. Çünkü sünnet kendiliğinden açık ve anlaşılırdır.
Sünnet, Kur‘an için bir açıklayıcı durumundadır. Açıklayıcı durumunda olan
şeyin, açıklanan şeyden daha geniş, daha anlaşılır ve daha açıklayıcı olması
her akıl sahibi tarafından bilinen bir gerçektir. Allâh (c.c.) en iyisini
bilendir.

**(İmam-ı Suyutî, Akidede Sünnetin Yeri, 67-68.s.)**

** **

**30 TEMMUZ 2007**

**BU ÜMMETİN CEZASI**

El-Muvatta’da İbn-i Mes’ud (r.a.)’den rivayet edildiğine göre birisine şöyle
demiştir: “Sen şimdi öyle bir zamanda bulunuyorsun ki, fakihleri çok,
okuyucuları az, Kur’an kanunları belleniyor, isteyen az, veren çok. Namazı
uzatıyor, hutbeyi kısaltıyorlar, hevâ ve heveslerinden önce amellerini izhâr
ediyorlar. Fakat insanlara öyle bir zaman gelecek ki; fukahası az, kurrâsı çok
olacak, Kur’an harfleri bellenecek, Kanunları zayi’ olacak, isteyen çok, veren
az olacak, hutbeyi uzatacaklar, namazı kısaltacaklar, amellerinden önce hevâ,
heveslerini izhâr edecekler.”

Benî İsrâîl’e gelen belâ ve hüsranlar, ihsân-ı ilâhînin kadrini
bilmediklerinden, ni‘mete küfran ile mukâbele etdiklerinden, firkati vuslata
tercîh etdiklerindendir. Bizden evvelki ümmetlerin cezâsı bedenlerini muhatap
alan bir ceza olup yere geçirilmek ve sûreti değiştirilmek idi. Bu ümmetin
cezası da kalblerinin sıfatının değiştirilmesidir. Kalblere verilen ceza,
cesedlere verilen cezadan daha şiddetlidir: “Onların gönüllerini ve gözlerini
değiştiririz de sanki ona evvelce hiç îman etmemişe çeviririz. Ve tuğyanları
(azgınlıktan) içinde sergerdan (şaşkın) bırakıveririz onları.” (En’am s. 110)

Büyükler demişlerdir ki: Kalbin ulvî sıfattan ebediyyen mahrum kılınmasının
alâmetleri üçdür:

1- İbâdetin lezzetini almaz,

2- Ma‘sıyyetten korkmaz,

3- Kimsenin ölümünden ibret almaz. Gün geçtikçe dünyâya rağbeti ve teveccühü
artar.

Avf bin Abdullah demiştir ki: Bazı ehl-i hayır birbirlerine yazdıkları
mektuplarda üç şeyi yazarlardı:

1- Âhirete çalışanın dünyâ işlerini Allâh kefîli olarak kolaylaştırır.

2- Kendisiyle Allâh arasındaki muâmelâtını düzgün yapanın insanlarla
muamelâtını Allâh düzeltir.

3- İçini ıslâh edenin dışını Allâh ıslâh eder.

**(Hz. Mahmûd Sâmî Ramazânoğlu (k.s.),**

**Bakara Sûresi Tefsiri, 138-140.s.)**

** **

** **

**31 TEMMUZ 2007**

**OSMÂN GÂZÎ'NİN VASİYETİ**

Dâr-ı bekâya göçerken Oğlu Orhan Gâzî, Ahî Şemsüddîn, Ahî Hasan Saltuk ve
Turgut Alp ve Çandarlı Halîl'e şu vasiyyeti yaptı: “Benim oğullarıma ve
dostlarıma birinci vasiyetim; dâima gazâ ve cihâd sünnetini ikâme ve Nebî
(s.a.v.)'in dînini kuvvetlendirerek devâm ettirmektir. Tam bir kuvvet ve
kudretle Nebî (s.a.v.) Efendimizin sancağını Livâ-yı şerîfini yükseltiniz.
İslâm'a hizmet âdetini kullanılmaz hâle getirmeyiniz. Çünkü Cenâb-ı Hakk, bu
zaîf kulunu, beldeleri feth ve İslâmın âdetlerini öne geçirmeğe ve üstün
tutmak üzere teyid buyurdu. Bu hânedânda cihâd kanunlarının ve dîne hizmetin
dâimi ve istikrarlı olacağını ümîd ederim. Bu hânedânın evlâdından,
torunlarından, tâbîlerinden, müntesiblerinden her kim bu kavmin yolundan
gitmez ve adaletle şerîate hizmet etmezse mahşerde Peygamber (s.a.v.)
Efendimizin şefâatlerinden, pederine kavuşmaktan mahrûm ve  uzak kalır. Sonra
Orhan Gâzî'ye dönerek:

“Dînî ve dünyevî hâdiselerin, eğlenceye dâir ve ma'nevî taleblerin cümlesinde,
amellerinde, işlerinde, her türlü hâl ve fiillerinde dâima Şeri'at-ı
Mutahharaya uy ve onu uyulacak tek ölçü kabul et.

Mübhem ve meçhûl işlerinde Allâh ve Resûlü (s.a.v.)'in emirlerine ve Şeriât
imâmlarının yol gösterciliği ve sağlam derin ve geniş bilgili âlimlerin
sözleriyle amel et ki bu vasiyet hayırları toplayıcı ve bütün saâdetleri içine
alıp kuşatmaktadır.

Adâleti bütün işlerinde esâs kabûl et. Merhamet ve ihsân melekesiyle donan ki
bu sultânlığın şereflerindendir. Reise, baş olan kimseye Allâh'ın  kullarının,
Allâh’ın ihsânlarından nefsine ortak ve hisse sâhibi görmek gerekir. Böyle
olursa reis olan kimse Allâh’ın dergâhındaki sevgililerden mahbûblardan olur.

Elinin altındaki insanlara, hatta mahlûkata dahî merhamet ve şefkat et.
Mücâhidlerin başlarını, idaren altındaki bütün halkı ve sana tâbi olanların
tamâmını ve bütün askerlerini kendi evlâd ve akrabâların derecesinde tut,
kabul et.

Oğul, ben öldüğüm vakit, beni Bursa'da şol gümüşlü kubbenin altına koyasın. Ve
bir kimse sana Allâh'ın buyurmadığı sözü söylerse sen onu kabul etme, eğer
bilmezsen Allâh ilmini bilene sor.” dedi ve rahmet-i Rahmâna kavuştu.

**(Ziyâ Nûr Aksun, Osmanlı Tarihi 1.c., 26.s.)**

** **

** **

**1 AĞUSTOS 2007**

**PEYGAMBER (S.A.V.) EFENDİMİZ**

**ŞİFÂ KAYNAĞIDIR**

El-Ukeylî Habib b. Fudeyk’den (Fureyk de deniyordu bu zâta): Babamın gözleri
kör olmuştu. Hiçbir şeyi göremiyordu. “Resûlullâh (s.a.v.) gözlerine okudu ve
gözleri iyileşti. Seksen yaşına girdiği halde iğneye iplik geçirdiğini
gördüm.”

Hüseyin oğlu Kulsum (r.a.)’e Uhud günü ok atılmış ve boğazında yara açılmıştı.
“Peygamber (s.a.v.) okudu, üfledi ve yara iyileşti.” Abdullâh b. Uneys
(r.a.)’den: Yüzündeki ve başındaki yarasına okudu ve yara iltihaplanmadı.
Hayber günü Alî (k.v.)’in gözlerine okudu ve gözleri hemen iyileşti. Hayber
günü Seleme b. Ekvâ (r.a.)’in yarasına nefes etti ve yarası derhal iyileşti.

Zeyd b. Mu‘az (r.a.)’in ökçesine kılınç isâbet etmişti. Onu da Allâh (c.c.)’ün
inâyeti ile iyileştirdi.

Hazreti Alî (k.v.) ayağından yakınıyordu. Onun için de Peygamber (s.a.v.) duâ
buyurdu:

“Allâhım, ona şifâ ver, ona âfiyet ver!” dedi ve ayağını ona değdirdi, ondan
sonra Alî (k.v.) ayağında herhangi bir sancı hissetmedi.

Bedir’de, Muavviz b. Afrâ (r.a.), Ebû Cehil tarafından kesilen elini taşıyarak
Resûlullâh (s.a.v.)’in huzûruna geldi. Resûl (s.a.v.) elini okudu ve yerine
yapıştırdı, eli derhal yerine yapışıp kaldı.

İbn Vehb rivâyet etmiştir: Bedir günü, Hubeyd b. Yesaf (r.a.) boynundan
öylesine yaralanmıştı ki nerede ise bir tarafı göçecekti. Ona nefes buyurdu ve
ayrılan kısmı (mübârek eli ile) birleştirdi. Adam iyileşti.

Has’am’dan bir kadın konuşamayan bir çocuğunu Allâh Resûlü (s.a.v.)’e getirdi.
Kendisine bir su getirildi. Ağzını çalkaladı, ellerini yıkadı. Sonra kadına
verdi, çocuğa bu suyu sürmesini ve içirmesini emretti. Çocuk (ondan sonra
biiznillâhi azze ve celle) iyileşti. Herkesin aklını geride bırakacak derecede
de akıllandı.

**(Kadı ‘Iyâz (rh.a.), Şifâ-i Şerîf, 322-324.s.)**

** **

** **

**2 AĞUSTOS 2007**

**VÂİZİN UYMASI GEREKEN HUSUSLAR**

Va‘z edenin, her şeyden önce, kendi özünde sâlih bir kimse olması gerekir.

Eğer o, sâlih bir kimse olmazsa, aklı başında olanlar ondan kaçarlar. Ona
ancak sefihler tâbi olurlar. Bu ise, âlemin bozulmasına sebep olur. Sonra,
söylediği sözler, kalplere tesir etmez.

Va‘z eden kimse şüpheli şeylerden sakınmalı. Kendi gözünde sahih olmayan
hiçbir sözü insanlara anlatmamalı. Nitekim, bu konuda, Hz. Ali (r.a.),
Resûlullâh (s.a.v.)'den naklen şöyle anlattı: “Bir kimse, bir söz anlatırken,
onun yalan olduğunu bilirse o yalancının biridir.”

İnsanları usandıracak kadar vaaz meclisini uzâtmamalı. Böyle bir şey ilmin
bereketini götürür. Bu mânâda, Abdullah b. Mes'ud (r.a.)'un şöyle dediği
anlatılır:“Kalplerin şenliği ve ikbali vardır. Onun dostluğu ve idbarı
(düşkünlüğü) vardır. Cemaat sana yöneldiği zaman, konuş.”

Zührî, Resûlullâh (s.a.v.)'in şöyle buyurduğunu anlattı: “Kalpleri, saat saat
dinlendiriniz.”

Va‘z eden kimsenin mütevazi, yumuşak huylu olması îcâb eder. Kibirli, sert ve
katı kalpli olmamalı. Çünkü, tevazu ve yumuşak huyluluk; Resûlullâh
(s.a.v.)'in huyu idi. Şu âyet-i kerime bu konuyu açıklar: “O zaman, Allâh'ın
rahmeti iledir ki, sen onlara karşı yumuşak davrandın. Eğer, sert ve katı
kalpli olsaydın; hiç şüphesiz çevrenden dağılırlardı...” (Âl-i İmran s.159)

Vâiz, insanlara namazın ve orucun faziletini anlattığı zaman, başta kendisinin
onlarla amel etmesi icap eder. Tâ ki, şu âyet-i kerime ile anlatılan
kimselerden olmasın: “...İnsanlara iyiliği emrediyor, kendinizi unutuyor
musunuz...” (Bakara s. 44)

Hz. Alî b. Ebî Talib (r.a.) birini gördü, halka va‘z ediyordu. Sordu:

“Nâsih ve mensuh âyetler hususunu bilir misin?”

“Hayır.” deyince şöyle dedi:

“Helâk ettin; helâke gittin.”

**(Ebu’l-Leys Semerkandî (rh.a.), **

**Bostanü-l Ârifîn, 775-776.s.)**

**3 AĞUSTOS 2007**

**HADÎS-İ ŞERÎFLERİN KUR’AN’A ARZ EDİLMESİ**

Hamd, bağlılığımız ve güvenimiz kendisine olan Allâhü Te‘âlâya, Sâlat ve Selâm
da, Allâh'ın kulları içerisinden seçip çıkardığı kulu ve Resûlü, Muhammed
(s.a.v.)’e olsun.

Önceden müslümanların tartışmasız kabul etmiş oldukları bir konu, şu zamanda
müslümanları şüpheye düşürmek için konuşulmaya başlandı. Konuşulmasına
başlanan bu konu, fasık, zındık bir râfizî'nin şu sözüdür; “Resûlullâh
(s.a.v.)'in sünnetleri hüccet (delil) teşkil etmez. Tek delil Kur'an-ı
Kerîm’dir.” Bu sözünü kuvvetlendirmek için de şu hadisi, kendi lehine delil
getirdi:

“Size benden bir hadis geldiği zaman onu Kur’an'a arz ediniz. Hadîsin aslını
Kur’an’da bulursanız alınız. Kur’an’da aslını bulamazsanız kabul etmeyiniz.”

İmam Beyhakî (r.a.), Hadîsi Kur‘an’a arzetme hakkında nakledilen hadîsin,
sahih olmayıp batıl bir haber olduğunu ve o, hadîsin kendisini de çıkmaza,
geçersizliğe sürüklediğini beyân etmiştir. Çünkü Kur’an’da, Hadîs'in Kur’an’a
arzedilmesi gerektiğini ifade eden bir âyet yoktur. Hem de bu kişiler, hadisi
kabul etmedikleri halde yine kendi sapık düşüncelerine hadîsten delil
getirerek bir çelişkiye düşmekte ve hem davalarının hem de kendilerinin
yalancı olduklarını ortaya koymaktadırlar.

Usûl âlimlerince bilinen şartlar çerçevesinde, Resûlullâh (s.a.v.)'in
hadislerini (ister söz, ister amel olsun) kim delil olarak kabul etmezse, o
kişi İslâm milletinden çıkıp, kâfir olmuştur. O kişi ya yahudî ve
hıristiyanlarla ya da diğer kâfir zümrelerin biriyle haşrolunacaktır.

**(İmam-ı Suyutî (rh.a.), Akidede Sünnetin Yeri, 3.s.)**

**4 AĞUSTOS 2007**

**HAZRET-İ PEYGAMBER (S.A.V.)’İN**

**YÜKSEK TEVAZUU**

Peygamber (s.a.v.) Efendimiz, yaratıkların en şereflisidir. O kadar yüksek
mertebesiyle beraber pek ziyâde mütevazî idi. Fakirleri ve zayıfları daima
okşar, misafirlerinin altlarına kendi mübarek elbiselerini döşeyecek kadar
ikramda bulunurdu. Bir meclise girince, nerede boş yer bulursa orada oturmak
ister, bulunduğu meclislerde elbisesini toplu tutup etrafa yaymazdı. Bununla
beraber bulunduğu meclislerde herkesden çok vakarını korurdu. Söze gerek
görmedikçe susardı. Gülmek gerekince, tebessümle yetinirdi. Huzurlarında
bulunanlar da son derece edebe riayet eder, başlarını aşağıya eğerlerdi.
Konuşurken seslerini yükseltmezlerdi. Gülmeleri de tebessümü aşmazdı.
Peygamber (s.a.v.) Efendimiz acizlere, yoksullara o kadar iltifat ve tevazu
gösterdiği halde, kendileri ile görüşmelerde bulunduğu hükümdarlara karşı asla
tezellül (küçülme) göstermez, Risalet makamının ulviyetini korumadan hiç bir
zaman geri durmazdı.

Kayserlere, Kisralara gönderdiği mektuplarında daima mübarek ismini önce
belirtir, “Allâh’ın kulu ve Peygamberi Muhammed (s.a.v.) tarafından Rum büyüğü
Hirakl’e” şeklinde yazdırırdı. Kendilerini hiç çekinmeden İslâm dînine davet
ederdi. Kabul etmedikleri takdirde, azaba uğrayacaklarını, saltanatlarının
ellerinden çıkacağını kendilerine açıkça duyururdu.

**(Ömer Nasûhî Bilmen, Büyük İslâm İlmihali, 531.s.)**

Hz. Peygamberimiz (s.a.v.): “Ben kral değilim. Mekke’de kuru et yiyen bir
kadının oğluyum.” buyurmuştur. O (s.a.v.), çok büyük tevazu‘ sahibidir. Her
tabakadaki müslümanların gönlünü alıp onlarla şakalaşırdı.

Hz. Âişe (r.a.) anlatıyor: “Resûlullâh (s.a.v.) de bir insandı. Elbisesini
temizler, koyununu sağar, kendi işlerini görürdü.” İbn-i Abbas (r.a.)
anlatıyor: “Resûlullâh (s.a.v.) yere oturur, yemeğini yerde yer, davarını
kendi sağar, bir kölenin arpa ekmeğine yaptığı davete icabet ederdi.
Zayıfların ihtiyaçlarını da görürdü.”

**(M. Yusuf Kandehlevî, **

**Hadislerle Müslümanlık, 3.c., 1162.s.)**

**5 AĞUSTOS 2007**

**EBÛ EYYÛB (R.A.)’İN HADÎS İLMİNE**

**OLAN HASSASİYETİ**

Halid bin Zeyd Ebû Eyyûb el-Ensârî (r.a.) Mısır'ın fethinde de İslâm ordusuyla
beraber bulunmuşlardır. Ve bir târihte Ebû Eyyûb el-Ensârî (r.a.) Mısır'a
teşrif etdiğinde Utbe b. Âmir (r.a.)'i ziyaret etmişti. Bu zat, sesi gayet
güzel olduğu için, Kur’an okurken dinleyenleri gaşyederdi (kendinden
geçirirdi). İlm-i farâize de âşinâ idi. Deniz muharebelerinde de bulunmuştu.
İbn-i Abbas, Ebû Eyyûb el-Ensârî ve Ashab ve Tabiînden (r.a.e.) bazıları Ukbe
bin Amir (r.a.)'den hadîs rivayet etmişlerdir.

Ukbe bin Amir (r.a.)’in bir Hadîs-i Şerîfi rivayet ettiğini Ebû Eyyûb (r.a.)
işitince kendisinden sual etmiş.

Ukbe (r.a.) dedi ki:

“Kardeşim, bu hadis'in râvisi şimdi Mısır Valisi bulunan Mesleme bin Muhalled
(r.a.)'dir. Ona bir sor bakalım.”

Ebû Eyyûb (r.a.) doğruca Mesleme bin Muhalled'in konağına geldi. Selâm verdi.

“Benim sana gelişimin sebebi bir Hadîs-i Şerîfdir.” dedi. “Çünkü bu Hadîs-i
Şerîfi senden ve benden başka Resûlullâh (s.a.v.) Efendimizden işiten
kalmamıştır.” dedi. Mesleme de Hadîs-i Şerîfi aynen okuyarak:

“Evet ben bu Hadîs-i Şerîfi Resûlullâh (s.a.v.)’den böylece işitdim.” dedi.
Bunun üzerine Ebû Eyyûb (r.a.):

“Sadakte” yani doğru söyledin, diyerek tasdik etti. Ve doğruca Medine'ye avdet
eyledi.

İşte gerek Ashab-ı Kiram (r.a.e.) ve gerekse Tabiîn-i zevi’l ihtirâm ve
gerekse onlara tâbi olan ulemâ-i ümmet kendileri için Kur'an-ı Kerim'in
hıfzından sonra en büyük şeref ve meziyyet olan sünnet-i seniyye’nin, yani
Hadîs-i Şerîflerin hıfz u zabtına son derece himmet sarf ve gayret
etmişlerdir.

Bundan dolayıdır ki, Ashâb-ı Kirâm (r.a.e.) ve ulema efendilerimiz o
tarihlerde seyahatin müşkilâtına bakmayarak Hadîs-i Şerîf rivayeti ve bir
âlimin ağzından dinlemek azm u aşkıyla İslâm memleketlerinin şarkından
garbına, garbından şarkına kadar sefer zahmetine katlanmışlardır.

**(Hz. M. Sâmî Ramazanoğlu (k.s.), **

**Ashâb-ı Kiram, 1.c., 85.s.)**

**6 AĞUSTOS 2007**

**HAMDETMEK**

Hamd, övülmeye lâyık olan zatın kemâlinin açıkça ortaya konulmasıdır. Yüce
Allâh (c.c.)’ün kemâli, O (c.c.)’ün sıfatları, fiilleri ve eserleridir.

Dâvud-i Kayseri bunu şöyle anlatıyor: Hamd; sözle, fiille ve yaşantıyla olur:

Sözlü hamd: Yüce Allâh (c.c.)’ün kendisini, veya peygamberlerinin O (c.c.)’ü
övdüğü şekilde, dille yapılan hamd ve övgüdür.

Fiilî hamd: Kişinin bedenî olarak ibadet ve hayırlar yapmasıdır. Allâh’ın
rızâsını gözeterek ve ona yönelerek, bir kimsenin dille Allâh (c.c.)’e
hamdetmesi ve O (c.c.)’ü övmesi nasıl gerekliyse, her durumda bütün
organlarıyla Allâh (c.c.)’e hamdetmesi ve O (c.c.)’ü övmesi de öylece
gereklidir. Nitekim Hz. Peygamber (s.a.v.) şöyle buyurmuştur:

“Her durumda Allâh’a Hamdolsun.” (Ebû Dâvud)

İşte bu da ancak, her organın yaratılmış olduğu amaç doğrultusunda
değerlendirilmesiyle sağlanabilir. Meşru bir şekilde Allâh (c.c.)’e kullukta,
nefsin hoşnutluğunu ve lezzetlerini istemek için değil, Allâh (c.c.)’ün emrine
imtisal için yapılır.

Hâlî, yani yaşantıyla sergilenen hamd: Bu kalb ve ruhtaki iman derecesine
göredir. Kişinin ilim ve amel açısından olgunluğa erişmesi, ilâhî ahlâkı
yaşantı haline getirmesiyle kazanılır. Çünkü insan Allâh (c.c.)’ün ahlakıyla
ahlâklanmakla emr olunmuştur.

Hamd;kapsam olarak duâ, şükür ve övgüyü içerir. Bundan dolayı Allâh (c.c.),
‘lillahi’de senâ ile, ‘rabbi’l-âlemîn’de şükürle, ‘errahmânirrahîm, maliki
yevmiddîn’de, de medihle, kendisine hamdederek kitabına başlamıştır.

**(İsmail Hakkı Bursevî, Rûhu’l-Beyân Tefsîri, 1.c.,37.s.)**

**7 AĞUSTOS 2007**

**KOSOVA ZAFERİ VE 1. MURAD HÂN (HÜDÂVENDİGÂR)**

Bulgaristan harekâtını muvaffakiyetle tamamlayan Vezîriâzam Ali Paşa,
Yanbolu'ya gelen Sultan Murâd Hân ile görüşerek, durumu arz etti. Durum
değerlendirmesi yapılıp ordu süratle Priştine'ye doğru harekete geçti.
Yollarda yerli ahâlinin mal, mülk, can ve ırzına karşı hiç bir tecâvüz
yapılmadan Kosova'ya gelindi. Yağma ve tahribatın yapılmaması, Balkan
milletlerini Osmanlının güzel ahlâkına ve adaletine hayran bıraktı. Üsküp ile
Priştine arasındaki Kosova'da müttefik Haçlı ordusuyla karşılaşılıp muharebe
nizâmı alındı. 8 Ağustos 1389 muharebe öncesi Kosova'da şiddetli fırtına vardı
ve o gün Berât Gecesiydi. Akşam çadırına çekilen Sultan Murâd Hân, Berât
Gecesini ihya edip namaz kıldı. Kur'ân-ı kerîm kıraat ettikten sonra,
seccadesinin üzerinden kalkmadan târihe geçen şu duayı okudu: "Ey Rabbim! Bu
fırtına, şu âciz Murâd kulunun günahları yüzünden çıktıysa, masum askerlerimi
cezalandırma. Onları bağışla.. Allâhım.. Onlar ki, buraya kadar, sâdece Senin
adını yüceltmek, İslâm dînini kâfirlere duyurmak için geldiler. Bu fırtına
âfetini, onların üzerinden def eyle.. Senin şânına lâyık bir zafer
kazanmalarını nasip eyle. Onlara öyle bir zafer kazandır ki, bütün Müslümanlar
bayram ede.. Müslümanları mansûr ve muzaffer eyle. Ve dilersen o bayram
gününde şu Murâd kulun sana kurbân olsun.. Önce beni gazi kıldın, sonra şehit
et.."

Fırtına dinip, 9 Ağustos 1389 günü yapılan Kosova Meydan Muharebesinde Birinci
Murâd Hân büyük bir zafer kazandı. Sırp devletinin yıkılıp, Balkanların Türk
hâkimiyetine geçişini sağlayan Kosova Zaferinden sonra, Sultan Murâd Hân,
devrin an'anesince muharebe meydanını dolaşmaya başladı. Bu sırada Miloş
Obiliç adında yaralı bir Sırp asilzadesi tarafından hançerlenerek şehit
edildi. İslâmın cihâd emrini yerine getirmek ve Osmânlı'nın şânını yükseltmek
için, târihî kaynaklarda otuz yedi gaza yaptığı yazılır.

**(Yeni Rehber Ansiklopedisi, 13.c. 373.s.)**

** **

** **

**8 AĞUSTOS 2007**

**Mİ‘RÂC GECESİ**

Cenâb-ı Allâh’ın emriyle Sevgili Peygamberimiz (s.a.v.) “Burak” adı verilen
semâvî bir binek ile bu gecede Mescîd-i Harâm’dan, Mescid-i Aksâ’ya gitmiştir.
Yolculuğun başlangıcını, Resûl-i Ekrem (s.a.v.) Efendimiz şöyle
anlatmışlardır: “Ben Kâ‘be’de, Hicr-i İsmâîl’de, uyku ile uyanıklık arasında
bulunduğum bir sırada, bir de baktım; Cibrîl (a.s.) bana Burak’ı getirdi.”
Böylece başlayan yolculuk bir gece içinde tamam olmuştur. Peygamberimiz
(s.a.v.) Mescid-i Aksâ’da iki rek‘at namâz kılmıştır. “Bana peygamberler
gösterildi; onlara, imâm olarak namâz kıldırdım.” diyerek Mescîd-i Aksâ’daki
namâzı ta‘rîf etmişlerdir. Sonra yine Cebrâil (a.s.) ile birlikte semâya
yükselerek “Sidretü’l-müntehâ” denilen kısma geldiği zamân Cebrâil (a.s.),
Sevgili Peygamberimiz (s.a.v.)’e: “Yâ Resûlallâh, artık ben ileri gidemem.
Eğer bir parmak ileri gidersem yanarım. Daha ilerisi Allâh’a ve Habîbine
âiddir.” demiştir. Bundan sonra Peygamberimiz (s.a.v.) “Refref” adı verilen
vasıta ile bu ulvî seyahâta devam ederek arş, kürsî, cennet, cehennem gibi
varlıkları seyretmişlerdir.

**(Tebliğ Gazetesi)**

** **

**Mİ‘RÂC-I NEBEVÎ (S.A.V.)**

Resûlullâh (s.a.v.)’in mi‘râcı hicretten bir sene veyâ onsekiz ay evvel vukû‘
bulmuştur. Rûh ve cesetle berâber gerçekleşmiştir. Ebû Seleme (r.a.) der ki:
“Mî‘râc, İsrâ vak‘âsı üzerine müşrikler fitne buhrânına düşerek âdeta deli
gibi oldular. Ebû Bekir (r.a.)’in yanına koşarak Resûlullâh (s.a.v.)’in:
İsrâ’ya dâir verdiği haberi Ebû Bekir (r.a.)’e söylediler.” Ebû Bekir (r.a.)
de onlara: “-Muhammed (s.a.v.)’in doğru sözlü olduğuna kanâatım vardır. Bu
kanâatımı size de bildiririm.” dedi. Müşrikler: “Demek Muhammed (s.a.v.)’in
bir gecede Mescid-i Aksâ’ya gidip sonra dönüp geldiğini sen de tasdîk
ediyorsun?” dediler. Ebû Bekir (r.a.) de: “-Evet tasdîk ediyorum. Değil böyle,
bundan daha ziyâde uzaklarına da, meleklerin gökten haber getirdiklerine de
inanmışımdır.” dedi.

**(Hz. Mahmûd Sâmî Ramazânoğlu (k.s.), **

**Musâhabe, 3.c., 29.s.)**

**9 AĞUSTOS 2007**

**Mİ‘RÂC GECESİNDE KILINACAK NAMÂZ VE OKUNACAK DUÂ**

Receb-i şerîfin yirmi yedinci gecesi on iki (12) rek‘at namâz kılınır. Her iki
rek‘atta bir selâm verilir. Her rek‘atta bir (1) Fâtiha ve on bir (11) İhlâs
okunur. Namâzdan sonra yüz (100) def‘a salevât-ı şerîfe ve şu duâ okunur:

Allâhümme innî es’elüke bi-müşâhedeti esrâri’l- muhibbîne ve bi’l-
hılveti’lletî hassante bi-hâ seyyidi’l- mürselîn. Hîne üsriyet bihî leyletü’s-
sâbi‘u ve’l-ışrûne en-terhame kalbiye’l- hazîne ve tücîbe da‘vetî yâ ekreme’l-
ekremîn. Âmîn!

**RECEBİN YİRMİ YEDİNCİ GÜNÜ                   YAPILACAK İBÂDETLER**

Ebû Hüreyre (r.a.)’den rivâyet edilmiştir: Resûlullâh (s.a.v.): “Receb’in
yirmi yedinci günü oruç tutan kimse için, Hâkk te‘âlâ, altmış ay oruç tutmuş
sevâbını yazar. Ve o gün Nebî (s.a.v.) üzerine Cebrâil (a.s.)’ın Allâhü Te‘âlâ
tarafından peygamberlik vazîfesini indirdiği ilk gündür.” buyurdular.

Hasan-ı Basrî (r.a.) anlatmıştır: “Abdullâh b. Abbâs (r.a.) Receb’in yirmi
yedinci günü sabahından i‘tibâren i‘tikâfa girerdi. O, öğle vaktine kadar
namâz kılardı. Öğle namâzını kıldıktan sonra biraz istirahât eder, sonra (dört
rek‘at) namâza durur: Her rek‘âtta; bir Fâtiha, üç Kadir sûresi (İnnâ
enzelnâhu fî leyleti’l-kadr), elli İhlâs sûresini (kul hüva’llâhu ahad), bir
Felâk ve bir Nâs sûresini okuyarak kılardı. Sonra ikindi vaktine kadar duâ
ederdi. İbn-i Abbâs (r.a.), Resûlullâh (s.a.v.)’in böyle yaptığını da
söylerdi.”

Ebû Hüreyre ve Selmân-ı Fârisî (r.a.)’dan bildirilmiştir: Resûlullâh
(s.a.v.):“Receb’de bir gün ve bir gece vardır ki o günde oruç tutan ve o
gecede namâz kılan kimse için yüz sene oruç tutmuş ve yüz sene ibâdet etmiş
gibi sevâb verilir.” buyurdular. O gün, Receb’in çıkmasına üç gün kalan
gündür. Ya‘ni, Receb’in yirmi yedinci günü ve gecesidir. Ve o gün, Resûlullâh
(s.a.v.)’in Peygamber olarak ta‘yîn olunduğu gündür.

**(Abdü’l-kâdir-i Geylânî (k.s.), Üç Aylar ve Fazîletleri)**

** **

** **

** **

**10 AĞUSTOS 2007**

**SÖZÜNDE DURMAK**

**VE AHDE VEFÂ BÖYLE OLMALI**

Abdullâh b. Ebü’l- Hamsa dedi ki:

“Peygamber (s.a.v.)’le henüz kendilerine peygamberlik gelmeden, alışveriş
yapmıştım. Kendi hesâbıma bir bakiye kalmıştı. Ona falan yere gelip kendisiyle
görüşeceğimi va‘d ettim. Unuttum. Üç gün sonra verdiğim sözü hatırlayınca
hemen o yere koştum; ne göreyim, O beni orada beklemiyor mu? (hayret ettim...)
Bana şöyle dedi:

“Delikanlı, beni yordun! Ben seni burada tam üç gündür bekliyorum!”

Enes (r.a.)’den: Peygamber (s.a.v.)’e bir hediye getirildiği zamân, bunu:
“Falan kadının evine götürün. Çünkü O, Hatice’nin arkadaşı idi. Hatice’yi pek
severdi.” buyururdu.

Âişe (r.anhâ)’dan: “Hatice kadar (Peygamber hanımlarından) hiçbir kadını
kıskanmadım. Çünkü devâmlı olarak ondan bahsettiğini duyardım. Bir koyun
kesilirse hemen onun dostlarına gönderirdi. Bir gün (Hatice’nin) kızkardeşi
gelmişti. Onu yürekten karşıladı. Yine bir kadın gelmişti çok memnûn kaldı ve
candan hal ve hatırını sordu. Kadın evden çıkıp gidince:

“Bu kadın Hatice’nin sağlığında bize gelirdi. Ahde vefa, hiç şüphe yok ki
îmândandır!” dedi. Akrabalarını, hiçbirini diğerinden üstün tutmadan ziyaret
ederdi.

Bir defâsında Resûlullâh (s.a.v.) kızı Zeyneb’in önünde namâz kıldı. Onu
boynuna almıştı. Secde ettiğinde onu bırakıyordu, kalkınca onu (tekrar)
boynuna alıyordu.”

Ebû Katâde (r.a.)’den rivâyet edildiğine göre, kendilerine Necâşî’nin bir
delegesi gelmişti. Onlara bizzat kendisi hizmet etti. Ashab (r.a.e.):

“Siz bırakın ey Allâh’ın Resûlü (s.a.v.) hizmeti biz görürüz!’’ deyince şu
cevâbı verdi:

“Onlar bizim ashabımıza ikram etmişlerdir. Şimdi ben bu hizmetlerinin
karşılığını vermekten zevk duyuyorum!”

**(Kadı ‘Iyaz (rh.a.), Şifâ-i Şerîf, 126.s.)**

**11 AĞUSTOS 2007**

**SÜNNETE SIMSIKI YAPIŞMAK**

Mik'dam (r.a.) dedi ki; “Resûlullah (s.a.v.) Hayber gününde bazı şeyleri haram
kıldı. Bunlar ehlî eşekle, bundan başka bazı şeylerdir. Sonra Resûlullâh
(s.a.v.) buyurdu ki: “Korkarım ki sizden bir adamın, koltuğuna yaslanmış rahat
bir vaziyette iken, benden bir hadis nakledilir de o kişinin “Sizinle benim
aramda Allâh'ın Kitabı vardır. Onda helâl bulduğumuzu helâl, haram bulduğumuzu
da haram kabul ederiz” diyeceği bir zaman yaklaşmaktadır. Ancak, iyi bilin ki
Resûlullâh (s.a.v.)’in haram kılışı da Allâhü Te‘âlânın haram kılması
gibidir.”

Resûlullâh (s.a.v.) veda haccı esnasında insanlara bir hutbe verdi, buyurdular
ki:“Muhakkak size bıraktığım şeylere sımsıkı sarılırsanız asla dalâlete
düşmezsiniz. Bu şeylerde iki emirdir; Allâhın Kitabı Kur'an ve Nebînizin
Sünnetidir. Ey insanlar! Ben size ne söylüyorsam onu dinleyiniz ki mutlu
olabilesiniz ve onunla amel ediniz ki saadete erişebilesiniz.”

Beyhakî kendi senedi ile İrbad bin Sariye (r.a.)'den nakletti. İrbad şöyle
dedi:“Resûlullâh (s.a.v.) birgün bize namaz kıldırdı. Sonra bize yönelerek,
açık ve etkili bir şekilde va'z etti. Bundan dolayı gözler yaşardı, kalbler
titredi. Topluluktan birisi dedi ki: “Resûlullâh (s.a.v.) sanki vedâda bulunan
birisi gibi konuşma yaptı.” Ve Resûlullâh (s.a.v.)'a dedi ki: “Ya Resûlallâh
(s.a.v.)! Kendinden sonra bize ne tavsiye edersin?” Resûlullâh (s.a.v.)
buyurdu ki;“Size, Allâh (c.c.)'den korkmayı ve üzerinize, başı siyah üzüm
tanesi gibi olan Habeşli bir kulun emîr olması halinde bile, onu dinlemeyi ve
ona itaâti tavsiye ederim. Sizden kim benden sonra yaşarsa çok ihtilaflar
görecektir, o zaman siz benim sünnetime ve doğru yola ileten Raşid
Halifelerimin yoluna tâbi olunuz ve buna azı dişlerinizle sımsıkı sarılınız.
Sonradan icat edilip dinden gösterilen şeylerden sakınınız. Şüphesiz ki dinden
gösterilerek sonradan icat edilen herşey bid'at, her bid'at de sapıklıktır.”

**(İmam-ı Suyutî (rh.a.),**

**Akidede Sünnetin Yeri, 14-15.s.)**

** **

** **

**12 AĞUSTOS 2007**

**KENDİNİ ÜSTÜN GÖREN ZAVALLILAR**

Resûl-i Ekrem (s.a.v.) Efendimiz: “Şunu biliniz ki sizden evvelkiler yetmiş
iki fırkaya ayrıldılar. Bu ümmet de yetmiş üç fırkaya ayrılacak. Hepsi ateşte,
biri necattadır (kurtulur).” buyurmuştur. Necatta olanların kimler olduğu
sorulunca:“Benim ve ashabımın yolu üzere olanlar.” buyurmuşdur.

Evliyadan ve erbâb-ı kulûbdan (kalb ehli) zannedilen ve sofiyyeden (tasavvuf
ehli) kabul edilen nice kimseler vardır ki, Cenâb-ı Hakka teveccühlerinde asla
sâdık değillerdir. Kalbleri ehl-i gaflete meyleder, içden içe onların, çirkin
ef’aline (işlerine) can atarlar. Nefsânî hazlarını tatmin edecek da‘vetlere
muhatab oldukları zaman koşa koşa giderler. Hakkın da‘vetine de kerhen ve bize
kâfir demesinler diye icabet ederler. Bunların hak yolunda ihlâs ve
sadakatları yokdur. Bunlar, cahilliklerine bakmayıp elleriyle yazdıkça
yazarlar, bunlar da hakdandır derler, kendileri hidâyetden çok uzak bir
dalâlete düşmüşler, nicelerini de dalâlete sürüklemektedirler. Hak yolunun
yolcusu, Hakk’a vâsıl olmak için Hakk neyi emretmişse ona sımsıkı sarılmalı,
zahirî hallere aldanmamalı, nefsinin hilelerine ve bu gibi câhillerin
sözlerine kanmamalı, her an uyanık ve dikkatli bulunmalıdır. Hakk yolu inceden
ince, dikden dikdir. İnsanların en câhili, nefsinin sıfatlarını gördüğü
bildiği halde vaktini boşa harcayıp onları ıslâh ederek Hakk’a vâsıl olmağa
çalışmayandır.

Haris bin Esed el-Muhâsibî (r.a.) demiştir ki: Asılsız medihden hoşlanan
kimse, maskara edilmekten hoşlanan kimse gibidir. Akıl sahibi yanında halkın
medh ve zemmi (övme ve yermesi) müsavidir. Sâlikin bir tek gayesi vardır.
Hakîkate vâsıl olmak. Bu da ma‘rifetullahı kazanıp Allâh (c.c.)’ün rızâsını
tahsile çalışmak içindir. Cemaat karşısında büyüklenen ve insanların hürmet ve
ta’zîminden, elini öpmelerinden memnun olan, kendisini cemaatten üstün gören,
medh u zemm ile uğraşan vâizin vay hâline!

**(Hz. M. Sâmî Ramazânoğlu (k.s.),**

**Bakara Sûresi Tefsiri, 151.s.)**

**13 AĞUSTOS 2007**

**ŞA‘BÂN AYININ FAZÎLETİ**

Ebû Hüreyre (r.a.)’in bildirdiği hadîs-i şerîfte: “Şa‘bân, Benim ayım, Receb
Allâh te‘âlânın ayı, Ramazân da Benim ümmetimin ayıdır. Şa‘bân günâhların
keffâret ayı, Ramazân ise, günâhların temizleyici ayıdır.” buyuruldu.

Yine buyuruldu ki: “Şa‘bân, Receb ile Ramazân ayları arasında bir aydır.
İnsanlar bundan gâfildir. Hâlbuki Şa‘bân’da kulların ameli, Allâh te‘âlânın
dergâhına çıkarılır. Ben, Şa‘bân’da oruçlu olduğum hâlde, amelimin
çıkarılmasını arzu ederim.”

Enes bin Mâlik (r.a.)’in bildirdiği hadîs-i şerîfte: “Receb ayının diğer
aylara olan üstünlüğü, Kur’ân-ı kerîmin diğer kitâblar üzerine olan üstünlüğü
gibidir. Şa‘bân ayının diğer aylardan üstünlüğü, Benim, diğer peygamberlerden
üstünlüğüm gibidir. Ramazân’ın diğer aylardan üstünlüğü, Allâh te‘âlânın
yaratıklarına olan üstünlüğü gibidir.” buyuruldu.

Hz. Âişe (r.a.)’nın bildirdiği hadîs-i şerîfte: “Yâ Âişe, bir sene içerisinde
ölecek olan kimselerin isimleri Şa‘bân’da özel defterinden silinip Azrâil
(a.s.)’a teslim edilir. Binâen‘aleyh oruçlu olduğum hâlde ismimin defterden
silinip diğer deftere nakledilmesini arzu ederim; bu sebepten dolayı Şa‘bân
ayına muhabbet ederim.” buyuruldu.

Enes bin Mâlik (r.a.) der ki: “Resûlullâh (s.a.v.)’in ashâb-ı kirâmı, Şa‘bân
ayının hilâlini görünce, Mushâf-ı şerîf üzerine kapanıp Kur’ân-ı kerîm okumağa
devâm ederlerdi. Müslümânlar bu ayda mallarının zekâtını çıkarıp Ramazân-ı
şerîfte oruç tutacaklara kuvvet ve kudret bahşetmek için fakîr, miskin ve
zaîflere verirlerdi.” Ecel ve rızıkları ve o yıl hacca gideceklerin yazıldığı
Berât gecesi Şa‘bân-ı şerîfin on beşinci gecesidir.

**(Abdü’l-kâdir-i Geylânî (k.s.a.), **

**Günyetü’t Tâlibîn, 289. s.)**

** **

** **

**14 AĞUSTOS 2007**

**HZ. PEYGAMBER (S.A.V.)'E**

**HER AN MUHTACIZ**

Medine halkı şu vak'ayı anlatmışlardır. Bir kimse ailesiyle şöyle bir ahid
yapmış: “Bu sene seninle kanaat edelim, hiç borç yapmayalım. Zira her sene
Huzur'a varıp Ya Resûlallah şu kadar borcum vardır demekten utanıyorum...” Bu
dediğini tutmuş ve o sene hiç borca girmemiş. Ama geçen seneden buğdaycıya bir
altın borcu kalmış, lakin hatırından çıkmış. Vakta ki, halkın Peygamber
(s.a.v.) huzuruna borçlarını arz ettikleri gece gelmiş, herkes toplanmış
borcunu bildirmiş.

Ama o zat, borcum yok diye gelmemiş. O kimse rüyasında (ma‘nâ âleminde) gördü
ki, Hücre-i Şerif açılmış, bir yüce divan kurulmuş, (s.a.v.) Efendimiz
saadetle bir kürsü üzerine oturmuşlar, cümle ashab o mecliste hazırlar...
Velayet Şahı Hz. Alî (r.a.) Efendimizin elinde bir defter var, o deftere göre
Sahabe (r.a.e.) Efendilerimiz, ehl-i Medine'yi birer birer huzura
götürüyorlar. “Ya Resûlallah, filan oğlu filandır, bu kadar borcu vardır...”
diye arz ediyorlar, (s.a.v.) Efendimiz de “verilsin” diye emir buyurduklarında
Şah-ı Velâyet Hz. Ali (r.a.) Efendimiz elindeki deftere kayıt ediyorlar...
Rüyâyı gören kimse de huzura varıp Peygamber (s.a.v.)’e arz olundukta (s.a.v.)
Efendimiz ona şöyle hitab etmişler:“Geçen seneden buğdaycıya bir altın borcu
var verilsin, onun bu sene bize ihtiyacı yoktur.” Adamcağız ah-u enin ile
vücûdu tir tir titreyerek şiddetle ağlaya ağlaya uyanınca yüzü üstü sürünerek
Huzûr-ı Saadete varıp Peygamber (s.a.v.)’in eşiğine “Aman ya Resûlallah beni
affeyle, ben kimim ki sana ihtiyacım olmaya... On sekiz bin alem sana
muhtaçtır ya Resûlallah, el-aman, el-aman!...” diye ağlayıp inleyerek tevbe ve
istiğfar etmiş. Ve ondan sonra da ömrünün sonuna kadar borçsuz kalmamış diye
anlatırlar.

**(Derviş Ahmet Peşkarî, Tayyibetü'l Ezkâr, 42.s.)**

** **

** **

** **

**15 AĞUSTOS 2007**

**CİHÂD İÇİN ASHÂB (R.A.)’ÜN İNFÂK YARIŞI**

İbn-i İshak (r.a.) naklediyor:

İbn-i Yâmeyn (r.a.), ağlamakta olan Ebû Leylâ ile Abdullâh b. Muğaffel
(r.a.)’Ie karşılaştı.

“- Niçin ağlıyorsunuz?” diye sordu.

“- Resûlullâh (s.a.v.)’e bize vasıta temin etmesi ve savaşa götürmesi için
gittik. Fakat O (s.a.v.)’in yanında da, bizi savaşa götürecek bir vasıta
bulamadık. Zaten kendimizde savaşa gidebileceğimiz hiçbir şey yok.” dediler.
Bunun üzerine İbn-i Yâmeyn (r.a.) onların ikisine bir deve verdi. Deveye
bindiler. Dağarcıklarına da bir miktar hurma koydu, ikisi de Hz. Peygamber
(s.a.v.)’le birlikte savaşa çıktı.

Yunus b. Bükeyr (r.a.) şu hadîseyi nakleder:

Ulbe b. Zeyd (r.a.) bir gece dışarı çıktı ve bir süre namâz kıldıktan sonra
ağlayarak:

“- Allâhım! Cihadı emrettin, bizi cihada teşvik ettin ama ne savaşa
gidebileceğim, ne de Resûlü (s.a.v.)’e beni savaşa götürebileceği imkânlar
verdin. Ben de, malıma, canıma şeref ve haysiyetime tecavüz eden bütün
müslümânları affediyorum.” dedi. Sabahleyin ashabın arasında otururken
Resûlullâh (s.a.v.):

“- Bu gece herkesi affeden nerede?” diye sordu. Hiç kimse kalkmadı. Resûlullâh
(s.a.v.) tekrar:

“- Bu gece herkesi affeden nerede? Ayağa kalksın.” buyurdu. Ulbe (r.a.)
kalktı, Resûlullâh (s.a.v.)’in yanına gitti ve olup biteni anlattı.

Bunun üzerine Resûlullâh (s.a.v.) ona:

“- Seni müjdelerim. Kudret ve iradesiyle yaşadığım Allâh’a yemîn ederim, bu
yaptığın bağış, makbul olan zekâtlar arasına kaydedilmiştir.” buyurdu.

**(M. Yûsuf Kandehlevî (rh.a.),**

**Hadîslerle Müslümânlık, 2.c, 468.s.)**

**16 AĞUSTOS 2007**

**SÛ-İ HATİME (KÖTÜ SONUÇ)**

İnsanın en bahtiyarı son nefesinde îmânını muhafaza edendir. Çoğu vaktini
ibadet ve taatle geçirdiği halde, sonunda îmânsız giden az değildir. Hadîs-i
şerîfte buyruluyor:

“Kul, cehennem ehlinin amelini işlemişken, tövbe-i sahihaya muvaffak ve
işlediği salih amellerle cennet ehlinden olur. Veya cennet amelini işlemişken,
gazabı İlâhiyi davet eden seyyiat sebebiyle cehennem ehlinden olur. Amellerin
sonucuna itibar olunur.”

İşte insan son nefesinde îmân nurunu muhafazaya muvaffak olmak için, bütün
kötülüklerden, günahlardan el çekmelidir. Büyük günahlar, nimetin tağyirine
sebep olur. Küçük günahlarda ısrarın da kötü akibetle neticelendiği çok
görülmüştür. Bilhassa günahlardan uzaklaşmaksızın, tövbe etmeden vefat
edenlerde sû-i hatime ihtimali pek fazladır.

Zira iblis, ölümün sarsıntı ve şiddetinden istifadeyi ganimet bilir. Îmân
nurunu çalmak için her vesveseye teşebbüs eder. Nitekim Hadîs-i şerîfte:

“Ölümünden önce şeytan gelip, Nasranî veya Yahudî dînini ikrar ve tasdik
ettiğin halde vefat et diye iğfale (aldatma) teşebbüs eder.” buyurulmuştur.

Cenâb-ı Hakk, kullarına şu duâyı ta‘lim buyurmuşlardır:

“Ey Rabbimiz, bizi dîn-i müstakîme hidâyet ettikten sonra, ölüm halinde
kalbimizden îmânı selb etme!”

Cenab-ı Hakk, kuluna hidayet dilerse, son nefeste, Cebrail, rahmeti İlâhiye
ile yetişir ve yanından şeytanları kovar. O halde kul, nâil olduğu nimet ve
müjdeden büyük bir sevinç ve memnunluk duyar.

Biraz önce işaret ettiğimiz gibi, son nefeste îmân nurunu muhafaza edebilmek
müşkül, hüsn-i hâtime (güzel sonuç) ancak Cenab-ı Hakk’ın fazl ve
keremiyledir. Tövbe-i nasûha muvaffak olmak, tâate yönelmek, insanı iyi sonuca
ulaştıracak tek yoldur.

**(Mehmet Şakir Çörüş, İrşadü’l Gafilîn, 272.s.)**

**17 AĞUSTOS 2007**

**ŞEYHLİK İDDİASINDA BULUNANLAR**

**(DÜNYÂ KARŞILIĞINDA DÎNİNİ SATANLAR**

Resûlulah (s.a.v.)’e bir kimse gelip:

Ya Resûlullâh! Dünyâda insanların en zâhidi kimdir? diye sual ettiğinde
Resûlullâh (s.a.v.) cevaben:

“Kabri ve belâyı unutmayan, dünyâ ziynetini terkeden, bekâyı fâniye tercih
eden, yarını günlerinden saymayan ve kendisini mevtadan sayan kimsedir.”
buyurmuşlardır.

Hadîs-i şerîfte vârid olmuştur ki:

“Bir an evvel amellerinize davranınız. Çünkü önünüzde karanlık gecelerden
kopmuş parçalar gibi fitneler vardır ki, âdemoğlu öyle fitneler hengâmında
dînini azıcık bir dünyalık mukabilinde satar da mü’min olarak sabahlamışken
kâfir olarak akşamlar, mü’min olarak akşamlamışken kâfir olarak sabahlar.”

Dünyâ karşılığında dînini satanlar vardır. Allâh indinde bir rütbesi olduğu
iddiasında bulunarak riyaset talebinde bulunanlar vardır. Nefsânî arzularını
tezehhüd ve şeyhûhat perdeleri altında tatmin etmek isterler. Bunlar
yeryüzünde Allâh’ın hakîki şâhidleri olan evliyây-ı kiram tarafından
la‘netlenirler. Çünkü bunlar, lâyık olmadıkları halde kendilerini kibar-ı
evliyanın menzilesinde göstererek münasebetsiz bir iş yapmış ve la‘neti hak
etmişlerdir.

Bu müddetlerin evsâfı cümlesinden olarak niceleri şeyhlik iddiasında bulunmak
sûretiyle Cenâb-ı Hakk’ın taliblerini kendilerine da’vet etmek suretiyle
onların Allâh’a giden yollarını keserler. Hakîkaten Allâh’a da‘vet eden ve
sâhib-i velâyet bulunan ehl-i Hakk’ın eteklerine yapışmaktan da halkı men’
ederler. İşte bunlar, hakîkatte âhireti inkâr edenlerin tâ kendileridir. Çünkü
âhirete, Allâh’a kavuşmağa, hesaba, amellerinden dolayı mücâzata îmân etmiş
olsalardı Allâh’ın gördüğü bir halde bu gibi işleri yapmazlardı. Bunlara,
dünyâ arzusuyla Allâh’ın yolundan saptıkları için de azâb vardır, ehl-i
irâdeyi (müridleri) Hakk’ın yolundan saptırdıkları için azâb vardır.

**(Hz. Mahmûd Sâmî Ramazânoğlu (k.s.),**

**Yunus ve Hud Sûreleri Tefsiri, 89.s.)**

** **

** **

**18 AĞUSTOS 2007**

**RESİM YAPMAK, YAPTIRMAK**

**VE BULUNDURMAK**

Allâhü Te‘âlâ buyurdu: «Hakikat Allâh ve Resûlü’ne eza edenler (yok mu?) Allâh
onları dünyada da âhirette de rahmetinden kovmuş, onlara horlayıcı bir azab da
hazırlamıştır.» (Ahzab s. 57)

İkrime bunların resim yapanlar olduğunu söylemiştir. İbn Ömer (r.a.)'dan,
Resûlullâh (s.a.v.)’in şöyle buyurduğu rivayet olunmuştur: «Bu sûretleri
yapanlar Kıyâmet gününde muhakkak azab olunurlar ve kendilerine: Tasvir
ettiğiniz bu canlılara (haydi) hayat verin (bakalım) denilir.» (Buharî)

Hz. Âişe (r.a.)'dan rivayet ediliyor: «Resûlullâh (s.a.v.) bir seferden
gelmişti. Sofaya al bir perde asmıştım. Üzerinde resimler vardı. Resûlullâh
(s.a.v.) perdeyi görünce mübarek yüzü renkten renge girdi ve buyurdu ki: «Ey
Âişe! Kıyâmet gününde nâsın en şiddetli azab görenleri Allâh (c.c.)'ün
yarattığına benzetenlerdir». Hz. Âişe (r.a.) der ki, "Bunun üzerine perdeyi
kestim, iki yastık yüzü yaptım.» (Buharî)

İbn-i Abbas (r.a.)'dan, Resûlullâh (s.a.v.)'i şöyle buyururken işittim, dediği
rivayet olunmuştur: «Her resim yapan (musavvir) cehennemdedir. Ressamın
(heykeltıraşın) tasvir ettiği her sûrete Kıyamet günü hayat verilir de bunlar
cehennemde onu ta'zib ederler.» (Buharî)

Yine İbn-i Abbas (r.a.)'dan, Resûlullâh (s.a.v)'i şöyle buyururken işittim,
dediği rivayet olunmuştur: «Her kim dünyada bir (rûh) sahibi canlının sûretini
yaparsa, Kıyâmet gününde o tasvire ruh üfürmeye zorlanır. Halbuki ressam
tasvirine ebedi ruh nefh edemez (de sürekli azab olunur).» İbn-i Abbas
(r.a.)'dan, Resûlullâh (s.a.v.)'in şöyle dediğini işittim, dediği rivayet
olunmuştur:

Allâhü Te‘âlâ buyuruyor ki: «Benim yarattığım gibi yaratmaya uğraşan kişiden
daha zâlim kim vardır? Haydi onlar bir tâne yaratsınlar. Bir arpa tanesi
yaratsınlar, bir zerre halk etsinler...» (Buharî)

**(İmam Zehebî (rh.a.), Büyük Günahlar, 161.s.)**

** **

** **

**19 AĞUSTOS 2007**

**SİLSİLE-İ ÂLİYYE’NİN SEKİZİNCİ POSTNÎŞÎNİ HZ. YÛSUF HEMEDÂNÎ (K.S.) -1**

İsmi Yûsuf bin Eyyub, künyesi Ebû Yâkub'dur. 1048 (H.440) senesinde Hemedan'da
doğdu. 1141 (H.535)de Herat'tan Merv'e giderken yolda vefat etti. Merv'de
bulunan kabri ziyaret yeridir.

On sekiz yaşında Bağdat'a gelip fıkıh ilmini Ebû İshâk Şirâzî'den öğrendi.
Yaşı küçük olmasına rağmen, Ebû İshak (rh.a.) kendisine husûsî ihtimam
gösterirdi. Tasavvufu Ebû Ali Fârmedî hazretlerinden öğrenip, sohbetinde
yetişerek kemâle ulâştı.

Altmış yıldan fazla, insanlara doğru yolu göstermekle meşgul oldu. Yüzlerce
talebe ondan ders aldı. Abdullah Berkî, Hasan Endâkî, Ahmed Yesevî ve
Abdülhâlık Gücduvânî gibi büyük velîler yetiştirdi. Bunlardan Ahmed Yesevî,
Türkistan tarafına göç edip, insanları irşâd ederek büyük hizmetler yaptı.

Yûsuf Hemedânî rahmetullahi aleyh önce Merv'de bir müddet kalıp Herat'a gitti.
Herat'ta uzun zaman kaldıktan sonra, tekrar Merv'e gelip bir müddet daha kaldı
ve tekrar Herat'a döndü. Herat'tan Merv'e giderken yolda vefat etti.

Yûsuf Hemedânî, bütün dostlarına, talebesi Abdülhâlık Gücduvânî'ye tâbi
olmalarını söyledi. Kendisinden sonra, bu talebesi insanlara doğru yolu
gösterdi.

Yûsuf Hemedânî Irak, Horasan, Mâverâünnehir bölgelerinin muhtelif şehirlerinde
bulunarak, halka saadet yolunu anlatmakla meşgul olmuştur. İlmi, fazîleti ve
kerâmetleriyle İslâm dünyâsında tanınıp çok sevilmiştir.

Eline ne geçerse muhtaçlara verir, kimseden birşey istemezdi. Herkese iltifat
eder, yumuşak ve merhametli davranırdı. Yolda yürürken bile Kur'ân-ı Kerîm
okumakla meşgul olurdu.

**(Yeni Rehber Ansiklopedisi, 20.c., 280.s.)**

** **

** **

**20 AĞUSTOS 2007**

**SİLSİLE-İ ÂLİYYE’NİN SEKİZİNCİ POSTNÎŞÎNİ HZ. YÛSUF HEMEDÂNÎ (K.S.) -2**

Yûsuf Hemedânî (k.s.)'a; “İslâm âlimlerinin ve kıymetli rehberlerin azalıp,
yok olduğu zaman ne yapmak lâzım?” denildiğinde:

“O zaman hergün o büyüklerin yazdığı kitaplardan bir miktar okuyunuz.”
buyurdu.

Sayısız kerâmetlerin ve fazîletlerin kendisinde toplandığı ve velî-i kâmil bir
zâttı. Kerâmetlerinin en büyüklerinden birisi; Allâhü Te‘âlâyı tanımak yolunda
çok yüksek derece ve makamlar sâhibi olan, Abdülhâlık Gücduvânî gibi büyük bir
velîyi yetiştirmesidir.

Ebû Saîd Abdullah, Abdülkâdir Geylânî hazretleri ve İbnü’s-Saka ilim tahsili
için Bağdat'a gelmişlerdi. Yûsuf Hemedânî Bağdat'ta Nizamiye Medresesinde va‘z
ediyordu. İbnü’s Saka adındaki meşhur bilgin kalkıp saygısızca birşey sordu.
Ona otur senin sözünden küfür kokusu geliyor buyurdu. Hakîkaten İbnü’s Saka o
zaman İstanbul'a sefir olarak gidip orada Hıristiyan oldu.

Birgün, Hemedân'dan bir kadın ağlayarak, Yûsuf Hemedânî (k.s.)'un huzuruna
geldi ve dedi ki:

“Oğlumu Bizanslılar esir etmişler.”

“Sabredin.”

“Sabredecek hâlim kalmadı.”

Bunun üzerine Yûsuf Hemedânî hazretleri:

“Yâ Rabbî, bu kadının oğlunu esirlikten kurtar. Üzüntüsünü neşeye çevir!” diye
duâ etti.

Kadın eve gelince, bir de ne görsün, oğlu evde oturuyor! Şaşakaldı. Oğluna:

“Anlat evlâdım! Buraya nasıl geldin?”

“Biraz evvel İstanbul'daydım. Ayaklarım bağlıydı. Başımda muhafız vardı.
Aniden bir kimse geldi. Beni kaptığı gibi, bir anda buraya getirdi.” dedi.

**(Yeni Rehber Ansiklopedisi, 20.c., 280.s.)**

** **

** **

**21 AĞUSTOS 2007**

**RESÛLULLAH (S.A.V.)’İN YATAĞI**

Hz. Aişe (r.anhâ)’ya Resûlullâh (s.a.v.)’in yatağının nasıl olduğu soruldu. O
da:

- "İçi hurma lifi dolu deridendi" diye cevap verdi.

Âişe (r.anhâ)’dan: Bana Ensardan bir kadın geldi. Resûlullâh (sa.v.)’in
yatağının katlanmış bir aba olduğunu görünce hemen gitti, bana içi yün dolu
bir yatak gönderdi. Resûlullâh (s.a.v.) gelir gelmez:

- "Bu ne ya Âişe?" dedi.

- "Ya Resûlallâh! Ensardan falan kadın bana gelmişti. Senin yatağını görünce evinden bana bunu göndermiş" dedim.

- "Onu iâde et!" dedi. Ben de iâde etmedim. Bu yatağın evimde olması hoşuma gidiyordu. Sonra üç defa onu iâde etmemi söyledi ve:

- "İâde et onu ya Âişe! Allâh'a yemin ederim ki eğer ben isteseydim Allâhü Te‘âlâ benim için dağı taşı altın ve gümüş yapardı." buyurdu.

Cafer b. Muhammed babasından naklediyor: Hz. Âişe (r.anhâ)'ya, Resûlullâh
(s.a.v.)’in kendi evindeki yatağının ne olduğu soruldu. O da:

- "İçi lif dolu, deri bir yataktır" diye cevap verdi.

Hz. Hafsa (r.anhâ)’ya Resûlullâh (s.a.v.)’in yatağının ne olduğu soruldu.
Bunun üzerine Hafsa (r.a.) şunları anlattı: Kalın bir kumaştır. İkiye katlarız
üzerinde uyur. Bir gece, onu dörde katlarsam daha yumuşak olur dedim ve dörde
katladım. Sabah olunca Resûlullâh (s.a.v.) "Bu gece altıma ne serdin?" dedi.
"Her zamanki yatağını fakat dörde katlamıştım, senin için daha yumuşak olur
diye düşündüm" dedim. Bunun üzerine;

- "Onu eskisi gibi katlayın! Çünkü yatağın yumaşaklığı gece, teheccüde geç kalkmama sebep oldu, buyurdu" diye cevap verdi.

**(Yûsuf Kandehlevî, **

**Hadislerle Müslümanlık 3.c.,1319.s.)**

** **

**22 AĞUSTOS 2007**

**YAVUZ SULTAN SELİM HÂN VE ŞAH İSMAİL**

Akkoyunlu Devletini ortadan kaldıran, Azerbaycan, Irak-ı Acem, Irak-ı Arab ve
İran’ı ele geçirerek Ceyhun Nehrine kadar hududunu genişleten Şah İsmail,
sünnî Özbekleri de yendikten sonra, Anadolu’ya yönelmişti. Gönderdiği dâî ve
halifeleri vasıtasıyla Osmanlı hudutları içinde yaşayan Şiîleri kendisine
bağlıyor ve fırsat buldukça da isyanlar çıkartıyordu.

Yavuz Sultan Selim Han topladığı olağanüstü dîvânda, Şah İsmail’in yaptığı
saldırıları bir bir anlattı. Dîvânda yapılan uzun müzâkerelerden sonra İran’a
sefere karar verildi. Sefer hazırlıklarını tamamlayan Yavuz, 20 Nisan 1514’te
Üsküdar’a geçerek Orduyu Hümâyun ile İran Seferine çıktı. Şah İsmail, yiğitlik
harcı olan er meydanına davet edildi. Meydana çıkmayınca, Safevî topraklarına
girildi. Şahın, Sultan Selim Hâna karşı ülkesini müdâfaa etmemesi üzerine
ikinci bir nâme gönderildi. Bu nâmede; Osmanlı ordusunun uzun bir yoldan gelip
epeyden beri muharebe için ordu aramasına rağmen meydana çıkan olmadığı,
pâdişâhların ellerindeki memleketlerin nikâhlıları olduğu, erkek ve yiğit
olanın onu nâmahreme dokundurtmayacağından bahsedilerek, miğfer yerine yaşmak,
zırh yerine çarşaf giymesi tavsiye edildi. Kadın elbiselerinden hırka, şal ve
çarşaf gönderildi. Osmanlı ordusunun aylardır yolda bulunması, sefer
güzergâhını Safevîler çekilirken tahrip etmesi, Şah İsmail’in ajanlarının
faaliyetleri, Yeniçeriler arasında hoşnutsuzlukların çıkmasına sebep oldu.
Çadırına ok atacak kadar ileri gidildiğinde askere verdiği nutuk harp
psikolojisinin şaheserlerindendir. Bu nutukla; Hedefe daha varılmadığını,
seferden asla dönülmeyeceğini, cihad için çıkılan bu seferden hâtûnlarını
düşünenlerin dönebileceğini, yiğit olanın gelmesini isteyip, tek başına da
olsa gideceğini, bütün heybet ve azametini göstererek, gür sesiyle söyledi. l.
Selim Hânın nutku asker arasında çok tesirli oldu ve ordu onu takip etti. Bu
arada Sâfevî ordusunun Çaldıran Ovasında olduğu haberi alındı.

Sultan Selim Hân kumandasındaki Osmanlı ordusu ile İran Şahı İsmail-i Sâfevî
kumandasındaki Sâfevî ordusu, 23 Ağustos 1514 târihinde Çaldıran Ovasında
muharebeye tutuştu. Şah İsmâil-i Sâfevî tâhtını, tacını ve hanımını muharebe
meydanında bırakarak, kaçtı.

**(Yeni Rehber Ansiklopedisi, 20.c. 188.s.)**

** **

** **

** **

**23 AĞUSTOS 2007**

**MALAZGİRT MEYDAN MUHAREBESİ**

Büyük Selçuklu Devleti Sultanı Alparslan ile Bizans İmparatoru Romen Diojen
kuvvetleri arasında 26 Ağustos 1071 târihinde Doğu Anadolu'da Malazgirt
Ovasında meydana geldi. Bu muharebe, dînî, millî, siyâsî, askerî neticeleri ve
Türk-İslâm târihinin en büyük zaferlerinden biri olması bakımından önemlidir.

Alparslan, muharebe azmiyle ordugâh kurarken, önceden düşmanla döğüşeceğini
Bağdat'taki Abbasî Halifesine bildirip dua talebinde bulundu. Büyük Sultan,
savaş başlamadan evvel, Halife el-Kâim’in (1031-1075) gönderdiği
İbnü'l-Mahleban'ı, değerli komutanlarından Sav Tigin'le birlikte Diojen'e elçi
gönderdi.

Sultan Alparslan'ın heyeti, 25 Ağustos 1071 sabahı Bizans ordugâhında hafife
alınıp, hakarete uğradı. Diojen heyet başkanına; "Kışlamak için İsfehan'ın mı,
yoksa Hemedan'ın mı daha iyi olduğunu” sordu. Sulh teklifini şiddetle
reddedip;"Sultânınıza söyleyiniz; kendileriyle müzâkerelerini Rey'de
yapacağım, ordumu İsfehan'da kışlatıp, Hemedan'da sulayacağım” dedi. Heyet
başkanı da, Diojen'e; "Atlarınızın Hemedan'da kışlayacaklarından ben de
eminim, fakat sizin nerede kışlayacağınızı bilemiyorum." diyerek gereken
karşılığı verdi.

Alparslan, âlim ve devlet adamlarının tavsiyesiyle, muharebeyi Cuma günü
yapmayı tercîh etti: 26 Ağustos Cuma günü askerlerini toplayan Alparslan
atından inip secdeye vardı; "Yâ Rabbî! Sana tevekkül ediyor, azametin
karşısında yüzümü yere sürüyor ve Senin uğrunda cihâd ediyorum. Yâ Rabbî
niyetim hâlistir. Bana yardım et; sözlerimde hilaf varsa beni kahret" diye dua
etti. Sonra askerlerine dönerek; "Burada Allâhü Te‘âlâdan başka bir Sultan
yoktur, emir ve kader O'nun elindedir. Bu sebeple benimle birlikte cihâd
etmekte serbestsiniz."dedi. Askerler coşarak şevke geldiler ve hep bir
ağızdan; "Asla emrinden ayrılmayacağız." mukabelesinde bulundular. Cuma
namazından sonra başlayan muharebede Sultan Alparslan, fevkalâde bir taktik
uyguladı. Bozkır çevirme hareketiyle, Türk ordusu hilâl şeklinde yayıldı.
Bizans ordusunda Türklerin ok, gürz ve kılıcından kurtulanların, akşam teslim
olmaya can attıkları görüldü. Cengâverliğine rağmen hiçbir şey yapamayan
mağrur Bizans imparatoru Diojen, yaralı halde bütün maiyeti ile beraber esir
edildi.

**(Yeni Rehber Ansiklopedisi, 13.c. 194.s. )**

** **

** **

** **

**24 AĞUSTOS 2007**

**BERÂT GECESİ VE FAZÎLETLERİ**

Şa‘bân’ın on beşinci gecesi bir senelik günâhlara keffârettir. Bunun için
Şa‘bân’ın on beşinci gecesine “Keffâret gecesi” de denilir.

Yüce Allâh’ın mağfiret hazînelerinin dolup taştığı ve isteyen her mü’mine bol
bol ihsân edildiği gecelerden biri de Berât gecesidir. Şa‘bân-ı şerîfin 14.
gününün akşamı Berât gecesidir.

Berât demek “suçtan ve borçtan kurtulmak” ma‘nâsına gelir. Böyle bir gecede
kul, Rabbine dönüp O (c.c.)’ün dergâhına yüz sürerek afv dileyecek olursa,
Cenâb-ı Hakk, o kulun günâhlarını bağışlar ve onu kendine dost seçer. Bir
hadîs-i şerîfte:

“Allâhü Te‘âlâ, bu gece ümmetime, Benî Kelb kabîlesinin koyunlarının tüyleri
adedince rahmet eder.” buyurulmaktadır. **(İbn-i Mâce, Tirmizî)**

Bu gece mağfiret gecesidir. Bütün günâhlarının bağışlanmasını isteyen
mü’minler şu hadîs-i kudsîdeki çağrıya uymalıdırlar: “Bu gecede istiğfâr eden
yok mu, onu mağfiret edeyim? Rızık isteyen yok mu, ona (bol bol) rızık
vereyim, herhangi bir sıkıntıya, hastalığa ve belâya duçar olan yok mu, ona da
sıhhât ve âfiyet vereyim.”

Me’mûr melekler tarafından kulların rızıkları, ecelleri ve diğer işleri bu
gece yazılır ve tertîb edilir. Vazîfeli melekler, bugünden i‘tibaren Levh-i
Mahfûz’dan insanların hayat hâdiselerini yazmağa başlarlar ve bu durum, Kadir
gecesine kadar devâm eder.

Nitekim Allâhü Te‘âlâ hazretleri, âyet-i celîlesinde: “Her hikmetli iş o
mübârek gecede ayırt edilir. (Rızık, ecel, hayır ve şerrden ibâret bütün işler
o gece yazılır.)” buyurmaktadır. **(Duhân s. 4)**

Hz. Âişe Sıddıkâ (r.a.)’nın rivâyetine nazaran Nebî-yi Ekrem (s.a.v.) Berât
gecesi için buyurmuşlardır ki:

“Allâh tebâreke ve te‘âlâ, Şa‘bân’ın on beşinci gecesi, semâ-yı dünyâya iner
ve Kelb kabîlesi koyunlarının tüylerinin sayısından fazla günâhı afveder.”
buyurmuşlardır.   **(Tirmizî)**

** **

** **

**25 AĞUSTOS 2007**

**BERÂT GECESİ KILINACAK NAMÂZ**

Bu gecede yüz rek‘at namâz kılınır. Bu durumda namâzın, her iki rek’atında bir
selâm verilir. Her rek‘atda Fâtiha’dan sonra 10 (on) İhlâs-ı şerîf okunur.
Dilenirse bu namâz on rek‘at da kılınabilir. (O zamân her rek‘atda Fâtiha’dan
sonra 100 (yüz) İhlâs-ı şerîf okunur ve 10 (on) rek‘atın sonunda bir kerre
selâm verilerek namâz tamamlanır.) Bu şekilde kılmak, bütün müstehâb
namâzlarda da mervîdir. Selef (r.a.), bu namâzı kılar ve buna “Hayır namâzı”
derlerdi. Hattâ bu namâzı, bir araya toplanıp cemâatle de kılarlardı.

(Hanefî mezhebinde terâvihten başka hiçbir sünnet namâzı cemâatle kılınmaz.)

Hasan-ı Basrî (r.a.)’in bu namâz için şöyle dediği rivâyet olunur: “Allâh
Resûlü (s.a.v.)’in sahâbîlerinden otuz kişi bana dediler ki:

Bu gecede bu namâzı kılan bir kimseye, Cenâb-ı Hakk yetmiş def‘a nazar eder ve
her bir nazar ile onun yetmiş ihtiyâcını giderir. Bu ihtiyâcların en azı da
afvedilmektir.”

**(İmâm-ı Gazâlî (rh.a.), **

**İhyâ-u ‘Ulûmi’d-dîn, 1 c., 555. s.)**

** **

**BERÂT GECESİNDE NE YAPMALIYIZ?**

Gündüzünü mutlakâ oruçlu geçirmeliyiz. Hz. Alî (k.v.)’den “Şa‘bânın on beşinci
günü oruç tutun, gecesinde kâim olun.” meâlinde İbn-i Mâce bir hadîs rivâyet
etmiştir.

**(İmâm-ı Gazâlî (rh.a.), İhyâ-u ‘Ulûmi’d-dîn 1 c., 556. s.)**

Dedikodudan, yalandan, harâma bakmaktan sakınmalıyız. İftârımızı yapıp Allâhü
Te‘âlâya şükrettikten ve akşam namâzını edâdan sonra, üç def‘a Yasîn-i şerîf
okunacaktır. Her Yâsîn’den sonra bir def‘a Berât duâları okunacaktır. Bu Berât
duâları, ilkinde, Cenâb-ı Hakk’tan hayırlı ve uzun ömür taleb ile kazâ’ ve
belâlardan emîn olmak; ikincisinde bol ve helâl rızık temennîsi; üçüncüsünde,
son nefesinde hüsn-i hâtime ile bu dünyadan göçmek niyyetiyle, okunacaktır.

**26 AĞUSTOS 2007**

**BERÂT GECESİNDE OKUNACAK DUÂLAR**

(Bu duâ 3’er def‘a okunacak. Her okuyuştan önce Yâsîn-i şerîf okunacak sonra
bu duâ okunacak.)

Bi’smi’llâhi’r- rahmâni’r- râhîm

Allâhümme yâ ze’l-menni velâ yümennü ‘aleyhi. yâ ze’l-celâli ve’l-İkrâm. Yâ
ze’t-tavli ve’l-in‘âm. lâ- ilâhe illâ ente zahra’l-lâci’îne ve
câre’l-müste’cirîne ve emâne’l-hâifîne. Allâhümme in-künte ketebtenî ‘ındeke
fî ümmi’l-kitâbi şekıyyen ev mahrûmen ev matrûden ev mukatteren ‘aleyye
fî’r-rızkı fe’mhu’llâhümme bi fazlike şekâvetî ve hırmânî ve tardî ve ıktâre
rızkî ve esbitnî ‘ındeke fî ümmi’l-kitâbi sa‘îden ve merzûkan ve müveffekan
li’l-hayrâti fe-inneke kulte ve kavlüke’l-hakku fî kitâbike’l-münzeli ‘alâ
lisâni nebiyyike’l- mürselîn. Yemhu’llâhu mâ-yeşâü’ ve yüsbitü ve ‘ındehu
ümmü’l-kitâbi ilâhî bi’t-tecelliyyi’l-‘azîmi fî leyleti’n-nısfi min şa‘bâne’l-
mükerremi’lletî fî-hâ yüfraku küllü emrin hakîmin. Ve yübremü en-tekşife ‘annâ
mine’l-belâi’ mâ-na‘lemü vemâ lâ-na‘lemü vemâ ente bihî a‘lemü inneke
ente’l-e‘azzü’l- ekrem. Ve sallâ’llâhu ‘alâ seyyidinâ Muhammedin ve ‘alâ âlihî
ve ashâbihî ve evlâdihî ve ezvâcihî ve sellem.

•••

Bi’smi’llâhi’r- rahmâni’r- râhîm

“İlâhî cû‘düke dellenî ‘aleyk. Ve ihsânüke evsalenî ileyk. Ve keremüke
karrebenî ledeyk. Eşkû ileyk mâ-lâ yahfâ ‘aleyk. Ve es’elüke mâ-lâ ye’süru
‘aleyk. Îz-‘ılmüke bi-hâlî yekfî ‘an süâlî. Yâ müferrice kürebe’l-mekrûbîn.
Ferric annî mâ-ene fîh. Lâ ilâhe illâ ente sübhâneke innî küntü
mine’z-zâlimîn. Festecibnâ leh. Ve necceynâhü mine’l-ğammi ve kezâlike
nünci’l- mü’minîn. Allâhümme yâ ze’l-menni velâ- yümennü ‘aleyh.”

“Allâhümme salli ‘alâ rûh-i seyyidinâ muhammedin fi’l-ervâh. Ve salli ‘alâ
cesed-i seyyidinâ muhammedin fi’l-ecsâd. Ve salli ‘alâ kabr-i seyyidinâ
muhammedin fi’l- kubûr.” (100 aded)

**HADÎS-İ ŞERİF**

“Allâhü Te‘âlâ bu gece ümmetime, Benî Kelb kabîlesinin koyunlarının tüyleri
adedince rahmet eder.” buyurulmaktadır.

** **

**27 AĞUSTOS 2007**

**TESBİH NAMAZI**

Resûl-i Ekrem (s.a.v.) muhterem amcaları Abbas'a hitaben:

“Yâ amcam, sana on hasleti haber vermekle ikram etmiş olayım ki, onu işlediğin
vakit günahının evveli ve âhiri, yenisi ve eskisi, hatalısı ve kasıtlısı,
küçüğü ve büyüğü, gizlisi ve açığı bağışlanmış olsun, (işte bu tesbih
namazıdır ki,) dört rekât namaz kılarsın, her rekâtında sûre-i Fatiha ile
diğer bir sûreyi okursun. Ancak kıraatten önce on beş kere "Sübhânellâhi
ve'l-hamdü lillâhi velâ ilahe illallâhü vallâhü ekber" dersin, kıraatten sonra
da, on kere aynı tesbihi edip, rükûa varırsın. Rükûda olduğun halde de on
kere, rükûdan doğrulduğunda dahi on kere, secdeye vardığında on kere, iki
secde arasında on kere ve ikinci secdede on kere aynı tesbihi okursun ki,
cem'an her rekâtta yetmiş beş hesabıyla dört rekâtta üç yüz tesbîh etmiş
olursun.”

(Rüku ve secde tesbihleri asıl namazın tesbihleri olduğu için bundan ayrıdır
ve önce onlar okunur, sonra diğer tesbihler okunur.)

Resûlullâh (s.a.v.) Efendimiz devamla:

“Yâ amca! Gücün yeterse (imkânın olursa), bu namazı her gün kıl, her gün
kılamazsan ayda bir defa kıl, onu da yapamazsan yılda bir defa kıl, o da
olmazsa (hiç değilse) ömründe bir kere olsun kıl.” buyurmuştur.

Tesbih namazı, kendisine rağbet olunan bir namazdır ki, onu her zaman itiyat
etmek ve ondan gaflet ve tembellik etmemek müstehaptır.

Onu kılan, rükûda üç kere (Sübhâne Rabbiye'l-azîm) ve sücudda üç kere (Sübhâne
Rabbiye'l-a‘lâ) demekten başlar ve sonra adı geçen tesbihleri okur.

**(Mehmet Zihni Efendi, Nimeti İslâm, 352-353.s.)**

** **

**28 AĞUSTOS 2007**

**TEVEKKÜL**

Allâhü Te‘âlâ: “Ancak Allâh’a güvenip dayanın, eğer îmân etmiş iseniz.” (Mâide
s. 23)

“Tevekkül edenler dahî yalnız Allâh’a güvenip dayanmakta sebat etmelidir.”
(İbrahim s. 12)

“Kim Allâh’a güvenip dayanırsa, O kendine yetişir” (Talâk, 3)

“Allâh tevekkül edenleri sever.” (Âl-i İmrân s. 159)

“Kim Allâh’a dayanıp güvenirse, hiç şübhesiz Allâh mutlak gaalibdir, tam hüküm
ve hikmet sahibidir.” (Enfâl s. 49) buyurmuştur. Azizdir; eman dileyenleri
zelîl etmez, himayesine girip O’na iltica edenleri mahrum etmez. Hikmet
sahibidir; tedbîrinde kendisine dayanana kusur etmez

Rivâyete göre; İbrahim (a.s.), Nemrud’un ateşine atılırken Cebrâil (a.s.)
gelerek:

- Bir ihtiyacın var mı? diye sordu. İbrahim (a.s.), daha önce “Allâh bana yeter, o ne güzel koruyucudur.” demişti. Bu sözünde vefa göstererek:

- Senden bir şey istemem, dedi. Bunun üzerine Allâhü Te‘âlâ: “İbrahim vazifesini tastamam ifâ etti.” (Necm s. 37) buyurdu, “Ölmek şanından olmayan O Bakîye dayan.” (Furkan s. 58) âyetini sonuna kadar okudu ve: “Artık bu âyetten sonra kimsenin, Allâh’tan başkasına sığınması doğru olmaz.” dedi.

Âlimin birisi, “Kefalet altına alınan rızkın, sana farz olan amelinden seni
meşgul etmesin. Çünkü böyle yaparsan dünyalıkta ancak, hakkında takdîr edileni
alırken, âhiretini kaybetmiş olursun.” dedi.

Yahya b. Muaz diyor ki: “Kulun, aramadan rızkını bulmasında, rızkının sahibini
aramasına delâlet vardır.”

Herm b. Hayyan, Üveys-i Karenî’ye:

Nerede ikâmetimi emredersin? diye sorunca, Üveys Şam’ı tavsiye etti. Herm:

- Orada hayat şartları ve geçim nasıldır? diye sordu. Üveys:

- Şübhe karışıp öğüt te’sîr etmeyen şu gönüllere yazıklar olsun, dedi.

Yine zâtın birisi: “Ne zaman Allâh’ın vekâletine razı olursan, bütün
iyiliklere yol bulursun” dedi. Allâh’tan hüsn-i edeb dileriz.

**(İmâm-ı Gazâli (rh.a.),**

**İhyâ-u Ulumi’d-dîn, 4.c., 446-450.s.)**

**29 AĞUSTOS 2007**

**SÜNNETE İTTİBÂ**

Beyhakî Evzâî'den (r.a.) nakletti ki; Evzaî şöyle dedi:

“Sana Resûlullâh (s.a.v.)'in hadîsi ulaşırsa, ondan başkasına tabi olmaktan ve
hayatını düzenlemekten sakın. Çünkü Resûlullâh (s.a.v.) Allâhü Te‘âlâdan olan
şeyleri tebliğ etmektedir.”

Beyhakî, Süfyan es-Sevri (r.a.)'den nakletti ki; “Hadis ilmi, ilmin hepsidir.”

Beyhakî, Osman b. Amr'den nakletti ki; Osman dedi ki; Bir adam, Malik'e soru
sordu, İmam Malik te o kişiye Resûlullâh (s.a.v.) şöyle buyurdu, dedi.

Adam, İmam Malik'e dedi ki: Sen de aynı görüştemisin?.

İmam Mâlik o şahsa Allâhü Te‘âlânın şu âyetini okudu:

“…Resûlün buyruğuna aykırı hareket edenler, başlarına bir belânın gelmesinden
veya canyakıcı bir azaba uğramaktan sakınsınlar.” (Nur s. 63)

Ebû Nuaym Hilye kitabında, kendi senedi ile Hamidî’den nakletti ki; Hamidî
şöyle dedi: Mısır’da iken, İmam Şafii (r.a.) Resûlullâh (s.a.v.)'den bir hadis
nakletti. Topluluktan birisi dedi ki: “Ey Ebâ Abdullah sen de bunu kabul
ediyor musun?” İmâm Şâfiî sinirlenerek dedi ki: “Sen beni kiliseden çıkarken
veya belimde zünnâr bulunurken mi gördün ki Resûlullâh (s.a.v.)'den bir hadis
olsun da onu kabul etmeyeyim.”

Ebû Nua'ym Rebi b. Süleyman'dan nakletti; Rebi dedi ki: Bir adam İmâm
Şafiî’ye, bir hadis hakkında sordu, İmam Şafiî de “Bu hadîs sahihtir.” dedi. O
kişi: “Sen ne diyorsun dedi. İmâm Şafiî, sinirlendi ve dedi ki: “Ben
Resûlullah (s.a.v.)'den bir hadîs naklettiğim zaman o hadîse aykırı görüş
bildirirsem hangi sema beni gölgelendirir, hangi yer beni barındırır.”

**(İmam-ı Suyutî, Akidede Sünnetin Yeri, 76-77.s.)**

**30 AĞUSTOS 2007**

**HZ. PEYGAMBER (S.A.V.)’İN SABRI,**

**METÂNETİ VE AFVI**

Enes (r.a.)’den: "Peygamber (s.a.v.)’le birlikte idim. Üstünde yünden yapılmış
kaba ve sert bir cübbe vardı. Bir bedevi gelip cübbesini öylesine çekti ki,
mübarek boynu tahriş oldu. Sonra bedevî O (s.a.v.)’e:

- Haydi şu iki deveme, yanında bulunan ganimet mallarından mal yüklet! Sen kendin ve babanın malından yükletmiyorsun ya! Bunun karşısında Resûlullah (s.a.v.) sükût buyurdu. Biraz sonra Bedevi’ye sordu:

- Şimdi söyle bakalım, bana yaptığın bu kötülüğüne kısas yapılacak mı?

- Hayır!

- Niçin?

- Çünkü Sen kötülüğe kötülükle mukabele etmezsin de ondan.

Resûlullah (s.a.v.) (bu söz karşısında) sadece güldü ve bir deveye arpa
diğerine de hurma yüklenmesini emretti.” Zeyd b. Sâ’ne, Resûlullâh
(s.a.v.)’den alacağını istemeye geldi. Yakasından yapıştı ve mübarek
omuzlarından elbisesini sıyırdı, ona karşı kötü lakırdılar kullandı. Hatta
şöyle dedi:

- Siz ey Abdülmuttalip oğulları! Borcunuzu zamanında ödemiyorsunuz!

Ömer (r.a.) onun bu sataşmasına dayanamayarak adamı azarladı ve ona karşı ağır
konuştu. Peygamber (s.a.v.) ise, sadece tebessüm ediyorlardı. Şöyle
buyurdular:“Ben ve O bu davranışından daha iyisine muhtacız. Ey Ömer, bana
borcumu iyice ödememi, ona da alacağını insanca istemesini emretmeliydin! Daha
borcunun ödenmesine üç gün var!” Sonra Ömer (r.a.)’e parasını ödemesini hatta
yirmi sa‘ da -onu korkuttuğundan dolayı- ödemesini emir buyurdular.

İşte Resûlullâh (s.a.v.)’in bu yumuşak ve pek nazik davranışı adamın Müslüman
olmasına vesile oldu. Ondan sonra adam daima şöyle konuşurdu: Peygamberlik
alâmetlerinden bilmediğim iki şeye daha Muhammed (s.a.v.)’de şâhid oldum: a)
Karşısındakinin cehâletini hilmle (güzel ahlakla) karşılamak. b) Kendisine
yapılan aşırı lâf saldırısını ve cehaleti de tebessümle savuşturmak.

**(Kadı ‘Iyaz (rh.a.), Şifâ-i Şerîf, 107-108.s.)**

** **

** **

** **

**31 AĞUSTOS 2007**

**ASHÂB-I KİRÂMIN YÜCE VASIFLARI**

Ashâb-ı kirâmı birkaç cümleyle anlatacak olursak:

Sabırlıdırlar, din ve dünya işlerinde sebatlıdırlar, doğrudurlar,
vefakârdırlar, mallarını Allâh yolunda harcarlar, sabahları istiğfarda
bulunurlardı. Onlar tevbe ederler, ibâdette bulunurlar, oruç tutarlar, rükû'
ve secde etmek sûretiyle namaz kılarlar, iyiliği emredip, fenalıktan men'
ederler. İlâhî şuurları (helâl ve haram hududunu) korurlar; şeriatın
belirttiği daireden dışarı çıkmazlar. Sadaka verirler, Hakk'a boyun eğerler.
Allâh'ı da çok anarlardı.

Mallarında muhtaçlar için bir hak tanıyıp, gerek kendilerinden birşey
isteyenlere, gerekse durumunu anlatamayan muhtaçlara yardımda bulunur,
gerekeni verirler.

Kâfirlere ve dinsizlere karşı şiddetlidirler, kendi aralarında ise o nispette
şefkatli ve merhametlidirler. İbâdetin te'sir ve eseriyle yüzleri nurludur.
Ticaretleri, alım-satımları kendilerini Allâh'ı anmaktan, namaz kılmaktan,
zekât vermekten, sadaka dağıtmaktan alıkoymaz. Ahiret gününden de sakınır ve
korkarlar.

Muhacirler, Mekke’nin fethinden önce hicret eden Mekkelilerdir. Ensâr, gelen
muhacirlere yardım edip dine can-ı gönülden hizmet eden Medinelilerdir.

Ashâb-ı kirâmın en üstünü iki büyük şeyh: Ebû Bekir es-Sıddîk ile
Ömeru'l-Fâruk Hazretleridir (r.anhümâ). Bu ikisinden sonra iki şerefli damat
sayılan Osman (Zinnûreyn) ile Aliyyü'l Murtezâ Hazretleridir (r.anhümâ).

Bu, kadri yüce zâtlara «Hulefâ-i Râşidîn -Doğruyu bulup seçen, doğruyu
gösteren halîfeler» ve «Çehar-i Yâr-i Güzîn; Peygamber (s.a.v.)'in dört seçkin
dost ve arkadaşı» denilir. Aşağıda isimleri geçen altı zat ile birlikte
bunların hepsine «Aşere-i mübeşşere; Cennet ile müjdelenen on bahtiyar» adı
verilir. Bunların hepsi dünyada iken cennet ile müjdelenmişlerdir: Hz. Talha,
Hz. Zübeyir, Hz. Abdurrahmân bin Avf, Hz. Ebû Ubeyde, Hz. Sa'd bin Ebî Vakkas
ve Hz. Saîd bin Zeyd (r.a.e.).

**(Mehmet Zihni Efendi, Nimet-i İslâm, 15.s.)**

**1 EYLÜL 2007**

**KIBRIS ADASININ FETHİNDE **

**ÜMM-İ HARAM (HALA SULTAN) (R. ANHÂ)**

Enes bin Malik (r.a.) demişdir ki:

Resûl-i Ekrem (s.a.v.) Efendimiz, benim süt teyzem olan Melîha kızı Ümm-i
Harâm (r.anhâ)’yı Küba'da ziyarete geldi. Çünkü Ümm-i Haram, Peygamberimiz
(s.a.v.) Efendimizin dedesi Abdûlmuttalib'in anası “Selma” tarafından akrabası
ve süt cihetinden de mahremi idi.

Ümm-i Haram Peygamberimiz (s.a.v.)’e yemek verdi. Sonra Resûlullâh (s.a.v.)
bir müddet uyudu. Derken gülümseyerek uyandı. Ümm-i Haram (r.anhâ):

“Yâ Resûlallah! Seni ne güldürüyor?” diye sordu. Resûlullâh (s.a.v.): “Rüyamda
bana ümmetimden bir kısım mücâhidlerin şu gök denizin yâni Akdeniz'in
ortasında padişahların tahtlarında kullandıkları gibi gemilere kemâl-i
ihtişamla binerek deniz harbine gitdikleri gösterildi de gülüyorum.” diye
buyurdu.

Ümm-i Haram (r.anhâ):

“Yâ Resûlallâh, beni de o gazilerden kılması için Allâh'a duâ buyurunuz.” diye
ricâda bulundu. Resûlullah (s.a.v.) dahi öylece duâda bulundu. Sonra Peygamber
(s.a.v.) Efendimiz yine uyudu ve gülümseyerek uyandı. Ümm-i Haram (r.anhâ)
yine sordu. Resûl-i Ekrem (s.a.v.) buyurdu ki:

“Ümmetimden bir kısım mücâhidlerin, padişahların tahtlarına kuruldukları gibi
kara nakliyelerine kurulup, debdebeli bir kuvvet-i küllîye ile Allâh uğrunda
Kayser'in şehri olan Kostantıniyye'ye gazaya gittikleri gösterildi.” buyurdu.

Ümm-i Haram (r.anhâ):

“Yâ Resûlallâh! Beni o Kostantıniyye gazilerinden kılması için Allâh'a duâ
buyurunuz.” diye rica etti. Resûl-i Ekrem Efendimiz de:

“Hayır sen önce deniz gâzilerindensin.” buyurdu.

Enes (r.a.) diyor ki: “Ümm-i Haram Hicrî 28 senesinde Kıbrıs gazasında Kıbrıs
adasına denizden çıktığı sırada bindirildiği katırdan düşerek gaza yolunda
şehid olmuştur.” Kabr-i şerîfi şimdi Kıbrıs'ta “Mer'e-i Sâliha ve Hala Sultan”
nâmıyla anılmaktadır.

**(Hz. M. Sâmî Ramazanoğlu (k.s.), **

**Ashâb-ı Kiram, 1.c., 88.s.)**

** **

** **

**2 EYLÜL 2007**

**HZ. PEYGAMBER (S.A.V.)’E**

**HZ. ÖMER (R.A.)’İN BAĞLILIĞI**

Beyhakî, Hişam b. Yahya el-Mahzumî'den nakletti ki; Sakif'ten bir kişi Ömer
(r.a.)'e geldi. O'na hayızlı kadın hakkında bir soru sorarak dedi ki: Kâ‘beyi
ziyaret esnasında hayız gören bir kadın temizlenmeden Kâ‘be'den çıkabilir mi?

Ömer (r.a.) dedi ki: “Hayır, temizleninceye kadar çıkamaz.”

Sakifli adam Ömer (r.a.)'e dedi ki: Böyle bir kadın hakkında; Resûlullâh
(s.a.v.), senin verdiğin fetvanın tam tersine fetva verdi. Ömer (r.a.) O'na
doğru kalktı ve kırbaçla vurarak dedi ki: Resûlullah (s.a.v.)'in fetva verdiği
bir konuda niçin fetva soruyorsun? (Yani; Resûlullâh (s.a.v.) bir konuda hüküm
verdiği zaman, bu hükme uyulur, artık Ömer'den fetva istenmez.)

Beyhakî ibn-i Huzeyme'den nakletti ki: İbn-i Huzeyme (r.a.) dedi ki:
“Resûlullâh (s.a.v.)’in haberi sahih olduğu müddetçe hiçbir kimsenin onun
tersine görüş beyan etmeğe hakkı yoktur.”

Beyhakî, Yahya b. Adem’den nakletti ki: Yahya şöyle dedi: Resûlullâh
(s.a.v.)’in bir sözü varsa, başka bir kimsenin sözüne ihtiyaç kalmazdı.
Resûlullâh (s.a.v.)’in bıraktığı sünnetin nesh olmadığını bildirmek için,
Resûlullâh (s.a.v.)’in sünneti, Ebû Bekir (r.a.)’in sünneti, Ömer (r.a.)’in
sünneti denilirdi (Yani Resûlullâh (s.a.v.)’in sünneti nesh olsa idi, Ebû
Bekir (r.a.) ve Ömer (r.a.) zaten bunları yapmazdı.)

Beyhakî Mücahid (r.a.)'den nakletti: Mücahid dedi ki:

“Herhangi bir kişinin sözü, alınır da, terkedilir de, ancak ResûluIIah
(s.a.v.)'in sözü bundan müstesnadır. Resûlullâh (s.a.v.)’in sözü hep alınır.”

**(İmam-ı Suyutî, Akidede Sünnetin Yeri, 68.s.)**

**3 EYLÜL 2007**

**A.B.D., ANCAK OSMANLILARIN TUNUS**

**BEYLERBEYLİĞİNE MUHÂTAP İDİ**

1803 yılında "Granol Türk" adlı bir Amerikan gemisi, Tunus'a geldi. Fakat
Trablus beylerbeyliğine bağlı Türk korsanlarının bazı Amerikan gemilerini
vurması üzerine Birleşik Amerika Devleti, Akdeniz'e bir harb filosu göndererek
sancak göstermek ve kuvvet gösterisi yapmak istedi. Filoya bağlı 35 toplu
Filedelfiya ile Vixen adlı harb gemileri, Trablus'da üzerlerine gelen bir Türk
gemisine karşı manevra yapmak isterken karaya oturdu, bütün gayretlere rağmen
yüzdürülemedi.

A.B.D.'nin en büyük gemisi olan Filedelfiya gemisinin 300 mürettebatı, Türkler
tarafından esir edildi. Libya Beylerbeyi Yunus Paşa, gemiyi ve mürettebatını
salıvermek için A.B.D.'den 3 milyon altın dolar tazminat ve bundan böyle Türk
korsanlarının Amerikan sancağına emân vermesi için de yılda 20.000 dolar vergi
ödemesini istedi. A.B.D.'de umumi efkâr bu paranın ödenmesini istiyordu. Tunus
beylerbeyliği de A.B.D.'den, sancağına emân vermek için yılda 10.000 dolar
vergi istiyordu.

Tunus'a gelen deniz albayı Rodpers, böyle bir şeye selâhiyeti olmadığını
söyledi. Tunus beylerbeyi Hammûde Paşa, Menemenli Süleyman Ağa adlı, dilbilir
bir adamını A.B.D.'ye müzakereye yolladı.

Washington'a gelen Süleyman Ağa devlet tarafından misafir edildi ve Başkan
Thomas Jefforson tarafından kabul edildi. Bir yıl süren müzâkereler
neticesinde Süleyman Ağa tekrar Tunus'a döndü. 1812'de A.B.D.'nin Cezayir
konsolosu Lear, Cezayir beylerbeyine yıllık vergi olarak hükümetin 26.000
altın dolarını ödedi.

**(Yılmaz Öztuna, Büyük Türkiye Târihi)**

**4 EYLÜL 2007**

**A.B.D.'NİN, TARİHİNDE YABANCI DİLDE**

**İMZALADIĞI TEK ANTLAŞMA**

1776'da İngiltere'den istiklâlini kazanan A.B.D. 1783’ten itibaren Avrupa
ölçülerine göre mütevazi de olsa, denizlerde bayrak gezdirmeye başladı. Daha
25.07.1785'de, Cadiz açıklarında bir A.B.D. gemisi, Cezayir korsanlarınca
zabtedildi. Boston limanına bağlı Kaptan Isaak Stevens'in Maria'sı idi. Az
sonra Philadelphia'ya bağlı Kaptan O'Brien'ın Dauphin'i aynı akıbete uğradı,
Cezayir'e getirildi. 1793 Ekim ve Kasım aylarında 11 A.B.D. gemisi daha Türk
korsanlarınca zabtedildi. Kongre, Türk korsanlarına karşı koyacak güçte
kalyonlar inşâsı için Başkan George Washington'a 688.888 altın dolar harcama
yetkisi verdi (27.03.1794).

Ancak Cezayir'le başa çıkacak bir donanma yapmak uzun vadeli idi. Washington,
Cezayir'le temas etti. 21 Safer 1210 (05.09.1795) muahedesi Türkçe ve 22
maddedir: A.B.D., Cezayir'e defaten 642.000 altın dolar ve her yıl 12.000
Osmanlı altını ödeyecekti. Buna karşılık Cezayir'deki Amerikan esirleri
serbest bırakılacak, Cezayir, gerek Atlantik, gerek Akdeniz'de hiç bir
Amerikan gemisine dokunmayacaktı. Muahedeyi George Washington ve Beylerbeyi
Hasan Paşa imza ve tasdik ettiler. Bu vesika, A.B.D.'nin 2 asrı geçen
târihinde, yabancı (İngilizce olmayan) dille imzâladığı tek muahededir. Aynı
zamanda A.B.D.'nin tarihi boyunca yabancı bir devlete vergi (Türkçe metinde:
Seneviyye) ödemeyi kabul ve taahhüd ettiği tek anlaşmadır.

1785'de ilk A.B.D. teknesi, İstanbul'a, 1800 sonbaharında da George Washington
fırkateyni Cezayir limanına dostluk ziyaretleri yaptı. Kaptan William
Bainbridge'in idaresindeki G. Washington fırkateyni, Cezayir'den İstanbul'a
geldi. Bu Amerikan gemisiyle Cezayir beylerbeyi Osmânoğlu Mustafa Paşa, Üçüncü
Selim'e 2 arslan, 2 pars ve başka hediyeler göndermişti. Kaptân-ı Derya Dâmad
Küçük Hüseyin Paşa, bu yeni devletin kaptanı ile konuşmak istedi. Deniz albayı
Bainbridge'i kabul ve iltifât etti (Thomas Harris, Life and Services of
Commodore William Bainbridge, Philadelphia 1837, 45-61.s.)

**(Yılmaz Öztuna, Osmanlı Tarihi, 135-136.s.)**

**5 EYLÜL 2007**

**PEYGAMBER (S.A.V.) EFENDİMİZE**

**ASHÂB (R.A.E.)’İN BAĞLILIĞI**

Recî seriyyesinden sonra, müşrikler esir aldıkları, Zeyd b. Desinne (r.a.)’i,
öldürülmek üzere Safvan b. Ümeyye, kölesi Nistas ile birlikte Tenim'e
gönderdi.

Kureyş müşriklerinden birçokları orada toplanmışlardı, içlerinde Ebû Süfyan b.
Harp de, bulunuyordu.

Zeyd (r.a.)’i asmak için de, bir hurma gövdesi diktiler.

Zeyd (r.a.) “İki rek‘at namâz kılayım!” dedi. Kıldı. Sonra, kendisini ağaca
bağladılar.

Kureyş müşrikleri, Zeyd b. Desinne (r.a.)’e “Gel, sonradan çıkmış olan
dîninden dönüp bizim dînimize bağlan da seni, serbest bırakalım!” dediler.

Zeyd (r.a.) “Hayır! Vallâhi, ben, hiçbir zamân dinimden ayrılmam!” dedi.

Ebû Süfyan “Ey Zeyd! Allâh aşkına doğru söyle! Şimdi, yanımızda senin yerine,
Muhammed (s.a.v.) bulunup da O (s.a.v.)’in (hâşâ) boynunu vurmamızı, sen ise,
ailen içinde sağ salim yaşamayı arzu etmez miydin?” diye sordu.

Zeyd (r.a.) “Vallâhi, ben, ailem içinde sağ sâlim oturup da, Muhammed
(s.a.v.)'e değil sizin yanınızda, hattâ şimdi bulunduğu yerde bile, bir
dikenin batıp O (s.a.v.)’i incitmesine râzı olmam!” dedi.

Ebû Süfyan “Ben, insanlar içinde Muhammed  (s.a.v.)’in ashâbı (r.a.)’ün,
Muhammed (s.a.v.)'i sevdiği gibi, hiçbir kimsenin hiçbir kimseyi sevdiğini
görmemişimdir!” dedi.

Zeyd (r.a.)’i, dîninden döndürmek için oka tuttular. Fakat, bu, O (r.a.)’in
îmân ve teslîmiyetini arttırmaktan başka bir işe yaramadı.

**(M. Âsım Köksal (rh.a.), İslâm Târihi, 11.c. 15.s.)**

** **

** **

** **

**6 EYLÜL 2007**

**SÜNNETİ ÖĞRENMEK VE ÖĞRETMEK**

Makdisî (r.a.) kendi senediyle Ebu’d-Derda (r.a.)'den nakleder. Ebu’d-Derda
(r.a.) dedi ki: Resûlullâh (s.a.v.) buyurdu ki:

“Sünnetin yok olmasından korkarak, sabah akşam sünneti öğrenmeğe giden kişi,
sabah akşam Allâh yolunda cihad eden kişi gibidir. Kim ilmi gizlerse Kıyamet
gününde, Allâh (c.c.) onun ağzına ateşten bir gem vurmuş olarak yaratacaktır.”

Muaz (r.a.) dedi ki: Resûlullâh (s.a.v.) buyurdu ki:

“Ümmetimin içinde, sonradan dîne sokulan bid'atler çıktığı ve Ashabına dil
uzatıldığı zaman alimler ilimlerini açıklasınlar. Eğer ilimlerini ortaya
koymazlarsa, Allâhü Te‘âlânın, Meleklerin ve bütün insanların la‘neti onların
üzerine olsun.”

Velid b. Müslim'e denildi ki: Açıklanması gereken ilim hangi ilimdir? Velid
dedi ki:“Sünnet'dir.”

Resûlullâh (s.a.v.) buyurdu ki:

“Ümmetimden kim kırk hadis belleyip yaşarsa ve bu hadislerle insanları dinleri
hususunda bir işte faydalandırırsa, bu kişi Kıyamet günü âlimlerden biri
olarak diriltilir.”

Resûlullâh (s.a.v.) şöyle buyurdu:

“Kim sünnetlerden kırk hadîsimi naklederse Kıyamet gününde Nebîlerle birlikte
haşrolunacaktır.”

Resûlullâh (s.a.v.) buyurdu ki:

“Bir kişinin iki hadisi öğrenip, bununla kendisini faydalandırması ve bunu
başkalarına öğreterek onları faydalandırması, altmış sene ibadet etmesinden
daha hayırlıdır.”

Resûlullâh (s.a.v.) şöyle buyurdu: “Şüphesiz İslâm garîb başladı ve bu
garîbliğine dönecektir. Garîblere müjdeler olsun.”

Denildi ki: Ya Resûlullâh! Garîbler kimlerdir?

Resûlullâh (s.a.v.) buyurdu ki: “Garipler, benim sünnetimi sevenler ve benden
sonra Allâh'ın kullarına sünnetimi öğretenlerdir.”

**(İmam-ı Suyutî, Akidede Sünnetin Yeri, 107.s.)**

** **

** **

** **

** **

**7 EYLÜL 2007**

**AKIL NE DEMEKTİR**

Akıl, insanın gönlüne atılmış bir nurdur, ışıktır. İnsan bununla eşyayı anlama
istidadına erişir. Bunun sebebiyle sevâb ve günah işler, hesaba çekilir. Akıl
sebebiyle, emirleri yapmak, yasaklardan kaçınmakla me'mûr olur. Onunla,
doğruyu yanlıştan ayırabilir, kötüyü tanıyabilir. Akıl, tabîatlerin,
şahısların ayrı olması gibi herkeste ayrı bulunan bir idrâk kuvvetidir. Ama,
İslâmla emr olunmanın farzıyyeti kadar herkeste akıl vardır. Amellerin farz
olmasına yetecek kadarı yine herkeste vardır. Çünkü akıl, fayda ve zararı
anlar ve bilir ki, islâm iyi bir şeydir, hidâyettir. Ona uymakta dünyâ, ve
âhiret faydaları vardır.

Ahkâm kitabında diyor ki: Akıl ve bilginin, iki iyiden, daha iyi olanını, iki
kötüden, daha kötü olanını ayırabilecek kadar bulunması lâzımdır. Bazısına
göre, gördüğünden görmediğine yol bulabilmektir.

Hulâsatü’l Hakâik'de diyor ki: Akıl, ıkal kelimesinden alınmıştır. Ikal,
devenin diz bağına denir. Ya'nî ıkal, deveyi gitmekten alıkoyduğu gibi,
insanın aklı da, kendini, kötü işlerden alıkoyar. Süfyân bin Uyeyne (rh.a.)
diyor ki, akıllı kimse, iyiyi ve kötüyü anlıyan değil, iyiyi görünce onu alan,
kötüyü görünce almayandır.

Mevlûd-i Nebî kitabında diyor ki, şâh-ı merdân emîru’l mü'minîn Alî (r.a.)
buyurur ki:Akıl bir ağaçtır. Kökü takva, dalı haya, meyvesi verâ'dır. İşte bu
akıl ağacının kökü, yani aslı olan takva, kulu üç hasleti edinmeye çağırır:
Dinde fıkha, dünyâda zühde ve Allâhü Te‘âlânın gayrisinden kesilip tamamen Ona
dönmeye. Bu ağacın dalı olan haya, üç haslete, ya'nî doğru sözlülüğe, çok
iyilik yapmaya ve şübhelileri terke çağırır. Ama Ca'fer-i Sâdık (r.a.) buyurur
ki, akıl bize, kulluk yapabilmek için ihsan edilmiş bir âlettir. Rubûbiyyeti
idrâk için değildir. Aklı, Rubûbiyyeti anlamakta kullanan kimse, ubûdiyyeti,
Hakk Te‘âlâya kulluk etmeyi kaçırır. Rubûbiyyeti de idrâk edemez.

Resûlullâh (s.a.v.) Ebû Zerr (r.a.)'e buyurdu ki: “Allâhü Te‘âlânın haram
eylediklerinden kaçın ve emr ettiklerini yerine getir ki, akıllı olasın.”

**(Mevlânâ Muhammed Rebhami, **

**Riyadün-Nasıhîn, 129.s.)**

**8 EYLÜL 2007**

**RESÛLULLÂH (S.A.V.)’İN EVLERİ**

Vakıdî'den:Muaz b. Muhammed el-Ensarî bana şunları anlattı: Resûlullâh
(s.a.v.)’in kabri ile minberi arasındaki İmran b. Ebû Enes'in de bulunduğu bir
mecliste Ataü’l Horasanî'nin şöyle dediğini duydum: Resûlullâh (s.a.v.)’in
hanımlarının, kapılarında siyah kıl perde bulunan, hurma dallarından yapılmış
odalarını gördüm. Velid b. Abdülmelik'in bu odaların Mescid'e katılmasını
emreden mektubu okunurken de onu duydum. Halkın o günkü kadar ağladığını hiç
hatırlamam. O gün Saîd b. Müseyyim:

“- Keşke odaları olduğu gibi bıraksalardı da Medinelilerden biri onları tamir
etseydi ve uzaktan gelenler Resûlullâh (s.a.v.)’in nasıl yaşadığını görselerdi
de, bu insanların dünyada övünmelerine, zenginliklerine güvenerek
böbürlenmelerine engel olsaydı.” dedi.

Ataü’l-Horasanî sözlerini bitirince İmran b. Ebî Enes de şunları anlattı:

“- Resûlullâh (s.a.v.)’in hanımlarının evlerinden kerpiçle yapılmış dört
tanesi vardı ki bunların odaları hurma dalları ile birbirinden ayrılmıştı. Beş
tanesi de hurma dalları ile yapılarak çamurla sıvanmıştı. Bunların odaları
yoktu. Kapılarında kıl perdeler bulunurdu. Perdeleri ölçtüm, boyu üç arşın eni
bir arşından biraz fazla idi. Bu kadar çok ağlandığını hiç hatırlamıyorum.
Kendimi Resûlullâh (s.a.v.)’in Ashabının evlâtlarından meydana gelmiş bir
topluluğun içinde buldum. Ebû Seleme b. Abdurrahman, Ebû Ümame b. Sehl b.
Huney ve Harice b. Zeyd bunlardandı. Onlar, göz yaşları sakallarını
ıslatıncaya kadar ağladılar. O gün Ümame de şöyle dedi: Keşke Resûlullâh
(s.a.v.)’in hanımlarının evleri olduğu gibi bırakılıp, yıkılmasaydı da
insanlar, bunları görüp lüks binalar yapmaktan vazgeçselerdi. Dünya
hazinelerinin anahtarları elinde bulunan Resûlü (s.a.v.)’e, Allâh'ın neleri
bahşettiğini görselerdi.”

**(M. Yusuf Kandehlevi, **

**Hadislerle Müslümanlık, 3.c., 1326.s.)**

**9 EYLÜL 2007**

**NEMMAMLIK (KOĞUCULUK)**

Nemmamlık, yani koğuculuk yapmak, söz taşımak demek olup, bir kimsenin bir
müslümandan duyduğu sözleri, ona zararı dokunacak bir başka yerde
anlatmasıdır. Koğuculuk yapmak, Allâhü Te‘âlânın düşmanını tavsif ettiği, on
kötü hasletten biridir. Allâhü Te‘âlâ, Kalem sûresi sekizinci ayetinden
itibaren buyuruyor ki: “O halde, ey Resûlüm, Allâh'ı, Kuran'ı ve Peygamberi
yalanlıyanları tanıma. Bir de, haklı haksız, her çok yemin edeni, değersizi
tanıma. Çok ayıblıyanı, koğuculukla gezeni; iyilikten alıkoyanı, aşırı zâlimi,
çok günahkârı tanıma!”

Muaz bin Cebel'in (r.a.) bildirdiği Hadîs-i şerîfde: “Koğuculuk yapan
Kıyamet’te maymun şekline sokulur” buyuruldu. Allâhü Te‘âlâ, Ebu Leheb'in
hanımını şirk, küfr ve koğuculuk yapmakla vasf edip, zem eyledi. Allâhü te‘âlâ
Tebbet sûresi dördüncü ayetinde, onu odun hamalı olarak bil-

dirmektedir. Tefsir imamlarından çoğu, bu odun çekme işini, koğuculuk ile
tefsir etmişler, odun taşımak ateşi yakmağa sebeb olduğu gibi, koğuculuk da
fitne çıkarmağa, fitne ateşini alevlendirmeğe sebebdir demişlerdir. Bir de
şöyle bildirilir: Ebu Leheb'in karısı, kendi sırtında diken taşır ve gece,
Resûlullâh (s.a.v.)’in mescidi yoluna serer, Sahabenin ayaklarına batmasını
isterdi. Eshabın fakirlerinin çoğu yalın ayak idiler. Bir defasında diken yükü
sırtında olduğu halde, bir duvara dayanarak uyumuş, yük ağır basıp, geriye
devrilmiş, yükün ipi boynunu sıkmış, bacakları yukarı kalkıp, avret yeri
açılmış ve rezil halde can vermiştir.

Hadîs-i şerîfte buyruldu ki: Resûlullâh (s.a.v) iki kabre uğradı. Sonra “Bu
iki kabirde bulunanlar azabdadır. Büyük işten dolayı değil. Biri elbisesine
küçük abdest sıçramasıdan, damlamasından korumazdı, diğeri ise koğuculuk
yapardı.” buyurdu.

**(Mevlâna Muhammed Rebhami,**

**Rıyadun Nasihîn, 501.s.)**

**10 EYLÜL 2007**

**AİLE REİSİ VE BİR EŞ OLARAK**

**HZ. PEYGAMBER (S.A.V.) VE O (S.A.V.)’İN ALÇAK GÖNÜLLÜLÜĞÜ**

“Evinde ehlinin işinde olurdu: Elbisesini bizzat kendisi yıkardı. Koyununu
kendi sağardı. Elbisesini kendi yamardı, kendi pabuçlarını kendi dikerdi.
Kendi hizmetini kendi görürdü. Evini kendi süpürürdü, deveyi bağlardı. Süt
getiren deveyi kendi otlatırdı. Hizmetçi ile yemek yemekte sakınca görmezdi.
Onunla beraber hamur yoğururdu. Çarşıdan yiyeceğini kendi taşırdı.”

Enes (r.a.)’den: "Medine cariyelerinden biri dahi olsa, gelip Resûlullâh
(s.a.v.)’in elini tutup evine götürmek (maddî ihtiyacını veya şefaat gibi
manevî ihtiyacını temin etmek maksadıyla) istese bile, onunla gider ve
ihtiyacını karşılardı.

Bir defasında yanına bir adam girmiş ve heybetinden korkmuştu da ona: “Kendine
gel, korkma, ben bir kral değilim! Ben sadece kadid (kurutulmuş et) yiyen
Kureyş kabilesinden olan bir kadının oğluyum!" dedi. (İbn-i Mace, Sünen)

Ebû Hureyre (r.a.)’den: “Peygamber (s.a.v.)’le birlikte çarşıya gittim.
Giyilecek eşya satın aldı ve tartıcıya:

“(Herhalde o zaman para tartı ile veriliyordu.) Fazla tart (yani parayı biraz
fazla al) dedi.”

Ebû Hureyre (r.a.) bu kıssayı uzunca anlattıktan sonra dedi ki:

“Tartıcı hemen Peygamber (s.a.v.)’in eline sarıldı ve öpmek istedi. Fakat o
mübarek elini çekerek şu ihtarda bulundu:

- Bunu Acemler krallarına karşı yaparlar. Ben kral değilim, ben sadece içinizden bir adamım.

Sonra elbiseleri aldı. Ben taşımak istedim. Fakat bana da şöyle hitab etti:
“Kişi, sahip olduğu şeyi taşımaya ehaktır!.” (Suyûtî, Ebû Dâvud)

**(Kadı ‘Iyaz (rh.a.), Şifâ-i Şerîf, 132.s.)**

** **

**11 EYLÜL 2007**

**RAMAZAN’DA OKUNACAK DUÂLAR**

Ramazân-ı şerîfte okunacak duâlar:

İlk On (10) gün: “Yâ erhame’r- râhimîn”

İkinci On (10) gün: “Yâ gaffârü’z- zünûb”

Son On (10) gün: “Yâ ‘atîka’r- rikâb”

1. Îkâz: Bu duâlar günde en az yüz (100) def‘a okunmalıdır.

2. Îkâz: Ramazân-ı şerîfin herhangi bir gecesi Fetih sûresi okunursa, o sene
içindeki kötülük, belâ ve musîbetlerden bi-izni’llâhi te‘âlâ muhâfaza olunur.

3. Îkâz: Ramazân-ı şerîfin yirmi üçüncü (23.) gecesi Sûre-i Ankebût ve Sûre-i
Rûm okunur.

4. Îkâz: Ramazân-ı şerîfin herhangi bir gününde 363 (üç yüz altmış üç) İhlâs-ı
şerîf okunur.

••••••••

** **

**HADÎS-İ ŞERÎF**

Resûlullâh (s.a.v.) buyurdular ki: “Kim Allâhü Te‘âlâ yolunda bir gün oruç
tutsa, Allâh onunla ateş arasına, genişliği sema ile arz arasını tutan bir
hendek kılar.” (Tirmizî)

Ebû Ümâme (r.a.): “Ey Allâh'ın Resûlü (s.a.v.) dedim, bana öyle bir amel emret
ki (yaptığım takdirde) Allâh beni mükafatlandırsın." “Sana” dedi, “Orucu
tavsiye ederim, zira onun bir eşi yoktur.” (Nesaî)

İbn-i Sa'd (r.a.)’den: Resûlullâh (s.a.v.) buyurdular ki: “Cennette Reyyan
denilen bir kapı vardır. Oradan sadece oruçlular girer. Oruçlular girdiler mi
artık kapanır, kimse oradan giremez.” (Tirmizî)

Resûlullâh (s.a.v.) buyurdular ki: “Ramazan ayı girdiği zaman cennetin
kapıları açılır, cehennemin kapıları kapanır ve şeytanlar da zincire vurulur.”
(Buhârî)

Resûlullâh (s.a.v.) buyurdular ki: “Kim bir oruçluya iftar ettirirse,
kendisine onun sevabı kadar sevap yazılır. Üstelik bu sebeple oruçlunun
sevabından hiçbir eksilme olmaz.” (Tirmizî)

** **

**12 EYLÜL 2007**

**DUÂ-İ ARŞ**

(Ramazân ayının evvelinde veyâ ortasında veyâ âhirinde üç kerre okunacak.)

Bi-smi’llâhi’r-rahmâni’r-rahîm

Allâhu rabbun ahadun samedun ferdun li’l-‘âlemîne, nebîyyinâ Muhammedin
erselehu mübeşşiren. li’l-kâfirîne münzirûn münzîren mine’n-nâri ve münziren
nebîyyinâ Muhammedun ahadun, hâmidun ve kâsimun ve şâhidun li’l-mü’minîne ve
kâimun nebîyyinâ Muhammedun vehüve nebîyyü’l- Mustafâ salla’llâhu te‘âlâ
‘aleyhi ve sellem. Ve’l-imâmu’l-murtezâ, ve’r-resûlü’l- müctebâ, nebîyyinâ
Muhammedun hüve’r-resûlü’l-murselü, sâhibu’l-kitâbi, münziru
ve’l-kitâbu’l-mecdü, nebîyyinâ Muhammedun sâhibu’l-livâ’i ve’l-minberi
ve’l-burâki’l- ezheri ve’r-rızâ’i ve’l-kevseri nebîyyinâ Muhammedun ve
zeynü’l-cinâni Ahmedun, ‘abdun mutî‘un, ‘âdilun, ‘abdun, cevâdun, nâfi‘un,
li’l- müşrikîne kâilun, nebîyyinâ Muhammedun ve şefî‘unâ Muhammedun ve
resûlünâ Muhammedun fahrun lenâ Muhammedun hayrun li’l-‘âlemîne şefî‘un
li’l-müznibîne ve’l-mücrimîne, nebîyyinâ Muhammedun ihtârahu ve erselehu fî
halkıhî şerrefehu, yuhibbuhu nebîyyinâ Muhammedun salla’llâhu ‘alâ seyyidinâ
Muhammedin ve âlihî ve sahbihî ecma‘îne bi-rahmetike yâ erhame’r- râhimîn.

**HADÎS-İ ŞERÎF**

“Resûlullâh (s.a.v.) şu (meâldeki) kelimelerle du‘â olunmasını emrederlerdi:

“Allâhım! Cimrilikten Sana sığınırım, korkaklıktan da Sana sığınırım, erzel-i
ömür (denilen ihtiyârlığın bunaklığın)dan da Sana sığınırım, dünyâ fitnesinden
ya‘ni Deccâl’in şerrinden de Sana sığınırım!” (Buhârî)

**13 EYLÜL 2007**

**PEK BÜYÜK BİR İBRET DERSİ**

Hz. Muhammed Mustafâ (s.a.v.)'in irtihalinden sonra bıraktıkları mal ve mülke
pek dikkatle bakmalıyız. Zira peygamberlikten önce yaşadığı rahat hayatında
hiç durmadan ticâretle uğraşan, daha sonra çok zengin bir kadın olan Hz.
Hadice (r.a.) ile evlenerek bu kadar yıl beraber yaşayıp, onun büyük servet ve
samanı içinde bulunan, peygamber olduktan sonra kendinin kazançları ve
bilhassa savaşlarda alınan ganimetlerden büyük bir hisse alan, içerden ve
dışardan kendilerine akıp gelen nice hediyeleri kabul buyuran Peygamber
(s.a.v.)’in bıraktığı mal bu kadar mı olmalıydı? Şüphesiz evet bu kadar
olacak. Çünkü bir Hadîs-i şerîflerinde şöyle buyurmuşlardır: “Benim vârislerim
altın ve gümüş paylaşmayacaktır. Zira benim bıraktığım Fedek ve Hayber
arazisinden alınan mahsul benim ailelerime nafaka olarak ayrıldıktan sonra,
kalanı Allâh yolunda muhtaç olan kullara sadakadır.”

İşte Peygamber (s.a.v.) Efendimizin dünya malına rağbeti ancak bu kadardı ve
bu da O (s.a.v.)’in hak Peygamber olduğuna ayrıca bir delildir. Bu kadar
servet içinde, bu kadar fırsatlar yanında, Peygamber (s.a.v.) Efendimizin
mübarek hırkası pek temiz olmakla beraber yamalı idi. Onun peygamberlikten
önceki hali nasıl idiyse, sonraki hali yine öyleydi. Baştan ne ise sonu da o
oldu. Tarih onu en ince noktalarına kadar yazmış, bir daha böyle bir şahsa da
rastlamamıştır, işte peygamberlerin yolu budur.

Şöyle ki, kendilerinin ve ailelerinin nafaka ve ihtiyaçlarını, sanat,
çiftçilik, ticâret, savaş veya başka helâl yollarla kazandıktan sonra
fazlasını halkın gayri müslim de olsa ihtiyar, âciz, hasta, çocuk, kadın, kör,
yolcu (v.s.) gibi zayıf, yoksul ve miskinlerine dağıtmaktır.

**(M. Cemal Öğüt, Hz. Fatıma-i Zehra, 207.s.)**

**14 EYLÜL 2007**

**KABRİSTANLARI ZiYARET VE**

**BÜYÜKLERİ ARACI KILMAK (TEVESSÜL)**

Başta Peygamber (s.a.v.) Efendimizin ve Allâh'ın bütün salih kullarının
mezarlarını ziyaret etmek sünnettir. Onlardan dua ve vasıta kılarak yardım
talep etmekte bir sakınca yoktur. Çünkü, her müslüman kesinlikle biliyor ki,
ziyaret edilen zat da Allâhü Te‘âlânın bir kulu, yarattığı aciz bir
mahlukudur. Allâh'ın rıza ve iradesi olmadan, ne kendilerine ve ne de
başkalarına yarar ve zararları olmaz.

Başta Peygamberler olmak üzere, bütün ulema ve evliya, Allâhü Te‘âlânın yüce
tevhid dinini ve şeriatini insanlara tebliğe memur kılınmış kimselerdir. Bu
muhterem zatlar dilekte bulunurlar, yaratmazlar, duâda bulunurlar, veremezler
veya alamazlar. Yaratan, yok eden, var eden, veren ve alan Allâhü Te‘âlâdır.

Lâkin müslümanlar, başta Peygamberler (a.s.) olmak üzere Allâh'ın bütün veli
ve salih kullarının Cenâb-ı Hakk nezdinde yüksek makamlarına ve onunla olan
sıkı bağlarına bakarak ve inanarak, dua ve dileklerinin gerçekleşmesi için,
onları vasıta kılarak dua ve niyazda bulunurlar. Bu inançla yapılan dualar ve
edinilen vasıtalar, iddia edildiği gibi, Allâh inancına ve tevhid akidesine
asla zarar vermez.

Müslümanlar hiçbir zaman bu kabir sahiplerinin ilâh olduğunu veya onları
Allâh'a ortak olarak görmemişler ve düşünmemişlerdir. Müslümanlar onların
mezarları başında dua ve niyaz ederlerken, onların da yüce Allâh (c.c.)’ün
birer kulu olduklarını bilmiş ve öyle inanmışlardır. Müslümanların bu zevata
gösterdikleri saygı ve hürmet, Allâh rızası içindir. Bunlar Allâhü Te‘âlânın
emir ve rızasına daha uygun bir şekilde amel ettiklerini ve O’nun yüce
rızasına nail oldukları inancıyla ziyarette bulunurlar, duâ ederler.

**(Mehmed Çağlayan, Ehl-i Sünnet ve Akaidi, 197.s.)**

** **

** **

**15 EYLÜL 2007**

**HER A‘ZAMIZI YARATILIŞ GAYESİNE**

**UYGUN KULLANMALIYIZ**

Allâhü Te‘âlâ, yarattığı insanın her azasını, ne için yaratmışsa o yolda
isti’mal olunmasını irâde etmektedir. Kalbin ne için yaratıldığı sual
edilirse, onun yaradılış sebebi ma’rifet ve tevhidle meşgul olmak, lisanın
vazifesi de şahâdet ve tilâvetle meşgul olmak, istihza ve benzeri mezmum
fiilleri terketmektir.

Bazı vakitlerde, Ebû Cehil, Resûlullâh (s.a.v.) Efendimizin arkasından yürür,
ağzını burnunu oynatarak istihza ederdi, Resûlullâh (s.a.v.) Efendimiz bu hale
muttali’ oldukda:

- Yapmakta olduğun gibi ol! buyurdular, merkum kâfir ölünceye kadar aynı hal içinde kaldı.

Resûlullâh (s.a.v.) Efendimiz Mekke’de iken küffar arasından geçmekte
oldukları bir vakitte onlar cem’ olup, Resûlullâh (s.a.v.)’in arkasından:

-Kendisinin nebî olduğunu zanneden şu adam haa? diye istihzâ etmeğe başladılar. Resûlullâh (s.a.v.)’in beraberinde Cibril de vardı. İstihzâ edenlerin vücutlarına parmağıyla dokunmakla cümlesinin vücutlarında birer yara açılıp büyüdü, bulaşıcı hastalık halini almış olmakla yanlarına hiç kimse yaklaşamayıp o halleriyle fevt oldular.

Ehl-i inkârın yaptıkları gibi, ehl-i hakkın sevmedikleri bir şeyle onlara
taarruz edenlerin hallerini buna kıyas et. Sa‘dâtı sûfiyyeye ta‘n edenlerin
hallerini de bunlara kıyas et. Onların, bu kendi hallerinin gadab-ı ilâhîyi
celb edeceğini bilmediklerini de düşün ki, bunların niceleri görünmez dertlere
düşerler, neden düştüklerini, nasıl düştüklerini de bilmezler, şefaat de
bulamazlar. Hiçbir amel yoktur ki, cezası yahud karşılığı sahibine ânında
ulaşmasın. Ancak onu dünyâda çoğu ayne’l-yakîn göremez, âhirette görür.

**(Hz. M. Sâmî Ramazânoğlu (k.s.), **

**Yunus ve Hud Sûreleri Tefsiri, 79.s.)**

** **

**16 EYLÜL 2007**

**HZ. PEYGAMBER (S.A.V.)’E**

**ASHAB (R.A.E.)’NİN BAĞLILIĞI**

Bedir gazvesi için hareket eden İslâm ordusunda, Peygamber (s.a.v.) Efendimiz
istişare için Ensâr (r.a.)’ün fikrini de sormak üzere:

-“Ey nâs! Siz de bu husûsda re’y ve mütalâalarınızı bildirseniz?” diye buyurdu.

Sa‘d ibn-i Mu‘az (r.a.) ayağa kalkarak:

-“Yâ Resûlallâh (s.a.v.)! Bu hitâbla bizleri mi murâd buyuruyorsunuz?” diye sorunca Resûlullâh (s.a.v.) Efendimiz de “Evet” diye tasdik buyurması üzerine, Sa‘d ibn-i Mu‘az (r.a.):

-“Yâ Resûlallâh (s.a.v.)! Biz sana inândık, Taraf-ı Bâri’den getirdiğin Kur’an’ın hak olduğuna i‘tikâd ve i‘timâd ettik ve sana itaat ve ittibâ etmek üzere ahd ü mîsâk eyledik. Nasıl dilersen o sûrette hareket et, bize emret, biz seninle beraberiz. Seni gönderen Allâh (c.c.) hakkı için eğer denize girer isen seninle beraber gireriz, hiç birimiz geri kalmayız, biz düşmâna varmaktan çekinmeyiz. Muhârebe vaktinde geri dönmeyiz. Yâ Resûlallâh (s.a.v.), biz harbde sebat etmesini, sadâkat göstermesini biliriz. Düşmânla karşılaştığımızda Cenâb-ı Hakk’tan umarız ki, ensâr câmiasının elinden seni memnûn ve mesrûr edecek şehâmet hârikaları gösterecektir. Hemen ‘alâ bereketillâh bizimle beraber düşmân üzerine azîmet buyurunuz!” deyince, Resûlullâh (s.a.v.) Efendimiz, Sa‘d ibn-i Mu‘az (r.a.)’in bu metin sözlerinden fevkalâde memnûn olarak:

-“Öyle ise haydi Allâh (c.c.)’ün bereket ve saadetine doğru yürüyünüz. Size müjde ederim ki: Allâhü Te‘âlâ Hazretleri bu iki tâifenin gayr-i muayyen birini kat‘î sûrette va‘d etmiştir. Binânealeyh zafer muhakkaktır. Vallâhi ben sanki o Kureyş kavminin harb meydânında düşüp telef olacakları yerleri görüyor gibiyim!” buyurdu. 

**(Hz. M. Sâmî Ramazânoğlu (k.s.), Bedir Gazvesi, 32.s.)**

** **

** **

**17 EYLÜL 2007**

**ZÜHD**

Zühd bir şey’e olan rağbeti, ondan daha iyisine çevirmekten ibarettir.
Herhangi bir şeyden vazgeçip onun yerine daha iyi ve daha güzeline dönmek
demektir. Bununla beraber i’râz edip yüz çevirdiği şeyin de heves edilecek bir
yönünün bulunması şarttır.

Zâhidlikte diğer bir şart da rağbet edilen şeyin, yüz çevirilen şeyden kendine
göre daha hayırlı olmasıdır ki, bu sayede ona daha çok rağbet etmiş olsun. Bir
şeyi satan, kendine göre. aldığı şey, sattığı şeyden hayırlı olmazsa onu
satmaz. Bunun için Allâhü Te‘âlâ: “Onu değersiz bahâya, bir kaç dirheme
sattılar. Onlar bunun hakkında rağbetsizdiler.” (Yûsuf s. 20) buyurmuştur.
Demek ki dünyayı satıp âhireti alan herkes, dünyaya nisbetle zâhid, âhireti
satıp dünyayı alan herkes de âhirete nisbetle zâhiddir. Fakat âdeten zâhidlik
adı, dünyayı terkedenlere verilmiştir.

Allâh’tan başka Cennet ve her türlü zevkler dâhil, herşeyi arkaya atıp yalnız
Allâh’ı seven kimse, mutlak sûrette zâhiddir. Yalnız dünya zevklerini
terkedip, âhiret zevklerini atamayan da zâhiddir, fakat birinciye nisbetle
mevkii daha düşüktür. Dünyanın bâzı zevklerini terkedip bâzılarını
terkedemiyen meselâ serveti terkedip mevkii terkedemeyen, çeşitli yemekleri
terkedip süslenmeyi terkedemeyen kimse, mutlak zâhidlik mevkiini ihraz edemez.
Bunun zâhidler arasındaki mevkii, günahkârlar arasında bütün günahlarından
tevbe eden ile bâzılarından tevbe eden gibidir. Günahlarının bâzısından tevbe
edenin tevbesi sahih olduğu gibi, dünyalığın bâzı şeylerini terkedenin de yine
zühdü sahihdir. Âdet yönünden zâhid, yasaklarla beraber mübahları da terkedene
tahsis edilmiş bir isimdir. Demek ki zühd, dünyadan rağbetini kesip, âhirete
yönelmek veya her ikisinden rağbetini kesip Allâh (c.c.)’e yönelmektir ki, en
üstün derece budur. Hakîkî zühd; Kişinin Allah (c.c.)’ün yanındakilere, kendi
elindekilerden daha çok güvenmesidir. İbn Mübârek’e “Zâhid” diye hitâb
ettiklerinde: “Zâhid ben değil, Ömer b. Abdülâziz’dir. Dünya ona teveccüh
ettiği hâlde o onu terketmiştir. Ben, nereden zâhid olayım? Dünya bana
teveccüh etmiş değildir ki onu terk ile zâhid olayım.” dedi.

**(İmâm-ı Gazâli (rh.a.), İhyâ-u Ulumi’d-dîn, 4.c., 398.s.)**

**18 EYLÜL 2007**

**RAMAZAN-I ŞERİF VE ORUÇ**

Hadîs-i şerîfte: “Ramazan ayı gelince, Cennet kapıları açılır, Cehennem
kapıları kapanır ve şeytanlar kuvvetlice bağlanır.” buyuruldu. Bir başka
rivâyette şöyle gelmiştir: “Rahmet kapıları açılır. Cehennem kapıları kapanır,
şeytanlar zincire vurulur.” Selmân-i Fârisî (r.a.) bildirdi: Resûlullâh
(s.a.v.) Şa'ban ayının son günü hutbede buyurdu ki: “Ey müslümanlar! Üzerinize
öyle büyük bir ay gölge vermek üzeredir ki, bu aydaki bir gece (Kadir gecesi)
bin aydan daha fâidelidir. Allâhü Te‘âlâ, bu ayda, her gün oruç tutulmasını
emretti. Bu ayda, geceleri teravih namazı kılmak da sünnettir. Bu ayda, Allâh
için, ufak bir iyilik yapmak, başka ayda bir farz eda etmek gibidir. Bu ayda
bir farz yapmak, başka aylarda yetmiş farz yapmak gibidir. Bu ay sabır ayıdır,
sabredenin gideceği yer Cennettir. Bu ay iyi geçinmek ayıdır. Bu ayda
mü'minlerin rızkı artar. Bir kimse, bu ayda bir oruçluya iftar verirse,
günâhları afv olur. Hakk Te‘âlâ onu Cehennem ateşinden âzâd eder. O oruçlunun
sevabı kadar, ona verilir.” Ashâb-ı kiram dediler ki, yâ Resûlallâh, her
birimiz, bir oruçluya iftar ettirecek, onu doyuracak kadar zengin değiliz.
Resûlullâh (s.a.v.) buyurdu ki: “Bir hurma ile iftar verene de, yalnız su ile
oruç açana da, biraz süt ikram edene de, bu sevâb verilecektir. Bu ay öyle bir
aydır ki, ilk günleri rahmet, ortası afv ve mağfiret ve sonu Cehennemden âzâd
olmaktır. Bu ayda, işçinin, memurun, askerin ve talebenin vazifesini
hafifleten âmirleri, kumandanları ve müdürleri, Allâhü Te‘âlâ afv edip,
Cehennem ateşinden kurtarır. Bu ayda dört şeyi çok yapınız! Bunun ikisini
Allâhü Te‘âlâ çok sever. Bunlar Kelime-i şehâdet söylemek ve istiğfar
etmektir. İkisini de zâten her zaman yapmanız lâzımdır. Bunlar da Allâhü
Te‘âlâdan Cenneti istemek ve Cehennem ateşinden Ona sığınmaktır. Bu ayda bir
oruçluya su veren bir kimse, Kıyamet günü susuz kalmayacaktır.”

**(M. Muhammed Rabhanî, **

**Riyadü'n Nâsihîn, 206-207.s.)**

**19 EYLÜL 2007**

**SİLSİLE-İ ÂLİYENİN DOKUZUNCU POSTNÎŞÎNİ**

**HZ. ABDULHALIK GOCDÜVÂNÎ (K.S.)**

Babası Abdülcemil Efendi alim bir zat olup, Malatyalıydı. İmâmı Malik'in
soyundandır. Kitaplarda doğum tarihine rastlanmamıştır. Buhara yakınlarındaki
Gocdüvân kasabasında doğdu. 1180 (H. 575) senesinde aynı yerde vefat etti.
Babaları Abdülcemil, Hızır (a.s.) ile arkadaşlık ederdi. Aralarında muhabbet
olduğundan, Hızır (a.s.) babasına; “Senin bir salih evladın dünyaya
gelecektir. İsmini Abdülhalık koyarsın.” buyurdu.

Birgün Hızır (a.s.) yanına gelip Allâhü Te‘âlâyı gizli ve açık anmanın
yollarını öğretti ve onu manevi evlatlığa kabul etti. Yirmi iki yaşındayken
Hızır (a.s.) onu, şaşırmışlara yol göstericilerin büyüklerinden olan Yusuf
Hemedani'ye gönderdi. Manevi ilimleri hocasının sohbetiyle tamamladı. Onun
vefatı ile insanlara, doğru yolu gösterme vazifesini devraldı. Çok talebe
yetiştirdi; binlerce insanın doğru yolu bulmalarına sebeb oldu.

Abdülhalık Gocdüvânî bir aşûre günü birkaç dostu ile beraber otururken,
sırtında hırka, omuzunda seccade olan biri gelip meclise oturdu. Bir müddet
sonra üstada:“Hazret-i Resûlullâh buyurdu ki: “Mü'minin firasetinden korkunuz.
Çünkü o, Allâh'ın nuru ile bakar.” Bu hadîsin sırrı nedir?” diye sordu.
Abdülhalık hazretleri;“Sırrı şudur ki, belindeki zünnarı kesip Müslüman
olmakla şereflenesin.” Adam şaşırıp; “Allâh korusun, bende zünnar falan yok.”
dedi. Birisi, bu adamın üstündeki hırkasını çıkartınca, kafirlere mahsus olan
zünnar ortaya çıktı. O zat tövbe etti ve Müslüman oldu.

Vasiyetnamesinde, manevi oğulları Hace Evliya-yı Kebir'e buyurdular ki: “Sana
vasiyyet ederim ey oğul ki: Her halinde ilim, edep ve takva üzere ol! İslam
alimlerinin kitaplarını oku! Fıkıh ve hadis öğren! Cahil tarikatçılardan
sakın! Şöhretten kaç! Şöhrette afet vardır. Aslandan kaçar gibi cahillerden
kaç! Bid'at sahibi, sapıklar ile ve dünyaya düşkün olanlar ile arkadaşlık
etme! Helalden ye! Çok gülme! Kahkaha ile gülmek gönlü öldürür. Herkese şefkat
ve merhamet et! Kimseyi hakir görme! Kimse ile münakaşa, mücadele etme!
Kimseden bir şey isteme! Tasavvuf büyüklerine dil uzatma! Onları inkar eden
felakete düşer.”

Tasavvufta meşhur olan, on bir temel kelime Abdülhalık Gocdüvânî'nin
sözlerindendir.

**(Yeni Rehber Ansiklopedisi, 1.c., 74-75.s.)**

**20 EYLÜL 2007**

**ALLAH RESÛLÜ (S.A.V.)’İN ŞECAATİ**

Enes (r.a.) demiştir ki:

“Nebî (s.a.v.) insanların en güzeli idi. İnsanların en cesuru idi. İnsanların
en cömerdi idi.

Bir gece Medine halkı düşman baskınından korkmuş idi de yalnız Resûlullah
(s.a.v.), Ebû Talha’ya aid “Mendub” adlı durgun ve çıplak bir atın üstüne
atlayarak düşman sesinin geldiği tarafa sürmüş, Medine’lileri geride bırakıp
geçmiş idi.”

Yine Enes (r.a.): “Resûlullah (s.a.v.)’in altında o durgun at sanki bir derya
olmuş da su gibi akıyor sanırdık” demiştir.

Resûlullah (s.a.v.) Efendimiz Hazretlerinin hamaset (cesaret) ve şecaatini
gösteren türlü menkıbeleri vardır. Resûlullah (s.a.v.)’in kıldırdığı her namaz
sonunda ettiği dua cümlesinden biri de korkaklıkdan Allah’a sığınmak idi.

Sâ’d İbn-i Ebî Vakkas (r.a.)’in rivayetine göre Resûlullâh (s.a.v.) her namaz
sonunda şunlardan Allah’a sığınırdı da:

“Ya Rabb! Korkaklıktan sana sığınırım, erzel-i ömre (bunaklık günleri)
bırakılmakdan sana sığınırım, dünya mihnetinden sana sığınırım, kabir
azabından da sana sığınırım.” derdi.

“Allahım, iradesizlikten ve kudretsizlikden, ağır canlılıkdan ve tembellikten,
savsaklık derecesinde ihtiyarlıkdan sana sığınırım. Hayatın mihnetinden
(zahmet, eziyyet) mevtin musibetinden sana sığınırım.” diye dua buyurduğunu
Enes İbn-i Mâlik (r.a.) rivayet etmiştir.

**(Hz. Mahmûd Sâmî Ramazanoğlu (k.s), **

**Musahabe 3, 150.s.)**

**21 EYLÜL 2007**

**MİMAR SİNAN -1**

Mimar Sinan, tam manasıyla bir sanat dâhîsidir. Türk mimarisini erişilemeyecek
dereceye yükseltmiştir.

Mimar Sinan mimarbaşı olduğu sürece birbirinden çok değişik konularla uğraştı.
Zaman zaman eskileri restore etti. Bu konudaki en kesif çabaları Ayasofya için
harcadı. 1573'te Ayasofya'nın kubbesini onararak çevresine takviyeli duvarlar
yaptı ve eseri, bugünlere sağlam olarak gelmesini sağladı. Sinan, her mimarî
eseri kendine has bir biçimde ele almak, yapıda form ve konstrüksiyon
beraberliğini kurmak, dış mekân ve kuruluşunun iç mekâna bütünlük kazanmasını
sağlamak, mevcut teknolojik imkân ve malzeme denemelerinin üstünde, onları
kendi istekleri doğrultusunda kullanmayı bilmek, akılcı ve sade bir malzeme
kullanma anlayışına sahip olmak gibi, günümüzde de geçerli mimarlık
prensiplerini, bundan dört asır önce eserleriyle ortaya koydu. Bu sebeple
daima sanatı ile asırlar ötesi bir mimari deha olarak anıldı ve anılacak.

Kânûnî Sultan Süleyman tarafından Manisa'da, 21 yaşında ölen çok sevdiği oğlu
Şehzade Mehmet'in hatırasına bir türbe, cami ve külliye binalarını yapmakla
görevlendirildiği zaman Mimar Sinan, 54 yaşında idi. Sonradan çıraklık eserim
dediği Şehzade Camii ile türbe, medrese, imaret, tabhane, mektep, kervansaray
ve muvakkithaneden ibaret külliye 1544-1548 tarihleri arasında dört yılda
tamamlanmıştır.

**(İslam ve İlim, 176.s.)**

**ÂYET-İ KERÎME**

Allâh'ın mescidlerini ancak Allâh'a ve âhiret gününe îman eden, namazı
dosdoğru kılan, zekâtı veren ve Allâh'tan başkasından korkmayan kimseler i'mar
eder. İşte doğru yola ermişlerden olmaları umulanlar bunlardır. (Tevbe s. 18)

**22 EYLÜL 2007**

**MİMAR SİNAN -2**

Süleymaniye Camii sadece mimarlık bakımından değil, öteki sanat kolları
bakımından da eşi bulunmaz bir şaheserdir. Akmermerden olan mihrabı, minber,
hünkâr ve müezzin mahfilleri birer sanat harikasıdır.

Caminin yanında dört medrese, bir darü'l hadis, bir okul, bir hastane, bir
imaret, bir okuma odası, bir tıp medresesi, bir kütüphane, bir kervansaray,
bir hamam ve bir de sebil bulunmaktadır. Cami bütün bu yapılarıyla birlikte,
İstanbul'un en büyük külliyesidir. Mimar Sinan'ın türbesi ise bu külliyenin
kuzeydoğusundadır. Süleymaniye Camii, 1556'da Padişahın ve Mimar Sinan'ın
katıldığı bir törenle açıldı. 7 yıl süren inşaata 996.300 duka altın
harcanmıştır.

Edirne'de en büyük eseri olan Selimiye Camii'ne başladığı zaman, 80 yaşına
basmış bulunuyordu. Sinan, Selimiye'yi överken, şu cümleleri kullanmaktadır.
''Bunun minaresinin hem nazik, hem de üç yollu olması sebebiyle yapımının güç
olduğu, dünya halkının akıllı geçinenlerinin imkân dışı demelerinin gerçek
sebebi budur. Ayasofya kubbesi gibi bir kubbe İslâm dünyasında yapılmamıştır
diyen kâfirlerin mimar geçinenleri, “Müslamanlara üstünlüğümüz var" derlermiş.
"O büyüklükle kubbeyi doldurmak çok güçtür" sözleri, Allâh (c.c.)’ün bu aciz
kulunun kalbinde dert olmuştur. Adı geçen caminin kubbesini Allâh (c.c.)’ün
izni, Sultan Selim Han'ın gücünü ortaya koymasıyla Ayasofya kubbesinden  6
zir‘a  (dirsekten orta parmak ucuna kadar olan bir uzunluk ölçüsü, 75-40
santim arasında değişir) yüksek ve 4 zir‘a derin yaptım.

Asıl gücümü Edirne Selimiye Camii'nde ortaya koyup tüm kabiliyetimi açık-seçik
sergiledim. Dünyanın bütün mimar ve mühendisleri olanca güçlerini harcasalar,
böylesine büyük bir eserin yapımını gerçekleştiremezler."

Mimar Sinan, önemli eserlerini İstanbul ve Edirne'den başka, Anadolu'da ve
Halep, Şam, Sofya, Hersek, Budin, Rusçuk gibi Osmanlı şehirlerinde de meydana
getirdi. Müslümanlığın damgası durumundaki eserleriyle rahmetle anılacaktır.

**(İslam ve İlim, 181-190.s.)**

** **

** **

**23 EYLÜL 2007**

**KARDEŞİMİ PARMAK UÇLARINDAN**

**TANIYABİLDİM**

Enes b. Mâlik (r.a.) anlatıyor: Bana amcam Enes b. Nadr (r.a.) Resûlullâh
(s.a.v.) ile birlikte Bedir’de bulunamadığını söyledi. Bu ona güç gelmiş.
(Dedi ki):

Resûlullâh (s.a.v.)’in bulunduğu ilk harbde bulunamadım. Allâh (c.c.) bana
bundan sonra Resûlullâh (s.a.v.)’le birlikte bir harb gösterdi ise işte ne
yaptığımı Allâh görüyor!..

Başkasını söylemekten çekindi. Sonra Resûlullâh (s.a.v.)’le birlikte Uhud
gününde bulundu. Karşısına Sa‘d b. Mu‘az (r.a.) çıktı. Enes (r.a.) O’na:

- Yâ Ebâ Amr, nereye? - Ah (şu) cennetin kokusu!.. Onu Uhud’un yanında buluyorum! dedi. Sonra küffârla harbetti. Nihâyet öldürüldü ve cesedinde kimi vurmadan, kimi yaralama ve ok izinden seksen küsür yara bulundu. Kızkardeşi (halam) Rubeyyi binti Nadr:

- Kardeşimi ancak parmak uçlarından tanıyabildim, dedi ve şu âyet nâzil oldu:“Mü’minlerden öyle adamlar Allâh’a verdikleri sözde sâdık kalırlar. Onlardan bazısı vefât etti; ba‘zısı da bekliyor. Ama hiçbir tebdîl yapmadılar.” (Ahzâb s. 23) Bu âyetin onunla arkadaşı hakkında indiği sanılıyor.

Hz. Sa‘d (r.a.): “Yâ Resûlallâh! Ben onun yaptığını anlatmaya kâdir değilim.”
demiştir. Hz. Enes (r.a.)’in tanınmaz hâle gelmesi, aldığı seksen küsür
yaradan ve müşrikler tarafından ağzı, burnu vesâir uzuvları kesildiğindendir.
Resûlullâh (s.a.v.)’e cesurluk, hamiyyet ve riyâ için çarpışan kimsenin hükmü
soruldu. Bunların hangisi Allâh yolundadır? (denildi). Resûlullâh (s.a.v.) de:

“Kim yalnız kelimetullâh yüce olsun diye çarpışırsa işte o Allâh yolundadır.”
buyurdu.

**(Sahîh-i Müslim, Terc. A. Dâvudoğlu (rh.a.), 9.c.,103.s.)**

**24 EYLÜL 2007**

**PEYGAMBERİMİZ (S.A.V.)'İN YUMUŞAK HUYU, BAĞIŞLAMASI VE KEREMİ**

Peygamber (s.a.v.) Efendimiz son derece yumuşak huylu, bağışlayıcı ve mükrim
idi. Öfkelenecek yerlerde sükûnetini korur, mübarek hayatına kasdedenleri bile
bağışlardı. Uhud savaşında mübarek bir dişi şehid edilmiş, lâtif çehresi
kanlar içinde kalmış olduğu halde, yine düşmanlarına bedduada bulunmamış:

“Ya Rabbi! Kavmime hidayet et; çünkü onlar bilmiyorlar,” diye yalvarmıştı.

- Niçin bunların aleyhine dua etmiyorsun? diyenlere de:

“Ben lânetleyici olarak gönderilmedim; insanları hak yoluna ve Allâh'ın
rahmetine çağırmak için gönderildim.” diye cevab vermişti.

Mekke-i Mükerreme'yi fethettikleri gün, Kureyş hakkında uygulanan lütuf ve
ikram, Hazret-i Peygamber (s.a.v.)’in ne derece büyük bir ihsan sahibi
olduğuna şahiddir.

Hz. Muhammed (s.a.v.), kızgın güneş altında çengel atılarak cezalandırılması
gerekenleri, hayatına defalarca kastedenleri, tuzak kuranları bile
affetmiştir. Onlara gösterdiği şefkat ve merhamet, dostlarını, arkadaşlarını,
üzmüş;düşmanlarına parmak ısırtmıştı. İçlerinde, kendisinin ve meleklerin bile
haya ettiği bir nesil yetiştirmiştir.

Resûlullâh (s.a.v.)’in şefkat ve merhameti çok büyüktü. Ebû Hureyre (r.a.)
anlatıyor. “Tufeyl b. Amr ed-Devsî Resûlullâh (s.a.v.)’e gelerek:

- Devs kabilesi Allâh'a isyan etti ve bu isyanında diretti. Onlara beddua et” dedi. Resûlullâh (s.a.v.) kıbleye döndü. Ellerinin kaldırdı oradakiler: 

“- Devs kabilesinin işi bitmiştir.” dediler. Resûlullâh (s.a.v.) ise:

“- Allâh'ım, Devs kabilesine hidayet et. Onları doğru yola getir, diye (üç
kere) dua etti.

**(M. Yusuf Kandehlevi, **

**Hadislerle Müslümanlık, 3.c., 1154.s.)**

**25 EYLÜL 2007**

**MÜ’MİNLERİN ÖNDERLERİNE TAVSİYELER**

Kendisini Kur'an-ı Kerim'e ve Sünnet-i Seniyye'ye sıkı bağlanmaya, kendisine
tabi olanların akaidini ehl-i sünnetin görüşlerine göre düzeltmesini emir ve
tavsiye ederim. Ehl-i sünnet, hal ve keşif ehli insanların ittifaklarına göre;
Fırka-i Naciye’dir.

Kur'an hafızlarına, fıkıh alimlerine ve fakirlere hürmet etmeni ve saygı
göstermeni tavsiye ederim.

Kalbinin selim olmasını, nefsinin başkalarını af edici, elinin mert, yüzünün
güler olmasını, bağış yaparak eziyetleri def etmeni, (mü'min) kardeşlerinin
hatalarını affetmeni, kimsenin elindekine tamah etmemeni ve ihtiyaçlarının
temininde yalnız Allâh (c.c.)’e itimat etmeni tavsiye ederim. Gerçekte kim
Allâh (c.c.)’e itimat ederse Allâh (c.c.) onu boş çevirmez.

Kendiniz için kurtuluşu ancak doğrulukta ümid etmenizi, Allâh (c.c.)’e vasıl
olmayı bütün kainatın efendisi Muhammed Mustafa (s.a.v.) Efendimize uymada
görmenizi, kendinizi hiç kimseden daha efdal zannetmemenizi, hatta nefsinizi
dahi görmemenizi tavsiye ederim.

Size hased ve koğuculuk yoluyla saldıranları Allâh (c.c.)’e havale edin.
Himmet ile onların şerlerini def etmeye kalkmayın. Zira bu yolda öyle
meşayih-ı izamından öyle erler vardır ki, onların himmetleri karşısında dağlar
parçalanır.

**(Mektubat-ı Mevâlana Halid (k.s.), 35. Mektup, 198 s.)**

•••••••

“Ehl-ü iyâline ve idaresi altında olanlara adaletle hükmeden âdil kimseler,
Allâh nezdinde nurdan minberler üzerine otururlar, yüksek mevkîlere çıkarlar.”
(H. Şerîf, R. Sâlihîn)

•••••••

“Devlet makamı, millet tarafından ehli olmayan kimseye saltanat tahtı yapılıp
oturtuldu mu, o millet felâketi gözlemelidir.” (H. Şerîf, Buhârî)

**26 EYLÜL 2007**

**PEYGAMBER (S.A.V.)’İN EMÎN OLUŞU**

Peygamber (s.a.v.) en emîn, en âdil ve en doğru bir peygamberdi. Öylesine emin
ve doğru idi ki, bunu düşmânları bile kabûl edip itiraf etmişlerdir. Henüz
kendisine peygamberlik gelmeden önce bile (el-Emîn) deniyordu. İbn-i İshak,
“Allâh (c.c.) onda bütün güzel ahlâk ve hasletleri topladığı için kendisine
emîn denilmiştir.” dedi. Allâh (c.c.): “Orada kendisine itaat olunandır. Bir
emîndir.” buyurmuştur.

Birçok müfessir, bu âyette kastedilen, Hazreti Muhammed (s.a.v.)’dir, dediler.
Kureyş, Kâ’be’nin inşaasında Hacer-i Esved’i kim koyacağı husûsunda
anlaşmazlığa düşünce, aralarında bilahâre ilk defâ kim gelirse onu hakem
kılacaklarına karar verdiler. Derken, Peygamberimiz (s.a.v.) çıkageldi. Bu,
henüz kendisine peygamberlik gelmeden önce idi.

Dediler ki: - Bu Muhammed (s.a.v.)’dir. Bu, kendisine son derece güvenilen bir
zattır. (Yani Emîn’dir.) O (s.a.v.)’in hakem olmasına hepimiz yürekten
râzıyız. Hakemliğini kabûl ediyoruz.

Er-Rabi b. Huşeym’den: “İslâmiyetten önce, cahiliyet devrinde (insanlar)
Resûlullâh (s.a.v.)’in hakemliğine başvururlardı.” dedi.

Peygamberimiz (s.a.v.) buyurmuştur:

“Vallâhi ben gökte de Emînim, yerde de.”

Alî (k.v.)’den nakledilmiştir: “Ebû Cehil, Peygamberimiz (s.a.v.)’e dedi ki: -
Biz seni yalanlamıyoruz, biz sana gelen kitabı yalanlıyoruz. Bunun üzerine
Allâh (c.c.): “Şüphesiz onlar, seni yalanlamıyorlar.” meâlindeki âyeti inzâl
buyurmuştur.

Ahnes b. Şerik, Bedir günü Ebû Cehil ile karşılaştı ve ona sordu:

- Ey Hakem’in babası burada sözümüzü duyacak kimse yok, bir sen bir de ben varım. Söyle bakalım Muhammed (s.a.v.) sadık (doğru bir kimse) midir, yoksa yalancı mıdır?

- Allâh’a yemîn ederim ki Muhammed (s.a.v) doğru ve pek emîn bir zattır! O hayatında katiyyen yalan söylememiştir.

**(Kadı ‘Iyaz (rh.a.), Şifâ-i Şerîf, 133-135.s.)**

** **

** **

**27 EYLÜL 2007**

**ORUCUN MA‘NEVÎ MAKSADI**

Herşeyden önce orucun ma‘nevî maksadı, takva, kalbin temizliği ve saflığıdır.
Allâh (c.c.) buyuruyor:

“Ey iman edenler! Oruç size farz oldu. Nasıl ki sizden evvelkilere de farz
olunmuştu. (Tâ ki günahlardan) sakınasınız.” (Bakara s. 183)

Takva, kalbin öyle bir keyfiyetidir ki, bu keyfiyet hasıl olduktan sonra kalb
günahlardan temizlenmiş, saf ve parlak bir hale gelmiş olur. Hayır işlemek
için hazırlanır. İyilik tarafına büyük temayül gösterir. İşte oruçtan asıl
maksad, insan kalbinde, böyle bir keyfiyeti husule getirmektir.

Orucun bir hususîyeti de emirlerin, zenginlerin, karnı tok olanların
hallerini, çektikleri külfet ve meşakkatleri anlamaları, aç ve perişan
kardeşlerinin hallerini bilmeleri içindir. Bilip anlayınca, birkaç lokma ile
bu fakir ve yoksul kardeşlerin ızdırablarını gidermek hissiyle mütehassıs
olacakları tabiidir. Kendisi açlık çekmemiş, susuzluk görmemiş olan, aç ve
susuzun halini nasıl anlayabilir.

İnsanın dimağ ve ruhunun temizliği, saflığı için en münasip çare, midenin bir
müddet için boş kalmasıdır.

Bu hakikati de göz önünde bulundurmak lazımdır ki açlık vücudumuzun kızgın ve
şehvani hislerini mümkün mertebe azaltır. Bir müddet yemek, içmekten azad
kalmakla midemiz dinlenir, fikrimiz, dimağımız, midemizin yükünden kurtulmuş
olur.

Bütün ibadetler arasında orucun takvaya müstenid olmasının sebebi, bu orucun
haddi zatında gizli ve sessiz bir ibadet olmasıdır.

Oruç sabır demektir. Cenâb-ı Hakk orucun azametini belirtmek için “mükâfatı
bana aittir” buyurmuştur.

“Oruç benim içindir, mükâfatını ben vereceğim.” (Buharî)

Orucun meşakkat ve külfetine tahammül etmenin bir nevi' sabır olduğu
ma‘lumdur.

Bu sûretle oruç o a'mâl-i hasenedendir ki Cenâb-ı Hakk bunun mükâfatı olarak
kullarının hatalarını affeder, günahlarını bağışlar, onlara büyük ecirler va‘d
eder.

**(Seyyid Süleyman Nedvi, **

**Asrı Saadet Peygamber (s.a.v.)'in Tebliğat ve Talimatı, **

**Terc. Ali Genceli, 4,c.,1293-1300.s.)**

** **

** **

** **

**28 EYLÜL 2007**

**ZEKÂT GÖNÜL FERAHLIĞI İLE VERİLMELİDİR**

“İnfaklarının kabul edilmesine mâni olan (başka birşey değil), sırf Allâh’ı ve
Resûlünü inkâr edip, nâmaza üşene üşene gelmeleridir. Onlar, ancak isteksiz
olarak infakta bulunurlar.” (Tevbe s. 54)

Âyet-i kerimedeki “Onlar, ancak isteksiz olarak infakta bulunurlar...”
buyruğunun ma‘nası, “Onlar, Allâh’a itaat maksadıyla infak etmeyip, aksine
zahirî bir menfaat gözettikleri için infâkta bulunurlar.” şeklindedir. Bu
böyledir, zira onlar, infâkı, boşa yapılmış bir harcama ve bir ziyan
addederler ki, bu da, zekât verirken ya da Allâh yolunda bir harcamada
bulunulurken, nefsin hoşnut olması gerektiğini gösterir. Zira Allâhü Te‘âlâ,
münafıkları, infâki gönülden istemeyip kerih görmelerinden dolayı kınamıştır.
Bu Hz. Peygamber (s.a.v.)’in “mallarınızın zekâtını, gönülleriniz hoşnut
olarak veriniz” hadisinin ifade ettiği husustur. Binâenaleyh bir kimse,
zekâtını, hoş karşılamayarak, istemeye İstemeye verirse, bu küfür ve nifak
alâmetlerinden olmuş olur. Musannif (Râzî), sözünü şöyle sürdürmektedir; “Bu
bahislerin neticesi, tâatların özünün, onları sırf kulluk maksadıyla yapmak ve
taâtta tam inkıyâd içinde bulunmak olduğuna delâlet eder. Binâenaleyh, şayet
kişi bu tâatlarını bu maksatla yapmazsa, onda herhangi bir fayda olmaz; aksine
çoğu kez bu, yapan üzerine bir yük olmuş olur.

**(Fahruddîn Er-Râzî, Tefsîr-i Kebîr, 12.c., 22.s.)**

“Onların malında ihtiyacını arz eden ve arz edemeyen yoksullar için bir hak
vardır.” (Zâriyat s. 19) âyetine göre zekât, zenginin malında fakirin
hakkıdır. Bu hak çıkarılmak zorundadır. Zekâtı verilmeyerek fakirin hakkı
kalan mal, o maldan yiyenleri ma‘nen zehirleyen bir şeydir. Allâh
(c.c.):“Mü'minlerin mallarından, kendilerini temizleyen, mallarına bereket
veren zekâtı al.” (Tevbe s. 103) buyurmaktadır. Peygamberimiz (s.a.v.) de:
“Zekât vererek mallarınızı kale içine alınız.” buyurmuştur.

** **

** **

**29 EYLÜL 2007**

**SİHİR, İNSAN ÖLDÜRMEYE DENK                  BÜYÜK BİR ZULÜMDÜR**

Tefsîr-i Hâzin’de beyân olunduğu veçhile Resûl-i Ekrem (s.a.v.)’den Ebû
Hüreyre (r.a.)’in rivayet ettiği Hadîs-i şerîftde Resûlullâh (s.a.v.)
Efendimiz:

“- Helâk edici yedi şeyden şiddetle sakının!” buyurduğunda Ashab-ı Kiram
(r.a.e.):

“- O yedi şey nedir Yâ Resûlallah?” diye sual etmeleriyle Resûl-i Ekrem
(s.a.v.):

“- Allâhü Te‘âlâ’ya şirk, sihir, haksız yere cana kıymak, yetimin malını
yemek, zina etmek, harbde cepheden kaçmak, iffet sahibi bir kadına zina
iftirasında bulunmakdır.” buyurmuşlardır.

Bu Hadîs-i şerifin beyânı veçhile sihir, insan öldürmeye denk büyük bir
zulümdür.

**(Hz. M. Sâmî Ramazânoğlu (k.s.), **

**Bakara Sûresi Tefsiri, 165.s.)**

** **

**SİHİR İLE İLGİLİ HADÎS-İ ŞERÎFLER**

“Kim her sabah acve hurmasından yedi tane yerse o gün geceye kadar ona ne
zehir ne de sihir zarar verir.” (H. Şerîf, Buhârî)

“Kim (sihir maksadıyla) bir düğüm vurur sonra da onu üflerse sihir yapmış
olur. Kim sihir yaparsa şirke düşer. Kim birşey asarsa, o astığı şeye havale
edilir.” (H. Şerîf, Nesâî)

“Kim bir arrâfa (kâhine) gelir, birşeyler sorar ve söylediklerine de (inanıp)
onu tasdik ederse, kırk gün namazı kabul edilmez.” (H. Şerîf, Müslim)

“Kim yıldızlarla ilgili bir ilim iktibas etmişse sihirden bir şube iktibas
etmiş demektir. (Yıldız ilmi) arttıkça (sihir ilmi de) artar.” (H. Şerîf, Ebu
Dâvud)

**30 EYLÜL 2007**

**MÜSLÜMAN KANAAT SAHİBİ OLMALI**

Abdullah b. Ubeyd'den: Ömer b. Hattab (r.a.), Ahnef (r.a.)'in üzerinde bir
gömlek gördü:

“- Bunu kaça aldın?” diye sordu. Ahnef (r.a.) de:

“- Oniki dirheme.” diye cevap verince, Ömer (r.a.):

“- Yazıklar olsun! Altı dirhemlik alsaydın da altı dirhemi de Allâh rızası
için harcasaydın, daha iyi değil miydi?” dedi.

 Hasanü’l-Basrî'den:Hz. Ömer (r.a.), Ebû Mûsâ el-Eş‘arî'ye şöyle bir ferman
yazdı:

“Dünyada hissene düşene razı ol. Allâhü Te‘âlâ kullarını servet bakımından
birbirinden farklı yaratmıştır. Herkesi verdiği nimetlerle imtihan eder.
Zenginlere, bakalım şükrünü nasıl eda edecek diye verir. Biliyorsun ki,
verilen nimetler sebebiyle Allâh'a şükür, onların emredilen yerlere harcanması
ile mümkündür.”

Ebû Ca'fer'den: Hz. Ali (r.a.) biraz kuru hurma yedi, üzerine su içti, karnına
vurarak:

“- Kim karnını tıka basa doldurursa, Allâh (c.c.) onu kendinden uzaklaştırır.”
dedi ve sonra da şu beyti okudu:

Eğer, verirsen her istediğini

Midene ve şehvetine

Atarlar seni en büyük tehlikelere!

Şabî anlatıyor: Hz. Ali (r.a.) şöyle dedi: (Hz. Ali (r.a.)’in bu sözü ya çok
fakir ve bunun üzüntüsünü çeken birine ya da çok cimri ve haris birine
söylediğini unutmamalı.)

“- Ey âdem oğlu! Bugünü geçir de yarını düşünme. Eğer yarına sağ çıkar da
yaşarsan, rızkın gelir. Bilmiş ol ki, günlük yiyeceğinden fazlasını
kazanıyorsan, onu başkası için biriktirmiş oluyorsun. Çünkü yarın yaşayıp
yaşamayacağın belli değildir.”

Sa'd (r.a.), oğluna:

“- Oğlum! Zenginlik istediğin zaman, onunla beraber kanaat da iste. Çünkü
kanaati olmayanı servet zengin edemez.”

**(M. Yusuf Kandehlevi,**

**Hadislerle Müslümanlık, 3.c., 1254.s.)**

**1 EKİM 2007**

**ŞÜKÜR**

Allâhü Te‘âlâ, Kur’an-ı Kerim’de; “Siz Beni anın, Ben de sizi anayım. Bir de
Bana şükredin, nankörlük etmeyin.” (Bakara s. 152)

“Eğer şükreder, iman ederseniz, Allâh sizi niye azaba uğratsın.” (Nisa s. 147)
“Biz şükredenleri mükâfatlandıracağız.” (ÂI-i İmran s. 145)

“Andolsun şükrederseniz elbette sizi(n nimetinizi) artırırım. Andolsun,
nankörlük ederseniz hiç şübhesiz benim azabım cidden çetindir.” (İbrahim s. 7)
buyurmuştur.

Şükür, Allâh'ın verdiği nimete sevinmek, o nîmet ile Allâh'a yaklaşabilmek,
civarına inme ve O'nun cemâlini seyretmek sevgisi olmaktır. Bunun nişanı,
dünyalıktan, âhiretine yardımı dokunan ve ancak âhiret için azık edindiği
kısmı ile sevinmek, bunun aksine, kendini Allâh'tan alıkoyacak her ni‘mete
üzülmektir. Şiblî: “Şükür, nimeti değil, nimeti vereni görmektir.” demiştir.

Şükrün aslı, nimeti vereni bilmekten meydâna gelen sevincin gereğiyle amel
etmektir. Bu amel, kalb, dil ve a‘za ile olur. Kalb ile, iyiliğe niyet etmek
ve bu niyeti herkesden gizlemektir. A‘za ile şükür, Allâh'ın verdiği nimetleri
yerinde ve O'na itaatte kullanıp isyandan kaçınmaktır. Meselâ gözün şükrü,
müslüman kardeşinde gördüğü kusurları örtmek; kulakların şükrü, duyduğu
ayıbları duymamazlıktan gelmektir. Dil ile şükre gelince; Allâh'tan razı
olduğunu ifade etmesidir.

Şükür itaat, şikâyet ise mâsiyettir. İnsana yakışan, şayet uğradığı musibete
dayanamıyorsa, Allâh'tan olan şikâyeti, yine Allâh'a olmasıdır. Çünkü derdi
veren O olduğu gibi, dermanı da yine O verir. Aynı zamanda kulun Mevlâsına
zillet göstermesi izzettir, başkasına şikâyeti ise zillettir.

**(İmâm-ı Gazâli (rh.a.), **

**İhyâ-u Ulumi’d-dîn, 4.c., 152-161.s.)**

** **

** **

**2 EKİM 2007**

**VELÎLER HAKKINDA**

Velînin ma‘nâsı iki vecih üzeredir.

1- Bir maslahat-i dîniye için kendisine tasarruf ve velayet sabit olan kimse,

2- Bi'l-kuvve velâyet tasarrufu olmayan, velâyet tasarrufundan hâsıl olan
tasarrufa sahip kimse...

Eğer denilse ki: Velâyet tasarrufu olmayan kimse nasıl velî olabilir? Biz
cevâben deriz ki: “Allâh (c.c.) onu bütün umura salahiyetli kılmıştır”
ma‘nasında velî olması caizdir. İşte bu velî, bilfiil velîdir. O ancak Hak ile
duyar, Hak ile görür, Hak ile konuşur. Kendisi Allâhü Te‘âlânın “Mahbubiyet
Âleminde”dir.

Hadîs-i Kudsî'de buna işaret edilerek buyuruluyor ki: “Ben o kulumun kulağı ve
gözü olurum…”

Böyle bir velînin halka mürebbi (terbiye edici) olması uygun değildir. Çünkü
o, Hakk'ın kabzesinde, ihtiyarı elinden alınmış bir kimsedir, ihtiyarı elinden
alınan kimsenin halka mürebbi olması elverişli değildir. Zira başkasında
tasarruf edebilmek için, önce kendi nefsinde velâyet-i tasarruf ister. Bu velî
ise kendi nefsinde meczub olup kalmıştır. Ve böylece başkası hakkında tasarruf
edebilme imkânı elinden alınmış oluyor. Şeriat örfünde de böyledir;

Hakk'ın kabzesinde olan meczub, çocuk mesâbesindedir. Yani o, sevgililer
sevgilisinin rahle-i terbiyesindedir; rübubiyet kereminin sütünü emmektedir.
Allâhü Te‘âlâ buyuruyor ki: “Onlar çocukturlar. Onları irâdemizin terbiye
kucağında el altına aldık. Bizim kerem sütümüzle beslenmektedir.” Sâlik olan
velîye gelince, onun halka mürebbi olması elverir. Çünkü o, kendisine velâyet
hakkı tanınan ergin kişi mesâbesindedir. Kendi nefsi üzerine velâyeti vardır.
Şeriat örfünde de bu böyledir. Şeriat örfünde câiz olunca, hakikat örfünde de
câizdir. Şeriatle hakikati birbirinden ayırmak küfür ve zındıklıktır.

**(İmam-ı Azam (r.a.), Kelime-i Tevhid Kal‘ası, 45-46.s.)**

** **

** **

**3 EKİM 2007**

**ASHÂB (R.A.)’ÜN (S.A.V.) EFENDİMİZE BAĞLIĞI**

Reci seriyyesinden sonra, müşrikler esir aldıkları, Hubeyb (r.a.)'i, dar
ağacına yükseltip bağladılar. Yönünü Medine'ye çevirdiler. Ona “İslâmiyetten
dön, seni serbest bırakalım!” dediler. Hubeyb (r.a.) “Hayır! Vallahi dönmem!
Hattâ, dünyâda olanların bütünü benim olsa bana verilse, yine İslâmiyetten
dönmek istemem!” dedi.

Müşrikler “Sen, şimdi senin yerine Muhammed (s.a.v.)'in öldürülmesini, senin
de, evinde sağ sâlim oturup yaşamanı isterdin tabî ki!” dediler.

Hubeyb (r.a.) “Ben, evimde sağ salim oturup da, Muhammed (s.a.v.)'in ayağına
bir dikenin batmasını bile istemem!” dedi.

Bundan sonra Hubeyb (r.a.) “Allâhım! Şuracıkta, düşman yüzünden başka yüz
görmüyorum! Allâhım! Buralarda, selâmımı Resûlüne ulaştıracak bir kimseler
yok! Bari, O'na selâmımı, Sen ulaştır! Allâhım!   Sen,  bize,  Resûlünün
risâletini  tebliğ  ettin.  Bize  yapılanı  da,  O Resûlüne, sabahleyin tebliğ
et, eriştir!” diyerek duâ etti.

Cebrâîl (a.s.) gelip Peygamberimiz (s.a.v.)’e bunu haber verdi. Peygamberimiz
(s.a.v.):“Ve aleyhisselâm! Onun üzerine de, selâm olsun!” buyurdu.

Yanında bulunan sahâbîleri (r.a.e.): “Ey Allâh'ın Peygamberi! Bu selâmı, kimin
selâmına karşılık verdiniz?” diye sordular.

“Kardeşiniz Hubeyb'in selâmına karşılık!” buyurdu.

Kureyş müşrikleri, Hubeyb (r.a.)'in yüzünü kasden Medine'ye doğru çevirdikleri
zaman, Hubeyb (r.a.) “Allâhım! Eğer, ben, Senin katında hayırlı bir kul isem,
yüzümü, kıblene çevir!” diyerek duâ etmişti.

Yüce Allâh, Hubeyb (r.a.)'in duâsını kabûl buyurarak, yüzünü böylece, Kâ‘be'ye
doğru çevirdi.

Müşriklerden hiç kimse, onun yüzünü, Kâ‘be'den başka tarafa çeviremediler.

Peygamberimiz (s.a.v.), Hubeyb (r.a.)'in asılacağı sırada, iki rek‘at namaz
kılmasını yerinde ve güzel bulmuş, kendisine (şehîdlerin ulusu) diye isim
vermiş “O, benim cennette komşumdur!” buyurmuştur.

**(M. Âsım Köksal (rh.a.), İslâm Târihi, 11.c., 15.s.)**

** **

** **

**4 EKİM 2007**

**ŞER’Î VE TASAVVUFÎ İLİMLERDE İCÂZET**

İcâzet, zahirî din ilimlerinde veyâ tasavvuf-tarikat sahasında olur. Bir
kimsenin gerçekten din âlimi yahut tarikat şeyhi olabilmesi için elinde
geçerli ve hakikî icazetname bulunması îcâb eder.

Tarikatlarda da bir kimseye şeyhlik yâhut halîfelik ancak icâzetle verilir.
Medrese ilimlerinde icazet ya bütün ilimler, yâhut sadece bâzı ilimler için
verilebildiği gibi birtakım üstadlar tek mevzuda, meselâ sadece hadîs
okutabilmek veyâ muayyen bir kitabı okutabilmek mevzuunda icazetname
vermişlerdir.

Bilindiği gibi İslâmî ilimler ve faaliyetler iki ana bölüme ayrılır: Zahirî
ilimler ki bunlar medreselerde din uleması, fakihler, müderrisler tarafından
talebe-î ulûma okutulur. İkincisi: Ahlaka, tasavvufa, nefislerin tezkiyesine,
Şeriatın bâtın tarafına ait ilimler ki bunlar sûfî tarikleri tarafından
tekkelerde, zaviyelerde müridlere ve dervişlere şeyhler, mürşidler tarafından
öğretilir. Birinci ilimlerde söz, ikinci ilimlerde hal (tavır, hareket,
yaşayış) esastır.

Her iki ilim dalı da kaynağını Resûlullâh (s.a.v.) Efendimizden alırlar.

Ehl-i sünnet İslâmlığının bozulmadan, saflığı bulandırılmadan, bid'atlerle
karıştırılmadan devâm edebilmesi için şer'i ve tasavvufî (zahirî ve bâtınî)
ilimlerin mutlaka ve mutlaka icazetli ulema ve meşayih (din âlimleri ve
şeyhler) tarafından ümmete öğretilmesi gereklidir.

Hz. Peygamber (s.a.v.)’den bu yana icazetli âlimler İslâmiyeti iki yolla
kendilerinden sonraki nesillere ulaştırmışlardır: 1- Talebe yetiştirerek,
kendileri gibi icazetli âlimler bırakarak. 2- Kitap yazarak. Tarikat büyükleri
de yerlerine geçecek şeyhler, halîfeler yetiştirdikleri gibi, İslâmî eserler
de vermişlerdir. Bu sûretle, yâni icazet silsilesiyle İslâmiyette bir
kopukluk, herhangi bir sapma olmaksızın, yegâne hak din dünyâya indirildiği
zamândan günümüze kadar ilk sâfiyetiyle devâm etmektedir. Bu mukaddes emanetin
bekçileri icazetli ulema ve meşayihtir.

**(İmâm Zehebî (rh.a.), **

**Büyük Günâhlar Ekbölüm, 273-275.s.)**

**5 EKİM 2007**

**HZ. PEYGAMBER (S.A.V.)'İN**

**ÇOK BÜYÜK CÖMERTLİĞİ**

Hz. Peygamber (s.a.v.) Efendimiz, son derece cömert ve mükrim (ikram sahibi)
idi. Hiçbir dilenciye “yok” demezdi. Eğer yanlarında verilecek birşey
bulunmazsa, ya ashabından ödünç alarak verir yâhut yarın gel, gibi birşey
söylerdi.

Hüneyn savaşında ganimet mallarından bir vadide toplanmış olan develer için,
Safvan ibn-i Umeyye: “Ne iyi develer!” demekle, Peygamberimiz (s.a.v.): “Öyle
ise, onlar senin olsun.” deyip bu deveyi Safvan'a bağışlamıştı. Safvan bu
ikramı görünce: Bu kadar cömertlik ancak Peygamberde bulunur.” diyerek hemen
Müslüman olmuştur.

Hayatları boyunca, Arap yarımadası fethedildi. Medine'ye her taraftan ganimet
malları gelmeye başladı. Hükümdarlar tarafından kıymetli hediyeler gönderildi.
Dünya olanca varlığı ile O'na yüz gösterdi. Fakat O Yüce Peygamber (s.a.v.)
bunların hiç birine önem vermezdi. Bütün bunları, fakirlere, gazilere,
Müslümanların yükselmelerine harcadı. Birgün kendine bir kese altın gelmişti.
Onu ashabına dağıtmıştı. Saadet evinde yalnız altı altın kalmıştı. Gece
uyumadı, kalkıp bunları da dağıttı. “Şimdi rahat ettim” buyurdu.

**(Ömer Nasûhî Bilmen, Büyük İslâm ilmihali, 533.s.)**

Hz. Peygamberimiz (s.a.v.) şöyle buyurdular. “Ey Ebû Zer, Uhud dağı kadar
altınım olsa üç gün sonraya bir tanesinin bile kalmasını arzu etmem. Ancak her
hangi bir borcu ödeyecek kadar yanımda kalabilir.”

Her şey vakti zamanında yapılmalıdır. Yine O (s.a.v.): “Sadakaların en iyisi
kendinizin vereceği sadakadır…” “Ey Adem oğlu! Senin kendinin vermen senin
için iyidir. Toplayıp bıraktığında senin için hayır yoktur.” buyurmuşlardır.
(S.Müslim)

**(S. Nedvi, Ashab-ı Kiram, 5.c.)**

**6 EKİM 2007**

**KADİR GECESİ**

Ramazanın son onundaki geceleri ihya etmek (ibadetle geçirmek) menduptur. Hz.
Âişe (r.a.)'dan bildirildiğine göre, Resûl-i Ekrem (s.a.v.) Efendimiz,
Ramazan’ın son on günü girince, geceyi ihyâ ederlerdi ve çoluk-çocuğunu
kaldırarak ibadet ederlerdi. Maksat Kadir gecesini ihyâdır.

“Kadir gecesini Ramazan’ın son onunda arayınız.” Hadîs-i şerifi, hakkında
ihtilâf edilmeyen kuvvetli bir hadîstir.

“O mübarek gecedeki amel, içinde Kadir gecesi bulunmayan bin aydaki amelden
hayırlıdır.” (Kadir s. 3)

Hadîs-i şerifte:

“Kadir gecesinde, sevabına inanarak ve umarak namaz kılanın (ihya edenin)
günahlarının geçeni ve geleceği bağışlanır.” buyurulmuştur.

Kadir gecesinin, ömür boyunca işlenmiş günahları örtücü olduğunu, müellif
anlatmıştır.

Ma‘lûmdur ki, Kadir gecesi, şeref gecesi demektir. Ha-dîs-i şeriflerin verdiği
haberlere göre, Kadir gecesi, Ramazan’ın son on gecelerinde gizlidir.
Gecelerini ihyaya gayret sarf etmek için gizli tutulmuştur. İtikâfa girerek
onu Ramazan’ın son on gününde aramak gerekir. Nevevî'nin beyânına göre, en
ümitlisi, o on gecenin teklerinde aramaktır. Peygamberimiz (s.a.v.) Efendimiz,
İbn-i Abbâs (r.a.)'nın ve Sahâbe (r.a.e.)’nin bir kısmının kavillerine göre,
Ramazan’ın yirmi yedinci gecesi olduğuna işaret etmiştir.

**(Mehmet Zihni Efendi, Nimet-i İslâm, 353-355.s.)**

••••••••

Ebû Saîd (r.a.)’den: Resûlullâh (s.a.v.) buyurdular ki: “Kadir gecesi bana
(bugün rüyamda) gösterildi, (şu anda hangisi olduğunu unuttum). O gecenin
sabahında kendimi su ve toprak içinde secde eder buldum.” derken hava bozdu,
yağmur başladı. Zaten mescid çardak şeklindeydi (üstü dallarla örtülü idi).
Resûlullâh (s.a.v.)'in burnu (alnı) üzerinde ve burun yumuşaklarında su ve
toprak bulaşığını gördüm. O gün Ramazan’ın yirmi birinci sabahıydı. (Buhârî)

**7 EKİM 2007**

**KADİR GECESİ VE FAZÎLETLERİ**

“Gerçek, biz onu Kadir gecesinde indirdik, Kadir gecesinin (o büyük fazl u
şerefini) sana bildiren nedir? Kadir gecesi, bin aydan hayırlıdır. o gece
melekler ve rûh, Rablerinin izniyle, her bir iş için iner de iner. O (gece)
tan yeri ağarıncaya kadar bir selâmdır.” (Kadir sûresi) Peygamberimiz (s.a.v.)
buyuruyor: “Kadir gecesini sıdk ve yakîn ile ihyâ’ eden mü’min-i kâmilin
günâh-ı sağîrleri (küçük günâhları) mağfûr olur (affedilir).” (Câmi‘u’s-Sağîr)

Kadir gecesi, Ramazân ayında ve bu ayın da büyük bir ihtimalle son on günü
içindedir. Kur’ân-ı kerîm, âyetler hâlinde inzâl olmağa bu gecede başlamıştır.
Kadir gecesi, içinde Kadir gecesi bulunmayan bin aydan daha hayırlıdır. “Kadir
gecesini Ramazân’ın son on (gününün) tekinde arayın.” (Tirmizî) diye
buyrulmuştur. Müslümanlar olarak bu geceyi ibâdetle, tâatle ihyâ etmeli, kusûr
ve günâhlarımızdan dolayı tövbe ve istiğfâr etmeliyiz. Yine terâvihten sonra
iki rek’ât nâfile namâz kılmalı, Kur’ân-ı kerîm tilâvet etmeli, Peygamber
(s.a.v.) Efendimize bol bol salât ü selâm getirmeliyiz. Ana, baba, akraba ve
dîn kardeşlerimizin de hukûkuna bu gecede riâyet etmeliyiz. Kötü fiillerden
son derece kaçınmalıyız. Kadir kelimesinin lûgat ma’nâsı, güç getirmek, hüküm
ve kazâ, şeref ve azâmet, tazyîk demektir. Bu ma’nâlara göre müfessirler Kadir
gecesini, şu vecihlerle tefsîr etmişlerdir. 1- Takdîr-i ilâhîde hükmolunmuş
işlerin ayırd edildiği mübârek gece demektir. 2- Azâmet ve şeref demektir. 3-
Tazyîk ma‘nâsınadır ki, tazyîk gecesi demek olur. Çünkü o gece inen meleklere
yeryüzü dar gelir denilmiştir. İşte Kadir gecesinde şu her üç ma‘nâ mevcûddur.

Yeryüzüne nûr saçan, âlemi zulmetten nûra garkeden ve insanlığa ebedî saâdeti
bahşeyleyen Kur’ân-ı ‘azîmû’ş-şân bu mübârek gecede nâzil olmuştur. Kadir
gecesi bütün sene içerisinde gizli olup en ziyâde Ramazân ayının yirmi yedinci
gecesi olmak gâlibdir. O gece amel, ibâdet ve mücâdele sûretiyle erişilecek
hayır ve sevâb, onsuz bin ayda kazanılacak hayır ve sevâbdan çok daha ziyâde
hayırlıdır.

**(Ömer Nasûhî Bilmen (rh.a.), B. İslâm İlmihâli, 531. s.)**

** **

** **

**8 EKİM 2007**

**ZEKÂT VE ÖNEMİ**

Halik ile mahlûk arasında bir bağ olan, yalnız Halik ile mahlûk arasındaki
hususlara teallûk eden, cemiyet nizamı için en büyük fâideyi hâiz bulunan,
namâzdan sonra İslâmî ibâdetlerin en mühimmi ve ikinci rüknü, zekâttır.

Zekât, insanlar arasında dert ortaklığının ve birbirine yardımın ismidir.
Bunun en mühim faidesi cemiyet nizamının ayakta tutunması için mâlî sermayeyi
te‘min etmektir. Zekâtın ikinci ismi sadakadır. Bu ıtlakın sebebi her çeşit
malî, cismanî, yardım ve iyiliktir. Ancak fıkıh ıstılahında zekât, yalnız malî
yardıma denir ki bu, her müslümana, mâlî kudreti muayyen bir miktarı bulunca
vacib olur.

İslâm tâliminde, Resûl-i Ekrem (s.a.v.)’in sahife-i vahyinde zekât farizası
namâzla birlikte bütün farizalardan daha mühim olarak zikredilmiştir. Bu iki
farizanın birbirinin lâzım ve melzumu olmaları, birbirine bağlı bulunmaları şu
hakikati ortaya çıkartmaktadır ki İslâmda Hukukullahın yanı başında hukuk-ı
ibad (kul hakkı) dahi aynı ölçüdedir. Kur'an-ı Kerim'in neresinde namâzdan
bahsedilmişse akabinde zekât da beyan edilmiştir.

Hicretin 9’uncu senesinde Resûl-i Ekrem (s.a.v.), Hazret-i Muaz (r.a.)’i İslâm
da‘vetcisi tâyin ederek Yemen'e gönderdikleri zaman, islâm dîninin ferâizini
şu sûretle tertib etmişlerdi: "İlk önce tevhide da‘vet edilecek, bu
anlaşıldıktan sonra her gün beş vakit namâz farizasının edası üzerinde
durulacak, bu da anlaşıldıktan sonra servet sahiplerinin fakirlere birşey
vermek üzere Hakk Te‘âlânın onların malları üzerinde zekâtı farz kıldığı
bildirilecekti."(Buhârî)

Hulâsa zekât, yahut başka tâbirle gariblerin hâline çare bulmak, fakirlere el
uzatmak, yolculara yardım etmek, yetimlerin halini sormak, dul kadınlara
muavenet, köle ve esirlere yardım eli uzatmak, namâzdan sonra İslâm
ibâdetlerinin ikinci rüknü olduğunu, bu farîzanın niçin her şeyden
ehemmiyyetli bulunduğunu da "Dinler Tarihi" kitablarında görürüz.

**(Seyyid Süleyman Nedvi, **

**Asrı Saadet Peygamber (s.a.v.)'in Tebliğat ve Talimatı, Terc. Ali Genceli, 3.c.,1071-1177,s.)**

**9 EKİM 2007**

**HZ. PEYGAMBER (S.A.V.)'İN**

**VA'DİNDE SADAKÂTİ**

Hudeybiye muâhedesi gereğince; Kureyşlilerden, velisinin izni ve haberi
olmaksızın Peygamberimiz (s.a.v.)'in yanına gelecek kimseler, Kureyşîlere geri
çevrilecekti.

Daha muahede imza edilmeden, Kureyş temsilcisi Süheyl bin Amr'in oğlu Ebû
Cendel (r.a.), ayakları bukağılı seke seke geldi. Ebû Cendel (r.a.) müslüman
olmuştu ve bu cihetle de habs olunmuştu. Bu sırada Mekke'deki habsinden kaçmış
ve türlü müşkilât ile gelip nihayet kendisini müslümanlar arasına atmıştı.
Bunun üzerine Süheyl:

“-İşte Yâ Muhammed (s.a.v.)! Sana karşı imza edeceğim musâlahanâmenin birinci
maddesine tevfîkan bunu bana geri vermelisin!” dedi. Nebî (s.a.v.):

“-Biz musâlahanâmeyi henüz imzâ etmedik bile!” buyurdular, Süheyl:

“-Şu halde vallahî ben de seninle hiçbir madde üzerinde sulh olmam!” dedi.
Nebî (s.a.v.):

“-Haydi bunu bana bağışlayıp imzâ et!” buyurdu, Süheyl:

“-Ben bunu sana bırakmayı asla tecvîz edemem.” diye reddetti.

Bu sırada Ebû Cendel (r.a.) babasının inadından ye'se düşerek:

“-Ey Cemâati müslimîn! Müslüman olarak geldiğim halde şimdi ben müşriklere mi
iâde olunuyorum? Benim uğradığım şu felâketi görmüyor musunuz?” diye haykırdı.

Hakîkaten Ebû Cendel (r.a.), Allâh (c.c.) yolunda Kureyş'in en şiddetli
işkencesine uğramıştı.

İbn-i İshâk (rh.a.) şunu ziyâde etmiştir: Resûlullâh (s.a.v.):

“-Yâ Ebâ Cendel, sabret! Allâh'dan ümîtvâr ol! Biz Müslümanlar mağdur ve
mağlûb olmayız. Allâhü Te‘âlâ yakında sana da halâs yolu bahş edecektir!”
buyurdular.

**(Hz. M. Sâmî Ramazânoğlu (k.s),**

**Hz. Osman ve Alî (r.a.), 36.s.)**

**10 EKİM 2007**

**AREFE GÜNÜ DUÂSI**

Hazreti Peygamber (s.a.v.) Arefe günü en ziyâde şöyle derlerdi: “Lâ-ilâhe
illa’llâhu vahdehu lâ-şerîke lehu, lehu’lmülkü velehu’lhamdu bi-yedihi’l-hayr
vehüve ‘alâ külli şey’in kadîr.”

**BAYRAMLARIN MENDÛBLARI**

1- Erken kalkmak

2- Gusletmek

3- Misvâk kullanmak

4- Güzel koku sürünmek

5- Giyilmesi mübâh olan elbisenin en güzelini giymek

6- Allâh (c.c.)’ün ni‘metlerine şükretmiş olmak için sevinçli ve neşeli
görünmek ve yüzük takınmak

7- Ramazân bayramında câmiye çıkmadan önce tatlı bir şey yemek

8- Yenilen şeyin kuru hurma olması

9- Yenilecek olanın adedinin tek olması

10- Kurban bayramında kurban kesecek kimsenin kurban etinden yemek için yemeği
namazdan sonraya bırakması

11- Namaza erkence davranıp sabah namazını mahâlle mescidinde kılarak bayram
namazı için namazgâha ve büyük câmiye gitmek

12- Namaza giderken acele etmeyip sükûnetle yürümek

13- Namaza giderken Ramazân bayramında gizli ve Kurban bayramında açıktan
tekbîr getirmek

14- Namazdan dönerken mümkünse başka yoldan gelmek

15- Mü’minlerle karşılaştığı zamân güler yüz göstermek

16- Elinden geldiğince çokça sadaka vermek.

**(Ni‘met-i İslâm, 510.s.)**

**HADÎS-İ ŞERİF**

Enes b. Mâlik (r.a.), Resûlullâh (s.a.v.)’in şöyle buyurduğunu rivâyet
etmiştir:“Allâhü Te‘âlâ arz ve semâlara konuşma izni verse onlar Ramazân
orucunu tutanları elbette cennetle müjdelerlerdi.”

**(Abdülkâdir-i Geylânî (k.s.),**

**Üç Aylar ve Faziletleri, 101.s.)**

**11 EKİM 2007**

**ASR-I SAÂDETTE BAYRAMLAŞMA**

Dinî ve sosyal olmak üzere iki yönü bulunan Ramazan ve Kurban Bayramı
kutlamaları Asr-ı Saâdet’te musalla (namazgâh) adı verilen geniş bir alanda
kadınların ve genç kızların da katıldıkları bayram namazı ile başlardı. İlk
defa bayram namazı, musallada hicretin ikinci yılında kılındı. Kurban
Bayramında Zilhicce ayının onuncu günü kılınmıştır. Hz. Peygamber (s.a.v.)
musallada kurbanını keserdi. Bayramların kalabalıkla ve büyük bir coşku içinde
kutlanmasını arzu ederdi. Hatta kimseye zarar verme söz konusu olmadığı
durumlarda silahlarla folklor gösterilerine dahi izin verirdi. Mescid-i
Nebevî’nin toprak zemini üzerinde bir grup Habeşlinin oynadığı mızrak-kalkan
oyunlarını hanımı Hz. Âişe (r.a.) ile birlikte seyretmiştir. Ayrıca, kendisi
seyretmemekle birlikte, Hz. Aişe (r.a.)’nın yanında cariyelerin def çalıp
oynamalarına izin vermiştir. Hz. Peygamber (s.a.v.)’in Ramazan Bayramlarında
namazgâha çıkmadan önce hurma yeme âdeti bir sünnet telâkki edilmiş; bu
anlayış, bayramlarda tatlı ikramı geleneğini doğurmuştur. Tebrikleşme de
vardı. İlk Müslümanların, muhtemelen, Hz. Peygamber (s.a.v.)’in “Allahım!
Muhammed’den, Muhammed ailesinden ve Muhammed ümmetinden kabul et”! demesinden
mülhem olarak “Allah bizden ve sizden kabul etsin” duâsıyla tebrikleştikleri
mervîdir.

Hz. Peygamber (s.a.v.) zamanındaki eğlencelerden birisi de hayvan yarışları
idi. Burada söz konusu olan, birbirinin hayatına kastedecek veya yaralayacak
şekilde dövüştürülmesi caiz olmayan hayvanların yarıştırılmasıdır. Bu
hayvanlar da at, katır, deve gibi binek hayvanlarıdır. Hz. Peygamber (s.a.v.)
bu yarışları teşvik etmiştir. Yarışların mesafesi, idmansız atlar için
yaklaşık 1600 m. uzunluğunda, Seniyyet’ül-Veda ile Benî Züreyk Mescidi arası;
özel olarak yarışa hazırlanmış atlar için ise, yaklaşık 10 km. uzunluğunda,
Hafyâ ile Seniyyetü’l-Vedâ arası idi. Bu yarışlar bizzat Hz. Peygamber
(s.a.v.)’in öncülüğünde yapılıyor ve yarışı kazananlar ödüllendiriliyordu.

**(İbrahim Sarıçam,**

**Hz. Muhammed (s.a.v.) ve Evrensel Mesajı, 323.s.)**

**12 EKİM 2007**

**ALTI GÜN ORUCUNU TUTUYORMUYUZ?**

Salla’llâhu ‘aleyhi vesellem Efendimizin bizlere olan emir ve vasiyetlerinden
biri de Ramazân orucundan sonra, Şevvâl ayında altı gün oruç tutmamız
hakkındadır.

Bu altı günlük oruç onarım gibidir. Şöyle ki: Ramazân ayında farz olan oruçlar
sırasında, bizlerden çıkan hatâ ve kusûrların, terbiye ve edebimizdeki bozuk
yönlerin, farz ve sünnet namazlarındaki aksaklıkların, ya‘ni eksik veyâ fazla
rükû‘ ve secdelerin secde-i sehivle tashîh edilip noksanlığı doldurulduğu
gibi, altı günlük oruç da eksik ve bozuk ibâdetlerimizin doldurulmasına
yarayan birer ta’mîr ve telâfi aracıdır. “Her kim Ramazân orucunu tutar ve
altı gün de Şevvâl’den ilâve ederse, bütün seneyi oruçlu geçirmiş gibi olur.”
(Müslim, Ebû Dâvud, Tirmizî, Nesâî, İbn-i Mâce)

“Ramazân bayramından sonra altı gün oruç tutan bir kimse, bir seneyi oruç
tutmuş gibi olur. Kişi bir iyilikte bulunursa, kendisine bunun on katı
verilir.” buyurulmuştur. (İbn-i Mâce ve Nesâî)

Taberânî’nin rivâyetinde şu ziyâde vardır: Allâh Resûlü (s.a.v.) böyle deyince
Ebû Eyyûb (r.a.)’in (s.a.v.) Efendimize: “Ey Allâh’ın Resûlü! Tutulacak bir
günlük oruç on güne karşı mıdır?” sorusuna (s.a.v.) Efendimiz “Evet!”
buyurmuşlardır. Hâfız Münzirî, Taberânî’nin râvîlerinin sahîh olduğunu
kaydetmişlerdir.

**(İmâm-ı Şa’rânî (r.h.), El-Uhûdü’l- Kübrâ, 225. s.)**

Altı günlük oruç bayramdan sonra arka arkaya tutulabileceği gibi bütün Şevvâl
ayına dağıtılarak da tutulabilir. Lâkin pazartesi ve perşembe günleri
tutulursa daha makbûl olur. Zîrâ Âişe (r.a.) vâlidemiz: “Resûl-i Ekrem
(s.a.v.) Efendimiz pazartesi ve perşembe günlerinde oruçlu olmaya çalışırdı.”
buyurdular. “Her ayda üç gün oruç tutmak, bütün hayatını oruçlu geçirmek
gibidir.” (Buhârî ve Müslim)

Hz. Ebû Ubeyde (r.a.), Resûlullâh (s.a.v.)’den şöyle işittiğini söylemiştir:
“Oruç, insan için bir kalkandır. İnsan onu delmedikçe...”

**(Neseî, ibn-i Mâce, Hâkim, Terğîb)**

**13 EKİM 2007**

**ALLAH (C.C.)’ÜN O (S.A.V.)’E OLAN SEVGİSİ**

Allah (c.c.) gizli bir hazine iken bilinmek istemiş ve bu kâinatı yaratmıştır.
Kâinatın bütünü Yaratıcısının bildiğimiz-bilemediğimiz isimlerinin
tecellilerine aynadır. O (s.a.v.), isimler sayesinde vardır, O (s.a.v.),
isimleri görünür kılmak için vardır…

Hz. Âdem (a.s.) Allah (c.c.)’e hitap eder:

- “Allahım beni niçin Muhammed (s.a.v.)’in babası diye künyeledin?” Allah (c.c.) buyurur;

- “Ey Adem! Kaldır başını da bak!”

Hz. Adem (a.s.) emrin gereğini yerine getirince görür ki, Arş’ın üzerinde “En
Sevgili”nin (s.a.v.) nuru vardır ve ismi yazılıdır... Sonra, Allah (c.c.) Hz.
Adem (a.s.)’a hitap eder.

- “Bu, senin soyundan gelecek olan bir peygamberin nurudur ki, O (s.a.v.)’in ismi göklerde Ahmed (s.a.v.) ve yerde de Muhammed (s.a.v.)’dir. Eğer O olmasaydı seni yaratmazdım!”

Hz. Ömer (r.a.) şu hadisi nakletmektedir. Hz. Adem (a.s.) cennetten
çıkarıldıktan sonra Allah (c.c.)’e yalvarır;

- “Ya Rabbi! Muhammed (s.a.v.) hürmetine beni affet!” Allah (c.c.) cevap verir;

- “Ey Adem! O Benim için insanların en sevgilisidir. Değil mi ki, Benden, O (s.a.v.)’in hürmetine af diliyorsun... Ben de seni bağışladım.”

Rivayet Hz. Selman-ı Farisi (r.a.)’dendir:

Cebrail (a.s.) der ki;

- Ey Allah’ın Elçisi! Rabbin diyor ki; Eğer İbrahim’i dost edindimse, seni de sevgili edindim. Benim katımda senden daha üstün bir yaratılmış yoktur. Kâinatı ve insanlığı senin değerini onlara bildirmek için yarattım. Sen olmasaydın onlar da olmayacaklardı.

**(Hz. Mahmûd Sâmî Ramazanoğlu (k.s.),**

**Musahabe 4, 10-14.s.)**

**14 EKİM 2007**

**ANNE VE BABAYA HİZMET**

Anne ve babaya hizmet İslamın vaciblerindendir. Bunlara çocukların hizmeti,
muhtaç oldukları zamandır. Resûlullâh (s.a.v.) buyurdu ki: “Allâhü Te‘âlânın
rızası, baba ve annenin rızasındadır. Allâhü Te‘âlânın rızasızlığı da, baba ve
annenin rızasızlığındadır.” Yine bir Hadîs-i şerifte geldi ki: “Anne ve
babasını kendinden razı eden, dünya ve ahiret iyiliğini, kendisi için biraraya
getirmiştir.” Bir Hadîs-i şerifte de: “İki günah vardır ki, kişi bunların
cezasını görmeden, dünyadan göçmez. Biri, Allâhü Te‘âlânın kullarına zulmeden,
diğeri anne ve babasına eziyet edendir.” buyuruldu. Diğer günahlar afv
edilebilir, yahud cezası âhirette olur. Bu iki günahın cezası muhakkak dünyada
iken gelir.

Vakı'at-ı Hüssami'de diyor ki: Bir kimse namazda iken, anne veya babası ona
seslense, Nafile namazda ise (sünnet kılıyorsa) namazı bozup, cevap
vermelidir.

Hadîs kitablarında diyor ki: Peygamber (s.a.v.) Efendimiz: “Ümmetimden üç
sınıf insan vardır ki, cehennem ateşi onlara dokunmaz. Kocasının emrine itaat
eden kadın, ana ve babasına iyilik yapan evlad ve Allâhü Te‘âlânın kullarına
merhamet edenler.” buyurdu.

Envarü’l Meşarık'da diyor ki, Resûlullâh (s.a.v.): “Üveys-i Karnî (r.a.)
kavuştuğu bütün ihsan ve derecelere, annesine iyilik yapmakla kavuştu. Eğer
Allâhü Te‘âlâya yemin etse, Allâhü Te‘âlâ yemin ettiği şeyde onu doğru
çıkarır. Ey Ömer, ona rastlarsan, Allâhü Te‘âlânın seni mağfiret etmesi için
sana duâ etsin.” buyurdu.

Biri Resûlullâh (s.a.v.)’in yanına geldi ve: Ya Resûlallâh (s.a.v.)! Annem
sakatlandı. Ağzına yemeği ben koyuyorum, abdesti ben aldırıyorum, onu sırtıma
alıp, helâya götürüyorum, onun hakkını ödemiş oluyor muyum? deyince,
Resûlullâh (s.a.v.): “Onun hakkının yüzde birini ödeyemezsin. Lâkin iyi
bakarsan, ona yapacağın küçük bir hizmete çok sevab verilir.” buyurdu.

**(M. Muhammed Rebhami, **

**Rıyadun Nasihîn, 285-287.s.)**

**15 EKİM 2007**

**ALLÂH (C.C.)’E ÖDÜNÇ VERMEK**

“Kim Allâh için güzel bir ödünç verirse” Bu âyette geçen “kim” (men) soru
edatı tasaddukta bulunmaya, yardıma teşvik anlamınadır. Borç anlamına gelen
“karz” kelimesi, aslında kesmek anlamındadır. Bu ismin verilmesi, borç veren
kimsenin verdiği şeyi malından kestiği içindir. Allâh (c.c.)’e borç vermek
ise, Allâh (c.c.) için önceden iyi işler ve ameller göndermektir. Ancak
verilecek olan bu borcun, ihlâs ve iyi niyeti içermesi, kişinin nefsini ve
kalbini hoş tutması gerekir.

“Allâh (c.c.) de ona, kat kat fazlasıyla geri öder.” Öylesine arttırır ki,
bunun ölçüsünü ve miktarını ancak Allâh (c.c.) bilir. İyiliklerin kat kat
verilmesinin hikmeti, kıyamette davacılar başına toplansa bile, iflâsa
götürülmesini önlemektir. Buna göre, âhirette kulun üzerindeki haklar,
iyiliklerin asıl sermayesinden değil, kat kat olarak fazlaca verilenlerden
ödenir.

“Allâh (c.c.) hem daraltır, hem genişletir.” Allâh (c.c.) kimine bol imkânlar
verir, kimine de kısar veya bazan kısar, bazan da geniş imkânlar verir. Yani
hikmet ve maslahat gereği O’nun dilemesi neyi gerektiriyorsa, o olur. Eğer
kul, işin bu inceliğini sezerse, o kulun iyilikte bulunması, varlığından
vermesi kendisi için kolaylaşmış olur. Sanki Allâh (c.c.) şöyle buyurur
gibidir: Siz, daraltanın da, bollaştıranın da Allâh olduğunu bilip,
varlığınızın onun genişlik vermesi ve imkânıyla olduğunu anladığınızda, artık
bundan böyle cimrilik yapmazsınız. O halde onu Ödünç olarak verin, Allâh’ın
size infak edip geniş imkânlar sağladığı ve verdiği gibi, siz de bundan verin.
“Ancak O’na döndürüleceksiniz.” Sizin önceden gönderdiğiniz amellerinize göre
size muamelede bulunulacaktır. Bu da ya Allâh (c.c.)’ün verdiği va‘d veya
bildirdiği cezadır.

**(İsmail Hakkı Bursevî (rh.a.), **

**Rûhu’l-Beyân Tefsîri, 1.c.,421.s.)**

** **

** **

** **

**16 EKİM 2007**

**ALKIŞ CAHİLLİYE ADETİDİR**

“Ne gibi şey mâni‘ olabilir Allâh’ın onlara azâb etmesine ki, Allâhü Te‘âlâ
onlara azâb etmesin! Hâlbuki onlar Mescid-i Haram’ı ziyaretten Ehl-î Îmânı
men’ ediyorlar. Onlar şu men’leri sebebiyle azâba müstehaktırlar. Ve onlar
Mesacid’in velisi ve mütevellisi olmadılar. Ancak Mescid-i Haram’ın
mütevellisi, şirkden ve diğer günahlardan sakınan müttekîlerdir. Velâkin
müşriklerin ekserisi Mescid’in mütevellisi müttekîler olduğunu bilmezler.

Onların Mescid yanında namazları, ancak ıslık çalmak ve el ele vurmaktan
ibarettir. Hal böyle olunca Ey kâfirler! Kesb etmiş olduğunuz küfrünüz
sebebiyle âhiret azabını tadın.” (Enfâl s. 34-35)

Kâfirlerin Resûlullah (s.a.v.)’i ve sâir Ehl-î Îmânı hicrete mecbur etmeleri
ve Hudeybiye vak‘asında Ehl-î Îmânı Mekke’ye koymayıp bir muâhedenâme
akdederek döndürmeleri Mescid-i Haram’dan men’etmeleri cümlesindendir.

İmkânını bulabilselerdi Ehl-î Îmân’dan Mescid-i Harâm’a bir ferd
koymayacaklardı. Lâkin bu hususta muvaffak olamadılar. Ve akıbet Mescid-i
Haram’dan kendileri tard olundular.

Binâenaleyh:Ehl-î Îmân üzerine tatbik etmek istedikleri plânları kendi
ayaklarına dolaşmıştır.

Beyt-i Şerif huzurunda onların i‘tikâdınca salât olmadı. Ancak ıslık çalmak ve
el ele vurmak oldu. Bunlar tavaf ederken lâyık olmayan şu fiilleri işledikleri
gibi Resûlullah (s.a.v.) namaz kılarken sağına ve soluna gelirler, zihn-i
Resûllullah (s.a.v.)’i teşviş ve Cenâb-ı Peygamber (s.a.v.)’le alay etmek için
ellerini birbirine çarpar ve ıslık çalarlardı.

Hülâsa;zamanımızda konferanslarda vesâir mehâfilde Avrupa’yı taklîd ederek
alkış unvanıyla yapılan el şakırtıları âdet-i câhiliyyeden bulunduğu ve bu
âdetin gazâb-ı ilâhîye sebep ve âdât-ı İslâmiyyeye aykırı ve ind-i ilâhî’de
mezmûm (kötülenmiş) olduğu bu âyetten anlaşılmış olan fevâid (faydalar)
cümlesindendir.

**(Hz. Mahmud Sâmî Ramazânoğlu (k.s.),**

**Bedir Gazvesi ve Sûre-i Enfâl Tefsîri, 133-134.s.)**

**17 EKİM 2007**

**HZ. PEYGAMBER (S.A.V.)’İN CESÂRETİ**

İbn-i Ömer (r.a.), “Allah’ın Resûlü (s.a.v.)’den daha cesur, daha fedakâr,
daha cömert, daha hoşnut birini görmedim hiç!” dedi.

İmâm Ali (k.v.) anlatıyor:

“Biz harb kızıştığı zaman, gözler öfkeden kıpkırmızı kesildiğinde Resûlullâh
(s.a.v.) ile korunurduk.

Çünkü düşmana ondan daha yakın kimse olmazdı. Bedir günü kendimi gördüm;
hepimiz Resûlullah (s.a.v.)’le korunuyorduk, zira o gün O (s.a.v.), düşmana
hepimizden daha yakındı. O gün düşmana O (s.a.v.), hepimizden hızlı ve cesur
hücum ediyordu.”

Denildi ki, “Cesur ve çok güzel harb eden kişi, düşman yaklaştığı zaman, hemen
Peygamber (s.a.v.)’in yanıbaşında yer alırdı. Çünkü düşmana en yakın O
(s.a.v.) olurdu.”

Enes (r.a.)’den:

Peygamber (s.a.v.) insanlar arasında en güzel, en cömert, en cesur olan idi.

Medine ehli bir gece duydukları bir sesten korkmuşlardı ve sese doğru
gidiyorlardı, bir de ne görsünler, Resûlullah (s.a.v.) onlardan önce gelmiş,
bakmış ve geri dönüyor. (Ebû Talha)’ya ait bir ata binmiş, kılıcı boynunda
asılmış bir halde onlara haber getiriyor ve şöyle diyor(du):

“-Korkmayın, bir şey yok!”

İmran b. Hüseyin dedi ki: “Büyük düşmanla karşılaştığı zaman ilk hücum eden
Allah’ın Resûlü (s.a.v.) olurdu.”

**(Kadı ‘Iyaz (rh.a.), Şifâ-i Şerîf, 114.s.)**

**18 EKİM 2007**

**İMÂM-I A‘ZAM (R.A.)’İN VASİYETİNDEN**

Bin yüz beş hadis içinden toplayıp seçtiğim şu beş hadisi şeriflerle amel
etmelisin:

1- “Ameller (Kıyamet ve kabûlü itibarı ile), niyetlere bağlıdır. Her kişinin
niyet ettiğinde ise (iyi veya kötü), eline geçecek olan da odur…” (Buhârî,
Müslim)

2- Kişinin (dünya ve âhirete yaramayan) mâlâyânîyi (lüzumsuz söz ve ameli)
terketmesi, İslâmın (Müslümanlığın) güzelliğindendir.” (Tirmizî)

3- “Hiç biriniz, kendi nefsi için sevdiği şeyi mü'min kardeşi için sevmedikçe
mü'min (i kamil) olamaz.” (Buhârî, Müslim)

4- “Şübhesiz helâl belli, haram bellidir. İkisi arasında da (helâl mi, haram
mı belli olmayan bir takım) şübheli şeyler vardır ki, çok kimseler onları
bilmezler. Binaenaleyh şübheli şeylerden her kim sakınırsa, dînini ve ırzını
kurtarmış olur.

Eğer şübheli şeylerin içine dalarsa, haramın da içine dalmış olur. Böyle kişi
tıpkı (içine girmek yasak edilen) korunun etrafında davar otlatan çoban
gibidir ki, sürüsünü o koruya (kaçırıp) otlatmak tehlikesi karşısında bulunur.

Haberiniz olsun! Her padişahın bir korusu olur biliniz ki, Allah (c.c.)’ün
korusu da haram ettiği şeylerdir.

Uyanınız! Cesedin içinde bir et parçası vardır ki, o et parçası iyi olursa,
bütün cesed iyi olur. O et parçası bozuk olursa, bütün cesed bozuk olur. İşte
o (et parçası) kalbdir.” (Buhârî, Müslim)

5- “Müslüman o kimsedir ki, Müslüman elinden ve dilinden sâlim olurlar.”
(Buhârî)

**(İmam-ı A‘zam (r.a.), Müslümanlara Vasiyeti, 56-57.s.)**

**19 EKİM 2007**

**SÜNNETİ YAŞAMAK**

Beyhaki kendi senedi ile Hz. Âişe (r.a.)'den nakletti ki; Resûlullâh (s.a.v.)
şöyle buyurdu: “Altı sınıf insana Allâh (c.c.) lânet etmiş ve duâları, Allâh
katında kabul olunan Nebîler de lânet etmişlerdir. Bunlar şu kişilerdir:

1- Allâhü Te‘âlânın Kitabına herhangi birşey ekleyen,

2- Allâh’ın takdirini (kaderini) yalanlayan,

3- Baskıyla (otorite ile), Allâh (c.c.)'ün aziz kıldığını zelil, zelil
kıldığını aziz kılan.

4- Allâhü Te‘âlânın haram kıldığı şeyleri helâlleştiren,

5- Benim soyumdan Allâhü Te‘âlânın haram kıldığı şeyi helâlleştiren,

6- Benim sünnetimi terk eden.”

Beyhakî, kendi senedi ile Abdullah bin Ömer (r.a.)'den nakletti ki: Resûlullâh
(s.a.v.) şöyle buyurdu: “Her amel için bir şevk ve iştiyak vardır. Ve her
şevkin bir de azalması vardır, işte bu esnâda kimin gönlü benim sünnetimden
dışarıya çıkmazsa, muhakkak o kişi hidayete ermiş, kimin de gönlü bundan başka
şeylere yönelirse helâk olmuş olur.”

Beyhakî (r.a.) kendi senedi ile Enes bin Malik (r.a.)’den nakletti: Resûlullâh
(s.a.v.) buyurdu ki: “Kim benim sünnetimi (yaşamak ve yaşatmak sûretiyle)
diriltirse, muhakkak beni seviyor demektir. Kim de beni severse cennette
benimle beraberdir.”

Beyhakî, kendi senedi ile Ebû Hureyre (r.a.)'den nakletti ki, Ebu Hureyre
(r.a.) dedi ki: Resûlullâh (s.a.v.) şöyle buyurdu: “Benim ümmetim fesâda gidip
bozulduğu zaman sünnetimi ikâme eden (ayakta tutan) kişiye yüz şehid ecri
vardır.”

**(İmam-ı Suyutî, Akidede Sünnetin Yeri, 7-8.s.)**

**20 EKİM 2007**

**SİLSİLE-İ ÂLİYYE’NİN SEKİZİNCİ POSTNÎŞÎNİ      HZ. ÂRİF-İ RİVGİRÎ (K.S.)**

Buharalıdır. Buhara'ya 30 kilometre uzaklıkta bulunan Rivgir kasabasında
doğdu. Doğum tarihi kesin olarak bilinmemektedir. 1209 (H. 606)’da Rivgir'de
vefat etti.Medrese tahsili görüp, zâhiri ilimlerde büyük gayret ve çalışma
gösterdi. Bu tahsil sırasında büyük alim ve veli Abdülhalık-ı Gücduvânî ile
tanışıp onun sohbetlerinde bulundu. Abdülhalık-ı Gücduvânî ile tanışması şöyle
oldu: Ârif-i Rivgirî, birgün çarşıda büyük alim Abdülhalık-ı Gücduvânî'ye
rastladı. Baktı ki, şeyh yüklenmiş evine erzak götürüyor. Edeple yaklaşarak
eşyaları taşımak için izin istedi. Şeyh yükünü Arif'e verdi ve beraberce eve
gittiler. Eşyaları bıraktıktan sonra; “Bir saat sonra gel, yemeği beraber
yiyelim.” davetini aldı. Rivgirî evden ayrıldıktan sonra kendisinde bir boşluk
hissetti. Kalbindeki bu boşlukta sadece Abdülhalık-ı Gücduvânî'ye karşı bir
hizmet aşkı vardı. Bir saat sonra eve gitti. İltifatlar görüp evlatlığa kabul
edildi. Hocası tarafından mänevi ilimler ve evliyalık yolunun esasları
öğretilmeye başlandı. Ârif-i Rivgirî, hep bunlarla meşgul olup, medreseye ve
eski hocasına dönmedi.

Ârif-i Rivgirî hocası Abdülhalık-ı Gücduvânî hazretlerinin derslerini ve
sohbetlerini ihlasla ve dikkatle takib ederek zahiri ilimlerde büyük âlim,
batıni ilimlerde çok üstün bir veli oldu. Abdülhalık-ı Gücduvânî hazretlerinin
hayatları boyunca, hizmetiyle şereflendi. Hocasının vefatından sonra onun
yerine irşad makamına geçip, talebelere ders vermeye başladı. Pekçok kimsenin
hidayete ve yüksek evliyalık makamlarına kavuşmasına vesile oldu. Uzun bir
ömür sürdü.

Zamanının bir tanesi olan Ârif-i Rivgirî hazretleri herkese yumuşak davranır,
kimsenin kalbini kırmazdı. Nefsinin istediklerini yapmaz, istemediklerini
yapardı. Haramlardan şiddetle kaçar, harama düşmek korkusuyla mübahların
fazlasını terk ederdi. Peygamber (s.a.v.) Efendimizin sünnetlerine sıkı sıkıya
sarılır, sünnet-i seniyyenin yaşanması için çok gayret gösterirdi. Onun bu
gayretine karşılık Allâhü Te‘âlâ da kendisine büyük makamlar ihsan etti.

**(Yeni Rehber Ansiklopedisi, 2.c., 258-259.s.)**

**21 EKİM 2007**

**HZ. EBÛ BEKİR (R.A.)’İN**

**SÜNNETE BAĞLILIĞI**

Hz. Ebû Bekir (r.a.)’in buhrandan, tehlikelerden zerre kadar yılmadığını
gösteren bir hâdise: En muhataralı vaziyet içinde Resûl-i Ekrem (s.a.v.), Zeyd
b. Hârise’nin oğlu Üsâme (r.a.)’in kumandası altında izhar buyurduğu ordunun
Şam’a doğru azimetini emir etmesidir. Bazı Ensar (r.a.), Üsâme(r.a.)’in genç
olduğunu, ashâbdan yaşlı bir kumandanın tayin olunmasını münasib gördüklerini
Hz. Ömer (r.a.)’le Hz. Ebû Bekir (r.a.)’den istemişlerse de Hz. Ebû Bekir
(r.a.): “Köpekler, kurtlar üzerime saldıracak olsalar yine onu gönderirim.
Resûl-i Ekrem (s.a.v.)’in emri bu merkezdedir. Tek başıma kalacak olsam da onu
gönderirim.” demişti.

Hz. Ebû Bekir (r.a.) ordu karargâhına gelerek orduyu uğurladı. Üsâme ile
arkadaşları at üzerinde gittikleri halde Hz. Ebû Bekir (r.a.) yaya yürüyerek
orduyu selâmladı. Üsâme (r.a.) atından inerek Hz. Ebû Bekir (r.a.)’e atını
takdîm etmek istedi, kabûl etmedi. “Bir saat olsun ayaklarım Allâh yolunda
tozlansın.” dedi.

Hz. Ebû Bekir (r.a.) ordudan ayrılırken Üsame (r.a.) ordusunda bulunan Hz.
Ömer (r.a.)’in kendisine yardım etmek üzere Medine’de kalmasına müsaade edip
etmeyeceğini Üsame (r.a.)’den sordu, Üsame (r.a.) de Hz. Ömer (r.a.)’e izin
verdi.

Hz. Ebû Bekir (r.a.)’in orduya vuku bulan bu talimatı ve vesâyâsı
(vasiyetleri) tarihe altın yazı ile yazılacak derecede kıymeti hâizdir. Kezâ:
Hz. Ebû Bekir (r.a.) “Hiyanet etmeyiniz, gadr etmeyiniz, haddi tecavüz
etmeyiniz, kimsenin a’zasını kesmeyiniz, çocukları, ihtiyarları, kadınları
öldürmeyiniz. Hurma ağaçlarını kesip yakmayınız, yemiş veren bir ağaca
dokunmayınız. Deve, koyun, inek gibi hayvanları gıdadan başka bir maksat için
kesmeyiniz. Yolda manastırlara çekilmiş âdemlere rast geleceksiniz, onları
kendi hallerine bırakınız” dedi.

Orduya Allâh (c.c.)’ün avn-i samedaniyesiyle (Allâh’ın yardımı) yürümesini
emir etmiş ve Resûl-i Ekrem (s.a.v.)’in emrini yerine getirmesini söylemiş ve
ordu da yürümüştü.

**(Hz. M. Sâmî Ramazânoğlu (k.s.), **

**Hz. Ebû Bekir Sıddîk (r.a.), 116.s.)**

** **

** **

**22 EKİM 2007**

**HZ. FATIMATÜ’Z-ZEHRA (R.ANHÂ)**

Sahîh-i Müslim'de Hz. Ali (r.a.)'in rivayet ettiğine göre: Hz. Fâtıma-ı Zehra
(r.a.) ailenin ihtiyacı olan ekmeğin ununu kendi değirmeninde kendi elleriyle
öğütmekten mübarek ellerinde çıkan nasırlardan, ihtiyacı olan suyu kuyudan
çekip çıkararak omuzuna koyup getirdiği için boynunu ipin kesmesinden, evinin
içini ve dışını temizlerken kopan toz ve topraklardan, mutfakta ocaktan çıkan
toz ve dumanların beyaz elbisesine kondurduğu is ve kirlerden Peygamber
(s.a.v.) Efendimize durumunu arzetmek üzere gitmişti. Fakat babalarını evde
bulamayınca Hz. Âişe (r.a.)’ya “Peygamber babama benim şu hal ve vaziyetimi
gördüğün gibi söyle. Kendilerine bazı esirler gelmiş. Bana bir câriye
lütfederse belki yardım eder de yüküm biraz hafifler.” diyerek döndü. Hz. Ali
(r.a.) buyuruyor ki: Sonra Peygamber (s.a.v.) Efendimiz evimize geldiler. Biz
de o zaman çoluk çocuk, yataklarımıza yatmış, fakat henüz uyumamıştık.
Peygamber (s.a.v.)’in geldiğini görünce yerimizden kalkmak istedik. Fakat
“Olduğunuz yerde yatınız, kalkmayınız.” buyurarak geldiler. Fâtıma-i Zehra ile
benim aramıza oturdular. Sonra Fâtıma-i Zehra'nın cariyeye olan ihtiyacına
geçerek: “Gerçekten elimizde bir miktar esir vardı. Fakat onları muhtaç
olanlara dağıttım. Hele Ashâb-ı Suffayı hepimize tercih ettim. Çünkü Ashâb-ı
Suffa açlıktan son derece sarsılmıştır. Esirleri satarak geçimlerini
sağlamalarını daha hayırlı gördüm. Şimdi ben size birşey öğreteyim ki, o,
sizin istediğiniz hizmetçiden sizin için daha hayırlı olsun.” buyurdular. Biz
de:Buyurun yâ Resûlallâh, dedik. Peygamber (s.a.v.) Efendimiz: “Bana Cebrâil
(a.s.) öğretmişti, gece yatağınıza gireceğiniz vakit 33 defa (Sübhânallâh)
diyerek Cenâb-ı Hakk'ı tesbih, 33 defa (Elhamdülillah) diyerek hamd, 33 defa
da (Allâhüekber) diyerek tekbir, yüzüncüsünde de: (Lâilâhe illallâhüvahdehülâ
şerikeleh. Lehül mülkü ve lehülhamdü ve hüve alâ külli şey'in kadîr.) diyerek
okuyup yatınız.” buyurdular. Hz. Ali (k.v.): Peygamber (s.a.v.)'in bu
tavsiyesini işittiğim o günden beri bu ana kadar hiçbir gece terk etmedim
diyor.

**(M. Cemal Öğüt, Hz. Fatıma-i Zehra, 91-93.s.)**

**23 EKİM 2007**

**AKRABA İLE EVLENMENİN DÎNEN **

**HERHANGİ BİR SAKINCASI VAR MIDIR?**

Dînen mahrem olup kendileriyle evlenmek haram olanlar üç nevidir:

1- Nesep sebebiyle haram olanlar: Bunlar da yedi sınıftır. Anneler, kızlar,
kızkardeşler, halalar, teyzeler, erkek kardeşin kızı ve kızkardeşin kızıdır.

2- Süt sebebiyle haram olanlar: Nesep sebebiyle haram olanlar, süt sebebiyle
de haramdırlar yani onlar da yedi sınıftır.

3- Sıhriyet sebebiyle haram olanlar:

Kur'ân-ı Kerîm'de bunlardan dört sınıf dile getiriliyor.

A- Babanın eşi: Üvey anne,

B- Oğlun eşi: Gelin,

C- Eşin annesi: Kayınvalide,

D- Eşin kızı: Kocanın üvey kızı.

Yukarıda zikrettiğimiz kimseler ebedî olarak haramdırlar.

Ayrıca geçici olarak haram olanlar da vardır. Kur'ân-ı kerîm bunlardan üç
sınıf dile getirmiştir:

1 - İki kız kardeş ile aynı anda evlenmek,

2- Zevce ile halası veya teyzesi ile aynı anda evlenmek yani ikisini bir arada
bulundurmak,

3- Evli olan kadın.

Bunlardan maada akraba olsun, yabancı olsun onunla evlenmek caizdir.
Peygamberimiz (s.a.v.) halasının kızı olan Hz. Zeynep (r.anhâ) ile
evlenmiştir. Aynı zamanda Hz. Ali (r.a.) amcaoğlu Hz. Peygamber (s.a.v.)’in
kızı olan Fatıma (r.anhâ) ile evlenmiştir. Demek yakın olsun, uzak olsun
akraba ile evlenmek caizdir.

**(Halil Günenç, **

**Günümüz Meselelerine Fetvalar, 2.c., 108.s.)**

**24 EKİM 2007**

**HAMRİN (İÇKİNİN) ZARARLARI**

1- Hamr içen kimseden içtiği zaman îmân nevilerinin hepsi çıkar.

2- Allâh (c.c.)’ün lânetine ve onun rahmetinden kovulmaya müstehak olur. Çünkü
Allâhü Te‘âlânın emrine muhalefet etmiştir.

3- Hamrı içmek hüzün ve sıkıntıları çekmeğe davet eder, rızıkların daralmasına
ve sıkıntının, noksanlığın ve çirkinliğin yayılmasına davet eder ve enayi
olmaya sebep olur.

4- Hamrı içmek günahların bütününü işlemeğe çeker. Çünkü o habislerin
anasıdır.

5- Allâh (c.c.) hamir içen kimseye kıyamet gününde zânîlerin ferçlerinden
çıkan kazuratı içmesiyle azâb eder -Allâh’a sığınırız-

6- Allâhü Te‘âlâ cenneti hamir içen kimseye haram kıldı. O cennetin kokusunu
dahi duyamaz.

7- İçki içenin azabı puta tapan kimsenin azabı gibidir.

8- Allâh (c.c.) hamr içeni şiddetli susuz olarak haşreder.

9- Allâh (c.c.) hamr içen kimsenin ibâdetini kırk gün kabul etmez, ne de onun
duasını müstecâb kılar.

10- Hamr içen kimse küçük görülmeye ve hakaret edilmeye müstehak olur. Nitekim
Resûlullâh (s.a.v.) buyurmuştur ki: “Hamr içen kimselere selâm vermeyiniz.”

11- İçki içen kimseye Allâh (c.c.)’ün azabı helâl olur. Şayet bu hâl üzere
ölse Allâh (c.c.)’ün sevabından ve rahmetinden mahrum kalır.

12- Sarhoş kimse hali üzere eğer ölürse Allâh (c.c.) ona onun sarhoşluğu ile
azâb eder ve işte bu fiilinin acılığını onun gayrında tattırır. Ve imansız
olarak ölür.

13- İçki içmek yok eden telef eden hasletlerden biridir. Serveti giderici,
aklı zayi edici ve milleti helâk edicidir.

14- İçki içmek sıhhati bozar, sahibini afiyetle yaşamaktan mahrum eder ve onun
için yoksulluk, helâk ve mahviyet celb eder.

15- Onun zararları adamdan onun çocuklarına ve zürriyetine intikal eder ve
hasta olarak doğarlar.

16- İçkiciden ne tevbe ne farz ne de nafileyi Allâh (c.c.) kabul etmez.

17- Sarhoş olarak dünyadan ayrılan kimse kabre sarhoş olarak girer ve
kabirinden sarhoş olarak ba's olunur ve sarhoş olarak ateşe atılır. (Terğib ve
Terğibin şerhinden hulasa olunmuştur.)

**(Şeyh Abdurrahman El-Cezîrî,**

** Dört Mezhebin Fıkıh Kitabı, 6.c., 489-490.s.)**

** **

** **

** **

**25 EKİM 2007**

**BÜTÜN KÂİNAT, O (S.A.V.)’İN **

**ARZUSUNA UYMAK ZORUNDADIR**

Hz. Enes (r.a.) rivayet ediyor: İnsanlar kıtlığa maruz kaldılar. Resûlullâh
(s.a.v.) bir cuma günü hutbe verirken Daru’l-Kaza tarafında zamanında mevcut
olan kapıdan bir kimse Mescide girdi. Resûlullâh (s.a.v.)’in karşısına
dikilerek şöyle dedi: “Ey Allah’ın Resûlü (s.a.v.), malımız helâk oldu,
horantamız aç kaldı, yollar kapandı. Yüce Allah’a duâ et de bize yağmur
versin!” Bunun üzerine Aleyhissalatü Vesselam Efendimiz ellerini kaldırdı:

“Ey Allahım! Bize yağmur ver. Ey Allahım! Bize yağmur ver. Ey Allahım! Bize
yağmur ver.” diye duâ etti. Enes (r.a.) sözlerine devamla: Allah’a yemin olsun
ki; o sırada biz gökyüzünde hiçbir bulut parçası görmüyorduk. Nefsim elinde
olan Zat’a yemin olsun, daha ellerini geri çekmeden semada dağlar gibi
bulutlar peydah oldu. Derken daha minberden inmemişti ki, sakalından yağmur
damlaları dökülmeye başladı. O gün, ertesi güne kadar yağmur yağdı. Daha
sonraki günde de yağdı, onu takib eden günde de yağdı, hatta müteakip cumaya
kadar yağış devam etti. Yemin olsun, bir hafta Güneş yüzü göremedik. Gelecek
cuma günü, yine Resûlullâh (s.a.v.) ayakta hutbe irat ederken aynı kapıdan
birisi girip Peygamber (s.a.v.)’in karşısına dikilerek: “Ey Allah’ın Resûlü
(s.a.v.)! Mallar helâk oldu, yollar kesildi. Allah’a duâ et de artık bu
yağmurları bizden dindirsin” dedi. Bunun üzerine Allah Resûlü (s.a.v.)
ellerini kaldırarak:

“Ey Allahım! Etrafımıza, üzerimize değil. Ey Allahım! Tepelere, bayırlara,
dere içlerine ve otlaklara (yağdır)” diye dua etti. Eliyle bulutlara doğru
hangi istikametteki buluta işaret etti ise, bulutlar orada açıldı. Bütün
Medine buluttan temizlendi. Bir rivayette de de şöyle denmiştir: “Allahım,
(yağmur) etrafımıza yağsın, üzerimize değil! Allahım, dağların ve tepelerin
üzerine, vadilerin içine, ağaç biten yerlere olsun!” Hz. Enes (r.a.) der ki:
“Bulut hemen çekildi, biz de çıkıp güneşte yürüdük.”

**(Buhârî ve Müslim)**

**26 EKİM 2007**

**GECE ÂDABI**

Her günün saatleri üçe bölünmüştür: Birincisi helâlden dünyalık kazanma
saatleri, ikincisi âhiret kazanmak için malûm olan ibadet saatleri, üçüncüsü
istirahat ve uyku saatleridir. Gece, esasen istirahat için yaratılmış ve iyi
kulların hususî ibadeti geceye tahsis olunmuştur. Bu cihetle gece eğlence
yapmak ve boş konuşmak meşru değildir. Yatsı namazından sonra boş söz
konuşmayıp okunacak şeyleri okuyarak sağ tarafına ve mümkünse yüzü Kıbleye
karşı olarak uyuyan sabaha kadar ibadet sevabı alır. Hadîs-i şerif mucibince,
(Abdestle yatan ibadetle gecelemiş olur. Rüyası da doğru çıkar.) (Yatmadan
evvel kapıyı kilitlemek, yemek ve su kaplarının ağızlarını Besmele ile
kapamak, evde ateş bırakmamak ve ışığı söndürmek, evde yalnız yatmamak,
ellerinde et ve yağ kokusuyla uyumamak!) müstehap olarak emrolunmuştur.

Uyuyuncaya kadar okumağı âdet edinmek, ölürken okumağa sebeptir. Yirmibir
besmele okumak kendisinin uykuda korkmaktan ve şeytandan evinin hırsız ve
ateşten emin kalmasına sebep olur. “Eûzü Besmele ile Fatiha” her belâya karşı
faidelidir. (Âyete’l-kürsî), kendisinin ve evinin düşmandan emin olmasına
sebeptir. (Amenerresûlü) okuyan yatsı ve sabahı da cemaatle kılarsa o geceyi
ihya sevabı alır. ŞehidAllâhü âyetini okuyan, (Kelime-i Şahâdet) de getirirse
Allâhü Te‘âlânın birliğine şahit olmuş olur. (Sûre-i Kehf)’in sonunu okuyan
istediği saatte uyanır. Hayırlı saatte uyanmayı Rabbimizden isteyelim. (Sûre-i
Haşr)’in sonundaki âyetlerini okumak gece belâlarından emin olmağa ve îman ile
ölmeğe sebeptir. Üç (İhlâs) okuyan bir hatim sevabı alır. (Kul-eûzü)'leri
okuyan şeytandan, belâlardan emin olur. Rabbenâğfirli okumak ananın, babanın
ve bütün mü'minlerin rızasını kazanmağa, salevâtı şerife okumak da bütün
peygamberleri razı etmeğe sebeptir. Hadîsle beyan olunan (Bismike Rabbî...)'yi
ve duasını okuyup vefat eden Cennetlik olur. Kelime-i Şahâdet de okunup
uyunursa son kelime, Kelime-i Şahâdet olmuş olur. Bunların hepsini okuyamayan
elinden geldiği kadarını okur.

**(Numan Kurtulmuş, Âmentü Şerhi, 330.s.)**

**27 EKİM 2007**

**ALLAH VE RESÛLÜ (S.A.V.) **

**YOLUNDA HER ŞEYİ FEDÂ**

Sümeyra binti Kays (r.anhâ), Medine’nin Dinar oğullarından bir kadındır... O
da Resûlullâh (s.a.v.)’i en çok sevenlerdendir... Uhud günü, sabah, ordu
Medine’den yola çıkarken uğurlamaya geldiği dört erkeğin karşısına teker teker
geçmiş, babasına:

- “Savaş halidir belli olmaz. Bu gün, Allah (c.c.) korusun, Hz. Muhammed (s.a.v.)’e bir şey olursa, sakın Medine’ye canlı olarak dönme. Sen de Uhud’ta kal! Eğer yanılır da buraya Hz. Muhammed (s.a.v.)’siz olarak dönersen bil ki artık bir kızın yok!” der... Sonra eşine, oğluna ve ağabeyine aynı sözleri tekrarlar. Her birine de son sözü:

- “Bil ki artık, eşin yok, anan yok, kardeşin yok!” olur. Sonra ordu Uhud’a yürür... Başta yüz güldüren savaş talihi, ilerleyen saatlerde sırlı hikmetlerin gereğiyle ters döner... İslam ordusu saflarında çatlamalar, yeryer geri çekilmeler baş gösterir. Uhud, Medine’ye yakındır... 5 km... Kötü haberler tez ulaşır... Ve en kötüsü de “Güneşlere Taç Giydiren” (s.a.v.)’in de şehid düştüğü şeklindeki yalan haber olur. Bu haber de Medine’ye çarpınca artık Dinaroğullarının kadınını tutmak imkânı ortadan kalkar. O, 5 km.’yi deli gibi koşarken bir yandan da avazı çıktığı kadar:

- “Allah’ın Elçisi (s.a.v.) nerede? O (s.a.v.)’e ne oldu?” haykırışlarıyla göğü yırtmaktadır.

Şahâdet şerbetini içmiş en yakını olan dört erkeğin cesetlerini duraklamadan
uzaktan gördükten sonra vadinin öteki ucunda, Uhud dağı yamacında, yaralı ama
sağ, mahzun ama diri Resûlullâh (s.a.v.)’e kavuşur. İnanamadığı o kötü haberin
inanamadığı gibi çıkmış olması, o gün o kadına dünyaları bağışlatmıştır. “En
Sevgili” (s.a.v.)’in önünde kendini yere çalar.. O (s.a.v.)’in gözyaşlarıyla
yıkadığı ayaklarını öpüp, koklarken bir yandan da dağlar yerinde durdukça,
bütün tarihe ve insanlığa “durun da beni dinleyin” dedirtecek kelimeler
dökülür dudaklarından:

- “Ey Allah’ın Elçisi (s.a.v.)! Değil mi ki Sen sağsın... Artık bütün acılar hafif gelir.”

**(Hz. M. Sâmî Ramazânoğlu (k.s.), Uhud Gazvesi, 32.s.)**

**28 EKİM 2007**

**RİYA KÜÇÜK ŞİRKTİR**

Hadîs-i şerifte vârid olduğuna göre Resûlullâh (s.a.v.) buyurmuşlardır
ki:“Sizin hakkınızda en çok korktuğum şey küçük şirktir.”

“Küçük şirk nedir ya Resûlullâh? denildiğinde:

“Riyadır. Allâhü Te‘âlâ kullarını emelleriyle mücâzâta tabi’ tuttuğu esnada
ehl-i riyâya:“Dünyada kendilerine mürâilik (iki yüzlülük)  ettiğiniz kimselere
gidin, ecrinizi isteyin, bakalım bir mükâfat bulabilecek misiniz?” diyecektir.

Ehl-i riyâdan olan kurâya (Kur’an tilâvet eden, hafız ) “Senin İçin filân ne
iyi bir kurradır” denilmesi için okudun, bu da denildi.” denilecek. Sıla-i
rahmi ve tasadduku riyâ olarak yapana “Senin için böyle denilmesi için yaptın”
bu da denildi” denilecek. Savaşa katılan kimseye de “filân ne kadar
cesaretlidir” denilmesi için savaştın, bu da denildi, ecrini aldın” denilecek
ve yaptıklarını riyâ ile yapan bu üç zümre ateşe atılan ilk zümreler olacak.

Hadîs-i şerifte vârid olduğu veçhile hafaza melekleri kulun namaz, oruç,
nafaka, ictihâd ve vera’ gibi amellerini yedinci kat göğe kaldırırlar. Bu
işlere bakmakla mükellef melek:

- Götürün bu amelini sahibinin yüzüne çarpın. Çünkü o bu ameliyle Allâh (c.c.)’den gayrisini murâd etmiştir, der. Allâhü Te‘âlâ da: - “Evet o, benden gayriyi murâd edinmiştir. Üzerine la‘netim dökülecek.” buyurur. Melekler de hep birden:

- “Senin ve bizim la‘netimiz onun üzerine olsun.” derler, yedi kat gökler ve göklerdekiler ona lânet ederler.

Fudayl b. lyâz der ki: “İnsanlara karşı riyâ olur diye ameli terketmek de
riyadır. İnsanların görmesi için amel etmek ise şirktir. İhlâs bu iki halden
de kurtulmaktır.” Bu sözün ma‘nası şudur: Ancak Allâh için amele azmeden bir
kimse, insanların muttali’ (öğrenme) olması korkusuyle onu terk ederse
mürâidir. Çünkü eğer ameli hakikaten Allâh için ise insanların ona muttali’
olmaları bir zarar vermez. İnsanların görmesi için amel eden ibâdette şirke
düşmüştür.

**(Hz. M. Sâmî Ramazânoğlu (k.s.), **

**Yunus ve Hud Sûreleri Tefsiri, 85.s.)**

** **

** **

** **

**29 EKİM 2007**

**KİŞİ SEVDİĞİ İLE BERABERDİR**

Medineli Müslümanlardan Abdullah bin Zeyd (r.a.), mescitte, Hz. Muhammed
(s.a.v.)’in yakınında oturmaktadır ve canı alabildiğine sıkkındır. Durum
dikkatinden kaçmayan Hz. Peygamber (s.a.v.) sorar:

- Ey İbn-i Zeyd! Neyin var? Niçin bu kadar hüzünlüsün?

Abdullah bin Zeyd (r.a.) başını kaldırmadan cevaplandırır:

- “Ey Allah’ın Elçisi (s.a.v.)! Burada, bu dünyada senden biraz uzak kalınca içimiz kasvet bağlıyor... Sıkılıyoruz... Ama sonra Senin yanına gelip ferahlayabiliyoruz... Derdimiz çözülüyor. Günlerdir düşünüyorum ahirette nasıl olacak?.. Sen lâyık olduğun üzere Peygamberler katında ve cennetin en yücelerinde, biz ise, acaba cennete girebilecek miyiz? Sonsuz bir hayat boyunca sensiz kalmak... Güç yetirebileceğimi zannetmiyorum.”

Mesele anlaşılmıştır, fakat gerçekten çetindir. “Allah’ın Elçisi ve Sevgilisi”
bile olsa, O (s.a.v.)’in de kendi başına çözemeyeceği, cevaplandıramayacağı
bir sorudur, bu...

Şimdi O (s.a.v.) de başını eğmiş ahirette arkadaşlarından ayrı düşmek
ihtimaliyle tedirgindir... Çok geçmeden Cebrail (a.s.) gelir... Ortalığı
bayram yerine çevirerek kullarına merhameti, bir annenin evladına
merhametinden daha büyük olan Yüce Allah’ın vahyini, Nisa sûresinin 69.
âyetini tebliğ eder: “Kim Allah ve Resûlüne itaat ederse işte onlar, Allah’ın
nimet verdiği Peygamberler, sıddıklar, şehidler ve salihlerle beraberdir.
Onlar da ne güzel arkadaştır!” Sevenler, sevgililerinden ayrılmayacaklardır...
Sonsuza kadar...

**(Taberanî, Mucemü’l Evsat)**

**30 EKİM 2007**

**İSLÂM’DA ESİRLERE MUÂMELE**

Bedir gazvesi sonrası esirler ikişer üçer Ashâb (r.a.e.) arasında taksîm
olunmuş, Resûl-i Ekrem (s.a.v.) Efendimiz de bu esirlerin hoş tutulmasını emir
buyurmuşlardı.

Ashâb (r.a.e.) hurma ile te‘ayyüş ederek hânelerindeki esirlere kendi ekmek ve
yemeklerini verir, me’kûlat ve meşrûbatına güzel bakarlardı.

Esirler arasında bulunan Mus‘ab bin Umeyr’in kardeşi Ebû Uzeyir (r.a.) diyor
ki:

- “Nezdlerinde esir bulunduğum Ensâr (r.a.e.) yemek vakitleri geldikçe kendileri hurma yerler, bana da ekmek ve katık verirlerdi. Ben bu vaziyette utanır, yemeği onlara teklîf ederdim. Fakat onlar kabûl etmezlerdi. Çünkü Resûl-i Ekrem (s.a.v.) bize iyi bakılmasını emretmişti.”

İşte “ahlâk-ı İslâmiyye”nin şeref ve ulviyyeti!..

Harb esirlerinin temiz elbiseleri yoktu. Resûl-i Ekrem (s.a.v.) Efendimiz
bunlara temiz elbiseler verilmesini emretti. Fakat Hazret-i Abbâs (r.a.) o
kadar boylu boslu idi ki, hiçbir kimsenin elbisesi ona uymamıştı. Abdullâh
ibn-i Übeyy (münâfıklardandır), boyca ona benzediğinden elbisesini ona
vermişti.

Buhârî (rh.a.)’e göre bu iyiliğine karşılık Resûl-i Ekrem (s.a.v.) Efendimiz
de gömleğini onun ölümünde kefen olmak üzere vermişti.

**(Hz. Mahmûd Sâmî Ramazânoğlu (k.s.), **

**Bedir Gazvesi, 72.s.)**

••••••••

**HADÎS-İ ŞERÎF**

“Düşmân elinde esir olan müslümânı kurtarınız, aç olanı doyurunuz, hastayı
ziyâret edip, hâlini hatırını sorunuz.”  (Buhârî)

**31 EKİM 2007**

**HAZRETİ ALÎ (R.A.) BUYURUYORLAR Kİ**

• Bir itâatsizlik çok, bin itâat azdır.

• Babana hürmet et ki, oğlun da sana hürmet etsin.

• Kişinin arkadaşı, aklının kılavuzudur.

• İyi kişilerin çoğalması, Allah'ın merhametidir.

• İçin süslü olması, dışın süsünden hayırlıdır.

• Dünyalıklarla sevinmek aldanmaktır.

• Bedenin sağlığı, oruç tutmaktır.

• Dayanıp katlanman seni zafere kavuşturur.

• Allah'tan başkasından bir şey bekleyen kişinin emeği boşadır.

• Kalbin nurlanması helâl yemektendir.

• Gençlerle düşüp kalkmak insanın dînini bozar.

• Îmân eden kişinin nurluluğu, geceleri ibadet etmesiyledir.

• Kalbini, karanlıklarda namaz kılmakla nurlandır.

• İyiliğin yersiz olması bir zulümdür.

• Seni görmezden gelen kimseyi gör, gözet.

• Arada söz taşıyan kişi, bir anda bir aylık fitne koparır.

• Allah kelâmı (Kur'ân), kalbin ilâcıdır.

• Nimeti anlamamak, onu yok eder.

• Sözü çok olan kişinin, noksanı çok olur.

• Tatlı subaşı kalabalık olur.

• Emeli az olanın, ömrü uzundur.

• Düşmana itaat etmek, insana ölümdür.

• Kişinin zulmü, kendini yere serer.

• Zulüm gören kişinin şikâyeti boşa gitmez.

• Her gündüzün sonu bir gecedir.

• Hak olan bir muameleye kızmak çirkinliktir.

• Hakkı kabul etmek, dînden ileri gelir.

• Kişinin kıymeti, önem verdiği şey ile ölçülür.

**(Abdullah Âtıf Tüzüner, **

**Sîretu'n-Nebî (s.a.v.), 314-317.s.)**

**1 KASIM 2007**

**SÜNNETE TÂBÎ OLMAK**

“...O'na (Resûlullâh'a) itaât ederseniz, doğru yola erişirsiniz.” (Nur s. 54)

Cüneyd dedi ki: Allâhü Te‘âlâya varan yol, Resûlullâh (s.a.v.)’in sünnetlerine
tabi olan, hadislerini itirazsız kabul eden ve yaşayanlar hariç Allâh
(c.c.)'ün yarattığı kişilerin üzerine kapalıdır.

Ve Cüneyd, sözüne şöyle devam etti:

“Kim Kur'an-ı belleyip yaşamaz ve Sünneti yazıp yaşamazsa, bir iş hususunda o
kişi örnek alınmaz, o kişiye uyulmaz. Çünkü bizim ilmimiz Kitap ve Sünnetle
sınırlıdır, bizim yolumuz Resûlullâh (s.a.v.)’in hadisleriyle
sağlamlaştırılmıştır.”

Ebu Osman el-Hayri dedi ki:

“Allâh'la beraber olma: iyi ahlâkın ve Allâh'tan korkmanın devamı ile kişinin
kendi nefsini her an kontrolü ve Resûlullâh (s.a.v.)’in sünnetine tabi olmak
ve ilmin zahiri manasını almak ile sağlanır.” Ve devamla dedi ki: Kim sünneti
kendisi üzerine, amel ve söz olarak emîr yaparsa, hikmetle konuşur. Kim de
heva ve hevesini üzerine, amel ve söz olarak emîr yaparsa bid'atle konuşur.
Allâhü Te‘âlâ şöyle buyurmuştur: “...O'na (Resûlullâh'a) itaât ederseniz,
doğru yola erişirsiniz.” (Nur s. 54)

Ebû el-Fevaris Şah b. Şûcca' el-Kirmani dedi ki:

“Kim gözünü haramlardan kaçındırırsa, nefsini şehvetlerden alıkoyarsa,
batınını Kur'an ve Sünnetle ayarlamaya devam ederse, zahirinde sünnete tabi
olarak yaşarsa ve nefsini helâl yemeğe alıştırırsa, o kişi ferasetinde hatâ
etmez.”

Ebû’l-Abbas Ahmed b. Sehl b. Ata el-Ademî dedi ki:

“Kim kendisini sünnet âdâbı ile yaşamaya alıştırırsa, Allâh (c.c.) o kişinin
kalbini marifet nuru ile aydınlatır. Hem kişi için sevdiğinin emirlerine,
fiillerine ve ahlâkına tabi olup yaşamaktan daha şerefli bir makamı yoktur.”

**(İmam-ı Suyutî, Akidede Sünnetin Yeri, 117-118.s.)**

**2 KASIM 2007**

**HZ. ALÎ (R.A.)’İN ALLÂH (C.C.) İÇİN GAZÂBI**

Hazret-i Alî (r.a.) sahrâda tenha gezerken bir kâfir pehlivan fırsatını bulup
bir hamle eyledi. Hazret-i Alî (r.a.) hamlesini def’ etti ve o kâfire galebe
edip göğsünün üzerine çıkıp başını kesmek istedi.

Kâfir yalvardı. “Er olan bastığını boğazlamaz ya Alî!” dedi. Alî (r.a.) azâd
eyledi. O kâfir tekrar fırsatını bulup bir hamle daha eyledi. Hazret-i Alî
(r.a.) tekrar hamlesini def’ edip o kâfiri altına aldı. Kâfir yine tazarrû‘
eyledi (yalvardı). Dedi ki: “Seni mürüvvet mâdeni derler. Bana emân ver.”
deyince Hazret-i Alî (r.a.) tekrar afveyledi, onu azâd etti.

Üçüncü defa kâfir-i hâin fırsatını bulup hamle edince İmam Alî (r.a.)
hamlesini def’ edip altına aldı. Başını kesmek üzere iken kâfir gördü ki emân
dilemeğe yüzü yok, hiç olmazsa ölmeden evvel bir hakaret olsun diye Hazret-i
Alî (r.a.)’in mübarek nâsıyesine (yüzüne) tükürdü.

Hâzret-i Alî (r.a.) o kâfiri koyuverip azâd eyledi. Kâfir hayret ederek dedi
ki, “Yâ Alî! Ben sana üç defa hıyanet ettim, sonunda da böyle bir ihanet
ettim. Eğer ben senin yerinde olsaydım gazabımdan seni parça parça ederim.
Sebeb ne oldu ki beni azâd eyledin?” dedi. Hazret-i Alî (k.v.) cevap verdi:

“Bizim gazabımız yani cihâdımız ikidir. Biri fîsebîlillah senin gibi
kâfirlerle gaza etmektir. Biri de nefsimizle gaza etmektir. Nefisle cihad, ona
muhalefet etmekle olur. Seninle savaşım Allâh rızası için idi. Fakat vakta ki
sen nefsime o ihâneti eyledin, eğer o halde ben seni öldürmüş olsaydım nefsim
için öldürmüş olurdum. Seni azâd eyledim, nefsime basdım cihâd-ı ekber
eyledim. Mü’minin nefsinin kendine zararı, kâfirin cihad ve gazadaki
zararından daha artıkdır” dedi. Bu sözü kâfir işitince kalbinde hidâyet nuru
parladı ve dedi ki; “Yâ Alî bana dîn-i İslâmı telkin et. Yakînen bildim ki
dîn-i İslâm hak ve a‘lâ din imiş.” Kelime-yi şahâdeti getirdi, Müslüman oldu.
Sonra nice gazalarda Hazret-i Alî (r.a.) ile beraber bulundu ve nice küffarı
katletti.

**(Hz. M. Sâmî Ramazanoğlu (k.s), **

**Musahabe 2, 137-138.s.)**

** **

** **

**3 KASIM 2007**

**AVRUPALININ ATALARI DA İLİM VE              MEDENİYET DÜŞMANI İDİ**

Nasiriler olarak da bilinen, İspanya'daki Müslüman hânedanların sonuncusu,
merkezi Gırnata şehri olan Benî Ahmer Devleti siyasi bir kuvvet olmaktan çok,
kültür ve medeniyet alanında üstün bir varlık gösterdi. Benî Ahmer Devleti 15.
asrın sonuna kadar hüküm sürdü. Ancak bu devirde, İspanya'nın kuvvetli
krallıklarından olan Kastilya Kraliçesi İzabella ile Argonya Kralı
Ferdinand'ın evlenmeleri İspanyol birliğinin teşekkülünü sağladı ve
Müslümanlara felâket getirdi. 1492'de İspanyollar devletin merkezi Gırnata'yı
kuşattılar. Son Benî Ahmer hükümdârı Ebû Abdullah Muhammed, bâzı şartlarla
şehri Katolik Ferdinand'a teslim etmeye râzı oldu.

Ebû Abdullah'ın Afrika'ya çekilmesi ile sekiz yüz yıldan beri bir İslâm
memlekti olan İspanya, tamamen hristiyanların eline geçti. Gırnata'ya giren
Hıristiyanlar, Haçlı taassubu ile İslâm kültür ve medeniyetinin en güzel
yerlerinden biri olan Endülüs'ü yakıp yıktılar. Sanat harikası câmileri tahrib
ettiler. Bir kısmını kiliseye çevirdiler. Beşyüz bin el yazması eser,
Ferdinand tarafından meydanda yakıldı. Böyle ilim düşmanları tarihte pek nadir
görüldü. Müslüman halka muameleleri de çok zâlimâne oldu. Kaçabilen
Müslümanlar, Kuzey Afrika'ya sığındı, geride kalanlar kitle hâlinde
katlolundu. Hıristiyanlık, İspanya'nın bu son parçasına vahşet ve barbarlık
âfeti olarak girdi.

Benî Ahmer Devleti, Ortaçağ'da kurulan devletlerin kültür ve medeniyet
alanında ileri bir seviyede olması sebebiyle İslâm tarihinde önemli bir değere
sahiptir. Devletin kurucusu Muhammed bin Ahmer, başşehir Gırnata'da
yaptırdığı, Elhamra Sarayı ile, dünya mimarlık tarihinin en muhteşem
eserlerinden birini meydana getirmiştir. Günümüzde bile bu saray, görenlerin
hayret ve takdirini kazanmaktadır. Ayrıca Benî Ahmer Devletinde pek çok âlim
yetişti. Daha çok çalıştıkları ilim sahalarında kurucu rol oynayan bu
âlimlerin başında gelen İbn-i Haldûn, tarih sosyolojisinin kurucusudur. Yine
Lisânüddîn ibn-i Hatîb ve Makkârî gibiler ise ünleri her tarafa yayılmış
âlimlerdir.

**(Yeni Rehber Ansiklopedisi, 3.c., 338.s.)**

**4 KASIM 2007**

**RESÛLULLÂH (S.A.V.) YETİMLERE **

**İYİLİK ETMEĞİ ÇOK SEVERDİ**

Ebû Hureyre (r.a.)'den: Peygamberimiz (s.a.v.)'e bir adam gelerek içinin
sıkıldığından şikâyet edince, Resûlullah (s.a.v.) ona:

“Yetimin başını okşa, yoksulu doyur!..” buyurdu.

Ebu’d-Derdâ (r.a.) anlatıyor: Bir adam, Resûlullah (s.a.v.)'e gelerek ruhunun
sıkıldığından bahsetti. Peygamber (s.a.v.)'de ona:

“İçinin ferahlamasını ve ihtiyacının temin olunmasını mı istiyorsun? Öyle ise
yetime şefkat göster, onun başını okşa, karnını doyur, O zaman, için ferahlar
ve ihtiyacın temin olunur.” buyurdu.

Beşir b. Akraba el-Cühenî (r.a.) anlatıyor: Uhud savaşında Peygamberimiz
(s.a.v.)'in yanına gelerek:

“Ne oldu babama?” diye sordum.

“Şehid edildi. Allâh rahmet eylesin.” buyurdu. Bunun üzerine ben ağlamaya
başladım ki, Resûlullah (s.a.v.) elimden tuttu, başımı okşadı ve bineğine
bindirerek:

“İster misin ben baban, Âişe de annen olsun?” diye buyurdular.

**(M. Yûsuf Kandehlevî, **

**Hadîslerle Müslümânlık, 3.c., 1103.s.)**

Peygamber (s.a.v.)'den şu hadîs-i şerîf rivayet edilmiştir: “Dul ve yetimlerin
ihtiyacına koşan, Allâh yolunda cihad edenlerle, gündüzün oruç tutup, geceyi
ibadetle geçiren gibidir.” (Buhârî)

Resûlullah (s.a.v.) buyurdu ki: “Müslümânlar hakkında evlerin en hayırlısı,
içinde kendisine iyi bakılan bir yetimin bulunduğu evdir; ve müslümânlar
hakkında evlerin en kötüsü, içinde kendisine fenalık edilen bir yetimin
bulunduğu evdir. Ben ve yetimin bakıcısı, Cennette şu iki gibiyiz.”

Peygamber (s.a.v.) iki parmağını gösteriyordu. (Buhârî)**                5
KASIM 2007**

**HZ. PEYGAMBER (S.A.V.)'İN**

**ŞEYTANLA KONUŞMASI**

İbn-i Abbas (r.a.)'den naklen Muaz b. Cebel (r.a.) rivayet ediyor: Birgün
Resûlullâh (s.a.v.) ile beraberdik.. Ensardan birinin evinde toplanmıştık. Bu
arada, dışarıdan bir ses eve girmek için izin istedi. Resûlullâh (s.a.v.):
-“O, lâin İblistir. -Şeytandır-. Allâh'ın lâneti onun üzerine olsun...”
buyurdu. Kapıyı ona açtılar. Şeytan şöyle anlattı: İzzet sahibi Rabbin
katından bana bir melek geldi. Ve dedi ki: Allâhü Te‘âlâ sana emir veriyor:
Muhammed (s.a.v.)’e gideceksin, zelil bir halde tevazû ile ve âdemoğullarını
nasıl kandırdığını anlatacaksın. Peygamber (s.a.v.) Efendimiz sordu:

-“Madem ki, sözlerinde doğru olacaksın. O halde bana anlat: Halk arasında en çok sevmediğin kimdir?” Şeytan şu cevabı verdi: Sensin, ya Muhammed... Allâh'ın yarattıkları arasında senden daha çok sevmediğim kimse yoktur.  Sonra, senin gibi kim olabilir ki? Resûlullâh (s.a.v.) Efendimiz sordu:

-“Benden sonra, en çok kimlere buğuzlusun ve sevmezsin?...” Şeytan anlattı: Müttakî bir gence ki, varlığını Allâh yoluna vermiştir.

-“Sonra kimi sevmezsin?” Kendisini sabırlı bildiğim, şüpheli işlerden sakınan âlimi... 

-“Sonra?...” Temizlik işinde, yıkadığı yeri üç defa yıkamaya devam edeni.

-“Sonra?...” Sabırlı olan bir fakiri ki; ihtiyacını hiç kimseye anlatmaz. Halinden şikâyet etmez.

-“Peki, bu fakirin sabırlı olduğunu nereden bilirsin?...”

Ya Muhammed, ihtiyacını kendi gibi birine açmaz. Her kim ihtiyacını kendi gibi
birine üç gün üst üste anlatırsa, Allâh onu sabredenlerden yazmaz. Sabırlı
kimselerin işi buna benzemez. Hasılı, onun sabrını; halinden, tavrından ve
şikâyet etmeyişinden anlarım.

-“Sonra kim?...”

Şükreden zengin.

-“Peki, ama o zenginin şükreden olduğunu nasıl anlarsın?...”

Onu görürsem ki, aldığını helâl yoldan alıyor ve mahalline harcıyor. Bilirim
ki, o şükreden bir zengindir.

**(Muhyiddîn-i Arabî (rh.a.), Şeceretü'l- Kevn, 111.s.)**

**6 KASIM 2007**

**KADINLARIN CENÂZE ALAYINA**

**KATILMALARI MEKRÛHTUR**

Kadınların cenâzenin arkasından çıkmaları tahrimen mekrûhtur. Buhârî ve
Müslim, Ümm-i Atıyye (r.a.)'dan rivâyet etmiş oldukları bir hadîste
müşarunileyhâ demiştir ki:

“Biz kadınlar, cenâzeyi takib etmekten nehyolunduk ve lâkin bu tâkib bize
harâm kılınmadı.”

Yâni cenâzenin arkasından kadınların zarûretsiz çıkmaları yasak edilmiştir. Bu
yasağa riâyetsizlikle kadınlar cenâzenin arkasına düşmeleri harâm değilse de
harâma yakın olduğundan tahrîmen mekruhtur. Zarûret olursa, sükût ve kapalı
oldukları halde cenâzeyi takib etmelerinde bir beis olmaz.

Kadın olsun erkek olsun ölü için bağıra çağıra sesli ağlamak, yakalarını
yırtmak, yüzünü tırmalamak, yüzüne, başına veyâ dizlerine vurmak, vay benim
arkam, vay benim aslanım, vay benim yiğitim, vay benim yardımcım ve emsali
cehâlet sözleriyle bağırıp çağırmak harâm olduğuna ümmetin ulemâ ve fukahâsı
ittifak etmiştir.

**(Dürretü’l-Fahîre, 228.s.)**

** **

**HADÎS-İ ŞERÎF**

“Mü’minin mü’min üzerinde altı hakkı vardır: Hastalandığında onu ziyâret eder,
öldüğü zaman onun cenâzesinde bulunur, çağırdığı zaman da‘vetine îcâbet eder,
karşılaştığı zaman ona selâm verir, aksırdığı zaman onu teşmît eder, önünde ve
arkasında onun iyiliğini ister.” (H. Şerîf, Tirmizî)

“Her kim bir cenâze üzerine namâz kılar ve cenâzeyi ta‘kîb etmezse ona bir
sevâb vardır. Eğer namâzdan sonra da cenâzeyi ta‘kib ederse bu sefer ona iki
sevâb vardır.” (H. Şerîf, Müslim)

**7 KASIM 2007**

**İSLÂMDA ADÂLET VE EŞİTLİK**

Resûl-i Ekrem (s.a.v.) Efendimizin amcası Abbâs (r.a.) haylice zengin bir zât
idi. Bedir harbine giderken zevcesi Ümmü’l-Fadl (r.a.)’ya külliyetli altın
verip:

- “Ben muharebeye gidiyorum, şayet bana bir hâl olur ise bu altınlar seninle evlâdımındır.” demiş, buna ikisinden başka kimse vâkıf değilmiş. Abbâs (r.a.) askere sarf edilmek üzere de yanına haylice altın almış, lâkin vakt-i harbde elinden alınmış.

Resûl-i Ekrem (s.a.v.) Efendimiz, bu kez ona gerek kendisi için ve gerek
birâderzâdeleri Âkil ve Nevfel (radıyallâh anhümâ) için bedel vermesini
emrettikte muharebede elinden alınmış olan altınların bu yolda mahsûb
edilmesini taleb ve ricâ etmişti. Resûlullâh (s.a.v.) Efendimiz Hazretleri de:

- “Bizim aleyhimize sarf etmek üzere taşıdığın altını sana bırakamayız.” diyerek onun bu ricasını kabûl etmedi. Abbâs (r.a.) de:

- “Yâa.. Beni avuç açtırıp da dilendirecek misin?” dedi.

Onun üzerine Resûl-i Ekrem (s.a.v.) Efendimiz Hazretleri de:

- “Hani Mekke’de haremin Ümmü‘l-Fadl’a bıraktığın altınlar nerede? Ve Ümmü’l-Fadl’a “Benim ne olacağım ma‘lûm değildir, eğer ölürsem bu altın oğlanlarımla senindir.” demedin mi?” diye buyurdu. Hâlbuki Abbâs (radıyallâh anh) o altınları zevcesine verirken yanında kimse yok idi. Abbâs (r.a.) de:

- “Yâ Resûlallâh (s.a.v.)! Bunu sana kim söyledi? deyince Hazret-i Resûl-i Ekrem (s.a.v.) Efendimiz de:

- “Bana Rabbim haber verdi!..” buyurdu. Abbâs (r.a.) de:

- “Yâ Resûlallâh (s.a.v.) ben senin işinde şüphe ediyordum, şimdi şüphem kalmadı. Ben şahâdet ederim ki sen sâdıksın!” dedi. Ve kelime-i şahâdeti getirdi. Ve birâderzâdelerine de îmân etmelerini emretti. “Ve Allâh (c.c.)’den daha ziyâde hayır ve mağfiret isterim.” diye sözlerine hitam verdi. Lâkin bedeli afv edilmeyip, sâir esirler gibi bedel tedârik edip vererek Mekke’ye avdet eyledi.

**(Hz. Mahmûd Sâmî Ramazânoğlu (k.s.), **

**Bedir Gazvesi, 73.s.)**

**8 KASIM 2007**

**İMÂM ŞAFİÎ (R.A.)’E GÖRE **

**SÜNNETİN  ÜÇ FONKSİYONU**

İmâm Beyhaki (r.a.) sünnetin açıklanması bölümünde, İmamı Şafiî (r.a.)’in,
Resûlullâh (s.a.v.)’in sünnetini üç yönden ele alarak açıkladığını
belirtmektedir:

1- Resûlullâh (s.a.v.)’in sünneti; Allâhü Te‘âlânın Kitabında hüküm olarak
bildirmiş olduğu (indirmiş olduğu) kitabın hükümleri gibidir. Yani Resûlullâh
(s.a.v.)’in sünnetinde bulunan hüküm, aynen Kur'an’da da mevcuttur.

2- Resûlullâh (s.a.v.)'in sünneti, Allâhü Te‘âlânın mücmel (öz) olarak
indirdiği bir ayetten anlaşılması gereken manayı, o âyetin hususî ve umumî
olarak nasıl farz olduğunu ve Allâh'ın kullarının bu farzları nasıl anlamaları
ve ne şekilde yaşam pratiğine aktarmaları gerektiğini açıklar.

3- Resûlullâh (s.a.v.)’in sünneti, Allâh (c.c.)’ün kitabında olmayan hükümleri
ortaya koyar. Zira Allâh (c.c.) Kitab'ında Resûlullâh (s.a.v.)’e itaât
edilmesini farz kılmıştır. Muhammed (s.a.v.) Allâh (c.c.)’ün kendisine
risaleti göndermesiyle Resûl oldu. Resûlullâh (s.a.v.)’in sünnetlerine tabi
olunması da Allâhü Te‘âlânın emri ile farz kılındı.

Bazı âlimler de şöyle dedi: Aslında Resûlullâh (s.a.v.)’in sünnetlerinin aslı,
Allâh (c.c.)’ün Kitab'ında mevcuttur. Kur’an’da aslı zikredilen namaz,
alışveriş, faiz ve daha nice hükümlerin, nasıl olacaklarını hep sünnet
açıklamaktadır.

İmam Beyhakî kendi senedi ile Ömer (r.a.)'den nakletti ki: Ömer (r.a.)
minberde iken şöyle dedi: “Ey insanlar! Görüş bildirme, Resûlullâh
(s.a.v.)'den ise o bir gerçektir, haktır. Çünkü bunu Resûlullâh (s.a.v.)'e
Allâh (c.c.) bildirmiştir.”

**(İmam-ı Suyutî, Akidede Sünnetin Yeri, 18.s.)**

**9 KASIM 2007**

**RESÛLULLAH (S.A.V.)’İN KONUŞMA TARZI**

Hz. Âişe (r.a.)'dan: Resûlullah (s.a.v.) tek tek konuşurdu. Eğer biri saymaya
kalksa, konuştuğu kelimelerin harflerini sayabilirdi.

Hz. Âişe (r.a.)'dân: “Resûlullah (s.a.v.) tek tek konuşur ve konuştuğunu
herkes anlardı. Acele ederek konuşmazdı.”

Enes (r.a.)'den: “Resûlullah (s.a.v.) konuştuğu zaman bir sözü üç defa tekrar
ederdi. Bir topluluğun yanına varınca onlara üç defa selâm verirdi.”

Ebû Hureyre (r.a.) anlatıyor: Resûlullah (s.a.v.)'in şöyle buyurduğunu
işittim:“Hikmetli sözlerle gönderildim. Düşmana verdiğim korku sayesinde zafer
kazandım. Uyurken yeryüzü hazinelerinin anahtarları bana getirilerek elime
kondu.”

Abdullah b. Selâm (r.a.)'dan: Resûlullah (s.a.v.) konuşmaya başladığı zaman
çok defa gözlerini semaya kaldırırdı.

Amr ibnü’l As (r.a.) anlatıyor: Resûlullah (s.a.v.) yüzünü kavmin en
kötülerine karşı çevirir ve onlarla konuşurdu. Bu hareketi ile onları dîne
ısındırırdı. Yüzünü bana doğru da çevirir ve benimle, de konuşurdu. Bunun
üzerine ben, kendimi kavmimin en hayırlısı zannettim. Resûlullah (s.a.v.)'e:
“- Yâ Resûlallâh! Ben mi daha hayırlıyım, yoksa Ebû Bekir (r.a.) mi?” diye
sordum.

“- Ebû Bekir.” buyurdular.

“- Yâ Resûlallâh! Ben mi daha hayırlıyım, yoksa Ömer (r.a.) mi?” dedim.

“- Ömer.” buyurdular.

“- Yâ Resûlullah! Ben mi daha hayırlıyım, yoksa Osman (r.a.) mi?” diye sordum.

“- Osman.” buyurdular.

Ne zaman ki Resûlullah (s.a.v.)'e bu soruları sordum, bir daha bana yüzünü
dönüp konuşmaz oldu. Keşke sormasaydım.

**(M. Yusuf Kandehlevi, **

**Hadislerle Müslümanlık, 3.c., 1238.s.)**

**10 KASIM 2007**

**EMİRLİK - HİLAFET - ÂDİL HÜKÜMDAR**

Resûl-i Ekrem (s.a.v.): “Âdil hükümdarın bir günü (bir gün adaletle
hükmetmesi) bir adamın kendi kendine altmış sene (nafile) ibadet etmesinden
daha hayırlıdır.” (Taberanî ve Beyhakî)

“Cennete ilk girecek üç sınıf var. (Bunlardan biri de) adil hükümdardır”
(Müslim) buyurmuştur. Ebû Said el-Hudrî (r.a.)'in rivayetinde ise:

“Kıyamet günü benim meclisime en yakın olan adil hükümdardır” (İsfehan “Et-
Terğîb ve't-Terhib” de) buyurmuştur.

Emirlik ve hilafet en büyük ibadetlerden olduğu kadar, o nisbette büyük
tehlikeleri de olduğundan takva sahibleri ona asla yaklaşmaz ve ondan
uzaklaşırlar. Çünkü burada hisleri harekete geçer, makam ve insanları idare
etmek sevgisi insana galebe çalar. Zira bunlar dünya zevklerinin son haddidir.
Bir def'a riyaset sevilmeye başlanınca artık bu adam nefsinin arzularına uyar
ve tamamen nefsine esir olmaktan korkulur da, hak da olsa makamına halel
getirecek her şeyden uzaklaşır. Batıl da olsa makamını kuvvetlendirecek her
çareye başvurur. İşte bu anda helâke gider de zâlim bir hükümdar olur, zâlim
bir sultanın bir günlük hükmü, yukarıdaki hadisin mefhum-u muhalifine göre
altmış senelik fısktan daha kötü olur.

Resûl-i Ekrem (s.a.v.) de bir hadîsinde şöyle buyurmuştur: “Hiçbir aşîret
reisi yoktur ki, Kıyamet günü eli boynuna bağlı olarak mahşer yerine gelmesin.
Ya adâleti kendisini kurtarır veya zulmü kendisini helâk eder.”

Abdurrahman bin Semûre'nin rivayetinde Resûl-i Ekrem (s.a.v.) kendisine: “Ya
Abderrahman, emirlik isteme, istemeden sana emaret teklif edilirse yardım
görürsün. Eğer istemek sûretiyle bir mevkîye geçersen acziyyet içinde
kalırsın.” (Buhârî) buyurmuştur.

**(İmâm-ı Gazâli (rh.a.),**

**İhyâ-u Ulumi’d-dîn, 3.c., 693-696.s.)**

**11 KASIM 2007**

**HİÇKİMSE CENNETE AMELİYLE GİREMEZ,**

**ANCAK ALLÂH’IN RAHMETİYLE GİRER**

Musa b. Ukbe rivâyet eder: Ebû Selem b. Abdirrahman b. Avf'ı, Peygamberimiz
(s.a.v.)'in zevcesi Âişe (r.anha)’dan rivayet ederken dinledim. Âişe (r.anha)
şöyle diyormuş: Resûlullâh (s.a.v.):

“Doğruyu arayın, yaklaşın ve müjde size! Çünkü hiçbir kimseyi ameli cennete
koyacak değildir.” buyurdu Ashab (r.a.e.):

Seni de mi yâ Resûlallâh? dediler.

“(Evet!) Beni de! Meğer ki, Allâh kendinden bir rahmetle beni örtmüş ola! İyi
bilin ki, Allâh'a en makbul amel az da olsa devamlı yapılandır.” buyurdular.

“Doğruyu arayın, yaklaşın…” cümlesinden murad: Doğruyu arayın, onunla amel
edin. Bunu yapamazsanız hiç olmazsa ona yaklaşın, demektir. Buradaki doğruluk,
her işte ifratla tefrit arasında orta yolu tutmaktır. Müjdeden murad da amelin
karşılığındaki sevabdır. Velev ki az olsun.

Bu hadisler hiçbir kimsenin ibâdet ve tatlarıyla sevabı ve cenneti hak
etmediğine, bunların ancak Allâh tarafından bir ikram ve ihsan olmak üzere
verildiğine delâlet etmektedirler ki, ehl-i sünnetin mezhebi de budur. Ehl-i
Sünnete göre akıl; sevab, azab gibi şeyleri isbat etmediği gibi, bir şeyi
vâcib veya haram da kılamaz. Allâh'ın teklif ettiği şeylerde aklın hiçbir
dahlu tesiri (etkisi) yoktur. Bunlar ancak şeriatla sâbit olur. Yine ehl-i
sünnetin mezhebine göre Allâh'a vâcib olan bir şey yoktur. Bütün dünya ve
âhiret âlemi onun mülk ve sultanındadır. Dilediğini yapmakta tamamiyle
serbesttir. Bütün mutı (itaat eden) ve Sâlih kullarını azab etmiş olsa, bu
onun bir adâleti; ikrâm ve ihsan buyurarak cennetine koysa, bu da onun fadlu
keremidir. Bu hal kâfirler hakkında da böyledir. Ancak kâfirleri cennete
koymayacağını haber vermiştir. Şu halde mü'minleri rahmetiyle cennete koyacak,
kâfirlere de adâletiyle ebediyen cehennemde azâb edecektir.

**(Sahih-i Müslim Tercüme ve Şerhi, 11.c., 224.s.)**

**12 KASIM 2007**

**AİDS HASTALIĞI**

Genellikle zina ve homoseksüellik (eşcinsellikle) gibi cinsî temas sonucu
olarak, erkekten ve hayvandan insana geçen bulaşıcı ve öldürücü bir
hastalıktır. Henüz tedavisi mümkün olmamaktadır. Cinsel temas, kan ve kan
ürünleri yoluyla bulaştığı gibi, AİDS'li annenin sütünü emen çocuğa da
bulaşmaktadır. Ancak cinsel temas yoluyla bulaşması, diğerlerine göre %73
nisbetinde yüksektir.

Halsizlik, kansızlık, ishal, deri dökülmeleri, bronşit, zatürre, solunum
yetersizliği, menenjit, karaciğer fonksiyon bozukluğu, muhtelif felçler, bazı
kanserler ve nihayet vücudun bütün hastalıklarına karşı dirençsiz kalması gibi
belirtiler gösterir.

**(Doç. Dr. Ahmet Coşkun, **

**İlim ve İslamın Işığında AİDS)**

Peygamberimiz (s.a.v.) de: “Herhangi bir millette fuhuş yaygınlaşırsa, o
toplumda toplu ölümler çoğalır.” (Muvatta, Cihad 26)

“Bir millette (zina ve homoseksüellik gibi) fuhuş açıktan yapılır ve
yaygınlaşırsa, onlar arasında taun, yani bulaşıcı bir hastalık baş gösterir.
Bununla da kalmaz, kendilerinden önce yaşayan insanların tanımadıkları, yeni
hastalıklara maruz kalırlar.” buyurmuştur. (İ.Mace, Kitâbü’l Fiten 4019)

Bu çirkin fiileri yapanlar hakkında Peygamberimiz (s.a.v.)’in haber verdiği
“adı bilinmedik bulaşıcı hastalıklar meydana getirir” buyurması apaçık bir
mucizeden başka bir şey değildir.

••••••••

“Ey Muhammed sana vahyolunan kitâbı oku. Namâzı dosdoğru kıl. Şüphesiz namâz
insanı fuhuş ve kötü şeylerden alı koyar.” (Ankebût s. 45)

“Zinâya yaklaşmayın. Zîrâ o, bir hayâsızlıktır ve kötü bir yoldur.” (İsra s.
32)

**13 KASIM 2007**

**KÜFÜR SÖZLERDEN SAKINMAK**

Şer'an mübarek olan şeylere sövmek: Dine, îmâna, Kitaba, peygamberlere,
mezhebe, Kâ‘beye, Ashab’a sövmek; Müslümana gâvur oğlu gâvur, gâvurun kızı,
gâvurun karısı, gâvurun malı demek; Azrâil suratlı, zebânî kılıklı... gibi
sözlerle meleği tahkir etmek; gâvur olacağını söyleyerek... olayım ki şöyledir
diye yemin etmek; yalnız Lâ İlâhe demek; “Namaz kıl! Bu sünnettir, yap!”
deyince asla yapmam demek;  kâfire gönülden bayramın mübarek olsun, sabahın
hayrolsun, dostum, çelebi demek; gâvura ta‘zîm etmek; mü'minin ölüsüne,
ecdadına, silsilesine, cinsine, cibilliyetine, ağzına, yüzüne, mezarına...
sövmek; gıybet için bu bir şey midir? demek; çalınmış ve kaybolmuş şeylerin
nerede olduğunu bilirim demek;  sövmenin adını günah koymuşlar demek; yaptığı
bir iş için Allâh bilir yapmadım demek dinden çıkmağa sebep olur.

Bir Hadîs-i şerif mucibince: (Müslümana gâvur diyenin bu sözü kendine gelir.)
(Kötü söz sahibinindir.) denilmesi doğrudur. Ya, Rabbimize küfredene karşı hiç
sükût edilir mi? Aşırı tecavüz karşısında duygusuz kalmak asla câiz değildir.

Falcılık, cincilik, sihir yapmak, yaptırmak veya bunlara inanmak, herhangi bir
işi doğrudan doğruya sebepten bilmek, haramı sanat yapmak, bir şeyde
(meselâ:Baykuş, tavşan ve Salı gününde) uğursuzluk saymak, nazar boncuğundan
fayda ummak gibi işler de derecesine göre îman için tehlikeli veya zararlıdır.

Anaya, avrada sövmek, anam avradım olsun demek çok sakıncalıdır. Îmân, nikâh
gidebilir. Sarhoş mükelleftir. Küfrederse, îmân ve nikâhı yenilemesi lâzımdır.

Küfür söz söyleyene evvelâ: Bir daha söylememek üzere tevbe etmek, îmânı
yenilemek;nikâhlı ise hususî sûrette nikâhını da tazelemek lâzımdır.

**(Numan Kurtulmuş, Âmentü Şerhi, 59-60.s.)**

**14 KASIM 2007**

**AZ İŞLEYİP ÇOK KAZANMAK**

Berâ radıyallahu anh'in şöyle demiş olduğu rivayet olunmuştur:

Uhud harbinde Nebî sallallâhu aleyhi ve sellem'e demir zırh ile yüzü örtülü
bir kişi geldi de:

- Ya Resûlallâh! Hemen harb edeyim de sonra mı müslüman olayım? diye sordu. Resûlullâh -sallallâhü aleyhi vesellem-:

- Müslüman ol sonra harb et! buyurdu.

O da müslüman oldu sonra vuruştu. Nihayet şehid oldu. Bunun üzerine Resûlullah
sallallâhu aleyhi ve sellem:

- Az işledi, fakat çok kazandı, buyurdu.

Cihâd ederek şehid düşen bu kahraman, Müslim'in rivayetine göre Ensar’dan
Nebit oğullarından olduğu rivâyet edilmiş ise de Buhârî Şârihi
Eşheloğullarından Amr İbn-i Sâbit'dir demiştir.

Bu aziz şehid Cenâb-ı Allâh'a bir kere olsun secde etmeden cennete girmiştir.
Ebû Hureyre radıyallahu anh bu garibeyi bir bilmece şeklinde sorarak:

“Haydi bana bir kişi bildiriniz ki, o bir kere olsun namaz kılmadan cennete
girmiş olsun?” diye sormuş. Bilinmeyince de, “Hâ, o, Amr İbn-i Sabittir.” der
imiş ve mübarek şehidin hamaset menkibesini anlatırmış.

Resûlullâh sallallahu aleyhi ve sellem'in “İbtidâ müslüman ol sonra gazâ et”
buyurmaları şehidin şahâdet rütbesine ve bu sûretle Cenâb-ı Allâh’ın ihsan ve
keremiyle bir saatte cennet gibi ebedî bir saadete erebilmesinin onun islâm
câmi‘asına girmiş olmasına mütevakkıf olduğu hükmünü iş'ar eder.

**(Hz. M. Sâmî Ramazanoğlu (k.s.) Musahabe 3, 160.s.)**

**15 KASIM 2007**

**ALLAH RESÛLÜ (S.A.V.)**

**DÜŞMANINA DA MERHAMETLİYDİ**

Sumame bin Usal, Mekke’nin buğday kaynağı Yemame’nin hükümdarıdır... Hz.
Muhammed (s.a.v.)’i öldürmeye teşebbüs eder, beceremez... Her yerde her
fırsatı kullanır. İslam’ın gelişmesini engellemeye çalışır... Ve bir gün ilâhî
kader tecellisi, Sumame Müslümanların eline esir düşer. Allah Elçisi
(s.a.v.)’in arkadaşları Sumame’yi getirip, Medine mescidinin direklerinden
birine bağlarlar... Hz. Muhammed (s.a.v.) sorar:

- “Ey Sumame, gönlünden neler geçiyor?”

- “Ey Muhammed (s.a.v.)! Sadece hayır... Eğer benim idamımı emredersen bir kanlı katili katletmiş olursun. Eğer serbest bırakırsan, böyle bir iyiliğin altında kalmayacak birine iyilik yapmış olursun. O zaman da sana isteyebileceğinden daha fazla mal ve para veririm...”

“Kâinatın Övüncü” (s.a.v.) sadece tebessüm eder... Emreder, Sumame
incitilmez... Direkte bağlı tutulduğu üç gün boyunca yemekleri Peygamber
(s.a.v.)’in evinden gönderilir. Hergün Allah’ın Elçisi (s.a.v.), kendisini
ziyaret edip, aynı soruyu sorar, aynı cevapları alır... Bu üç günlük zoraki
konukluk sayesinde Sumame, İslam’ı, Hz. Muhammed (s.a.v.)’i ve Müslümanları
yakından ve gerçek nitelikleriyle tanıma imkânına sahip olur.

Amaç gerçekleştiği için de, üçüncü gün ipleri bizzat Hz. Muhammed (s.a.v.)
tarafından çözülür. Hiçbir karşılık istenmeden serbest bırakılmıştır... Bu
akıl almaz şefkât sayesinde, Sumame de daha niceleri gibi, şoktadır.
Öldürülmeyi beklerken karşılıksız salıverilmenin sevinciyle Hz. Muhammed
(s.a.v.)’in ellerine kapanır...

- “Allah’a yemin olsun ki birkaç gün öncesine kadar senin yüzün benim için dünyadaki en sevimsiz yüzdü. Fakat şimdi sen bana “En Sevgili”sin.” Şahâdet getirir, Müslüman olur.. Mekke’ye gider ve tarihe “ilk umre yapan Müslüman” olarak geçer... Müslümanlara yaptıkları zulüm ve düşmanlığa misilleme olarak Mekke’nin buğdayını keser.. Aç ve çaresiz Mekkeliler, Hz. Muhammed (s.a.v.)’in şefaatine sığınırlar... O emir verir buğday tekrar sevk edilmeye başlanır.

Hz. Ebû Bekir (r.a.)’in halifeliği döneminde, dinden dönenlerle yapılan
savaşlarda Sumame şehid olur... Rabbine yürür…

**(Buhârî, Müslim)**

** **

** **

** **

**1 KASIM 2007**

**ALLÂH (C.C.) YOLUNDA İNFAK**

İnfak da insanların derecelerine göre derece derecedir. Avamın infakı yalnızca
malını vermektir ki mükâfaatı cennettir. Havassın infakı malını infak etmekle
beraber nefsini de tezkiye ve kalbini tasfiye etmekdir ki ecri Kıyamet gününde
Vech-i akdes-i ilâhî'yi müşahede ni'metine nâiliyyetdir. Bu sebeble mü'mine
gereken ve yaraşan, malını infak ederken nefsini de temizlemek ve kalbini
Allâh (c.c.)’e tahsis etmekdir. Kalbinde mal sevgisi, dünyâ sevgisi bulunan
bir mü'min îmanın zevkine ve kemâline eremez. Cimrilikten sakınmak ve elinde
bulunanın ölçüsünde cömert olmağa çalışmak da mü'minliğin şiârındandır.

Tebük seferi zuhur etdiğinde Ashâb-ı kirâm, herbiri kendi durumlarına göre
öyle fedâkârlıklarda bulunmuşlardır ki meselâ Hazret-i Osman (r.a.) sefere
çıkacak olan orduyu ki meşakkatinden dolayı -Ceyşu'l Usre- deniliyordu, teçhiz
etdi. Techizâtıyle beraber bin deve ve bin dinar verdi. Resûlullah (s.a.v.)
gayet memnun ve mahzûz olup:

- Yâ Rabbi, ben Osman'dan râzıyım, Sen de râzı ol! demişlerdir.

Abdurrahman bin Avf (r.a.) malının yarısını tasadduk ederek dört bin dinar
verdiler. Ve dediler ki: “Şimdilik yanımda sekiz bin dînar vardı. Dört binini
aileme bırakdım, dört binini de Rabbime ikraz etdim.” Nebiy-yi Ekrem (s.a.v.)
Efendimiz:

- İnfak etdiğini de, ailene bırakdığını da Allâh (c.c.) bereketlendirsin. buyurdular.

Bazı büyükler derler ki:

“İnfakdan sonra başa kakmak nifaka, infakdan sonra gönül kıracak şeyler
söylemek yâhud yapmak da riyâya girer ki her ikisi de şirkdir.”

**(Hz. M. Sâmî Ramazanoğlu (k.s.), **

**Bakara Sûresi Tefsîri, 346.s.)**

** **

** **

** **

**17 KASIM 2007**

**İNSANIN AHLÂKI BULUNDUĞU **

**ÇEVREYE GÖRE ŞEKİLLENİR**

İlâhî kanun o tarzda cereyan etmiştir ki: bir müjdenin arkasından hemen bir
tehdîd gelir. Zira hikmet-i ilâhî gereği kulları doğru yola irşad konusunda
bazen teşvîk, bazen korkutma; bazen müjde ve bazen de inzâr kullanılır. Zira
insan lütuf ve kahırla kemâle doğru yükselerek yol alır, cemâl ve celâl
cennetiyle kurtuluşa erer.

Bu âyetlerdeki (Bakara s. 75-82) işâret: Filozof ve tabiatcılardan akla mağrur
olan bazıları gafletlerinin aşırılığından dolayı, “çirkin davranış ve sözler
ruhlarının temizliğine te’sir etmez zannetmişler ve “ruhlar, cesedlerden
ayrılınca her şey aslına döner, cesed kendi unsurlarına döner, ruh da ulvî
mekâna yükselir, amellerin neticelerinden hiç birşey sayılı bir kaç gün hariç,
onu zahmete sokmaz” fikrini savunmuşlardır ki, bu bâtıl bir düşüncedir. Zira
akıllı insan hissen ve aklen müşahede eder ki, hayvânî şehvetlerin peşinden
gitmek ve nefsânî zevkleri eksiksiz tatmak; hırs, emel, kin, hased, buğz,
gazab, cimrilik, kibir ve yalan gibi kötü ahlâka sebep olur. Bunlar ise
kötülüğü sürekli emreden nefsin (nefs-i emmâre) sıfatlarındandır.

İnsanın ahlâkı bulunduğu muhite göre şekillenir. İnsan, ahlâken bozuk bir
muhitte bulunuyorsa, ondaki hilm, kerem, insanlık, doğruluk, haya, iffet,
sabır ve şükür gibi güzel hasletler, şeytanî ve hayvanî ahlâka dönüşür. Hevâ
heves ve şehvetleri yok etmek için gayret eden insan, değerli ahlak ve kalb
temizliğini elde etmiş ve aslî vatanına (âhirete) sevgi beslemiş olur. Nefsi
emmâreye tâbi olan ruh, hakkın emirlerine boyun eğen ruhla bir sayılmaz.

**(Hz. Mahmud Sâmî Ramazânoğlu (k.s.),**

**Bakara Sûresi Tefsiri, 154.s.)**

**18 KASIM 2007**

**HZ. FATIMA (R.ANHÂ)’NIN**

**MEHRİ VE ÇEYİZİ**

Nikâh merasiminden sonra Peygamber (s.a.v.) Efendimiz nikâhın kıyıldığını
mübârek kızları Hz. Fâtıma-i Zehrâ (r.anha)'ya haber verirken gözlerinden
yaşlar akıyordu. Hz. Fâtıma sordu: “Babacığım, niçin ağlıyorsunuz, neden
üzgünsünüz?” Peygamber (s.a.v.) Efendimiz: “Kızım, senin için ağlıyorum. Çünkü
sen de benim gibi, anadan mahrum kaldın. Annen Hz. Hatice sağ olsaydı da
bugünkü sevincimize katılsaydı. Senin çeyizlerini kendi elleriyle yapardı. Hep
beraber sevinir mes‘ud olurduk. Ne çâre, bu hayatın icaplarındandır ki, acı
ile tatlı beraberdir. Allâh'ın takdiri böyle imiş. İşte kızım, sen de bu
durumda gelin oluyorsun da onun için üzgünüm.” diye cevap verdiler.

Hz. Fâtıma: “Babacığım, herkesin kızlarının mehri altın ve gümüşle takdir
ediliyor. Benim mehrim de böyle olursa, seninle diğerleri arasında ne fark
olur? Gönlüm arzu eder ki, benim mehrim yarın mahşer gününde senin ümmetinin
günahkârlarının ilâhî afv ve mağfirete kavuşabilmeleri için ancak sizin
şefâatiniz olsun.” deyince Allâh tarafından Hz. Fâtıma (r.anhâ)’nın bu
dileğinin kabul olunduğu Peygamber (s.a.v.) Efendimize bildirildi. Hz.
Peygamber (s.a.v.) de: “Âferin kızım, Peygamber çocuğu olduğunu belli ettin.”
buyurdular. Sonra Hz. Peygamber (s.a.v.) Hz. Alî (r.a.)’den almış oldukları
400 dirhem gümüşten 63 dirhemini ayırdı. Geri kalanı Ümmü Seleme (r.a.)'e “Sen
bunları saklayıver.” diye verdi. Sonra Hz. Ebû Bekr (r.a.)’e “Ey Ebâ Bekir, bu
parayı al, çarşıya git, Fâtıma'ya çeyiz için gereken eşyayı al.” buyurdu. Hz.
Ebû Bekir (r.a.) çarşıya gitti, bir sedir, yüzü keçi derisinden bir yün yatak,
içi hurma lifi dolu bir yastık, üzerine örtünmek için bir battaniye, yere
yaymak için bir kilim, su içmek için bir maşraba, bir takım çamaşır, elbise ve
bazı ufak tefek şeyler aldılar.

Hz. Ebû Bekir (r.a.) bunları pazardan satın alıp Hz. Peygamber (s.a.v)'e
getirince gözleri yaşla dolan Peygamber (s.a.v.) Efendimiz “Yâ Rabb, senin
sevmediğin israftan, çekinen kimselere bu eşyayı hayırlı ve mübarek kıl.” diye
duâ buyurdular. Hz. Fâtıma bu eşyayı bütün hayatı boyunca kullanmıştır.

**(M. Cemal Öğüt, Hz. Fatıma-i Zehra, 54.s.)**

**19 KASIM 2007**

**PEYGAMBERİMİZ (S.A.V.) VE TEDÂVİ**

Hz. Peygamber (s.a.v.)‘in tıbba dair hadislerinin bir kısmı genel tıp
konularına, bir kısmı koruyucu hekimliğe ve diğer bir kısmı da tedâvi etmeye
dair ilaç tariflerinden ibarettir. Bu hadislerin çoğu, o dönemde Arap
Yarımadası’ndaki yanlış tıbbî uygulamaları düzeltmek ve tıbba yeni bir hüviyet
kazandırmak gibi önemli bir rol oynamıştır. Ortaçağa hâkim olan bir İslâm
tıbbının doğmasına zemin teşkil etmiştir. Ebû Bekir Râzî ve İbn-i Sînâ ile
bunlardan sonra gelen meşhur tabiplerin bilimsel açıklamalarının en başta
gelen kaynakları Kur‘an-ı Kerim’in tıp ile alâkalı âyetleri ile Hz. Peygamber
(s.a.v.)’in aynı konudaki hadîs-i şerîfleridir.

Meşhur muhaddisler eserlerinde Hz. Peygamber (s.a.v.)’in tıp ile ilgili
hadîslerine yer vermişler, hatta bu konuya “Kitâbü’t-Tıb” adı altında özel
bölümler ayırmışlardır. Bunların dışında ayrıca “Tıbb-ı Nebevi” adı altında
müstakil eserler kaleme alınmıştır. Koruyucu ve tedavi edici hekimliğe ait
hadislerden bazıları şunlardır: “Kim, bilgisi olmadığı halde hekimlik yapmaya
kalkışırsa sebep olacağı zararı öder.”

Sa’d b. Ebî Vakkas (r.a.) hastalandığında Hz. Peygamber (s.a.v.) onu ziyarete
gitmiş ve “Haris b. Kelede’yi çağırın. O iyi bir hekimdir. Seni tedavi etsin.”
buyurmuştur.

“Allah, verdiği derdin şifasını da verir.”

“Bir yerde veba olduğunu işitirseniz oraya girmeyiniz. Bulunduğunuz yerde veba
ortaya çıkarsa oradan ayrılmayınız.”

“Size ne oluyor ki, dişleriniz sararmış olduğu halde yanıma geliyorsunuz.
Misvak kullanınız.”

**(İbrahim Sarıçam,**

**Hz. Muhammed (s.a.v.) ve Evrensel Mesajı, 325.s.)**

** **

**20 KASIM 2007**

**HADİS İLMİNDE DİKKATLİ OLMAK**

Enes (r.a.) ve İbn-i Ömer (r.a.) dediler ki: Resûlullâh (s.a.v.) buyurdu ki:
“Kim benim sünnetimden yüz çevirirse o benden değildir.”

İbn-i Abbas (r.a.) dedi ki; Resûlullâh (s.a.v.) buyurdu:

“Allâhım benim halifelerime merhamet et.”

Biz dedik ki: “Ya Resûlullâh (s.a.v.) senin halifen kimlerdir.” Resûlullâh
(s.a.v.) buyurdu ki: “Onlar öyle kimselerdir ki, benden sonra gelip, benim
hadislerimi nakledip ve onları insanlara öğretenlerdir.”

Ebû Nuaym (r.a.) Hilye adlı kitabında İbn-i Abbas (r.a.)’dan nakletti ki;
İbn-i Abbas (r.a.) şöyle dedi: Resûlullâh (s.a.v.) buyurdu ki:

“Kim ümmetime benim sahih bir hadisimi naklederse ve bu naklettiği hadisle bir
sünnet diriltilir ve bir bid'at ortadan kaldırılırsa, işte bu kişi için Cennet
vardır.”

Resûlullâh (s.a.v.) buyurdu ki: “Kim, ben söylemediğim halde bana yalan söz
isnad ederse veya emrettiğim bir şeyi kabul etmezse, o kişi cehennemdeki
yerine hazırlansın.”

Resûlullâh (s.a.v.) buyurdu ki: “Kim ben söylemediğim halde, bana yalan söz
isnad ederse, ateşteki yerine hazırlansın. Ve kime de benden bir hadis ulaşır
da onu kabul etmezse, o kişinin kıyamet gününde düşmanıyım. Size, benden
bilmediğiniz bir hadis ulaşırsa, “Allâh (c.c.) en iyi bilendir” deyiniz.”
(Taberanî) Evsat kitabında Cabir (r.a.)’den nakletti ki:

Cabir (r.a.) dedi ki: Resûlullâh (s.a.v.) şöyle buyurdu: “Kime, benden sahih
bir hadis nakledilir de onu yalanlarsa, o kişi, üç şeyi yalanlamış olur:

1- Allâhü Te‘âlâ (c.c.)'ü,

2- Resûlullâh (s.a.v.)’i,

3- Bu hadisi nakleden kişiyi.”

**(İmam-ı Suyutî, Akidede Sünnetin Yeri, 84.s.)**

**21 KASIM 2007**

**İSLÂM’DA AHDE VEFÂ**

Buhârî’den:Cübeyr bin Mut‘im (r.a.)’den rivâyete göre, Nebî (s.a.v.) Efendimiz
müşriklerin Bedir maktülleri hakkında şöyle buyurmuştur:

- “Ey Cübeyr! Eğer baban Mut‘im bin Adiy sağ olsaydı, sonra şu kokmuş cîfeler hakkında şefaat etseydi hiç şübhesiz bunları Mut‘im’e diri diri ve fidye-i necat olmaksızın bağışlardım!” buyurdu.

Îzâhı:Resûlullâh (s.a.v.) Efendimiz bu kadar kanlı düşmânları bağışlamak
derecesinde Mut‘im bin Adiy (r.a.)’e teveccüh göstermesi, Mut‘im (r.a.)’in,
Resûlullâh (s.a.v.) Efendimizin üzerinde pek büyük hakk-ı minneti
bulunmasındandır. Şöyle ki:

Peygamber (s.a.v.) Efendimiz Tâif seferinde me’yûs bir halde Mekke’ye dönüp
geldiğinde Mut‘im (r.a.), Peygamberimiz (s.a.v.) Efendimiz Hazretlerini
himâyesine almış ve dört oğluna emr edip silâhlandırarak bunların her birisini
Kâ‘be’nin birer rüknüne dikerek Resûlullâh (s.a.v.) üzerinde himâyesi olduğunu
Kureyş’e karşı îlân etmiştir.

Bu haber Kureyş’e erişince Mut‘im (r.a.)’e gelerek Kureyş:

- “Sen hakk-ı himâyesi mu‘teber olup küçük görülmeyen bir kimsesin!” deyip himâyesini kabûl etmişlerdi.

Bundan evvel Kureyş, Hâşimîleri, Hâşimoğulları mahallesinde muhâsara
ettiklerinden mahsurlar hakkında bir sâhife yazmışlardı. Bu alçak sahîfeyi
Mut‘im bin Adiy (r.a.), paçavra gibi yırtıp atmıştı.

İşte, Mut’im (r.a.)’in bu şerefli eline hürmeten on dört senelik bir zulüm ve
husûmetin intikam mahsûlünü bile Resûl-i Ekrem (s.a.v.) Efendimiz Hazretleri
“Bağışlarım!” buyuruyor.

**(Hz. Mahmûd Sâmî Ramazânoğlu (k.s.), **

**Bedir Gazvesi, 87.s.)**

**22 KASIM 2007**

**SİLSİLE-İ ÂLİYYE’NİN ONBİRİNCİ POSTNÎŞÎNİ HZ. MAHMÛD-I FAĞNEVÎ (K.S.)**

Mâverâünnehr bölgesinin Tûr-i Sînâ gibi mukaddes bir yer olmasına vesile olan,
orayı nûrlandıran büyük âlim ve velîlerden olan Mahmûd-i İncir-i Fağnevî,
Buhara'nın Fağne köyünde doğdu ve Akbenî nâhiyesinde yerleşti. Doğum târihi
bilinmemektedir. 1315 (H.715) senesinde vefat etti. Mimarlıkla geçinirdi.
Zamanın meşhur velîsi Hâce Arif-i Rivgirî hazretlerinin derslerinde ve
sohbetlerinde yetişip, kemâle geldi. Maddî ve manevî ilimlerde zamânının en
büyük âlimlerinden oldu. İnsanları irşâd edip, saadet yolunu göstermek için
hocasından icazet aldı. Bir çok âlim yetiştirdi. Binlerce kimsenin, dalâletten
hidâyete (doğru yola, saadete) kavuşmasına vesîle oldu. Yetiştirdiği âlimlerin
en büyüğü Hâce Ali Râmitenî hazretleridir. Kendisinden sonra halîfesi
olmuştur.

Zikri sesli yapardı. Vaktinin büyük âlimlerinden Hâce Muhammed Pârisâ'nın
dedelerinden olan Mevlânâ Hafizuddîn, Buhara'da, o zamanın en büyük imâm ve
âlimlerinin huzûrunda, Hâce Mahmûd'a: “Siz hangi niyyetle cehri (sesli) zikr
ile meşgul oluyorsunuz?” diye sordu. Cevâbında: “Uyuyanları uyandırmak,
gafillere işittirmek ve insanları dînin ana caddesi ve doğru yolu üzerinde
yürütmek, hakîkate teşvik etmek, böylece insanların, bütün iyiliklerinin
anahtarı ve her mutluluğun esâsı olan tövbe ve bir büyüğe bağlanmalarına sebep
olmak istiyorum.” buyurdu. Bunu duyunca Mevlânâ böyle zikretmeniz helâl olur.”
dedi ve hakikatini mecazdan ayrılma hududunun belli olması için sesli zikrin
sınırını (şartını) rica etti. Bunun üzerine Mahmûd İncir-i Fağnevî şöyle
buyurdu: “Sesli zikri ancak, dili yalandan ve gıybetten, boğazı, mîdesi haram
ve şüpheliden temiz, kalbi riya ve gösterişten uzak, sırrı Rabbinden başka her
şeye teveccühden münezzeh olan yapabilir.” buyurdu.

**(Yeni Rehber Ansiklopedisi, 13.c., 157.s.)**

**23 KASIM 2007**

**ERKEKLERİN SAKAL BIRAKMASI VE**

**KESTİRMELERİNİN HÜKMÜ NEDİR?**

Sakal, Peygamber (s.a.v.)'in sünneti, yani yolu olduğu gibi, bütün
peygamberlerin de sünnetidir. Cenab-ı Allâh tarafından gönderilen bütün nebi
ve resûller sakallı idiler. Bu yüzden sakalın büyük bir önemi vardır. İslâm'da
sakalın hükmüne gelince: Hanefî, Malikî ve Hanbelî mezheplerine göre
erkeklerin sakal bırakmaları vaciptir. Peygamber (s.a.v.) şöyle buyurur: “On
haslet fıtrattandır; Bıyığı kısaltmak, sakal bırakmak, misvak kullanmak...”
Ayrıca buyurmuştur ki: “Bıyıkları kısaltınız, sakalları da bırakınız.”

Yukarıda adı geçen mezhep kurucu ve sâlikleri, hadisteki emir vücup içindir,
diyerek sakal kesmenin haram olduğuna hükmetmişlerdir.

Şafiî âlimlere göre ise sakal bırakmak vacip değil, sünnettir, kesmek tenzîhen
mekruhtur. Gazali, Şeyh Zekeriyya el Ensârî, İbn-i Hacer, Remlî, Hatîb
Şirbînî, İmam Nevevî ve Rafiî de bu görüştedirler.

**(Halil Günenç, **

**Günümüz Meselelerine Fetvalar, 2.c., 277.s.)**

** **

**ALTIN VE GÜMÜŞ YÜZÜK TAKMAK **

**CAİZ MİDİR?**

Gümüş yüzük takmak, erkek ve kadın için mubah ise de, altın yüzük takmak erkek
için haram, kadın için helaldir. Peygamberimiz (s.a.v.) buyuruyor ki: “Altın
ve ipek ümmetimin kadınlarına helâl, erkeklerine haram kılınmıştır.”

Abdullah ibn-i Abbas (r.a.)'dan rivayet edilmiştir: “Peygamberimiz (s.a.v.)
birisinin elinde (parmağında) altın yüzük gördü. Hemen elinden çıkarıp attı.
Ve dedi ki nasıl olur da sizden biriniz bir ateş parçasını alıp eline sokar?”
Peygamberimiz (s.a.v.) gittikten sonra adama:

Yüzüğünü al ondan faydalan, denildiğinde “Hayır Allâh'a yemin ederim madem ki
Peygamberimiz (s.a.v.) atmıştır asla almam.” dedi. Hulâsa dört mezheb ile
Sahâbenin cumhuruna göre erkek için altın yüzük takmak haramdır. Cevazı için
fetva vermek doğru değildir.

**(Halil Günenç, **

**Günümüz Meselelerine Fetvalar, 1.c., 130.s.)**

** **

** **

**24 KASIM 2007**

**OSMANLI HAKİMİYETİNE GİRMEK ARZUSUYLA KÜRT BEYLERİNDEN YAVUZ SULTAN SELİM’E DAVET**

1514’de Yavuz Sultan Selim Hân’ın Şiî Şah İsmail’i Çaldıranda mağlub
etmesiyle, Doğu ve Güneydoğu Anadolu’daki Sünnî halk harekete geçmişti.
Bölgedeki Kürt Beyleri de bir araya gelerek, Osmanlı Hakimiyetine girmek
gerektiğine karar verip, aşağıdaki nâmeyi imzalamışlar, ve Molla İdris’i de
elçi olarak Yavuz Sultan Selim Hân’a göndermişlerdi:

“Can-ü gönülden İslam Sultanı’na biat eyledik, ilhadleri (dinsizlikleri) zahir
olan Kızılbaşlardan yüz çevirdik. Kızılbaşların neşrettiği dalâlet ve
bid’atlerini kaldırdık ve Ehl-i Sünnet mezhebi olan Şafiî mezhebini icra
eyledik. İslam Sultanı’nın nâmıyla şeref bulduk ve hutbelerde dört halifenin
ismini anmaya başladık. Cihada gayret ve İslam Padişahı’nın yollarını
bekledik. Duyduk ki, padişah Dulkadir eyaletine gitmiş; bunun üzerine biz de
Mevlana İdris’i makamınıza gönderdik. Hepimizin arzusu şudur:

Bu muhlis ve size itaat eden bedenlere yardım edesiniz. Bizim beldelerimiz
Kızılbaş diyarına yakındır, komşudur ve hatta karışıktır. Nice yıllar bu
mülhidler, bizim evlerimizi yıkmışlar ve bizimle savaşmışlardır. Sadece İslam
Sultanı’na muhabbet üzere olduğumuz için, bu inancı saf insanları o zalimlerin
zulümlerinden kurtarmayı merhametinizden bekliyoruz. Sizin inayetleriniz
olmazsa, biz kendi başımıza müstakil olarak bunlara karşı çıkamayız. Zira
Kürtler, ayrı ayrı kabile ve aşiret tarzında yaşamaktadırlar. Sadece Allah’ı
bir bilip, Muhammed Ümmeti olduğumuzda ittifak halindeyiz. Diğer hususlarda
birbirimize uymamız mümkün değildir. Sünnetullah böyle cari olmuştur. Ancak
ümidvarız ki, padişahtan yardım olursa Arap ve Acem Irak’ı ile Azerbaycan’dan
o zalimlerin elleri kesilir. Özellikle Diyarbekir ki, İran memleketlerinin
fethinin kilidi ve Bayındırhan Sultanlarının payitahtıdır, bir yıldır Kızılbaş
askerlerinin işgali altındadır ve elli binden fazla adam öldürmüşlerdir. Eğer
padişahın yardımı bu Müslümanlara yetişirse, hem uhrevi sevap ve hem de
dünyevi faydalar elde edeceği muhakkaktır…”

**(Hoca Sadettin Efendi, Tacü’t-Tevarih 11.c., 308.s.) **

**(Tarih ve Düşünce Dergisi, Şubat 2006, 23.s.)**

** **

** **

**25 KASIM 2007**

**ALLAH (C.C.) HABÎBİ (S.A.V.) İÇİN**

**KIBLEYİ DEĞİŞTİRMİŞTİR**

Yüce Allâh (c.c.), O (s.a.v.)'e Kâbe'ye yönelerek namaz kılmasını emreder. Bu
emir, Allah (c.c.)'ün O (s.a.v.)'e duyduğu sevginin açık ispatlarından
biridir. Çünkü “En Sevgili” hiç sevmediği yahudilerden ayrılmak için
namazlarında Kudüs yerine Kâbe'yi bağrında taşıyan Mekke'ye yönelmek
istemektedir. Bu arzuyu uzun bir süre sinesinde taşıdıktan sonra birgün
Medine'nin Kuba mahallesindeki mescitte, öğle namazı sırasında sevindirilir.
Vahiy gelmektedir...

“Biz, yüzünü çokça semaya doğru çevirdiğini görüyoruz. And olsun ki Biz, seni
hoşnut olacağın bir kıbleye döndüreceğiz... Şimdi sen, yüzünü Mescid-i Haram
tarafına çevir.” (Bakara s. 144)

Halk dilinde, bir kimse başka bir kimseyi sevmekle nitelendirileceği zaman hep
kullanılan bir kalıplaşmış ifade vardır. Denir ki; “Falanca falancaya
sevgisinden dolayı kıblesini değiştirdi...” Allah (c.c.) de en sevdiği kulu
için kıbleyi hakikî ma‘nâda değiştirir ve “Seni memnun olacağın bir kıbleye
döndüreceğiz.” buyurur...

Seni, Benim memnun (razı) olacağım bir kıbleye döndüreceğiz... demez. Sanki
Allah (c.c.) şöyle der gibidir; “Ey Sevgili! Herkes Benim rızamın peşindeyken,
Ben seni hoşnut etmeyi istiyorum... Hem de her iki dünyada da... Bu dünyada
örneğin, kıbleyi değiştirerek, âhirette ise “Rabbin sana verecek, sen de razı
olacaksın” (Duha s. 5) ayetinin haber verdiği şerefli makamla...

**(Fahruddin er-Râzî (rh.a.), Tefsir-i Kebir)**

**26 KASIM 2007**

**TARIM KORUMA VE HAŞERE**

**İLAÇLARININ YAN TESİRLERİ**

Modern haşere ilaçları, öldürülmek istenen organizma ile birlikte diğer bazı
canlıları da yok etmekte ve bunlar arasında ekseriya haşerenin tabii
düşmanları ve onunla beslenen organizmalar da yer almaktadır. Beslenme zinciri
bir defa kırılınca veya bozulunca, tabii düşmanları tarafından kontrol edilen
bir organizma toplumunda nüfus sayısı birdenbire artmakta ve bu sefer bu yeni
organizmanın kendisi haşere durumuna gelerek zirai mahsulleri tehdit etmeye
başlamaktadır.

Haşere ilaçları ile ilgili en önemli problem, böcek türündeki başlıca
haşerelerin, çok kullanılan ilaçlara karşı gittikçe artan şekilde mukavemet
göstermeleridir. Bununla beraber bir ilacın bir bölgede bulunan milyarlarca
haşerenin bütün fertlerini öldürmesi nadirdir. Toplumun birkaç ferdinde bu
ilaçtan daha az müteessir olacak genetik özellikler bulunabilir. İnanılmaz
derecede yüksek üreme hızları ile hayatta kalan bu dirençli fertler, bu ilaca
karşı daha dayanıklı yeni toplumlar meydana getirebilirler. Ev sineklerinin
bir kısmı, pamuk kurdu ve sıtma mikrobu taşıyan bazı sivrisinekler de dahil
olmak üzere 200 den fazla haşere türü, 1940 yılından itibaren kullanılan bu
tür haşere ilaçlarına karşı dirençli hale gelmişlerdir.

Bir tür, dirençli hale geldiği zaman, genel olarak bu kimyasal madde daha
büyük dozlarda, daha sık olarak tatbik edilmekte ve sonra daha etkili kimyasal
maddeler kullanılmaya başlanmaktadır. Neticede, kısa bir zaman içinde bu yeni
ilaçlara karşı da direnç gösteren türler ortaya çıkmaktadır. Bu durum gittikçe
daha kuvvetli zehirlerin kullanılmasına sebep olmakta ve bizi bir fasit daire
içine kilitlemektedir.

**(Prof. Dr. Yılmaz Muslu,**

**Ekoloji ve Çevre Sorunları, 169.s.)**

**27 KASIM 2007**

**İSLÂMDA HAYVAN HAKLARI**

Hayvanların da insanlar üzerinde hakları vardır. Bunlara da çok dikkat etmek
lâzımdır. Hayvanlara merhamet et ki, Allâhü Teâlâ, Kıyamet gününde sana
merhamet eylesin. Peygamber (s.a.v.) Efendimiz: “Merhamet et ki, merhamet
olunasın.” buyurdu.

Hayvanların haklarından biri, onlara ağır yük yüklememektir. Aslında bu, kendi
yükünü ağırlaştırmaktır. O halde hayvanları hor tutma, çetin işlerde, zor
yüklerde kullanma, canlıya karşı gözetilmesi, yardımcıya karşı düşünülmesi
gereken edebin hudûdunu aşma. Onları yemsiz, susuz bırakma. Çünkü onların
konuşan dilleri yoktur. Susmaları acizlik ve zavallılıklarını isbata yeter.
Demek ki, onlara değer vermelidir. Değer vermek de, arpa ve saman yedirmek,
bir ahırda bulundurmaktır. Medrese ve hânegahda (evlerde) bulundurmak
değildir.

Evde kullanılan hayvanların hakkı olduğu gibi, diğer hayvan ve canlıların da
insan üzerinde hakları vardır. Onlara acımalı, şefkatle bakmalı ki, yârın
acizlik zamanında, Allâhü Te‘âlâ da sana merhamet eylesin. Tabîbü’l Kulûb
kitabında diyor ki, üstâd Şeyh Ebû Alî Dekkak (rh.a.) buyurdu: “Bir karıncaya
acırsan, Allâhü Te‘âlâ o karınca için sana şefaat eder.”

Haberde geldi ki: Kıyamet günü, bir kula Cehenneme gitmesi hükm olunur.
Melekler onu Cehennem tarafına çekerek götürürler. Âniden önüne bir karınca
çıkar ve onu tanır. Yâ Rabbi, bu kulun için şâhidlik ederim. Sen daha iyi
bilirsin. Bu kul yolda giderken, ayağının altına yakın yerde beni gördü,
acıyıp üzerime basmadı. Beni öldürmedi, yaralamadı. Yâ Rabbi, bu gün o da, o
günkü benim hâlim gibi âcizdir. Onu bana bağışla. Emir gelir: “Ey meleklerim,
elinizi bu kulumdan çekin ki, onu bu zavallı karıncaya bağışladım.” Sonra
Cennete götürmeleri için emir gelir.

**(Mevlânâ Muhammed Rebhami, **

**Riyadün-Nasıhîn, 346.s.)**

**28 KASIM 2007**

**İSLÂM’DA ADÂLET**

“Muhakkak ki Allâh (c.c.); adâleti, iyiği akrabaya yardım etmeyi emreder;
çirkin işleri, fenâlıkları ve azgınlığı da yasaklar. O düşünüp tutasınız diye
size öğüt veriyor.” (Nahl s. 90)

Adâleti isteyen insanlar olduğu gibi onun gerçekleşmesini engelleyenler de
yine insanlardır. Kendisi haksızlığa uğrayıp mağdur edildiğinde adâlet isteyen
insan, başkasının mağduriyetine sebep olduğunda amacına ulaşmak için akıl
almaz işleri yapabilmekte, adâlete engel olmak için rüşvet, yalancı şâhidlik,
tehdit veyâ şantaj gibi her yolu denemekten geri durmamaktadırlar. İşte
insanların başvurabileceği adâleti ortadan kaldırmaya yönelik her girişim de
Allâh (c.c.) ve O’nun Peygamber (s.a.v.)’i tarafından yasaklanmıştır.

Mes‘ud ibn Esved (r.a.) anlatıyor: “Fâtımâ isimli kadın Resûlullâh (s.a.v.)’in
evinden kadifeyi çalınca biz bunu büyük bir hâdise olarak değerlendirdik.
Kadın Kureyş’ten de tanınmış birisiydi. Lehinde konuşmak üzere Resûlullâh
(s.a.v.)’e geldik: “Biz onun cezâsına mukâbil kırk okiyyelik fidye verelim,
dedik. Aleyhisselâtü vesselâm: “Cezâsını çekerek temizlenmesi onun için daha
hayırlıdır.” buyurdular. Biz Resûlullâh (s.a.v.)’in sözündeki yumuşaklığı
görünce Üsâme (r.a.)’e geldik ve: “Git kadın lehine Resûlullâh (s.a.v)’e konuş
(da eli kesilmesin)” dedik. Resûlullâh (s.a.v.) bu hâli görünce (sertleşti ve)
hutbe îrâd etmek üzere ayağa kalkarak şöyle dedi “Azîz ve Celîl olan Allâh’ın
câriyelerinden bir câriyeye terettüp eden Allâh’ın hadlerinden birini (tatbik
etmemem için) üzerinde niye bu kadar ısrâr ediyorsunuz? Muhammed (s.a.v.)’in
nefsini kudret elinde tutan Zât-ı zü’l-Celâle yemîn olsun ki! Eğer o kadının
tenezzül ettiği şeye (hırsızlığa) Muhammed (s.a.v.)’in kızı Fâtımâ tenezzül
etseydi, Muhammed (s.a.v.) (hiç çekinmeden) O’nun elini mutlaka keserdi.”
(Buhârî, Hudud)

**29 KASIM 2007**

**MÜSÂBAKA**

Oyun ve eğlence maksadıyle ve kumar şeklinde değil de, harp için idman ve güç
hazırlığı, beden eğitimi, fikir jimnastiği maksat ve niyyetiyle yapılan bir
kısım müsâbakalar, yarışlar câizdir.

Güreşler, koşular, silah ve at yarışları; yazı, fikir, san’ât ve edebiyat,
bilgi ve kültür yarışları câiz olan müsâbakalar cümlesindendir.

Bu müsâbakalar karşılığında para alınması, kumar mahiyetinde değilse caizdir.
Şöyle ki:

1) Müsabakaya ve bahse konulacak para bir taraftan olursa caizdir. Meselâ: İki
kişi müsâbakaya girer veya bir konuda bahse tutuşurlar. Bunlardan biri
diğerine: “Müsâbakayı sen kazanırsan sana şu kadar para var, ben kazanırsam
sen bana bir şey verme.” der ve böylece müsabaka yaparlarsa câiz olur. Çünkü
bu tek taraflı olduğu için kumar mahiyetinde değildir.

2) Üçüncü şahıs, yani müsâbakaya katılmayanlar tarafından ortaya para
konularak yarışma düzenlenirse bu da caizdir.

3) Yarışmaya katılanların hepsi de ortaya para koyarak müsâbaka yaparlar veya
bahse girerlerse caiz olmaz. Çünkü böyle bir müsâbaka ve müşterek bahis kumar
demektir. Ortaya konan şeyin para olması şart değildir; her hangi bir mal veya
eşya üzerine, meselâ “çayına”, “ziyaretine” “elbise yaptırmasına” şeklinde
yapılan bütün bahisler, iddialar da kumar demektir. Spor-toto vesair oyun ve
bahisler de bu kabildendir. Çünkü bahse girenlerin hepsi de para vererek kupon
almaktadırlar.

**(Abdülkerim Polat, İslâmda Ticaret Hukuku, 254.s.)**

•••••••

“Kim, iki at arasına, geçeceğinden emin olunmayan bir üçüncü at dahil ederse,
bu kumar olmaz. Kim de geçeceğinden emin olunan atı dahil ederse bu kumar
olur.”

**(H. Şerîf, Ebû Dâvûd)**

**30 KASIM 2007**

**RESÛLULLÂH (S.A.V.)'E **

**700 YIL ÖNCE ÎMÂN EDENLER **

**EBÛ EYYÛB EL-ENSÂRÎ (R.A.)'İN EVİ -1**

Yemen Meliklerinden 25'inci melik olan Tubba’nın, evvel ki ismi Umeyr ibn-i
Dürû idi, Zebur ile amel ederdi.

Bir vakitler seyahata çıkarak Hicaz'a geldi. Peygamber (s.a.v.) Efendimizin
Medine-i Münevvere'ye hicretinden 700 veya 1000 sene evvel bu diyardan
geçerken yanında bulunan dörtyüz kişilik bir ulema ve hukema cemaatından şöyle
bir haber işitti:

“Cenâb-ı Allâh'ın insanları irşâd ve ıslah için gönderdiği Peygamberlerin sonu
olan Hâtemu'l-Enbiyâ Mekke'de dünyayı teşrif edecek, bilâhare -Yesrib- yani
Medine-i Münevvere'ye hicret edip burada vefat edecekdir. Zuhûru zamanı da
yaklaşmakdadır. Ey Melik! Sizin makarr-ı saltanatınızda kâfî derecede ulemâ
vardır. Bizi burada bırakınız. Ve bizim herbirimiz için bir hane yaptırınız.
Me'mûldür ki Hâtemu'l-Enbiyâ hazretlerinin Asr-ı Saâdetlerine erişir ve
kendine mülâkî oluruz. Eğer kendilerine kavuşabilirsek sizi de haberdar
ederiz.” dediler.

Bunun üzerine melik bu 400 ulemâ için birer ev yaptırdı. Bir hâne de, gelecek
Hâtemu'l-Enbiyâ (s.a.v.) Efendimiz için yaptırdı.

“O muhterem zat bu memlekete hicret buyurduğu vakit bu hanede ikâmet
buyursun.” diye vasiyette bulundu.

Rivayet olunduğu veçhile Peygamber (s.a.v.) Efendimizin mihman olduğu ev, yani
Ebû Eyyûb el-Ensârî (r.a.)'in hanesi o melikin Peygamber (s.a.v.) Efendimiz
nâmına yaptırdığı haneydi.

**(Hz. M. Sami Ramazanoğlu (k.s.), **

**Ashâb-ı Kiram, 1.c., 40-43.s.)**

**1 ARALIK 2007**

**RESÛLULLÂH (S.A.V.)'E **

**700 YIL ÖNCE ÎMÂN EDENLER **

**EBÛ EYYÛB EL-ENSÂRÎ (R.A.)'İN EVİ -2**

Birgün Melik, Samûl adındaki reis ulemâyı davet ederek şöyle bir emir verdi:

“Şayed benim zamanımda  beklenen Hâtemu'l-Enbiyâ zuhur edecek olursa pekâlâ.
Eğer benden sonra zuhur ederse o muhterem zat nâmına size bir mektup tevdî'
edeceğim. Ve bu mektup elden ele, babadan evlâda emânet edilerek tâ Âhır-zaman
Peygamberi'nin kendi eline varıncaya kadar devredilmelidir.” diyerek bir
mektup ve üzerine de şu ibareyi yazdı:

“Evvel ve âhir her emir ve takdir Allâhü Te‘âlânındır.

Melik-i Tubba Umeyr bin Dürû'dan Allâh'ın Resûlü ve Nebîsi olan Muhammed bin
Abdillâh’a:

Emmâ Ba'd: Tahkik ben sana ve sana nazil olan kitaba îmân ettim. Ve ben senin
dînin ve sünnetin üzerineyim. Ve senin Rabbine îmân ettim. Ve senin îmân ve
İslâm Şerîatına, Rabbinden getirdiğin şeylerin cümlesine îmân ettim. Eğer
senin vaktine erişebilirsem ne güzel ne a‘lâ! Eğer erişmezsem bana Allâh
indinde şefaat kıl. Ve beni Kıyamet gününde unutma. Zira ben senin evvelîn-i
ümmetindenim ki, gelmezden evvel sana bey'at etdim. Ben senin ve pederin
İbrahim (a.s)’ın milleti üzereyim.”

Melik bu mektubu yazdırdıktan sonra maıyyetiyle beraber memleketi olan Yemen'e
döndü. Aradan asırlar geçip de Hâtemu'n-Nebiyyîn (s.a.v.) Efendimiz Medine-i
Münevvere'ye hicretle teşrif buyurunca Ebû Eyyûb el-Ensâri (r.a.) Resûl-i
Ekrem (s.a.v.) Efendimize bu mektubu takdim etdi.

Bu mektubu kendilerine okurlarken: “Salih kardeş Tubba, merhaba!” demiş ve bu
cümleyi üç defa tekrar eylemişlerdir.

“Melik-i Tubba’ya sövmeyiniz. Zira o mü'min idi.” diğer rivâyetde: “O İslâm
idi.” buyurmuşlardır. Bu Melik-i Tubba bi'set-i nebeviyyeden 700 sene evvel
Peygamber (s.a.v.) Efendimize imân etmiş bulunuyordu.

**(Hz. M. Sami Ramazanoğlu (k.s.), **

**Ashâb-ı Kiram, 1.c., 40-43.s.)**

**2 ARALIK 2007**

**KURULUŞUNUN 91. YILINDA MTTB **

**(MİLLÎ TÜRK TALEBE BİRLİĞİ)**

Birinci Cihan Harbi sırasında, düşmanları tarafından ablukaya alınarak ortadan
kaldırılmak istenen tek büyük Müslüman Türk toplumunun temelleri sarsılırken,
bu iç ve dış şer güçlerine karşı, Türk Yüksek Tahsil Gençliğini organize etmek
ve bu güçlerin zararlı faaliyetlerinden gençliği(n dinini, imanını ve vatanı)
korumak gayesiyle Darü’l-Fünun talebeleri tarafından 4 Aralık 1916’da
İstanbul’da kurulmuştur.

İstiklâl Harbi’nin sona erip yeni Türkiye Cumhuriyetinin kurulmasıyla, İslâm
Dünyası’nı parçalayıp yok etmek amacındaki bu şer güçlerin içimize
mikroplarını ve bu mikropların portörlüğünü yapacak ajanlarını sokmasıyla
Millî Türk Talebe Birliği’nin esas görevi başlamış oldu.

Millî Türk Talebe Birliği, Türk Yüksek Tahsil Gençliğini, aralarda uğradığı
bazı inkıtalar haricinde, başındaki idarecilerinin bilgi, beceri ve gayretleri
oranında, dış güçlerin ajanları vasıtasıyla estirilen kuzey ve batı
rüzgarlarından korumuş, gençliği bu memlekete sahip çıkacak bir gençlik olarak
yetiştirmeye gayret etmiştir.

Özellikle 1971 yılında Genel Başkan olan Muhterem Ömer Öztürk, Millî Türk
Talebe Birliği’ni hakikî gayesini yerine getirmesi yolunda ideal bir şekilde
yöneterek, iç ve dış düşmanların bütün hücumlarına rağmen Türkiye’ye damgasını
vurmuş, memlekette estirilen zararlı rüzgarlara kapılmayan, maneviyatı
kuvvetli, bugünlerde memleket idaresinde söz sahibi olan Müslüman Türk
Gençliğini yetiştiren MTTB’yi hakiki fonksiyonunu icra eden bir teşkilat
haline getirmiştir.

Bu dönem, gençliğin sokaktan kütüpheneye ve kitaba, ilmî ve kültürel
çalışmalara çekildiği dönem olmuştur. 12 Eylül 1980 ihtilâline kadar bu
gayesini devam ettiren Millî Türk Talebe Birliği, bu tarihten itibaren
memleket idaresine el koyan Askerî Yönetim tarafından faaliyetten men edilmiş,
kapatılması neticesinde gençliğin yetişmesine yönelik sorumlulukları ve tüzüğü
gereği tüm mevcudiyeti Fatih Gençlik Vakfı’na devredilmiştir.

**3 ARALIK 2007**

**MTTB**

Kuruluş gayesine yönelik faaliyetlerini 1971 yılına kadar aralıklı devam
ettirmeye çalışan MTTB, bu tarihe kadar belli mihrakların kontrol ve
desteğindeki faaliyetleri ile ön plana çıkmıştır. Bir önceki dönem Genel
Muhasiblik vazifesinde iken, Türkiye Temsilcisi olarak katıldığı “Dünya
Gençlik Kurultayı”nda ön plana çıkan, konferans müddetince Birleşmiş Milletler
binasında Müslüman Ülke temsilcileri için beş vakit ezan okutup, mescid
açtırarak namaz kılmalarını temin eden Muhterem Ömer Öztürk'ün 26 Mart 1971’de
Genel Başkan olmasıyla, MTTB, gerçek kimliğine bürünüp, temsil ettiği misyon
için iftihar vesilesi olmuştur.

MTTB'nin gerçek sahiblerinin bu teşkilata sahip çıktıklarını fark eden belli
mihraklar, Bakanlar Kurulu Kararı ile MTTB’ye tahsisli binasını 1972 Mayıs
ayında el altından bedava denebilecek bir fiyata Halkevlerine satışını yapmış,
ancak Genel Başkan Muhterem Ömer Öztürk’ün son andaki müdahelesiyle bu
oyunları boşa çıkmıştır. Amaçlarını gerçekleştiremeyince, bu kez 1972 yılı
sonunda sırf MTTB'yi kapatmak gayesiyle 1630 sayılı Dernekler Kanunu
çıkarılmış, ancak Genel Başkan Muhterem Ömer Öztürk'ün üstün gayretleri ve
kıvrak zekası sayesinde kanuna rağmen mahkeme kararıyla MTTB ayakta kalmıştır.

Bu döneme kadar sadece kamoyuna yönelik ve belli mihrakların kontrol ve
desteğindeki faaliyetlerinden öteye gidemeyen, Türkiye'deki güdümlü kör
döğüşün bir aktörü durumunda olan MTTB, 1971'de Muhterem Ömer Öztürk'ün Genel
Başkan olmasıyla, hiçbir mihrakın kontrolü ve desteği olmaksızın ve Türkiye'de
bu mihrakların sahnelediği senaryoların hiçbirinin aktörü olmadan, Türkiye'nin
en güvenilir teşkilatlarından biri olmuş, ama bunun yanında Gençliğin eğitimi
için birbirinden değerli kurumlar, kurslar ve enstitüleri, icraat sahasına
dökmüştür.

Eğitim, Kültür ve Kütüphane gibi müdürlüklerin faaliyette zirveye çıkması,
Sosyal İlimler Enstitüsü gibi Türkiye'de bir ilki gerçekleştirmesi, Spor
Klubü'nün, Amatör branşlarda Türkiye'nin en büyük klüplerinden biri haline
gelmesi bu dönemi özet olarak anlatmaya yeter.

Muhterem Ömer Öztürk'ün verdiği bu ruh ve ivme ile MTTB 1980'e kadar aynı
misyonunu devam ettirmiştir. Türkiye'de sol'un temsilciliğini yapan bazı fikir
adamlarının dediği gibi, buna engel olmak için ise Türkiye'de bir ihtilal
yapılmıştır.

**4 ARALIK 2007**

**MTTB VE MUHTEREM ÖMER ÖZTÜRK**

1971'de kendisine teklif edilen, ancak reddeden MTTB Genel Başkanlığını;
manevi terbiyesinde yetiştiği Sâhibü'z-zaman Hz. Mahmûd Sâmî Ramazanoğlu
(k.s.)'un “İnşaallah hizmetiniz olur.” işaretiyle kabul eden Muhterem Ömer
Öztürk Ağabey, “Burası siyasi bir kuruluştur, siyaset ise yalanla iç içedir.”
kuşkusuna yine O yüce zatın verdiği “Evladım doğru konuşmak en büyük
siyasettir. Yalan söylememek şartıyla ağzınıza geldiğini söyleyin.” cevabını
kendisine düstur edinmiş, 2,5 yıla yakın MTTB Genel Başkanlığı döneminde bu
düsturun ne kapılar açtığını hepimize göstermiştir. 26 Mart 1971'de Genel
Başkan olarak yaptığı ilk konuşma onun takip edeceği yolun ve düsturların ne
olduğunu bize göstermektedir:

“Memleketimizin içinde bulunduğu şartlar dahilinde yüksek tahsil gençliğine
büyük görevler düşmektedir. Yarının ürkütücü kadrosu olan gençlik, bugünün
sakat maarif politikası neticesinde maziden kopuk istikbali düşünebilme imkanı
ve kapasitesinden mahrum bir tarzda yetiştirilmektedir. Eğitimimizin millî
olması, mazisine lâyık, istikbaldeki vazifesine hazır, mukaddesatına bağlı
gençler yetiştirmesinde, orta tahsilden itibaren talebelerle çok yakından
ilgilenmek ve onları kazanmak, birer mücahit ruhuyla yetişmelerini sağlamak
başlıca görevimiz olmalıdır. Asırlardır yerleşmiş ebede kadar devam edecek
olan prensiplerin Anayasam olacağına sizleri şahit tutuyorum. Seçilsem de
seçilmesem de, inandığım davanın neferi olarak son nefesime kadar hakka hizmet
yolunda olacağım.”

Gerek Genel Başkanlık döneminde, gerekse daha sonra, günümüze kadar,
yaşadıkları ve söyledikleri ile bu davanın bir neferinden öte kumandanlarından
olduğunu gören gözlere göstermiştir. İslam düşmanlarının her türlü yolları
deneyerek alternatif İslam gençliği yetiştirme yoluna gittiği bu 36 yıllık
zaman dilimi bizlere hakikati haykırıyor: Zamanımızda mazi âti arasındaki
köprü ancak bu zatın muhafaza etmeğe çalıştığı köprüdür. Diğerleri hayaldir ve
batmaya mahkumdur!

** **

** **

** **

**5 ARALIK 2007**

**HZ. PEYGAMBER (S.A.V.)’E**

**ASHÂB (R.A.E.)’NİN BAĞLILIĞI**

Bedir gazvesi öncesi müşkil zamânda Cebrâîl (a.s.) gelerek iki tâifeden (ya‘ni
Kureyş ordusuyla, kervandan) gayr-i muayyen herhangi birisinin müslümânlar
için mev‘ûd olduğunu müjdeledi. Bunun üzerine Peygamber (s.a.v.) Efendimiz
Hazretleri Ashâb-ı kirâm (r.a.e.)’i toplayarak bir istişâre meclîsi kurdu.

Resûl-i Ekrem (s.a.v.) Efendimiz Hazretleri: “Kureyş, Mekke’den çıkmış
geliyor, ne dersiniz? Kervanın peşine mi düşmek istersiniz, yoksa Kureyş
ordusuna karşı mı gitmek cihetini tercih edersiniz?” diye sordu.

Âyet-i celîlede işâret olunduğu üzere Ashâb (r.a.e.)’den çoğu:  “Biz kervan
niyetiyle çıktık, eğer böyle bir ordu ile muhârebe olunacağını bilseydik daha
tedariklice çıkardık.” diye cevâb verdiler. Ve kervan tarafına meyil
gösterdiler.

Resûlullâh (s.a.v.) Efendimiz Hazretleri, Ashâb (r.a.e.)’in muhalefet
cevâbından hâtır-ı âlîleri kırıldı, bu temayülden müteessir oldu. Bunun
üzerine Ebû Bekir ve Ömer (r.anhümâ) müteâkiben ayağa kalkarak muhâcirler
nâmına; Kureyş ordusuna karşı gidilmesi lehinde hâtır-ı Nebevî’yi tatyîb
edecek sözler söylediler.

Sonra Mikdâd bin Esved (r.a.) ki ilk müslümânlardandır, meydâna çıkıp söz
alarak: “Yâ Resûlallâh (s.a.v.)! Allâh (c.c.)’ün emri ne ise biz itaat
eyleriz. Her halde seninle beraberiz. Vallâhi arâzi-i ma‘mûrenin en nihâyetine
kadar gitseniz sizinle beraber gideriz!” dedi.

Mikdâd (r.a.), müşrikler üzerine Ashâb (r.a.e.)’nin harekete da‘vetle, teşvik
maksadıyla Nebî (s.a.v.)’in huzûruna gelerek: “-Yâ Resûlallâh (s.a.v.)! Biz
(Hz. Muhammed (s.a.v.) ümmetleri) Mûsâ (a.s.) kavminin Mûsâ Peygamber (a.s.)’a
“Haydi sen ve Rabbin düşmâna karşı gidip muhârebe ediniz de biz burada
duralım!” dedikleri gibi diyemeyiz. Lâkin biz senin sağında, solunda, önünde
ve arkanda düşmânla çarpışırız!” dedi.

**(Hz. Mahmûd Sâmî Ramazânoğlu (k.s.),**

**Bedir Gazvesi, 31.s.)**

** **

**6 ARALIK 2007**

**MANTAR**

Tabip Ali b. Cehm (rh.a.) demiştir ki: “Abbasi Halifelerinden el-Mütevekkil
Alallâh, beni yanına çağırarak: “Gözümü tedavi etmek için çok gayret
gösterdin, buna rağmen ancak gözün iltihabını artırdın! Alimlere sor, bu
konuda Peygamber (s.a.v.)'den bir hadis biliyorlar mı?” dedi. Ben de Ahmed b.
Hanbel'in yanına vardım ve sordum. Şöyle dedi: Ebû Hureyre (r.a.)'den
rivayetle Peygamberimiz (s.a.v.): “Mantar, ekip dikmeden kendiliğinden biten
bir bitkidir, suyu ise göz hastalığına karşı şifadır.” buyurmuştur. Halife el-
Mütevekkil'e döndüm ve haber verdim. Bunun üzerine bana “Yuhannâ b Mâsuye’yi
bana çağır!” dedi. Mütevekkil ona: “Mantarın suyu nasıl çıkarılır?” dedi.
Yuhannâ: “Ben çıkarırım.” dedi. Ve bir mantar aldı, kabuğunu soydu, hafifçe
haşladı sonra ikiye böldü ve suyunu mil ile çıkardı ve bununla Mütevekkil'in
gözüne sürme gibi çekti, ikinci çekişinde gözü iyileşti. Durum Yuhannâ’nın
tuhafına gitti de: “İnanıyorum ki sizin sahibiniz (Peygamberiniz) gerçekten
hekim bir kimseymiş.” dedi.

**(Süyûtî, Tıbbü'n-Nebevi, 336.s.)**

** **

**BASUR (HEMOROİD)**

Kalın bağırsağın alt kısmındaki kan damarlarının genişleyip şişmesidir.
Makat'ın içinde ve dışında meme yapabilir.

Korunma:Peygamberimiz (s.a.v.): “Sizlere su ile temizlenmenizi
(taharetlenmenizi) tavsiye ederim. Zira makadın iyi temizlenmesi basur
hastalığından koruyucudur.” buyurmuştur. (İ.Sünni vr. 396)

Tedavi:Peygamberimiz (s.a.v.): “Sizlere zeytinyağını tavsiye ederim. Hem
yeyiniz hem de onunla yağlanınız. Zira zeytinyağı basur hastalığı için
şifadır.” buyurmuştur. (Bağdadî)

İbn-i Abbas (r.a.) demiştir ki: “Ben, benzi sararmış olarak Peygamber
(s.a.v.)’in yanına varmıştım. “Ey ibn-i Abbas, bu ne haldir?” diye sordu. Ben
de: “Basur hastalığı var” dedim. “Küçük yaşta olmana rağmen öyle mi? Gebre
otunun çiçek tomurcuğunu alıp iyice döversin, sonra sulandırıp içersin!”
buyurdu. Bende aynen yaptım ve iyileştim.”

**(E.Nuaym vr. 8106)**

**7 ARALIK 2007**

**ALLÂH RESÛLÜ (S.A.V.)’E MUHABBET**

Ebû Talha (r.a.), Uhud günü “En Sevgili”ye canlı kalkan olur... Hz. Muhammed
(s.a.v.)’e doğru atılan okların önüne geçer, siper olur... Bir yandan O da
düşmana ok atmaktadır... Bazen onun attığı okların nereye gittiğini görmek
için başını uzatan Hz. Muhammed (s.a.v.)’e:

- “Ey Allah’ın Elçisi (s.a.v.)! Canım sana kurban olsun. Arkamdan çıkma ne olur... Sana bir zarar gelmesin.” diyerek yalvarır. O gün Ebû Talha (r.a.)’in elinde üç yay kırılır...

Canlı kalkanlardan bir diğeri de Talha bin Ubeydullah (r.a.)’dir. “En
Sevgili”ye doğru inen bir kılıç darbesini son anda eliyle karşılar...
Parmaklarını kaybeder, çolak kalır.... Hz. Muhammed (s.a.v.)’in etrafında döne
döne çarpışır, bazen önüne geçer, bazen de arkasından gelen tehlikeleri
savuşturur... Uhud dağına tırmanırlarken yüksek bir kayaya rastladıklarında
eğilir, bu kez de vücudunu O (s.a.v.)’e basamak yapar.

Bir ara bayılır yere düşer... Yüzüne dökülen suyun etkisiyle ayılıp kendisine
geldiğinde ilk sorduğu:

- “Allah’ın Elçisi (s.a.v.) ne yapıyor?” olur. O (s.a.v.)’in iyi olduğunu öğrenince:

- “Allah’a çok şükür! O (s.a.v.) iyi olduktan sonra her musibet hafiftir.” der...

O gün, Allah’ın Elçisi (s.a.v.), Talha bin Ubeydullah (r.a.)’e cennetin vacip
olduğunu haber verir...

Hz. Ebû Bekir (r.a.)’in vefat edinceye kadar sık sık tekrar edeceği  deyimiyle
“O gün, bütünüyle Talha’nın günüdür.”

**(Hz. Mahmûd Sâmî Ramazanoğlu (k.s.), **

**Uhud Gazvesi)**

**8 ARALIK 2007**

**ZİLHİCCE’NİN İLK ON GÜNÜNÜN ÜSTÜNLÜĞÜ**

İbn-i Abbâs (r.a.): “Âdem (a.s.)’ın tevbesini, Allâhü Te‘âlâ, Zilhicce’nin
onuncu günü kabûl eyledi. İbrâhîm (a.s.) da aynı günde hillete kavuştu; malını
misafir, oğlunu kurbân ve kalbini Rahmân için bezleyledi. Tam tevekkül ancak
İbrâhîm (a.s.) için doğrulandı. İbrâhîm (a.s.) Zilhicce’nin ilk on gününde
Kâ‘be’yi binâ eyledi. Mûsâ (a.s.)’a da Allâhü Te‘âlâ, yine aynı günlerde
münâcât ile ikrâm eyledi. Dâvud (a.s.) da Zilhicce’nin onuncu günü bağışlandı.
Övünme gecesi de Zilhicce’nin ilk on günündedir.” diye Resûlullâh (s.a.v.)’den
haber vermişlerdir. Bazıları da Kur’ân-ı kerîmin, Resûlullâh (s.a.v.)’e ilk
gelişi de Zilhicce’nin onunda sabahleyin oldu dediler. Bey‘at-ı Rıdvân da
Hudeybiye de Zilhicce’nin ilk onunda oldu. Tevriye, Arefe, Kurbân bayramı,
Haccu’l-ekber de Zilhicce’nin ilk on günündedir. Ebû Sa‘îd el-Hudrî (r.a.)’den
rivâyet edilen hadîs-i şerîfte: “Ayların efendisi ve üstünü Ramazân ayıdır.
Ondan daha üstünü, Haccu’l-ekber ve Kurbân bayramının bir araya geldiği
Zilhicce’nin onuncu günüdür.” diye buyurulmuştur. Hazret-i Âişe Sıddîka (r.a.)
şöyle buyurmuş-

lardır:“Resûlullâh (s.a.v.) zamanında teğannî ve nağmeyi seven bir kimse
vardı. Zilhicce ayı görününce oruç tutardı. Bu hâl Resûlullâh (s.a.v.)’e
ulaşınca, o adamı huzûrlarına çağırdılar ve “Seni bu günlerde oruç tutmağa
mecbûr eden sebeb nedir?” buyurdular. O kimse de: “Yâ Resûlallâh, şu günler,
meşâ‘ir ve hacc günleridir. Hâcıların duâlarına ortak olmağı Allâhü Te‘âlâdan
istedim.” dedi. Resûlullâh (s.a.v.) de ona: “Zilhicce’den oruç tuttuğun her
gün için bir köle âzâd etmiş, ondan önce bir sene ve sonra bir sene oruç
tutmuş gibi sevâb vardır.” diye tebşîrâtta bulundular. İbni Abbâs (r.a.)’dan
rivâyet edilen hadîs-i şerîfte ise: “İçinde oruç tutulacak ve sâlih ameller
işlenecek günler içerisinde Allâhü Te‘âlâ katında Zilhicce’nin ilk on
günündekilerden daha sevgili yoktur.” diye buyurulmuştur. Hazret-i Câbir
(r.a.) de Cenâb-ı Peygamber (s.a.v.) Efendimizden: “Bir kimse Zilhicce’nin ilk
dokuz günü oruç tutsa Allâhü Te‘âlâ her günkü orucu için tam bir yıl oruç
tutmuş gibi sevâb yazar.” diye müjdeler verdiklerini rivâyet eylemişlerdir.

**(Hz.Abdü’l-kâdir-i Geylânî (k.s.), **

**Gunyetu’t-Tâlibîn, 320.s.)**

**9 ARALIK 2007**

**ZİLHİCCE’NİN İLK DOKUZ GÜNÜ**

**İBÂDETLER**

Hazret-i Âişe Sıddîka (r.anhâ) vâlidemiz, rivâyet ettikleri hadîste Peygamber
(s.a.v.) Efendimizin şöyle müjde verdiklerini haber veriyorlar: “Zilhicce’nin
ilk on gününün gecelerinden birini ihyâ etmesi, o kimsenin bir seneyi hacc ve
umre ibâdetiyle ihyâ etmesi gibidir. Bu (dokuz) günlerden bir gün oruç
tutması, senenin öbür vakitlerinde ibâdetle meşgûl olması gibidir; o kadar
sevâb alır.” Hazret-i Alî (k.v.) efendimizden de Cenâb-ı Peygamber (s.a.v.)
Efendimizin şu uzun müjdeli hadîs-i şerîfleri rivâyet edilmiştir:
“Zilhicce’nin ilk on günü gelince siz tâat ve ibâdete gayret ediniz; zîrâ
Allâh te‘âlâ o günleri, öbür günlerden üstün; gecesine hürmeti de gündüzüne
hürmet gibi kılmıştır. Biriniz Zilhicce’nin ilk on gecesinden birinde, gecenin
üçte ikisi geçtikten sonra dört rek‘at namâz kılıp her rek‘atta Fâtiha’dan
sonra üçer kere Âyetü’l-kürsî, üçer kere İhlâs-ı şerîf ve birer kere de Felak
ve Nâs sûrelerini okusa ve namâzı bitirince ellerini kaldırıp “Sübhâne
zî’l-‘izzeti ve’l-ceberût. Sübhâne zî’l-kâ‘ideti ve’l-melekût.
Sübhâne’l-hayyü’llezî lâ-yemût. Lâ-ilâhe illâ hüve yuhyî ve yumît ve hüve
hayyun lâ-yemût. Sübhâna’llâhi rabbi’l-‘ibâdi ve’l-bilâdi ve’l-hamdü li’llâhi
kesîran tayyîben mübâraken ‘alâ küllî hâlin. Allâhu ekber kebîran. Rabbenâ
celle celâluhu ve kudrete bi-külli mekânin.” dese ve sonra da dilediği gibi
duâ eylese Beytullâh’ı haccetmiş, Resûlullâh (s.a.v.)’i ziyâret etmiş ve Allâh
(c.c.) yolunda cihâd etmiş gibi ecir ve sevâb kazanır. Allâh te‘âlâ o kimseye,
o kimsenin, dilediği şeyi verir. Sizden biriniz, Zilhicce’nin ilk on gecesinin
her gecesinde bu namâzı kılsa bu duâyı okusa ve dilediği şekilde duâ etse
Allâh te‘âlâ, ona Firdevs-i a‘lâyı helâl kılar;günâhlarını ondan siler. O
kimse Arefe günü oruç tutsa gecesinde de bu namâzı kılsa ve haber verildiği
üzere duâ etse Allâh te‘âlâya yalvarsa; Allâh te‘âlâ:“Ey benim meleklerim,
şâhid olunuz ki ben o kulumu bağışladım. Beytu’llâhı haccedenlere, onu ortak
eyledim.” der. Bu hâlde melekler, Allâh te‘âlânın o mü’min kulunun kıldığı
namâzı ve ettiği duâsı sebebiyle ihsân buyurduğu ecir ve sevâblardan ötürü
sevinirler ve neş’elenirler.”

**(Abdü’l-kâdir-i Geylânî (k.s.), **

**Gunyetu’t-Tâlibîn, 320. s.)**

**10 ARALIK 2007**

**NEBİYY-İ EKREM (S.A.V.)’İ ZİYÂRET**

Peygamber (s.a.v.)'i haccdan evvel veya sonra ziyaret etmek menduptur. Hattâ
vakti olana vaciptir diyenler vardır. Farz haccı yapacak olan, işe evvelâ
hacdan başlar. Nafile hacc yapacak olan, Medine'ye uğramakta muhayyerdir.
Oraya uğrarsa, işe mutlaka Kabr-i şerîfi ziyaretten başlaması gerekir. Hacla
birlikte Peygamberimiz (s.a.v.)’in mescidini ziyareti de niyet etmelidir.
Hadîs’te haber verildiğine göre; orada bir namaz, başka yerdeki bin namazdan
daha hayırlıdır. Bundan yalnız Mescîd-i Haram müstesnâdır.

“Acaba Peygamber (s.a.v.)'in kabrini ziyâret kadınlara da müstehab mıdır?”
Sahih kavle göre evet, bazı ulemanın açıkladığı şartlarla kerahetsiz câizdir.

Lübâb şârihi diyor ki: “İmam Hasan'ın Ebû Hanîfe'den rivayetine göre, farz
olan hacc için en iyisi hacının işe hacdan başlayarak ziyareti sonra
yapmasıdır. Ama ziyaretten başlaması da câizdir.” Çünkü nafileyi farzdan önce
yapmak, farzı kaçıracağından korkulmazsa bil ittifak (ittifakla) câizdir.

Hacı adayı Medine'ye uğrayarak geçerse, mutlaka işe Peygamberimiz (s.a.v.)'in
kabrini ziyaretten başlaması îcâbeder. Çünkü yakınına gelmişken onu terk
etmesi kasavet ve şekavetten sayılır.

Hadîs-i Şerifte:

“Kim Haccedip beni ziyaret etmezse ezâ eder.”

**(İbn-i Âbidîn, 5.c., 243.s.)**

••••••••

“Kabrimi ziyaret edene şefaatim sabit bir hak olur; Kim ki, beni vefatımdan
sonra ziyaret ederse, hayatımda ziyaret etmiş gibidir.” (Aclunî, Keşful-Hafâ
II, Beyrut 1351, 250)

“Hacc edip kabrimi ziyaret eden, beni diri iken ziyaret etmiş gibi olur.”
(Taberânî)

Büreyde (r.a.)’den rivayetle Resûlullâh (s.a.v.) buyurdular ki: “Ben sizi
kabirleri ziyaretten men etmiştim. Artık onları ziyaret edebilirsiniz. Çünkü
onlar size âhireti hatırlatır.” (H. Şerîf, Müslim)

** **

** **

**11 ARALIK 2007**

**İNSANIN KENDİ KUSURLARINI BİLMESİ**

Allâhü Te‘âlâ bir kuluna hayır murâd ettiği zaman, ona kendi kusurlarını
gösterir. Basiret sahibi olanlara kusurları gizlenmez. Kusur bilindikten sonra
tedavisi kolaydır. Ne yazık ki insanların çoğu kendi kusurlarını bilemezler.
Âlemin gözü önünde olan kılı görürken kendi gözü önünde olan odunu göremez.
Kendi kusurlarını bilmek isteyene dört yol vardır:

Birincisi, kalbin, kusurlarını bilen, gizli afetlere muttali olan bir şeyh'e
teslim olup huzurunda diz çökmek, bu şeyh'i kendine hâkim tanımak ve
mücahedesinde onun işaretine uymaktır. Hocası ve şeyhi, ona kendi kusurlarını
bildirir ve tedavi çârelerini öğretir.

İkincisi, sâdık ve sıddıklardan mütedeyyin ve basîret sahibi bir zât bulması,
iş ve gidişatını murakabe etmesi için kendine murâkıb tâyin etmesidir. Hz.
Ömer (r.a.) “Bana kusurlarımı söyleyen kimseye Allâh rahmet etsin.” derdi. Ve
bizzat kendisi Selman (r.a.)'e, kendi kusurlarından sorardı.

Üçüncü yol, düşmanlarının dilinden kusurlarını duyup ıslâh olmaktır. Zîra gayz
ve kin gözlüğünden bakan düşman gözleri dâima kötülüğü görür, meydana çıkarır
ve onları ortaya kor. Kusurları öğrenmek bâbında yapmacık öğütlerle kusurları
gizlemeğe çalışan dalkavuk (yağcı) bir dosttan ziyâde kusurları ortaya koyup
teşhîr eden hâin bir düşmandan istifade edileceği meydandadır. Fakat aklı
başında olan kimse düşmanın sözlerinden istifade etmesini bilir.

Dördüncü yol, insanlara karışmak ve aralarında kötü bulduğu her işte kendini
murakabe edip ayarlamaktır. Mü'min, mü'minin aynasıdır. Başkasının
kusurlarında kendi kusurlarını görür ve tabîatlerin hevâ-i nefislerine uymakta
birbirlerine yakın olduklarını bilir. Birinde bulunan bir kusurun aynı, daha
azı veya daha çoğu mutlaka diğerinde de vardır. Kendi kendini araştırmalı ve
başkasında görüp hoşlanmadığı şeylerden kendini temizlemelidir. Şayet insanlar
başkalarında gördükleri kusurları kendilerinde terk etse, artık başka bir
terbiyeciye ihtiyaç kalmazdı.

**(İmâm-ı Gazâli (rh.a.), **

**İhyâ-u Ulumi’d-dîn, 3.c., 146.s.)**

**12 ARALIK 2007**

**HZ. PEYGAMBER (S.A.V.)’E**

**SAHÂBE (R.A.E.)’NİN BAĞLILIĞI**

Muhammed bin İshak (rh.a.) rivâyet eder ki:

Bedir günü Ukkaşe bin Mihsân (r.a.) şol kadar cenk etti ki, elinde kılıç
ufalandı. Hemen Resûlullâh (s.a.v.)’in yanına geldi. Peygamberimiz (s.a.v.)
dahî eline bir ağaç budağı verip:

“Var bununla cenk eyle!” dedi.

Ukkaşe (r.a.) elindeki budağı bir kerre silkelediği gibi bir güzel uzun muhkem
okkalı kılıç oldu. Andan gitti, tâ Bârî Te‘âlâ ve Tekaddes Hazretleri
müslümânlara fetih müyesser edinceye kadar ol kılıçla cenk eyledi. Sonradan
Resûlullâh (s.a.v.) Hazretleri ile nice gazâlara gidip ol kılıcı kullandı.
Hattâ şehîd olduğu zamânda dahî (o hurma dalı) kılıç şeklinde idi.” diye
buyurdu. (Mevâhib)

Bedir gazvesinde iki asker birbirine kavuşacağı esnâda Abdurrahman bin Avf
(r.a.) hazretleri saff-ı harbde olup sağında ve solunda Ensâr (r.a.e.)’den
Benî Neccâr’dan iki kişi bulunmuştu.

Abdurrahman bin Avf (r.a.) der ki:

“Böyle korkulu bir vakitte rüzgârın girm ü serdini görmemiş iki çocuk arasında
kaldım diye düşünürken, bunlardan harb ve darbe daha elverişlisi ile bulunmak
isterken, onlardan biri beni gözü ile süzdü, yenimden çekip bana:

- Ey amca, sen Ebû Cehîl’i tanır mısın? Bana göstersene! dedi. 

- Evet tanırım ey kardeşimin oğlu, Ebû Cehîl’i ne yapacaksın? dedikte o:

- Bana haber verildiğine göre Ebû Cehil, Resûlullâh (s.a.v.)’e sebb edermiş. Hayâtım irâde ve kudretinde olan Allâh’a yemîn ederim ki, onu bir görürsem, artık benimle ondan eceli yakın olan ölünceye kadar şahsım, onun şahsından ayrılmayacaktır. Allâh ile ahd ettim, Ebû Cehîl’i gördüğüm gibi üzerine hamle edip ya onu öldüreceğim veyâhud bu uğurda öleceğim.” demiş.

Bir gencin heyecan hâlinde, böyle söylediği kat‘î şu söze, doğrusu teaccüb ve
hayret ettim.”

**(Hz. Mahmûd Sâmî Ramazânoğlu (k.s.), **

**Bedir Gazvesi, 58.s.)**

**13 ARALIK 2007**

**SİLSİLE-İ ÂLİYENİN ONİKİNCİ POSTNÎŞÎ**

**HZ. ALİ RÂMİTENÎ (K.S.)**

“Azizan” ve “Pir-i Nessac” isimleri ile meşhurdur. Buhara'ya on beş kilometre
olan Ramiten adında büyük bir kasabada doğdu. 1328 (H.728)’de Harezm'de vefat
etti. 1315 (H.715) ve 1321 (H.721) tarihlerinde vefat ettiği de
bildirilmiştir.

Ramiten'de ilim tahsiline başladı. Çok kısa zamanda ilim yolunda mertebeler
katetti. O devrin en büyük alimi olan Hace Mahmud İncir-i Fağnevî'nin
derslerine büyük bir aşkla devam etti. Hocasının iltifatlarına kavuştu. Manevi
ve maddi ilimlerde kemale erdi. Böylece zamanının en büyük alimlerinden, yol
göstericilerinden oldu. Harezm'e gidip yerleşti. İnsanlara İslamiyetin emir ve
yasaklarını anlattı. Pekçok talebe yetiştirdi. Harezm sultanı da onun
sohbetinde bulunarak talebeleri arasına girdi. Kerametleri pek çoktur.
Bunların bir kısmı kitaplara geçmiştir. İki oğlu olup, ikisi de din ve fen
ilimlerinde söz sahibi idiler. Hace Azizan, vefatından sonra talebelerle
meşgul olmayı küçük oğlu İbrahim'e bıraktı. Büyük oğlu da büyük âlim idi.
İnsanlara doğru yolu gösterme vazifesi niye büyük oğluna verilmedi diye
bunları tanıyanlarda bir düşünce hasıl oldu. Büyük âlim Hace Ali Ramiteni bu
düşünceleri anlayıp buyurdu ki: “Büyük oğlum bizden sonra fazla yaşamaz. Kısa
zamanda bize kavuşur.” Gerçekten kendisinin vefatından on dokuz gün sonra
büyük oğlu da babalarına kavuştu.

Buyurdu ki: “Allâhü Te‘âlâya hiç isyan etmediğiniz bir dille dua ediniz ki,
duanız kabul olsun.”

“İki halde kendinizi sakının: Söz söylerken ve yemek yerken.”

“Halkı Hakka davet eden kimse, canavar terbiyecisi gibi olmalıdır. Canavar
terbiyecisi, nasıl uğraştığı hayvanın huyunu ve istidadını (kabiliyetini)
bilip de ona göre davranırsa, o da öyle.”

“Talebenin, maksadına kavuşması için çok çalışması, nefsini terbiye etmek için
çok uğraşması lazımdır. Fakat bir yol vardır ki, nefsi itmi’nana (Rabbinden
razı olmaya) kavuşturup, rûhu kısa zamanda yüksek derecelere kavuşturur. O
da;Allâhü Te‘âlânın sevgili kullarından birinin gönlünü kazanmaktır. Zira
onların kalbi, Allâhü Te‘âlânın nazar ettiği yerdir.”

**(Yeni Rehber Ansiklopedisi, 2.c., 35.s.)**

** **

** **

**14 ARALIK 2007**

**HADİS İLMİNE HÜRMET**

Beyhakî İsmail b. Üneys'den nakletti ki; İsmail şöyle dedi: “İmam Malik (r.a.)
bir hadis nakletmek istediği zaman abdest alır, yatağının ortasına oturur,
sakalını düzeltir, vakar ve heybetini koruyarak edebli bir şekilde hadis
naklederdi.

Kendisine böyle yapmasının sebebi sorulunca derdi ki: “Resûlullâh (s.a.v.)’in
hadisini yüceltmeyi seviyor ve abdest almaksızın hadis de nakletmiyorum.”

Ve İmam Malik (r.a.) yolda, ayakta ve acele olarak hadis nakletmeyi de kötü
görür ve derdi ki: “Resûlullâh (s.a.v.)'den nakletmek istediğim hadisi
anlayarak ve düşünerek aktarmayı severim.”

Beyhakî Malik'ten nakletti ki; Bir adam Said b. el-Mûseyyeb’e gelerek, bir
hadis hakkında soru sordu. Said bu sırada hasta idi ve hastalıktan dolayı da
yatakta yatmakta idi. Hemen doğruldu ve oturdu. Hadîsi nakletti. Adam Said'e
dedi ki;“Sana zahmet vermek istemedim.” Said (r.a.) adama dedi ki: “Resûlullâh
(s.a.v.)’in hadisini yatarak nakletmeyi kötü gördüğüm için kalktım.”

Beyhakî, Beşir b. Haris’ten nakletti. Beşir dedi ki:

“Bir adam Abdullah b. Mübarek ile yolda yürürken hadis hakkında bir soru
sordu.” İbn-i Mübarek (r.a.) dedi ki:

“Bu ilme saygı göstermek değildir.” Beyhakî, İbn-i Mübârek’ten nakletti ki;
İbn-i Mübârek dedi ki: İmam Malik'in yanında idim. O hadis naklediyordu. Bu
sırada bir akrep gelerek İmam Malik'i onaltı defa soktu. Her sokuşunda İmam
Malik'in acıdan rengi değiştiği halde sabrediyor, Resûlullâh (s.a.v.)’in
hadisini yarıda kesmiyordu. Ne zaman ki ders bitip, insanlar O'ndan ayrılınca
dedim ki; “Sende hayret edilecek bir hal gördüm.” İmam Malik dedi ki: “Evet,
sabredip hadisi yarıda kesmememin sebebi Resûlullâh (s.a.v.)’in hadislerine
saygı gösterdiğimden dolayıdır.”

**(İmam-ı Suyutî, Akidede Sünnetin Yeri, 81.s.)**

**15 ARALIK 2007**

**MEVLÂNÂ CELÂLEDDÎN-İ RÛMÎ (K.S.)**

Mevlânâ Celâleddîn-i Rûmî hazretleri, sıdk-ı tam (en mükemmel, noksansız
bağlılık) yönünden aşkın sonuna ulaşmış bir velî olarak, istirahat ettiği ve
uyku uyudukları görülmemiştir. Açlığı son haddine ulaşmıştır. "Tam kırk sene
benim midemde bir gece taam (yemek) bulunmadı." buyurmuştur. En çok iftar
yemeği on lokmayı geçmemiştir." Sînemde bir ejderha vardır, onun gıdaya
tahammülü yoktur." "Oruç sofrası, sırrın sevdasını artırır, lâkin böyle bir
sofradan Allâhü Te‘âlâya büsbütün bağlanmış olan sâdık kullar yed-i beyzâ
bulurlar" demiştir. Onun için hakîkî oruç, Allâh teâlâdan başka her şeyi terk
etmek olup, kendisinde hâsıl olmuş bir hâldir.

Namazda tam bir huşu (Allâh korkusu) üzere bulunur ve tamamen Hakk'ın
sıfatları ile bulunmayı elde ederlerdi. "Namaz, Allâhü Te‘âlâya kavuşmadır.
Fakat bu kavuşmanın ne şekilde olduğunu zahir ehli bilmez" buyurmuştur. Bu
yüzden;"Mihrabı dost cemâli olan kimse için, yüz çeşit namaz, rükû ve sücûd
vardır" demiştir.

Verâ ve takvası (şüpheli ve haramlardan kaçması) o dereceydi ki, lisâna
gelmezdi (açıklamaya sığmazdı). "Takva, nefse ait zevkleri terk
etmektir."buyurmuştur.

Mevlânâ Celâledddîn-i Rûmî, her şeyden önce olgun, âlim ve velî bir
Müslümandır. Hazret-i Mevlânâ'yı yalnız bir mütefekkir, şâir, hümanist gibi
düşünmek ve öylece anlamaya çalışmak, asıl varlığı bırakıp herhangi bir
özelliği içinde sıkışıp kalmaya benzer.

Nitekim Hazreti Mevlânâ'yı, sözlerini, yolunu anlamanın anahtarını kendisi bir
rubaisinde şöyle dile getirmektedir:

"Ben sağ olduğum müddetçe Kur'ân'ın kölesiyim.

Ben Muhammed muhtarın yolunun tozuyum.

Benim sözümden bundan başkasını kim naklederse;

Ben ondan da bîzârım, o sözlerden de bîzârım."

**(Yeni Rehber Ansiklopedisi, 14.c. 80.s.)**

**16 ARALIK 2007**

**MEVLÂNÂ CELÂLEDDÎN-İ RÛMÎ VE SEMA**

Mevlânâ Celâleddîn-i Rûmî, tasavvuf deryasına dalmış bir Hakk âşığıdır. İlmi,
teşbihleri, sözleri ve nasihatleri bu deryadan saçılan hikmet damlalarıdır. O,
bir tarîkat kurucusu değildir. Yeni usûller ve ibâdet şekilleri ihdas
etmemiştir. Ney, rebap, tambur gibi çeşitli çalgı âletleri çalınarak yapılan
törenler ve âyinler, ilk defa on beşinci yüzyılda ortaya çıkmıştır. İlk
mevlevî bestelerinin bestelenmesi de aynı zamana rastlar. Bu târih, Mevlânâ
hazretlerinin yaşadığı devirden 3-4 asır sonradır. Onun Mesnevî'sinde geçen
"Ney" kelimesi bâzı edebiyatçılar tarafından çalgı âleti olan ney şeklinde
düşünüldüğü için, yanlış olarak kendisinin ney çaldığı veya dinlediği
sanılmıştır.

Hâlbuki Mevlânâ Celâleddîn-i Rûmî, ney ve dümbelek çalmadı. Dönmedi, raks
etmedi. Bunları sonra gelenler uydurdu. Yirmi dört binden ziyâde beytiyle
dünyâya nur saçan Mesnevi'sine, her memlekette, birçok dilde şerhler,
açıklamalar yapılmıştır. Bunların en kıymetlisi Mevlânâ Câmi'nin kitabı olup,
bunun da birçok şerhleri vardır. Türkçe şerhlerinden, Ankara valisi Âbidin
Paşanın şerhi çok kıymetlidir. Âbidin Paşa bu şerhinde, ney'in, insan-ı kâmil
olduğunu dokuz türlü ispat etmektedir. Ney'in üç ma‘nâsı vardır. Birincisi,
İslâm dîninde yetişen kâmil, yüksek insan demektir. İkincisi Fârisî dilinde,
yok demektir. Ney'in üçüncü ma‘nâsı ise, kamış kalem demektir ki, bundan da
insan-ı kâmil işâret edilmektedir.

Mevlevîlik, sonraları din bilgisi olmayan câhillerin eline düştüğünden, ney'i
çalgı sanarak, ney, dümbelek gibi şeyler çalmaya, dönmeye başlamışlar. İbâdete
İslâm dîninin yasak ettiği çirkin şeyler karıştırmışlardır.

**(Yeni Rehber Ansiklopedisi, 14.c. 80.s.)**

**17 ARALIK 2007**

**BÜYÜKLÜK ALLAH (C.C.)'E**

**VE RESÛLÜ (S.A.V.)'E MAHSUSTUR**

Arkadaşlarının O (s.a.v.)’e karşı duydukları sevgi, eşine zor rastlanır bir
saygıyı da beraberinde oluşturur... O (s.a.v.) ile ilgili her konuda kılı kırk
yaran bir hassasiyetle konuşurlar...

Birgün, “En Sevgili”ye iki kez damat olma şerefine sahip olan Osman bin Affan
(r.a.), Kubas bin Üşeym (r.a.)’e sorar. Kubas ile Hz. Muhammed (s.a.v.)’in
doğum tarihleri, birbirine çok yakındır...

- “Sen mi daha büyüksün, yoksa Allah’ın Elçisi (s.a.v.) mi?”

“Büyüklükten” ne kastedildiği belli olmasına rağmen, Kubas (r.a.) saygıyla
toparlanarak cevap verir:

“Allah’ın Elçisi (s.a.v.) benden daha büyüktür. Doğumda ise ben ondan
önceyim!” (Müsned)

**SADECE ÜMMETİNİ DÜŞÜNEN**

**TEK KURTARICIMIZ (S.A.V.)**

Mü’minlerin Annesi Hz. Âişe (r.a.) birgün “En Sevgili” (s.a.v.)’i çok sevinçli
görür. “Fırsat budur” diyerek...

- “Ey Allah’ın Elçisi! Bana dua et!” der... Allah’ın Elçisi (s.a.v.), bir Rahmet çağlayanı gibidir...

- “Allahım Âişe’nin, geçmiş, gelecek, gizli ve açık bütün günahlarını bağışla” diyerek habîbesinin isteğini cevaplandırır.

Mutluluk ve sevinç atmosferi şimdi Mü’minlerin annesini de sarmıştır.
Gülmekten başı eteğine düşer... En Sevgili hayretle sorar:

- Ey Âişe, ettiğim dua seni bu kadar mı çok sevindirdi?

- Ey Allah’ın Elçisi! Bana ettiğin duâ beni nasıl sevindirmez?” Allah’ın Elçisi şimdi ciddileşmiştir.

- “Allah’a yemin ederim ki, ben bu duâyı her namazdan sonra bütün ümmetim için ediyorum.”

**(Hz. Mahmûd Sâmî Ramazanoğlu (k.s.), Musahabe)**

**18 ARALIK 2007**

**HACC**

Resûlullâh (s.a.v.) şöyle buyurdular: “Umre, gelecek umreye kadar ikisinin
arasındaki günahların keffaretidir. Makbul Haccın ise Cennetten başka bir
mükâfatı yoktur.”

Hz. Âişe (r.a.)'dan:

- Ya Resûlallâh, kadınlara cihad var mı? dedim.

- “Evet onlara içinde savaş olmayan bir cihad vardır; Hacc ile Umre” buyurdular.

Hacc İslâm'ın eşitlik prensibinin en içten yaşandığı bir ibadettir. Dünya’nın
dört bir tarafından gelmiş renk, dil, ırk ve coğrafyası ayrı insanları inanç,
gaye ve mekân birliğiyle birbirine bağlar. Hak katında kalıbın değil, kalbin
ve onun taşıdığı iman ve vecdinin önemli olduğunu gösterir.

Hiçbir beşeri gücün bir araya getiremeyeceği bu insan seli, Hz. Adem (a.s.)'ın
tavafa başladığı bu mübarek beldede toplanarak Müslümanların Allâh (c.c.)'ün
ipine hep birlikte sarıldıkları takdirde iman güç ve birliğinin nelere kadir
olacağını şuurlu kafalara nakşeder.

Hz. Peygamber (s.a.v.) Efendimiz müjdeliyor: “Bir kimse Allâh için hacc eder
de kötü sözlerden ve fenalıklardan uzak kalırsa, anasından doğduğu günkü kadar
temiz ve günahsız olur.”

“Kabul olunan haccın mükâfatı ancak cennettir.”

“Vefatımdan sonra beni ziyaret eden, sağlığımda beni ziyaret etmiş gibidir.”

“Kabrimi ziyaret edene şefaatim vacibtir.”

Mü'min bu müjdeler karşısında şu Hadîs-i şeriften de sakınmalıdır:

“Bir kimse masraflarına gücü yetip de Kâbe'yi ziyaret etmesi mümkün iken hacc
farizasını eda etmezse, onun yahudi veya hıristiyan olarak ölmesine hiçbir
mani yoktur.”

**(İsmail Kaya, İslâm Dini ve İlmihali, 233.s.)**

**19 ARALIK 2007**

**KURBAN**

Kurban, hür, mukîm olan ve sadaka-i fıtır nisâbına Kurban bayramı günü mâlik
olan müslümâna vâcibdir.

Kurban koyun, keçi, sığır ve deveden birini, kurban bayramının ilk üç gününde,
kurban niyyeti ile kesmek demektir. Bir sığır veya deveyi, yedi kişiye kadar
kimse, ortak olarak da kesebilirler. [Bunlara adak kurbanı da ortak
edilebilir. Eti tartarak, eşit ağırlıkta olarak paylaşmaları lâzımdır].

Yukarıda sayılan üç cins hayvandan başkasından kurban caiz olmaz. Yedi kimse,
bir sığır veya devede ortak olsalar ve kurbanlarındaki niyyetleri ayrı olsa,
meselâ birincisi Kurbana, ikincisi adak kurbanına, üçüncüsü akîkaya,
dördüncüsü ölüsü için kurbana, beşincisi Haremde avlamanın cezasına, altıncısı
hediyyeye, yedincisi nafile kurbana niyyet etseler, bizim, ya'nî hanefî
mezhebi âlimlerine (rahımehümullah) göre caizdir. Ama birinin niyyeti et olur
veya hiç niyyeti bulunmazsa, hiçbirinin kurbanı olmaz.

Hidâye'de diyor ki: Kurban edilecek koyunun bir, sığırın iki, devenin beş
yaşında olması lâzımdır. Bundan aşağısı kurban edilmez.

Kurban kesme vakti, bayram sabahından üçüncü günün akşamına kadardır.

Bir gözü görmeyen, topal olup yürüyemeyen, gözünün, kulağının veya kuyruğunun
çoğu, ön veya arka bir ayağı kesilmiş olan, çok zayıf olan hayvan kurban
olmaz. Boynuzu kırık veya boynuzsuz, burulmuş olan kurban caizdir. Zîra bunlar
maksad olan, kan ve ete ve diğer maksadların tamlığına zarar vermez.

En iyisi, kurbanı kendisinin kesmesidir. Kesemezse, birini vekil edip, yanında
bulunmalıdır.

Kendi kurbanının etinden yemek, zengin ve fakirlere yedirmek, saklamamak
müstehabdır. Bu kadarını yapamazsa, üçde birini dağıtmalıdır. Bundan aza
düşmemelidir. Kurban derisini sadaka vermelidir. Yâhud evde kullanılacak deri
sofra, tulum, seccade gibi bir şey yapmalıdır.

**(M. Muhammed Rebhanî, Riyadü'n Nâsihîn, 261.s.)**

**20 ARALIK 2007**

**KURBAN KESMENİN FAZİLETİ VE SEVABI**

Emîrü’l Mü'minîn Alî (k.v.) ve Ebû Saîd (r.a.) ve İmrân bin Hasîn (r.a.)
Peygamber (s.a.v.) Efendimizden şöyle bildirirler: Gözlerinin ışığı hanımların
efendisi, kerîmesi Fâtıma (r.anhâ)’ya: “Ey Fâtıma! Kalk! Kurbanının yanına
git! Ve kurban kesilirken şu duâyı oku: İnne salâti ve nüsükî ve mahyâye ve
memâtî lillâhi rabbi’l-âlemîn, la şerike lehü ve bizâlike ümirtü ve ene
evvelü’l müslimîn. [Meâli: Şübhesiz benim namazım, ibâdetlerim, hayâtım ve
ölümüm, âlemlerin Rabbi olan Allâh içindir. Onun ortağı yoktur. Ben bununla
emr olundum ve ben müslüman olanların ilkiyim.] Muhakkak ki, kurbanından yere
damlayan ilk kan damlası ile, ömründe işlemiş olduğun her günâh mağfiret
olunur. Muhakkak yarın Kıyamet günü, kestiğin bu kurbanın kanını ve etini
getirip, terazinin sevablar kefesine koyarlar, yetmiş kat fazlasıyla.”
buyurdu.

Diğer bir Hadîs-i şerîfte, Zeyd bin Erkam (r.a.)'ın, bu kurbanlar nedir
suâline:“Babanız İbrahim (a.s.)’ın milletidir” buyurdu. Bizim için onda ne
vardır dediklerinde: “Kurbân edilen hayvanın üzerindeki kıllar sayısınca,
sahibine sevâb yazılır.” buyurdu. Terğîb-i Hamîdî ve birçok fıkıh kitabında,
mü'minlerin annesi Âişe-i Sıddîka (r.anhâ)'nın bildirdiği Hadîs-i şerîfte:
“Âdem oğlu için, Kurban bayramı günü, Allâh katında kurban kanı akıtmaktan
daha sevgili birşey yoktur.” buyuruldu. Saîd bin Abdülâziz (rh.),
Mekhûl’de:“Gömleğini sat, onunla kurban satın al.” buyurdu.

Zâdü’l Mukvîn kitabında diyor ki: Haberde geldi ki, kurban kesmesi gerektiği
halde, içindekilerin kurban kesmediği ev, inler ve sahibi için bedduâ eder ve:
Allâh sana iyilik yaptırmasın, bende kurban kesmediğin gibi der. O ev, o sene
belâ oklarına hedef olur. İçinde kurban kesilen ev memnun olur, sahibine iyi
duâ eder. O evde rahatlıklar, iyilikler sürer. Peygamber (s.a.v.) Efendimiz
buyurdu ki: “Kurbanlarınızı büyük yapınız, yâhud yağlı yapınız. Muhakkak ki,
onlar Sırat üzerinde sizin binekleriniz olacaktır.”

**(M. Muhammed Rebhanî, Riyadü'n Nâsihîn, 262.s.)**

**21 ARALIK 2007**

**GÜZEL SÖZ VE SADAKA**

İyi bir söz yani güzel bir şekilde karşılık verme, bir istekte bulunan kimseyi
güzel bir yolla karşılamak, kalb ve yaratılışların kabul edip reddetmeyeceği
şekilde muamele etmektir. Ve bağışlama yani dilenenin yapabileceği ve kendini
üzebileceği birtakım kusurları görmezden gelme, Peşinden eziyet gelen bir
sadakadan hayırlıdır. Çünkü fakir ve yoksula bir taraftan yardım ve menfaat
sağlarken, peşinden de ona zarar verici bir tavrın içine girmek sevaptan
mahrum kalmayı gerektirir. Allâh ganîdir, sizin yanınızdaki sadakaya ihtiyacı
yoktur. O bundan müstağnîdir. “Halimdir.” Başa kakan ve gönül kırıcı tutum
sergileyenleri cezalandırmada acele etmez.

Doğrusu güzel bir cevap ve karşılık, başa kakan ve gönül kırıcı olan kimsenin
sadakasından daha hayırlıdır. Çünkü güzel bir söz -reddederken bile- isteyenin
gönlünü rahatlatır, içine su serper. Sadaka bedene fayda sağlar, sevincin
sirayet edeceği yer ise kalbtir. Hiç kuşkusuz kalbi sevindiren ve ruhu
dinlendiren şey, vücuda yarar sağlayan şeyden daha hayırlıdır. Çünkü
ruhaniyet, nefisler üzerinde çok daha etkindir ve soylu bir davranıştır. Kaldı
ki, sadaka sadece malda sözkonusu değildir. Her iyilik bir sadakadır. Güzel
bir söz, iyi bir aracılık ve şefaat, ihtiyaç içindekine yardım, hasta
ziyareti, cenazeye katılmak, bir müslümanın kalbini hoş tutmak... Bütün
bunlar, sadakadır.

**(İsmail Hakkı Bursevî (rh.a.), **

**Rûhu’l-Beyân Tefsîri, 1.c.,457.s.)**

**HADÎS-İ ŞERÎF**

“Mü’minlere selâm vermek ve hayırlı işlere dair güzel söz söylemek; Cenâb-ı
Hakk (c.c.)’ün afv ve mağfiretini gerektiren şeylerdir.” (H. Şerîf, Menâvi)

“Güzel söz söylemekle Cehennem’den korunun.” (H.Şerîf, Ebû Davud)

**22 ARALIK 2007**

**HZ. PEYGAMBER (S.A.V.)’DE KORUYUCU**

**HEKİMLİK UYGULAMASI**

İbn-i Sînâ demiştir ki:

“Bütün ilm-i tıbbı iki beyitte cem' ettim:

Yediğin zaman az ye, bir defa yedikten sonra üzerine yemekten sakın. Şifâ,
yediğini hazmedebilmektedir. Bir mide için yemek üzerine yemek sokmakdan daha
zor gelen bir şey yokdur.”

Hikâye olunduğuna göre Mısır Meliki Mukavkıs’ın hâzık (işinin ehli) bir tabîbi
vardı. Tabîbini Hazret-i Mustafâ (s.a.v.)'e hizmet etmek üzere Arab diyarına
gönderdi. Adam, Arab diyarında bir sene kadar zaman geçirdi, kendisine
görünmeğe gelen olmadı. Kimse gelip de kendisinden tedavi sormadı. Tabib daha
fazla eğlenmeyerek Hazret-i Peygamberin (s.a.v.) huzuruna çıktı ve durumunu
arzetti:

- Beni Senin ve Ashabının gerektiğinde tedavileriniz için gönderdiler, bu kadar müddet memleketinizde kaldım, kimse gelip muayene olmadı, benim de kimseye bir faydam dokunmadı, dedi. Bunun üzerine Resûlullah -sallallahu aleyhi ve sellem- buyurdu ki:

- "Benim Ashabımın âdetleri şu şekildedir ki, iyice iştihaları olmadan yemek yemezler, daha yemeğe iştihaları var iken sofradan kalkarlar, yani doymadan kalkarlar.” Bunun üzerine hekim:

- İşte bu sıhhatli bulunmanın esasıdır. Burası da benim yerim değilmiş, dedi ve memleketine döndü.

**(Hz. Mahmûd Sâmî Ramazanoğlu (k.s.), **

**Musahabe 4, 100.s.)**

••••••••

(Ya Muhammed!) Biz sana Kevser’i verdik. Onun için Rabbine kulluk et ve kurban
kes. Asıl sonu kesik olan, şüphesiz seni kötüleyenlerdir.  (Kevser sûresi)

(Bu  sûrede kurban kesmek emredilmiştir. Kurban yakınlık demektir. Kurban
kesmekten asıl maksat, et yemek ve kan akıtmak değil, Allâh’a yakın olmaktır.)

**23 ARALIK 2007**

**DEVA OLAN YİYECEKLER**

Şehr b. Havşeb, Ebû Hureyre (r.a.)'den naklen şöyle anlatır:

Kem'e olarak bilinen kırmızı mantar, Allâh'ın ihsanıdır. Suyu göze şifalıdır.
Acve isimli hurma, cennet meyvesidir. O, zehirlenmeye şifadır.

Rebi' b. Haysem, şöyle der:

Bana göre, nifas halindeki kadınlara yaş hurmadan, hasta için baldan başka
şifa sebebi yoktur.

A'meş, Ebû Salih'ten naklen şöyle anlatır:

Sıtma için, üçte bir miktar tereyağı, aynı miktar bal, aynı miktar süt
karıştırıp içilir.

Resûlullah (s.a.v.) şöyle buyurdu:

“Sıtma cehennem ateşindendir. Onu su ile soğutunuz.”

Ali b. Ebî Talib (r.a.), Resûlullah (s.a.v.)'den naklen şöyle anlattı:

“Balda bereket vardır. Onda ağrılara şifa vardır. Yetmiş peygamber, onunla
tedavi etmiştir.”

Ali b. Ebî Talib (r.a.) şöyle anlatır:

Biriniz hastalıktan şikâyet ettiği zaman, hanımının mihir parasından üç dirhem
istesin. Onunla süt, bal alsın, yağmur suyu ile karıştırıp içsin.

Allâhü Te‘âlâ böylece, kolaylığı, rahatlığı, şifayı ve mübarek suyu bir araya
getirmiş olur.

Câbir b. Abdulluh (r.a.), Resûlullah (s.a.v.)'in şöyle buyurduğunu rivayet
etti:

“Sürmeye devam ediniz, o kıl bitirir; gözleri keskinleştirir.”

Bir başka rivayette hadîsin devamı:

“Gözü cilalandırır.” şeklindedir.

**(Ebu’l-Leys Semerkandî, Bostanü’l Ârifîn, 804.s.)**

**24 ARALIK 2007**

**CENNETÜ'L BAKİ' MEZARLIĞI**

Malûm ola ki, Baki’ denilen yer sur (kale duvarları) dışında mübarek bir
yerdir ki, vasfa gelmez. Medine kalesinin Bab-ı Cum'a tarafındadır. Bütün
mevtaları o kapıdan çıkarırlar. İşte Baki' dedikleri yer surların dışında
etrafı duvarla çevrili bir mezarlıktır, içinde başka başka kubbeler, türbeler,
kapılar vardır. Asıl Baki' mezarlığının dört beş yerde kapısı vardır. Rivayete
göre yalnız Ashab-ı kiramdan yetmiş bin kişi gömülüdür bu kabristanda. Hele
şehidlerin adedi hiç belli değildir.

Orada taaffün (kokuşma) olmaz. Hem, ilk büyüklerden öyle rivayet olunmuş ki,
yarın mahşer günü hesapsız ve azapsız gül sepeti silkeler gibi Baki'
kabristanında yatan mü'minleri Cennete silkeleseler gerektir. O mübarek
mahalle defnolunmak değme bir kişiye mukadder olmaz. Eğer olursa bundan büyük
saadet olmaz.

Baki'deki kubbelerin altında yatan yüce zatlar: Hazret-i Osman, Cennetü’l
Baki'de müstakil bir kubbededir. (r.a.)

Onun karşısında Peygamber (s.a.v.) Efendimizin süt annesi Halime hatun
validemiz bir kubbe altındadır. Baki'nin ortasında (s.a.v.) Efendimizin amcası
Hazret-i Abbas (r.a.) yatar. Yine ortalarında Hazret-i Hasan, Hazret-i İmam
Bakır, İmam Zeyne’l-Âbidin yatarlar (r.a.e.). Yine rivayete göre Hazret-i
Fatımatü’z Zehra (r.anhâ) da onlarla aynı kubbe altındadır. Abdullah bin
Mes'ud, Osman bin Maz'un (Resûl (s.a.v.) Efendimizin süt kardeşi),
Peygamberimiz (s.a.v.)’in oğlu Hz. İbrahim bir kubbe altındadır. Hazret-i
Ukayl ibn-i Ebî Talib (Hz. Ali'nin kardeşi) bir kubbededir.

Peygamber (s.a.v.) Efendimizin kızları Rukıyye, Zeyneb, Ümmü Külsum ile
Peygamber (s.a.v.) zevcelerinden yedisi bir kubbe altındadır.İmam-ı Malik bir
kubbededir. Hz. Ömer (r.a.)'in oğlu Abdullah (r.a.) bir kubbededir. Bunlar
Baki' kabristanı içindedirler. Hariçte Baki' ile Kale kapısı arasında iki
kubbe daha vardır. Birisi Sa'd bin Mu'az ve öteki Ebû Said el-Hudri
hazretlerine aittir.

**(Derviş Ahmet Peşkarî, Tayyibetü'l Ezkâr, 49-51.s.)**

** **

** **

**25 ARALIK 2007**

**NEVRUZ VE NOEL KUTLAMAK**

İslâm dini müstakil bir dindir. Hiçbir hususta başkasına tâbi ve onlara uşak
olmamızı istemez. Peygamber (s.a.v.) Medine-i Münevvere'ye teşrif ettiğinde
Medine halkının iki mukaddes günü vardı. İlkbaharda Nevruz günü ile sonbaharda
Mihrican günü. Bu zamanda gece ile gündüz müsavi olurlar. Peygamber (s.a.v.)
Medine halkına: “Bunlar nelerdir?” diye sordu. “Cahiliyette bu günlerde oynar,
şenlik ederdik” dediler. Bunun üzerine Peygamberimiz (s.a.v.) buyurdu
ki:“Allâh bunların yerine size daha iyi günler verdi. O günler Kurban Bayramı
ve Ramazan Bayramı'dır.”

Ebû Alî el-Farisî diyor ki “Bundan anlaşılıyor ki Nevruz ile Mihrican gibi,
Müslüman olmayan kimselerin kutsal günlerine ta‘zim etmek caiz değildir.”

İmam-ı Rabbani Ahmed el-Farukî şöyle diyor: “Hindûların kutsal saydıkları ve
kırmızı pilav pişirip hediye verdikleri günlere tazim etmek, yahudilerce
kutsal sayılan günlerde adet olan hediyelerle hediyeleşmek küfrü gerektiren
şeylerdendir.”

Binaenaleyh, Noel Baba gününde ve hıristiyanların diğer bayram günlerinde
onlara ayak uydurmak gayesiyle, onların yaptıklarını yapmak, o günlerde bayram
niyetiyle çocuklara elbise almak ve pişirdikleri yemekleri pişirmek caiz
değildir. Bu hareketler küfrü gerektirir. Ondan sakınmak icâb eder.

**(Halil Günenç, **

**Günümüz Meselelerine Fetvalar, 1.c., 67.s.)**

•••••••

**HASTA OLMADIĞI HALDE RAPOR ALMAK**

Ücret mukabilinde halkın hizmetinde bulunan bir memur, hasta olmadığı halde
kendini hasta gösterip rapor alırsa, üç yönden büyük bir vebalin altına girmiş
olur.

1- Kendini hasta olarak göstermekle yalan söylemek,

2- Amme hizmetini bırakıp onların işlerini aksatmak,

3- Hizmet vermeden haram bir ücret almaktır.

**(Halil Günenç, **

**Günümüz Meselelerine Fetvalar, 2.c., 55.s.)**

** **

**26 ARALIK 2007**

**SAHABE (R.A.)’İN ŞEHİD OLURKEN**

**SON TAVSİYESİ**

Müslümanların ağır bir sınavdan geçirildikleri Uhud günü, arkadaşlarının O
(s.a.v.)’e duydukları sevginin belki de en yoğun biçimde ve en fazla sayıda
gösterildiği, ispatlandığı bir gündür.

Öyle ki bir sabahla akşam arası kadar bir sürede kendilerinden sonra, kıyamete
kadar gelecek olan bütün Muhammed (s.a.v.) ümmetine, O (s.a.v.)’i sevmenin ve
O (s.a.v.)’in uğrunda, O (s.a.v.)’in eliyle insanlığa getirilen din uğrunda
fedakârlıkta bulunmanın ne demek olduğunu hayatları pahasına göstereceklerdir.

Medinelilerden Sa’d bin Rebi (r.a.), daha Akabe’de Hz. Muhammed (s.a.v.)’in
elini sıkarak O (s.a.v.)’e biat etmiş, muhacir kardeşlerine kucak açıp malının
yarısını onlarla seve seve paylaşmış yiğit bir müslümandır.

Uhud günü de sevgisinin, bağlılığının, yiğitliğinin hakkını verir, kıyasıya
çarpışır. Savaşın bitimine doğru on iki düşman askeri tarafından kuşatılır ve
ölümcül bir biçimde yaralanır... En ağır yarası göğsünden girip, sırtından
çıkmış olan bir oktur.

“Kâinat’ın Övüncü (s.a.v.)” bir ara çevresinde onu göremeyince merak eder,
arkadaşlarından Muhammed bin Mesleme (r.a.)’i gönderir, Sa’d (r.a.)’ı
arattırır.

Muhammed (r.a.), Sa’d (r.a.)’i vadinin en sonunda bir sürü cesedin arasında
bulur, son nefeslerini alıp vermektedir. Ve son nefesler, hayatın bütünü gibi,
yine “En Sevgili” için tüketilecektir:

- “Allah’ın Elçisi (s.a.v.)’e selamımı söyle! Ve de ki, ben şu anda cennetin kokusunu alıyorum. Arkadaşlarımıza da şunu söyle, kirpiklerinizi açıp kapatacak kadar gücünüz olduğu halde Allah’ın Elçisi (s.a.v.)’e sahip çıkmaz, O (s.a.v.)’i korumazsanız yarın ahirette Allah’a verecek bir cevabınız da olmaz.”

Sonra Sa’d (r.a.)’in o güzel başı yana düşer...

**(Hz. Mahmûd Sâmî Ramazanoğlu (k.s.), **

**Uhud Gazvesi, 43.s.)**

**27 ARALIK 2007**

**VAKIF MALI SATILIR MI?**

İslâm hukukuna göre herhangi bir yöne vakfedilmiş olan bir şeyi satmak ve
satın almak caiz değildir. Sünnet, bunu yasakladığı gibi icmâ'-ı ümmet de bunu
yasaklamıştır. Bu hususta ihtilâf yoktur. İbn-i Ömer (r.a.) şöyle diyor: Ömer
(r.a.) (Ravinin babası) Hayber arazisinden kendisine bir tarla isabet etti.
Bunun üzerine Hazreti Peygamber (s.a.v.)’e gidip tarla için kendisiyle
istişarede bulunup dedi ki: Ey Allâh'ın Resûlü, Hayber arazisinden bana bir
tarla düştü. Şimdiye kadar ondan daha değerli bir şey elime geçmemiştir.
Hakkında ne buyurursunuz? Hz. Peygamber (s.a.v.) buyurdu ki, istersen onu haps
-vakıf- edip tasadduk edersin. Bunun üzerine Hz. Ömer (r.a.) satılmaması, hibe
edilmemesi ve miras olarak kalmaması üzerine tasadduk etti. Fakirlere,
hürriyete kavuşmak maksadıyla efendileriyle mükâtebe akdini yapmış kölelere,
mücahidlere, yolda kalmış olan kimselere, misafirlere verilmek üzere vakıf
etti. Ona bakan kimsenin normal olarak ondan yemesinde beis yoktur. Yalnız
ondan mülk edinemez. (Tirmizî)

Vakıf edilen malın satılması ve satın alınmasının caiz olmadığında ittifak
vardır. Ancak vakıf edilen maldan istifade edilemeyecek bir duruma gelirse
-bir tarlanın şehrin ortasında kalması gibi- Hanefi ile Hanbeli mezheblerine
göre daha iyisiyle değiştirilmesi caizdir. Çünkü vakfın gayesi vakıf edilen
yöne yardım sağlamaktır. Faydası olmadığı halde onu tutup haps etmenin ma‘nâsı
yoktur.

Hülâsa, Hanefi ile Hanbeli mezheplerinin ileriye sürdükleri mesele hariç vakıf
edilen mal ne satılır, ne alınır. Şayet herhangi bir sebebden dolayı birisinin
elinde vakıf malı bulunsa mümkün ise onu esas sahibine iade etsin. Mümkün
değilse kirası ne kadar tutarsa vakıf edilmiş yöne versin veya harcasın.

  **(Halil Günenç, **

**Günümüz Meselelerine Fetvalar, 2.c., 80.s.)**

**28 ARALIK 2007**

**HZ.PEYGAMBER (S.A.V.)’E**

**HASET VE GARAZIN AKIBETİ**

“Ebû Leheb’in nefsi helâk oldu. Ve dünyâda işlediği ameli de helâk oldu. Ebû
Leheb’in malı ve ameli kendinden belâyı defedemedi. Yalanda alev sahibi ateşe
girer. Odun götürücü olduğu halde Ebû Leheb'in zevcesi de Cehenneme dâhil
olur. O hâtûnun boynunda hurmadan yapılmış ip vardır.” (Tebbet Sûresi)

Bu Sûre-i Celîle'nin sebeb-i nüzulü:

Birgün Resûlullah (s.a.v.) Efendimiz Safa üzerinde Kureyş'in büyüklerini
da'vet ile dîn-i İslâm'a dâhil olmalarını teklif edince Ebû Leheb de:

“Bizi bunun için mi da'vet ettin? Tebben leke!”

Ya'nî;“helâk olasın!” demekle kalb-i Nübüvvet (s.a.v.)'i rencide edince
Cenâb-ı Hakk (azze ve celle) Hazretleri Resûl (s.a.v.)'in kalbine ârız olan
kederi izâle ve teslîye için bu Sûre'yi inzal buyurmuştur.

Ebû Leheb'in karısı Ümm-ü Cemil de, Resûlullah (s.a.v.)'e şiddet-i adavetinden
dağdan “muğıylan dikeni” ve sâir çalıları arkasında getirir, Resûlullah
(s.a.v.)'in yolu üzerine saçardı. Cenab-ı Hakk (azze ve celle)'nin sıyânetiyle
o dikenler üzerinde Resûlullah (s.a.v.) Efendimiz yürürken ipekten döşeme
üzerinde yürür gibi yürür ve hiçbir şey te'sîr etmezdi.

Bu Sûre-i Celîle'nin evvelinden nihayetine kadar Cenab-ı Hakk (azze ve celle)
Ebû Leheb'i ve haremini zemmedince; bu zemme tahammül edemeyip, husûmetini
alenen i'lâna başlaması üzerine herkes, Resûlullah (s.a.v.)'e olan hased ve
garazını anladığından Ebû Leheb'in Resûlullah (s.a.v.) hakkında lâyık olmayan
sözleri hiç kimseye te'sîr etmemeğe başladığı gibi, kendi hakkında herkesin
buğz u adaveti artmış, nâs indinde kadr ü kıymeti kalmayıp aksine herkesin
nefretini de kazanmıştı.

İşte Cenab-ı Hakk (azze ve celle)'ye karşı sell-i seyf edib, Hakk'ı ibtâle
çalışanların âkîbeti, dünyâ ve âhirette hüsranda kalacakları şüphesizdir.

**(Hz. Mahmûd Sâmî Ramazanoğlu,**

**Bedir Gazvesi ve Sûre-i Enfal Tefsiri, 78-79.s.)**

**29 ARALIK 2007**

**BAZAN DÜNYA İLE MEŞGULİYETİN CEVÂZI**

Hanzaletü'l-Üseyyidî (r.a.)’den nakledildiğine göre, bu zât Resûlullâh
(s.a.v.)'in katiplerindendi, demiştir ki: Bana Ebû Bekir (r.a.) tesâdüf etti
de:

“Nasılsın yâ Hanzale!” dedi. Ben:

“Hanzale münâfık oldu!” dedim.

“Sübhânallah! Sen ne söylüyorsun?” dedi.

“Resûlullâh (s.a.v.)'in yanında bulunuyoruz. Bize cenneti, cehennemi
hatırlatıyor, hattâ onu gözle görmüş gibi oluyoruz. Resûlullâh (s.a.v.)'in
yanından çıktıktan sonra ise zevcelerle, çocuklarla, geçim dalgalarıyla meşgul
oluyoruz. Bu sebeble çok şey unuttuk.” dedim. Ebû Bekir (r.a.):

“Vallâhi biz böyle şeylere rastlıyoruz.” dedi. Ebû Bekir (r.a.) ve ben yürüdük
ve Resûlullâh (s.a.v.)'in yanına girdik. Ben dedim ki:

“Hanzale münâfık oldu yâ Resûlallâh!”

Resûlullâh (s.a.v.):

“Ne o?” diye sordu.

“Yâ Resûlallâh! Senin yanında bulunuyoruz. Bize cenneti ve cehennemi
hatırlatıyorsun. O derece ki, gözümüzle görmüş gibi oluyoruz. Senin yanından
çıktığımız vakit zevcelerle, çocuklarla, geçim dalgalarıyla meşgul oluyoruz.
Çok şey unuttuk.” dedim. Bunun üzerine Resûlullâh (s.a.v.):

“Nefsim yed-i kudretinde olan Allâh'a yemin ederim ki, siz benim yanımda
bulunduğunuz hal üzere ve zikretmeye devam ederseniz, sizinle melekler
döşeklerinizin üzerinde ve yollarınızda musafaha ederler. Ve lâkin ya Hanzale!
Bazı zaman şöyle, bazı zaman böyle.” buyurdu. Bunu üç defa tekrarladı.

**(Sahih-i Müslim Tercüme ve Şerhi, 11.c., 95-96.s.)**

** **

**30 ARALIK 2007**

**MUHAMMED (S.A.V.) ÜMMETİ, FÂTIMA-İ ZEHRÂ (R.ANHÂ)'YI GÜCENDİRMEMEK,**

**RIZA VE HOŞNUTLUĞUNU**

**GÖZETMEKLE MÜKELLEFTİR**

Bir Hadîs-i şerifte Peygamberimiz (s.a.v.) Efendimiz “Fatıma-i Zehra, benim
vücudumun bir parçasıdır. Bir kimse onu herhangi bir şekilde gücendirirse,
beni gücendirmiş olur.” buyurmuşlardır. Buna göre Hz. Fatıma (r.anhâ)'nın
çocuklarına eziyet ve zulmetmek de haramdır. Peygamberimiz (s.a.v.)'i seven
her mü'min, onun çocuklarına saygıda ve ikramda bulunmak ve şerîatin emri
dışında onlara saldırmamak ve karşı gelmemek, bilâkis onlardan insanlık icabı
bir hata ve kusur görülürse afv ve üzerine bir perde çekivermek gerekir. İbn-i
Sa'd, Şerefü'n-Nübüvve adlı kitabında ve İbnü'l-Müsennâ, Mu'cem adlı eserinde
sahih senedlerle şöyle rivayet etmişlerdir. Peygamber (s.a.v.) Efendimiz
mübarek kızları Hz. Fâtıma-i Zehrâ (r.anhâ)'ya hitaben: “Ey kızım Fâtıma,
senin hiddetin Cenâb-ı Hakk’ın hiddetini, memnuniyetin de O'nun memnuniyetini
çeker.” buyurmuşlardır.

İmâm Kastalânî merhum der ki: Fıkıhçılardan merhum Süheylî bu Hadîs-i şeriften
faydalanarak “Bir kimse Hz. Peygamber (s.a.v.)'in en üstün ve en sevgili kızı
olan Hz. Fatıma-ı Zehrâ (r.anhâ)'ya söğse, derhal îmandan çıkar.” demiştir.
İmam Sübkî merhum da bu görüş ve kanaattedir.

**(M. Cemal Öğüt, Hz. Fatıma-i Zehra, 111.s.)**

••••••••

“Fâtıma, Cennet kadınlarının efendisidir.” (Buhârî)

“Fâtıma, benden bir parçadır. Onu kızdıran beni kızdırmış olur.” (Buhârî)

“Fâtıma, benden bir parçadır. Onu üzen beni üzmüş, onu sevindiren beni
sevindirmiş olur.” (Es-Süyûtî El-Fethu’l-Kebîr)

Şiir (Tercümesi): “Asalet, şeref, fazilet ve soyca Fâtıma-i Zehra gibi kim
olabilir. Onu bizzat Allâh üstün ve şerefli kılmıştır. Çünkü Arapların ve Arap
olmayanların en hayırlısının kızıdır.”

**31 ARALIK 2007**

** **

