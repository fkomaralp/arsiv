---
OCAK 2008

---
BESMELE-Yİ ŞERÎF

Cenâb-ı Hakk, her hayırlı işe Besmele ile başlanmasını emir buyurmuşlardır.

Bu husus çeşitli âyet-i celîlelerde beyân olunmuştur. Resûlullâh (s.a.v.)
Efendimiz de:

“Herhangi bir hayırlı işe eğer Besmele ile başlanmazsa o iş ebter (hayırsız)
olur.” ya‘ni “Sonu hayır ile tamamlanmaz ve bereketli olmaz.” buyurmuşlardır.

Rûhü’l-Beyân tefsîrinde naklolunur ki:

“Fir‘avn henüz ulûhiyet (ilahlık) da‘vâsında bulunmadan önce sarayının
kapısına “Bismikellâhümme” yazdırmıştı.

Mûsâ aleyhisselâma îmân etmediği için Musâ (a.s.), Cenâb-ı Hakk’a: “Ya Rabbi
ben onu da‘vet ediyorum; ama onda bir hayır görmüyorum.” diye iltica ettiğinde
Cenâb-ı Hakk:

“Her halde sen onun helâk edilmesini istiyorsun. Ve sâdece onun küfrünü
görüyorsun, ben ise onun kapısına yazdırdığı yazıyı da görüyorum.” buyurdu.
Kim Besmele-yi şerîfi süveydâ-yı kalbine bir ömür boyu dilinden düşürmemek
üzere nakşederse rahmete lâyık olur. Cenâb-ı Hakk, Fir‘avn’a, Fir‘avn olduğu
halde sarayının kapısına bir Besmele yazdırdığı için bu kadar mühlet veriyor.
Onu kalbine yazan bir mü’minin ne kadar âtıfet-i İlâhiye’ye mazhâr olacağı
bedîhidir (besbellidir). Duâsına da muhakkak sûretde icâbet (kabul) olunur.
Kulun duâsına icâbet olunması için ilk şart; helâl lokma ile ıslâh-ı bâtın
eylemek (kalbini günâhlardan temizlemek), son şart ise ihlâs ve huzûr-ı
kalbdir. Ya‘ni Cenâb-ı Hakk’a lâyıkıyle yönelmektir. Eğer ağıza konulan lokma
helâl değilse o kimsenin ihlâslı ve huzurlu olması, masivâyı terk edip Hakk’a
yönelmesi müşküldür. Evvelâ bunlara dikkat etmesi lâzımdır.

(Hz. Mahmûd Sâmî Ramazânoğlu (k.s.), Musâhabe, 2.c. 16.s.)

1

---
RESÛLULLÂH (S.A.V.)’İN ALLÂH (C.C.)

---
KATINDAKİ YÜKSEK MEVKİİ

Cenâb-ı Hakk, bazı şeyleri Hz. Peygamber (s.a.v.)’e mahsus kılmıştır ki,
bunlar önce hiçbir Peygambere verilmemiştir ve her Peygambere verilen
mucizenin benzerini Allâh (c.c.) Hz. Muhammed (s.a.v.)’e vermiştir. Zira ona
cevâmiu’l-kelim ihsan edilmiş ve diğer nebîlerden önce peygamberlik
verilmiştir. Nitekim (s.a.v.) Efendimiz; “Âdem rûh ile cesed arasında iken ben
nebî idim” buyurmuşlardır.

Cenâb-ı Hakk, Hz. Peygamber (s.a.v.)’e bu yüksek mertebeyi verince nübüvvetle
gönderilen her zât Hz. Peygamber (s.a.v.)’in nübüvvet sırrından ve risâlet
gerçeğinden yardım görmüştür. Şerefüddîn el-Busayri (rh.a.) der ki: “Bütün
Peygamberlerin mucizelerini Cenâb-ı Hakk Nûr-i Muhammedî (s.a.v.)’den
vermiştir. Yıldızlar ışıklarını güneşten aldıkları gibi onlar da feyizlerini
Hz. Muhammed (s.a.v.)’in sırrından almışlardır. Zira o fazıl, kerem ve ihsan
güneşidir. Diğer nebiler onun yıldızlarıdır. Onlar sapıklık karanlığı içinde
bulunan Âdem oğullarına O (s.a.v.)’in nûrunu gösterip aydınlatırlar.”

Hz. Muhammed (s.a.v.) gelmeden önce gelen Peygamberlerin gösterdikleri
mucizelerin hepsi O (s.a.v.)’in Nübüvvet kandilinden aldıkları nûrdan
doğmuştur.

Cenâb-ı Hakk, Hz. Âdem (a.s.)’ı kudret eliyle yarattı. Hz. Muhammed
(s.a.v.)’in de mübârek göğsünü kudret eliyle açıp içini îman nûru ve hikmetle
doldurdu. Îsâ (a.s.)’a ölüyü diriltme mûcizesi verilmişti. İmâm Beyhakî
bildirmiştir ki, bir adam Hz. Peygamber (s.a.v.)’e kızımı diriltmeyince ben
sana îmân etmem deyince (s.a.v.) Efendimiz o kızın mezarına varıp adıyla
seslendiği zaman kız, “Buyur yâ Resûlallâh (s.a.v.)!” diye cevâb verdi. Çakıl
taşlarının tesbîhi, taşların selâm vermesi, hurma kütüğünün inleyip konuşması,
ölü diriltmekten daha büyük mu‘cizelerdir. Zîrâ bunlar konuşan varlıklar
değillerdir.

(İmâm-ı Kastalânî, İlâhî Rahmet Hz. Muhammed (s.a.v.), 451.s.)

2

---
ÂDEM (A.S.)’IN YARATILIŞI -1

Vehb bin Münebbih demiştir ki: “Cenâb-ı Hakk, Âdem (a.s.)’ı yaratmayı murâd
edince arza hitâben buyurdu ki: “Ben senden halîfe kılacağım, onlardan Bana
itaat edenleri cennete, isyan edenleri de cehenneme koyacağım.” Arz: “Demek
ateşe gidecek kimseleri benden yaratacaksın?” deyince, Cenâb-ı Hakk: “Evet”
buyurdu. Arz ağladı, ondan kıyâmete kadar akacak pınarlar fışkırdı. Cenâb-ı
Hakk arzın muhtelif yerlerinden, beyazından, siyahından, kırmızısından,
tayyibinden, habisinden, yumuşağından, sertinden ve bazı dağlarından toprak
getirmesi için Cebrâil (a.s.)’ı gönderdi. Cibrîl (a.s.) yeryüzünden toprak
almak için geldiğinde yeryüzü dedi ki: “Seni gönderen Allâh’a yemin ederim ki
benden hiçbir şey alamazsın. Sultana yakın olmanın menfaatleri çokdur ama
tehlikeleri de çokdur.”

Cibrîl (a.s.) bir şey almadan dönüp Allâh’a dedi ki: “Ya Rabbi, Arz bana Senin
yüce isminle yemîn ederek kendinden bir şey vermedi, ben de o yemîni birtarafa
bırakıp da bir şey alamadım.” Allâhü Te‘âlâ bunun üzerine Mîkâil (a.s.)’ı
gönderdi. Mîkâil (a.s.) yeryüzüne varınca arz Cebrail’e söylediğini Mîkâil
(a.s.)’a da söyledi. Mîkâîl (a.s.) da bir şey alamadan geri dönüp gitti.
Allâhü Te‘âlâ bundan sonra İsrafil (a.s.)’ı gönderdi. O da bir şey alamadan
geri dönüp Cebrâil ve Mîkâil (a.s.) gibi Allâhü Te‘âlâya hâlini arz etti.

Allâh (c.c.) bundan sonra ölüm meleği Azrâîl (a.s.)’ı gönderdi. O arza inince
arz ona da: “Yarın ateşin nasibi olacak bir şeyin toprağını kabz etmenden,
seni gönderen Allâh’ın izzetine sığınırım!” dedi. Ölüm meleği de: “Ben de
---
O’nun emrettiği bir işte O’na âsi olmaktan O’nun izzetine sığınırım!” dedi ve
Arzın, dört ikliminden kırk zir‘a mikdârı toprak alıp götürdü.

Bu hikmete mebnî olarak Âdem oğulları yeryüzündeki toprakların muhtelif
renklerde olduğu gibi muhtelif renk ve evsafda gelmişlerdir. Her insan,
evvelden, toprağı nereden alınmışsa oraya defnolunur.

Sonra Azrâîl (a.s.) semâya yükseldi. Allâh (c.c.) ona: “Sana karşı tazarru‘
etdiğinde arza hiç merhamet etmedin mi?” buyurduğunda Azrâîl (a.s.): “Senin
emrini onun tazarru‘undan daha üstün gördüm Yâ Rabbî!” dedi. Cenâb-ı Hakk:
“Öyle ise sen Âdem oğullarının rûhlarını kabzetmekle vazîfelisin.” buyurdu.

(Hz. Mahmûd Sâmî Ramazanoğlu (k.s.), Bakara Sûresi Tefsîri, 98.s.)

3

---
ÂDEM (A.S.)’IN YARATILIŞI -2

“Âdem’in çamurunu kırk sabah, yani kırk gün kendi elimle yoğurdum.” (Hadîs-i
Kutsî) Bu günlerden her biri dünyâ senelerinden bin seneye muâdildir. Orada
onu kırk sene kadar bırakdı. Âdem (a.s.)’ın çamuru son derece kurudu. Yani
sâlsâl oldu, pişirilmiş toprak, yani fahhâr gibi dokunulduğunda ses verdi.
Allâhü Te‘âlâ onun üzerine otuzdokuz sene hüzün yağmuru, bir sene de sürûr
yağmuru yağdırdı. Bundan dolayı Âdem oğullarının hüznü sürûrundan fazla olur.
Fakat netîcesi muhakkak sürûr olur. “Her bidayetin bir nihayeti, her zorluğun
bir kolaylığı vardır.”

Melekler Âdem (a.s.)’ın kalıbının yanından geçerlerken sûretinin güzelliğine,
boyunun uzunluğuna te‘accüb ederlerdi. Bir gün O’na İblis uğradı. “Sen hangi
iş için yaratıldın?” diyerek eliyle vurdu. (Müellif: Efendi hazretleri bunu
parmağıyla gösterir, tın tın ses çıkarırdı buyururdu.) Kalıbın içi boş
bulunmakla ağız tarafından girdi, arka tarafından çıktı. Beraberindeki
meleklere dedi ki: “Bu içi boş olarak halkolunmuşdur. Ne bir yerde sebat eder
ne de ele avuca gelir.” “Söyleyin bakalım, bu sizden üstün kılınırsa ne
yaparsınız?” Melekler dediler ki: “Biz Rabbimize itâattan başka bir şey
bilmeyiz.” İblis kendi kendine dedi ki: “Eğer o bana üstün tutulursa ona asla
itaat etmem. Ben ona üstün tutulursam muhakkak onu helâke sürüklerim.” Sonra
tükrüğünü ağzında topladı ve üzerine attı. Laîn’in tükürüğü Âdem (a.s.)’ın,
göbeği üzerine geldi.

Allâhü Te‘âlâ, Cebrâil (a.s.)’a İblis’in tükürüğünü Âdem (a.s.)’ın batnından
almasını emir buyurdu. Göbek çukuru Cebrâil (a.s.)’ın onu oradan
almasındandır. Allâhü Te‘âlâ bu halîta (karışım)dan köpeği yarattı. Köpeğin üç
hasleti vardır. Âdem oğlu ile ünsiyeti vardır. Çünkü onun toprağındandır.
Gecelerin büyük kısmında uyanık olması toprağına Cibrîl’in dokunmasındandır.
İnsan vesâir mahlûkatı ısırması ve hıyânet olmamak üzere diğer ezâları İblis
laînin tükürüğünün eserindendir. Köpekte hıyânet asla yokdur.

Âdem (a.s.) cum‘a günü ikindiden sonra yaratıldı. Arzın yüzünden yaratıldığı
için “Âdem” denildi. Çünkü toprağı arzın toprağının her çeşidinden te’lif
olunmuşdu. Cenâb-ı Hakk, Âdem (a.s.)’e ruh nefhetmekle Âdem (a.s.) işitmeğe,
görmeğe, konuşmağa, tanımağa başladı. Allâhü Te‘âlâ, Âdem (a.s.)’a bütün
Esmâ’yı öğretdi. Her bir şeyi hangi dilde ne şekilde isimlenmişse onu da
ta‘Iim buyurdu.

(Hz. Mahmûd Sâmî Ramazanoğlu (k.s.), Bakara Sûresi Tefsîri, 99.s.)

4

---
ESMÂÜ’L HÜSNÂ, ALLÂH (C.C.)

Allâh lafz-ı celâli; hakîkî varlıkta tek olan, medih sıfatları ile ölçülen ve
ulûhiyyet sıfatlarını kendisinde toplayan hak varlığın ismidir. Zîrâ O'ndan
başka her varlık, bizâtihî varolmağa müstehak değildir.

Bu isim, doksan dokuz ismin en büyüğüdür. Çünkü o, bütün ulûhiyyet sıfatlarını
kendisinde toplayan zâta delâlet eder. Öyle ki, bu sıfatların hiçbiri ondan
hâriç kalamaz. Halbuki diğer isimlerin her biri ayrı ayrı bir ma‘nâya delâlet
eder, bütün ulûhiyyet sıfatlarına şâmil olmaz, bütün sıfatları kendisinde
toplamaz. Meselâ Alîm, yalnız ilme, Kaadir yalnız kudrete delâlet eder. Allâh
ismi, isimlerin en hâssıdır. Zîra ne mecâzen ve ne de hakîkat olarak bu isim
Allah (c.c.)'den başkasına kullanılmaz. Diğer isimler, bazen isim olarak
başkalarına da verilmektedir.

Kulun, bu ismin ma‘nâsından alacağı nasîb ibâdettir. Yâni kul, kalbini Allah
sevgisi ile doldurmalı, bütün himmet ve gayretini o yolda sarfetmeli. O'ndan
başkasını asla görmemeli. O'nun gayrine iltifat etmemeli. Yalnız O'ndan ummalı
ve yalnız O'ndan korkmalı...

Allah (c.c.) isminden, O'nun hakîkî ve mevcut olduğunu, O'ndan başka her şeyin
fânî, ölümlü ve bâtıl olduğunu ve ancak O'nunla var olabildiğini anladı. O
halde, önce kendisinin fâniliğini, kendisinin bâtıllığını düşünmeli,
görmeli...

Bu görüş, Resûlullah (s.a.v.)’in görüşü gibi olmalı.

“Allah'dan başka her şey bâtıldır..”

“Allâh’ın doksan dokuz ismi vardır. Kim bunları ezberlerse cennete girer.
Allâh tektir, teki sever.” (Müslim)

(Huccetü’l İslâm İmâm-ı Gazâlî (rh.a.), Esmâü’l Hüsnâ Şerhi, 102.s.)

5

---
BÜYÜK SELÇUKLU’NUN MÜSLÜMANLIĞI      VE İSLÂM’A HİZMETLERİ

Büyük Selçuklu Devleti’nin en büyük hükümdarlarından biri Tuğrul Bey’dir.
Selçuklu Devletini baş döndürücü bir hızla büyütmeğe muvaffak olmuştu. Tuğrul
Bey’in bu şöhreti ve azametini duyan Abbasî halîfesi Kaim-Bi-Emrullah, Tuğrul
Bey’i yardıma çağırdı.

Tuğrul Bey Selçuk ordusu ile pek şanlı ve heybetli olarak Bağdat’a geldi.
Doğruca halîfenin huzûruna çıktı. Halîfe Kaim-Bi-Emrullah siyah bir örtü önüne
kurulmuş olan bir makamda oturuyordu. Üzerinde siyah bir elbise vardı, elinde
de Hazreti Muhammed (s.a.v.)’in âsâsı bulunmakta idi.

Tuğrul Bey, halîfenin oturduğu makama yaklaşınca ta‘zîmen yere doğru diz
çöktü. Sonra ayağa kalkarak ellerini göğsüne çaprazvari kavuşturdu. Sonra da
Tuğrul Bey’i halîfenin yanında bulunan makama oturttular. Bir ferman okundu,
sonra Tuğrul Bey’e üstüste yedi hil‘at giydirildi. Ayrıca yedi diyara mensûb
köleler ihsan edildi ve kendisine iki kılıç hediye edildi. Bu kılıçlarla Batı
ve Doğu ülkesinin sultanlığı kendisine verilmiş oluyordu. Halîfenin huzûrunda
Türk hükümdârı bütün müslümanların sultanı olarak ilk defa halîfe tarafından
îlân edilmiş oldu.

Tuğrul Bey Selçuklu tahtına geçip ve bütün Müslümanların sultanı olarak îlân
edildikden sonra Anadolu’nun fethine İbrahim Yenal ile Kutalmış’ı gönderdi.
Sonra Gürcü Kralı Bizanslılara yardıma geldi. Selçuklular Erzurum’u
zaptettiler. Savaş Pasin Ovası’nda ikindi vakti ve bütün gece boyu devam etti.
Gürcü kralını Tuğrul Bey esir aldı. Bizans Kralı Gürcü Kralı’nın serbest
bırakılması için Tuğrul Bey’e büyük miktarda para teklif etti ise de Tuğrul
Bey bu teklifi ben tüccar değilim diye hiddetlenerek teklifi reddetti.

Bizanslılar İstanbul’da bir câmi yaptırdılar. Bu câminin duvarına da (ok ve
yay) bulunan ay yıldız şeklindeki Selçuklu arması kazıldı.

(Enver Behnan Şapolyo, Türk Menkîbeleri, 19-22.s.)

6

---
ŞİFÂ DUÂLARI (1)

Bi-smi’llâhi’r-rahmâni’r-rahîm

Bi-smi’llâhi arkîke, allâhu yeşfîke, ezhibi’l-be’se, rabbe’n-nâsi, ve’şfi,
ente’ş-şâfî, lâ-şifâe illâ şifâuke, şifâen lâ-yuğâdiru sekamen. Âmîn. Bi-
rahmetike yâ erhame’r-râhimîne. Min külli şey’in yü’zîke ve min külli ‘aynin
ve hâsidin, allâhu yeşfîke.       (Hz. Mahmûd Sâmî Ramazanoğlu (k.s.), Duâlar
ve Zikirler)

---
ŞİFÂ DUÂLARI (2)

Bi-smi’llâhi’r-rahmâni’r-rahîm

Bi-hakki enzelnâhu ve bi-hakki nezele, ezhibi’l-be’se rabbe’n-nâsi ‘annî, işfi
ente’ş-şâfî lâ-şifâe illâ şifâuke işfi şifâen.

---
ŞİFÂ ÂYETLERİ

Îkâz: Şifâ âyetleri, sabah ve akşam yedişer def‘a okunacaktır.

Bi-smi’llâhi’r-rahmâni’r-rahîm

Ve yeşfi sudûre kavmin mü’minîne. (Tevbe s. 14)

Ve şifâun li-mâ fî’s-sudûr. (Yûnus s. 57)

Yahrucu min butûnihâ şarâbun muhtelifun elvênuhu fîhi şifâun li’n-nâsi. (Nahl
s. 69)

Ve nünezzilü mine’l-kur’âni mâ hüve şifâun ve rahmetün li’l-mü’minîne. (İsrâ
s. 82.)

Ve izâ maridtü fe-hüve yeşfîni. (Şuarâ s. 80)

Kul hüve li’llezîne âmenû hüden ve şifâen. (Fussilet s. 44)

---
HİCRÎ SENENİN SON GECESİ OKUNACAK DUÂ

Bi-smi’llâhi’r-rahmâni’r-rahîm

Ve sallâllahü alâ seyyidinâ Muhammedin ve âlihî ve sahbihî ve sellim.
Allâhümme mâ ‘amiltü fi hâzihisseneti mimmâ neheytenî anhü felem etüb minhü
velem terdahû ve nesûtühû velem tensehû ve halimte aleyye fîhi ba'de cür'etî
alâ ma'sıyetike feinnî estâğfiruke fâğfirli mâ amiltü fîhâ mimmâ tardâhü ve
veadtenî aleyhissevâbe fe-es'elüke. Allahümme yâ kerîmü yâ zel-celâli vel-
ikram. En tetegabbelehû minî velâ tâkta racâî minke yâ kerim.

Ve sallallahü alâ seyyidinâ Muhammedin ve âlihî ve sahbihî ve sellim.

7

---
TEVBE

Mürîdin, bütün hatâlarından Allâhü Te‘âlâya tevbe etmesi, bu tevbesini de
gizli açık, küçük büyük bütün hatâlarını terk etmekle yapması lâzımdır.

Burada önce üzerinde kul hakkı varsa onları ödemelidir. Eğer hak sâhibi
ölmüşse vârislerine vermelidir. Kul hakkından temizlenmeyen, münâkaşa ettiği
kimse ile helallaşmayan kimse bu tarîkattan istifâde edemez.

Bu istifâde edemeyişinin sebebi, üzerinde kul hakkı bulunmasıdır. Bütün
Sâdât-ı Kirâm, İslâm dîninin koyduğu bu vecîbeye hassâsiyetle dikkat etmişler
ve sâliklere böyle irşadda bulunmuşlardır.

Şeyhülislâm Abdullah el-Ensârî der ki: Allâhü Te‘âlâ, “Tevbe etmeyenler
zâlimlerin tâ kendileridir.” (Hucurât s. 11) buyurmuş ve zulmü tevbe
etmeyenlere nisbet etmiştir.

Tevbe, ancak kişi tevbenin ne demek olduğunu bilip de tevbe ederse sahîh olur.
Bunun için üç şey lâzımdır:

1. Kişi tevbe etmediği takdirde Allâhü Te‘âlânın onu kötülüklerden
korumayacağını bilmelidir.

2. Tevbe etmeğe muvaffak olursa ferahlamalıdır.

3. Allâhü Te‘âlânın onu her an gördüğünü ve kalbine her an nazar ettiğini
bilmelidir.

Tevbenin üç şartı vardır:

1. Günahından pişmanlık duymak.

2. Allâhü Te‘âlâya tazarru‘ ile niyâz etmek (yani günahını söyleyerek tevbe
etmek.)

3. Günahdan kopup ayrılmak. Bir daha o günahı işlememeye azmetmek, kesin karar
vermek.

Tevbenin hakîkati üçtür:

1. İşlediği günahı büyük görmek.

2. Yaptığı tevbeyi kusurlu ve yetersiz görmek.

3. Yaratılış icâbı olan kusûrlarının Allâhü Te‘âlâ tarafından affını dilemek.
(Muhammed Hânî (k.s.), Âdâb, 116.s.)

8

---
MUHARREM AYININ BİRİNCİ GÜNÜ

---
OKUNACAK DUÂLAR VE YAPILACAK ZİKİRLER

1. Aşağıdaki duâ, üç def‘a okunacaktır:

Bi-smi’llâhi’r-rahmâni’r-rahîm

Ve sallâ’llâhu ‘alâ seyyidinâ muhammedin ve âlihi ve sahbihi ve sellem.
Allâhümme ente’l-ebediyyü’l-kadîmü’l-evvelü ve ‘alâ fazlüke’l-‘azîmi ve
cûdüke’l-‘amîmü’l-mu‘avvelü ve hâzihi ‘âmun cedîdün kad akbele
nes’elüke’l-‘ısmete fîhi mine’ş-şeytâni ve evliyâihi ve cünûdihi ve’l-‘avne
‘alâ hâzihi’n-nefsi’l-emmâreti bi’s-sûi ve’l-iştigâle bi-mâ yukarribunî ileyke
zülfâ yâ zê’l-celâli ve’l-ikrâmi ve sallâ’llâhu ‘alâ
muhammedini’n-nebiyyi’l-ümmiyyi ve ‘alâ âlihi ve
ashâbihi’t-tayyîbîne’t-tâhirine ve’l-hamdü li’llâhi rabbi’l-‘âlemîne.

2. 365 def‘a Âyetü’l-kürsî okunacak.

3. 1000 def‘a İhlâs-ı şerîf okunacak.

4. 1 def‘a Zümer sûresi okunacak.

5. Bütün bunların sonunda 1 def‘a: Allâhümme yâ muhavvile’l-havli ve’l-ahvâl
havvil hâlenâ ilâ ahseni’l-hâl. denilecek.

---
MUHARREM AYININ İLK ON GÜNÜ

---
HER GÜN OKUNACAK

Bi-smi’llâhi’r-rahmâni’r-rahîm

El-hamdü li’llâhi rabbi’l-‘âlemîn. Ve’s-salâtü ve’s-selâmü ‘alâ seyyidinâ
muhammedin ve ‘alâ âlihi ve sahbihî ecma‘îne. Allâhümme
ente’l-ebediyyü’l-kadîmü’l-hayyü’l-kerîmü’l-hannânü’l-mennânü ve hâzihî
senetün cedîdetün es’elüke fîhâ’l-‘ısmete mine’ş-şeytâni’r-racîmi. Ve’l-‘avne
‘alâ hâzihi’n-nefsi’l-emmâreti bi’s-sûi ve’l-iştigâle bi-mâ-yukarribunî ileyke
yâ zê’l-celâli ve’l-ikrâmi bi-rahmetike yâ erhame’r-râhimîne. Ve sallâ’llâhu
ve selleme ‘alâ seyyidinâ ve nebîyyinâ muhammedin ve ‘alâ âlihi ve sahbihî ve
ehli beytihi ecmaîne.

Peygamberimiz (s.a.v.) Hazretlerinden: “Her kim, ilk on günü sabahleyin bu
duâyı üç kerre okursa, Allâh zû’l-celâl hazretlerinin o kimseyi tâ gelecek
senenin Muharremine kadar bütün belâlardan emin ve muhâfaza buyuracağı.”
rivâyet olunmuştur.

Şeyh Şihâbuddîn-i Sühreverdî (k.s.)’dan nakledilmiştir ki:

“Her kim, bu duâyı, Aşûre günü üç kerre okursa, ölümden de emîn kılınır.
Elbette o sene ölümü takdîr olunan kimseye bu duâyı bu vechile okumak nasîb
olmaz.”

9

---
HİCRET-İ NEBEVÎ (S.A.V.)’İN

---
YILBAŞI OLARAK KABÛLÛ

Muharrem, Hicrî senenin ilk ayıdır. Hicrî târih, Resûl-i Ekrem (s.a.v.)’in,
Mekke’den Medîne’ye hicretleriyle başlar.

Hz. Ömer (r.a.) zamanından mukaddem (önce) Arabistân’da bir târih-i mahsûs
(husûsî bir târih) yoktu. Bir def’a Ka‘b bin Lü’eyy’in vefâtı ve daha sonra
Fil hâdisesi, târihe mebde’ (başlangıç) olarak kabûl olunmuştu. Hicretin 21.
senesinde Hz. Ömer (r.a.)’e, üzerinde Şa’bân ayı yazılı bir sened
getirilmişti. Hz. Ömer (r.a.), “Bu senedi, geçen senenin Şa‘bân’ı mı yoksa
sene-i hâliye (bu senenin) Şa‘bân’ı mı olduğunu” sordu. Bu sırada, Hz. Ömer
(r.a.), Yemen vilâyeti mâl emîni Ya’lâ bin Ümeyye (r.a.)’den günü, ayı, yılı
yerli yerinde düzgün yazılar almağa başlamış; bu şekil, Hz. Ömer (r.a.)’in çok
hoşuna gitmişti. Bu da, Muharrem’in ilk günü ile, Hicrî târihin başlangıcına
vesîle olmuştur.

Bunun üzerine Meclis-i Şûrâ toplanarak Hz. Alî (k.v.)’in tavsiyesi üzerine
Hicret-i Muhammediyye (s.a.v.)’in târihe mebde’ (başlangıç) olması, ittifâk-ı
ârâ (re’y birliği) ile kabûl edildi.

İslâm târihinde en mühim bir hâdise olan Hicret-i Nebevî (s.a.v.)’de Hz. Ebû
Bekir (r.a.) âilesinin şerefli ve büyük hizmetleri vardır. Hicret-i Peygamberî
(s.a.v.), târihin seyrini değiştiren mühim bir hâdisedir. İslâm güneşinin
Medîne-i Münevvere ufuklarında bütün meş‘aleleriyle parlayarak, arzın her
tarafını aydınlatmağa başlaması bu hicretten sonra başlar.

Bu feyizli ve bereketli günün, her müslümân tarafından kutlanması ve müslümân
kardeşler arasında tebrîklerin teâtî edilmesi dînî bir borçtur. Bu hicretle
doğan İslâm devleti otuz yıl gibi çok kısa bir zamanda Endülüs’ten Çin’e
kadar, cihânın en kıymetli mıntıkasında insanları, dîn ve vicdan hürriyetine,
sulha sükûna kavuşturmuştur.

(Hz. Mahmûd Sâmî Ramazânoğlu (k.s.), Hz. Ömer (r.a.), 127.s.)

10

---
ALLÂH KORKUSU

Hasan-ı Basrî hazretleri, Allâh korkusu ile çok ağlardı. Bir def‘asında
dostlarından birinin cenâzesinde bulundu. Cenâze defnedilince kabir başında
ağlayıp, çok gözyaşı döktü. Sonra orada bulunanlara şöyle dedi; “Ey
müslümanlar! Kabir, dünyâ konaklarının sonu, âhiret menzilinin ilkidir. Madem
ki hepimiz ölüp kabre gireceğiz, o halde nasıl zevk, safâya dalıp,
gezebiliriz, îmân ehlinden olanlar kaygılı uyanır, kaygılı akşamlar. Bunlar
iki korku arasındadır. Biri geçmiş bir günah ki, Allahü Te‘âlâ tarafından
nasıl karşılanacağı belli değil. Biri kalan bir ömür ki, devamı müddetince
hangi tehlikelerle karşılaşılacağı belli değildir. Sonunda ölüme varacağını
bilen, kıyâmette kalkılacağına inanan, kalkınca Allahü Te‘âlânın huzûruna
çıkacağına kânî olan kişiye gereken şey, üzüntü ve endişe içinde olmaktır.”
Orada bulunanlar bu sözlerinden dolayı ağladılar. Bir seferde de; “Eğer
Kur’ân-ı Kerîm okuyorsanız, dünyâda hüznünüz çok olsun, çokça ağlayasınız.”
buyurdu.

Hasan-ı Basrî hazretlerinin talebeleri şeytanın vesvesesinden şikâyet ederek;
“Yâ Şeyh! Şeytandan gâyet incindik. Hep bizi yaramaz işlere teşvik ediyor.
“Elinize geçen dünyâyı sıkı tutun, size lâzım olacak.” diyor dediler. Hasan-ı
Basrî hazretleri gülümseyerek buyurdu ki:“Şimdi buradaydı. O da sizden şikâyet
etti. Dedi ki: “Şu Âdemoğullarına nasîhat eyle de benim hakkıma tamah
etmesinler. Kendi haklarına râzı olsunlar. Ne zaman ki Hakk Te‘âlâ beni
huzûrundan kovdu, dünyâyı ve Cehennemi bana mülk kıldı. Cenneti ve kanâati ise
onlara verdi. Şimdi bunlar kendi haklarını bıraktılar benim mülküme tamah
ediyorlar. Ben de onların îmânlarını almayınca dünyâyı kendilerine vermiyorum”
dedi.

“Eğer şeytanın vesvesesinden emîn olmak isterseniz, dünyâyı terk edin ve
endişesini gönüllerinizden çıkarın.”

(Evliyâlar Ansiklopedisi, 7.c., 3.s.)

11

---
KUR’AN OKUMANIN FAZÎLETİ

Resûl-i Ekrem (s.a.v.): “Demir paslandığı gibi şu kalbler de paslanır”
buyurdu.

Ashâb (r.a.e.): Cilâsı nedir yâ Resûlallâh (s.a.v.)? diye sorunca, Resûl-i
Ekrem (s.a.v.) şöyle buyurdular:

“Kur’ân okumak ve ölümü hatırlamaktır.”

İbn Mes‘ûd (r.a.): “Kur’ân okuyun, zîrâ her harfine Allâh (c.c.) on sevâb
verecektir. Ben “elif-lâm-mîm” bir harftir demiyorum, “elif”, “lâm”, “mîm” in
her biri ayrı ayrı birer harftir.”

Yine İbn Mes‘ûd (r.a.) buyurdular ki: “Kişinin kendi vaziyetini yoklamasına
lüzum yok. Eğer Kur’ân’ı seviyor ve oradaki hükümler hoşuna gidiyorsa, Allâh’ı
ve Resûlünü seviyor demektir. Eğer Kur’ân-ı Kerîm hoşuna gitmiyorsa, Allâh’ı
ve Peygamberi sevmiyor demektir.”

Amr ibnü’l As (r.a.): “Kur’ân-ı Kerîm’den her âyete, Cennette bir derece
verilir ve Kur’ân evinizde nûrdur. Yâni mü’min Kur’ân’dan ezberlediği her âyet
karşılığı Cennette bir derece alır.”

Ebû Hüreyre (r.a.): “Hangi evde Kur’ân-ı Kerîm okunursa, orada bolluk, bereket
çoğalır, şeytanlar uzaklaşır ve melekler oraya, hücûm eder. Hangi evde Kur’ân
okunmazsa, o evde darlık, sıkıntı, huzursuzluk baş gösterir rahmet melekleri
oradan uzaklaşır ve şeytanlar orayı istilâ eder.”

Ahmed bin Hanbel: “Allâhü Te‘âlâyı rüyâmda gördüm” ve: “Sana en çok ne ile
yaklaşılabilir?” diye sordum. Allâhü Te‘âlâ: “Kur’ân okumakla” buyurdu. Ben:
“Anlayarak mı, yoksa anlamayarak da olur mu?” diye sorunca Allâhü Te‘âlâ: “Hem
anlayarak hem anlamayarak” buyurdu.”

(Huccetü’l İslâm İmâm-ı Gazâlî (rh.a.), İhyâ u Ulûmi’d-din, 1.c., 775.s.)

12

---
SİLSİLE-İ ÂLİYENİN ONÜÇÜNCÜ POSTNİŞÎNİ MUHAMMED BABA SEMMASÎ (K.S.)

Evliyânın büyüklerinden ve silsile-i aliyye denilen İslâm âlimlerinin
onüçüncüsüdür. Türkistan’da Râmiten ile Buhâra arasında Semmas köyünde doğdu.
1354 (h.755) de orada vefât etti. Tasavvuf ilmini büyük âlim Alî Râmitenî’den
öğrendi. Onun derslerinde ve sohbetlerinde yetişip, tasavvufta yüksek dereceye
ulaştı. Hocası kendisinden sonra irşâd makamına Muhammed Baba Semmâsî (k.s.)’u
seçti. Talebelerine ona tâbi olmalarını emretti.

Hocasının vefâtından sonra Muhammed Baba Semmâsî (k.s.) çok talebe yetiştirdi
ve içlerinden bir kısmını tasavvufta yüksek makama kavuşturdu. Bu
talebelerinin başında, kendisinden sonra yerine geçen Seyyid Emir Külâl (k.s.)
gelmektedir. Bir talebesi de Şâh-ı Nakşibend Bahâeddîn Buhârî hazretleridir.
Bahâeddîn Nakşibend hazretleri Kasr-ı Hindüvan’da doğdu. Henüz o doğmadan
hocası Muhammed Baba Semmâsî (k.s.) onun doğduğu yerden geçerken; “Bu yerden
büyük bir zâtın kokusu geliyor. Pek yakında Kasr-ı Hindüvan Kasr-ı Ârifân
olur.” dedi. Bir gün yine oradan geçiyordu; “Şimdi o güzel koku daha çok
geliyor, Umarım ki o büyük insan dünyâya gelmiştir.” buyurdu. Böyle buyurduğu
zaman, Bahâeddîn Buhârî hazretleri doğalı üç gün olmuştu. Dedesi çocuğun
göğsünün üzerine hediye koyup, Muhammed Baba Semmâsî (k.s)’a getirince; “Bu
bizim oğlumuzdur. Biz bunu kabul eyledik.” buyurup talebelerine; “Kokusunu
aldığım işte bu çocuktur. Zamanının rehberi ve bir tanesi olacaktır.” dedi.
Sonra halîfesi Emir Külâl hazretlerine onun iyi yetiştirilmesini tenbîh etti.

Dört halîfesi vardı. Biri Hâce Sofi Suhari, ikincisi kendi oğlu Hâce Mahmûd
Semmâsî, üçüncüsü Mevlânâ Danişmend Alî, dördüncüsü de Seyyid Emir Külâl
hazretleriydi.

(Yeni Rehber Ansiklopedisi)

13

---
İ‘TİKÂDI DÜZELTMEK VE TAM TESLÎMİYET

Ey birâder! Vakit âhir zamandır. Dinde za‘f peydâ olmuştur. Sünnet metrûk
olmuştur. Bid‘atler şuyu‘ bulmuştur. Böyle bir zamanda Kitab ve Sünnet’in
muktezâsı (gereği) üzere evvelâ akâid’in düzeltilmesi lâzımdır.

Şu vech üzere ki: Evvelâ: Ulemâ-yı ehl-i Hakk o akâid’i Kitâb ve Sünnet’ten
fehm ve ahz (almış ve öğrenmiş) ve istinbât eylemişlerdir (gizli ma‘nâlar
çıkarmışlardır).

İkinci olarak: Helâl ve haram, farz ve vâcib’ten ahkâm-ı şer‘iyyeyi bilmek
lâzımdır.

Üçüncü olarak: Bu ilmin gereğince amel lâzımdır.

Dördüncü olarak: Tezkiye-i nefs (nefsin temizlenmesi) ve tasfiye-i kalb
(kalbin saflaştırılması) lâzımdır.

Birinci şart olan tashîh-i akâid (i‘tikatın düzeltilmesi) olmadıkça ahkâm-ı
şer‘iyye ile amel fayda vermez. Ve bu iki şart tahakkuk etmedikçe amel nâfi’
(faydalı) değildir. Ve bu üçü müyesser olmadıkça tezkiye ve tasfiyenin husûlü
de muhaldir.

Kendini hâlî eylemek cihetine gelince: Mülâkattan maksûd, ya ifâde, ya
istifâdedir. Bu tâifenin önüne hâlî olmuş (boş olarak) gelmek lâzımdır ki,
dolu avdet oluna..

Ve kendi iflâsını izhâr eylemek gerektir ki, onlar da şefkat edip râh-ı
ifâzayı kûşâde edeler. Boş gelip boş gitmek illet-i imtilâyı (hastalığı) ifâde
eder. İstiğnanın (ağır davranmanın) ise tuğyandan (günâhtan) gayrı kârı
yoktur.

Hazret-i Hâce Kuddise Sirruh buyurmuştur ki:

Evvel niyâz-ı haste, ba‘de-zân teveccüh-i hâtır-şîkeste.

Ya’ni, ibtidâ marîz (hasta) ve alîl (illetli) olan kimsenin niyâz ve rucûu
(hatadan vazgeçmesi) gerektir ki, sıhhatine teveccüh-i derûn fâidemend olup da
te’sîri husûle gele.. Hülâsa teveccüh’te niyâz şart oldu.

(Hz. Mahmûd Sâmî Ramazanoğlu (k.s.), Musâhabe 1, 92.s.)

14

---
BAŞKANIN SORUMLULUĞU

Ebû Vâil (r.a.), Şakik b. Seleme (r.a.) anlatıyor: Hz. Ömer (r.a.), Bişr b.
Âsım (r.a.)’i Hevâzin zekâtı toplamaya memur etti. Bişr (r.a.), vazîfesine
gitmekte biraz gecikmişti. Hz. Ömer (r.a.), onu Medine’de görünce:

- “Niçin geciktin? Artık dinlenip itaat edilmiyor muyuz?” dedi.

- “Dinleyip itaat edileceğinizden şübheniz olmasın. Ben, ResûIullâh (s.a.v.)’in şöyle buyurduğunu işittim: 

“Kim müslümanların bir işinin başına geçerse, o hesap günü cehennemin
üzerindeki köprüye getirilerek orada durdurulur. Şâyet üzerine aldığı vazîfeyi
dürüst yapmışsa, kurtulur. Eğer dürüst hareket etmemişse, köprünün üzerinde
durduğu kısmı delinir, yetmiş yıllık mesâfeden cehenneme düşer.”

Hz. Ömer (r.a.), kederli ve üzüntülü olarak Bişr (r.a.)’in yanından ayrıldı.
Yolda Ebû Zerr (r.a.)’le karşılaştı Ebû Zerr (r.a.):

- “Ben de, Resûlullâh (s.a.v.)’den şu mübârek sözleri işittim:“Müslümanlardan birisini bir memuriyete tayin eden, hesap günü, cehennemin üzerindeki köprüye getirilerek durdurulur. Eğer memuriyete tayin edilen dürüst bir kimse ise, o kurtulur. Dürüst bir kimse değilse, köprü delinir. Oradan zifiri bir karanlıkta yetmiş yıllık mesâfeden aşağı düşer.” Bu hadîslerin hangisi sana daha çok tesir etti? diye sordu.

- “Her ikisi de bana tesir etti. Buna göre, hilâfeti bu kadar yüklü meseleleriyle kim üzerine alır?” dedi. Ebû Zerr (r.a.):

- “Kim dürüst ve mütevâzi ise, Allâh (c.c.) bu işi onun üzerine yükler. Ancak biz senin iyiliğinden başka bir şey bilmiyoruz. Şâyet âdil olmayan birisini bir işe tayin etmişsen, onun vebâlinden kurtulamazsın.” dedi.       (M. Yusuf Kandehlevî, Hadislerle Müslümanlık, 2.c., 649.s.)

15

---
AŞÛRE GÜNÜ MEYDANA GELEN HÂDİSELER

Aşûre günü, Muharrem ayının onuncu günü olup o günde şu mühim hâdiseler husûle
gelmiştir:

1. Arşu’l-a‘lâ, kürsî, levhu’l-mahfûz, yedi kat semâ ve dünyânın yaratılması,

2. Hz. Âdem (a.s.)’a hayat verilmesi,

3. Hz. İdrîs (a.s.)’ın semâya kaldırılması,

4. Hz. Nûh (a.s.)’ın tufândan kurtarılması,

5. Hz. İbrâhîm (a.s.) ve Hz. İsmâîl (a.s.)’a cennetten koç indirilmesi,

6. Hz. İbrâhîm (a.s.)’ın Nemrût’un ateşinden selâmete erdirilmesi,

7. Hz. Eyyûb (a.s.)’ın belâlardan kurtarılması,

8. Hz. Mûsâ (a.s.)’ın Fir‘avn’un denizde boğulması ile ondan kurtarılması,

9. Hz. Yûnus (a.s.)’ın balığın karnından çıkarılması,

10. Mahşer Muharrem ayının 10. günü (Aşûre günü) kurulacaktır. İnşâa’llah.

••••••••

---
İLK AŞÛRE YEMEĞİ

Nûh aleyhisselâm berâberindekilerle gemiden Âşûre günü indi. O gün oruç tuttu
ve Allâh (c.c.)’e şükür olmak üzere maiyyetine oruç tutmalarını emretti.

 Azıkları artmıştı. Birisi bir avuç buğday, diğeri bir avuç nohut getirdi.
Yedi çeşit hubûbât ile Nûh aleyhisselâm onlara yemek pişirdi. İnsanlar bunu
Âşûre günleri için âdet edindiler ki yapanlar için ecr-i azîm vardır.
Fakîrleri ve miskinleri de doyurmak lâzımdır.

Zikrolunduğuna göre Allâhü Te‘âlâ, Aşûre gününde Zemzemi diğer sularla berâber
akıtır. O gün gusleden kimse bir sene boyunca hastalık görmez. Er-Ravzü’l
Fâik’de bu şekilde yazılıdır.

(Hz. Mahmûd Sâmî Ramazânoğlu (k.s.), Yûnus ve Hûd Sûreleri Tefsîri)

16

---
AŞÛRE GÜNÜ

Aşûre gününde, âile ferdlerine, yeme içme ve elbise bakımından, elini açık
tutmak mendûbdur.

Çünkü Beyhâkî ve Taberânî’nin Ebû Saîd el-Hudrî (r.a.)’den rivâyet ettikleri
Hadîs-i şerîfte:

Cenâb-ı Peygamber (s.a.v.) Efendimiz:

“Aşûre gününde âilesi için bolluk sağlayan kimseye, Allâhü Te‘âlâ da, bütün
senesinde bolluk sağlar.” diye buyurmuşlardır.

Sâdece Aşûre gününe mahsûs olmak üzere kına yakmanın, sürme çekmenin fazîletli
olduğuna dâir rivâyetler sahîh değildir; (belki) mekrûhtur.

Aşûre gününde Kerbelâ vak‘asını canlandırmak câiz değildir. Çünkü bu,
râfızîlerin şiârıdır (âdetidir). Bunu hatırlamak isteyen olursa, önce Sahâbe-i
kirâm (r.a.e.)’i hatırlar, sonra gâye olarak değil; Onlara ittibâ‘ ederek
(uyarak) Hz. Hasan (r.a.) ve Hz. Hüseyin (r.a.)’i hâtırına getirir (hatırlar)
ki bu şekilde davranmakta beis yoktur. (Aksine fazîlet vardır ki bu da,
ashâb-ı kirâm (r.a.)’e ittibâ‘ etmektir ve ehl-i sünnet şiârıdır.)

(M. Alâeddîn, el-Hediyyetü’l-Alâiyye Terc., 345. s.)

---
HADÎS-İ ŞERÎF

“Ramazân orucundan sonra tutulan oruçların en fazîletlisi Allâh’a izâfet ile
şereflendirilen Muharrem ayındaki oruçtur. Farz namâzlardan sonra kılınan en
fazîletli namâz da gece namâzıdır.” (Müslim)

“Farz namazı kıldığınız zaman her bir farz namazdan sonra on def‘a: Lâ-ilâhe
illa’llâhu vahdehû lâ-şerîkeleh, lehü’l-mülkü ve lehü’l-hamdü ve hüve
‘alâkülli şey’in kadîr deyiniz. Böyle diyene bir köle azâd etmiş gibi ecir
yazılır. (Buhârî)

17

---
AŞERE-İ MÜBEŞŞERE

(CENNETLE MÜJDELENEN ON SAHÂBE)

Enbiyâdan sonra Benî Âdem’den efdal olanlar şunlardır:

1. Ebû Bekir es-Sıddîk (r.a). Zîrâ Resûlullâh (s.a.v) şöyle buyurmuştur:
“Allâh’a yemin ederim ki, Enbiyadan sonra güneş, Ebû Bekir (r.a)’den efdal
olan biri üzerine doğmamış ve batmamıştır.”

2. Ömer bin el-Hattâb (r.a.)

3. Osman bin Affân (r.a.)

4. Alî bin Ebû Tâlib (r.a.)

5. Ebû Abdullâh Talhatü’l-Hayr (r.a.)

6. Zübeyr bin Avvâm (r.a.), (Peygamber (s.a.v) Efendimizin halasının oğlu).

7. Sa‘d bin Ebû Vakkas (r.a.)

8. Saîd bin Zeyd (r.a.)

9. Abdurrahman bin Avf (r.a.)

10. Ebû Ubeyde Âmir bin Cerrah (r.a.)

Yukarıda ismi geçen mübârek zatlar, Cennetle müjdelenen on sahâbedir.
Bunlardan sonra efdal olanlar ise şunlardır:

1. Önce Ehl-i Bedir

2. Sonra Ehl-i Uhud

3. Sonra Hudeybiye’de Rıdvan Beyatı Ehli.

4. Sonra diğer sahâbeler gelir. Allâh cümlesinden razı olsun.

Sahâbelerden hiçbirini kötülükle anmamız câiz değildir. Ancak onları hayırla
anarız. Abdullah b. Mağfel, Peygamber (s.a.v.) Efendimizden şöyle rivâyet
ediyor: “Allâh hakkı için Allâh’dan sakının, benden sonra Sahâbemi hedef
almayınız. Kim onları severse ben de onları severim. Kim onlara buğz ederse
ben de ona buğz ederim. Onlara eziyet eden bana eziyet etmiş olur. Bana eziyet
eden ise Allâh’a eziyet etmiş olur ve Allâh’a eziyet eden de hesâbını vermeye
yaklaşır.” (Tirmizî)

(Muhammed Alâeddin, el-Hediyyetü’l Alâiyye, 462-463.s.)

18

---
AŞÛRE GÜNÜ YAPILACAK OLANLAR

1. O gün, oruç tutulacak; fakat Muharrem’in sâdece 10’uncu günü oruç tutulmaz.
(9.-10.), (10.-11.) veyâ (9.-10.-11.) günleri tutulur.

2. Muharrem’in birinci ilâ onuncu günü de dâhil her gün okunan duâ, sabahleyin
üç def‘a okunacak.

3. İşrâkten (kuşluk) sonra (4) dört rek‘at namâz kılınacak. Her rek‘atte
Fâtiha-yı şerîfeden sonra elli bir (51) adet İhlâs-ı şerîf okunur.

4. Mekrûh olmayan bir vakitte 2 rek‘at namâz kılınacak. Her rek‘atte Fâtiha-yı
şerîfeden sonra on bir (11) İhlâs-ı şerîf okunur.

5. Bol bol istiğfâr edilecek.

6. 70 (yetmiş) def‘a “hasbünâ’llâhu ve ni‘me’l-vekîl ni‘me’l-mevlâ ve
ni‘me’n-nasîr, gufrâneke rabbenâ ve ileyke’l-masîr” denilecek.

7. 313 (üç yüz on üç) def‘a “lâ-ilâhe illâ ente sübhâneke innî küntü
mine’z-zâlimîn” denilecek.

8. Gusl abdesti alınacak.

9. On mü’mine selâm verilecek.

10. Hasta bir kimse ziyâret edilecek.

11. En az bir mü’mine iftâr ettirilecek ki bütün mü’minlere iftâr ettirilmiş
gibi olur.

12. O gün eve getirilen rızk artırılacak. Efdal olan 10 (on) çeşit olmasıdır.

13. Muharrem’in 10’unu, 11’ine bağlayan gece, 1 (bir) def‘a Zümer sûresi
okunacak.

---
HADÎS-İ ŞERÎF

Müslim’in rivâyet ettiği bir Hadîs-i şerîfte: “Aşûre orucu geçmiş bir senenin
günâhlarını affettirir.” buyurulmuştur.

İbn-i Mâce’nin rivâyet ettiği bir Hadîs-i şerîfte de: “Aşûre günü orucu ile
gelecek senenin hatâ ve kusurlarını örtmesini Allâh’tan dilerim.”
buyurulmuştur.

Beyhakî ve öbürleri çeşitli tarîklerden merfûan şu hadîsi naklederler:“Aşûre
günü âile efrâdını iyi doyuran ve onları her bakımdan memnûn edenlere Hakk
Te‘âlâ gelecek senenin refâh ve rızkını o nisbette genişletir.”

19

---
ÎMÂN VE İSLÂM

Îmân, Allâhü Te‘âlâdan geldiği bilinen her şeye kalben inanmak ve lisanla
ikrar ve tasdik etmekten ibarettir.

Îmânın varlığına ikrarla hükmedilir. Şöyle ki: Kişinin îmânlı olduğuna
hükmedebilmek için şöyle demeli:

“Şahâdet ettim ki Allâh’tan başka ilâh yoktur ve yine şahâdet ettim ki
Muhammed (s.a.v.) Allâh’ın kulu ve elçisidir. O Resûl (s.a.v.) ki, insanların
ve cinlerin topyekununa Peygamber olarak gönderilmiştir.”

Bir mü’min için bu kadarını söylemek ve i‘tikad etmek, ebediyyen cehennemde
kalmaktan kurtulmak için yeterlidir. Îmânın şartları şunlardır:

1. Allâh’a inanmak

2. Meleklere inanmak

3. Kitaplara inanmak

4. Peygamberlere inanmak

5. Ahiret gününe inanmak

6. Kadere inanmak. Bunun hayrı da şerri de Allâh’tandır.

İslâmın şartları diye bilinen aşağıdaki husûsları yerine getirmekle kişi
Müslüman sayılır:

1. Kelime-i şahâdet: “Eşhedü en lâ ilâhe illallâh ve eşhedü enne Muhammeden
‘abduhu ve resûluhu.”

2. Beş vakit namaz kılmak

3. Düşerse zekatı vermek

4. Ramazan orucunu tutmak

5. Gücü yeterse Beytullah’ı hac etmek

Her müslümanın şu duâyı sabah ve akşam okuması uygundur. Çünkü küfürden
korunmaya sebeb olur.

Bu duâ Efendimiz (s.a.v.)’in duâsıdır: “Allâhümme innî e‘ûzü bike min en
üşrike bike şey’en ve ene a‘lemü ve esteğfiruke limâ lâ a‘lemü inneke ente
allâmü’l-ğuyûb.”

(Ey Allâhım! Bildiğim halde sana şirk koşmaktan sana sığınırım. Bilmediğim
şeyler için de senden günahlarımın bağışlanmasını dilerim ve gaybı en iyi
bilen sensin.)

(Muhammed Alâeddin, el-Hediyyetü’l Alâiyye, 467-470.s.)

20

---
EYYÂM-I BIYZ VE FAZÎLETLERİ

Hazret-i Alî (k.v.)’den: “Bir öğle vakti Resûlullâh (s.a.v.)’i evinde ziyâret
ettim ve kendilerine selâm verdim. Selâmıma mukâbele ettikten sonra buyurdular
ki: “Yâ Alî! Cibrîl’in sana selâmı var.” Ben de:“Aleyke ve aleyhis-selâm, Yâ
Resûlallâh (s.a.v)!” dedim. Bunun üzerine Resûlullâh (s.a.v.) “Bana yaklaş”
dedi. Ben de yaklaştım. Buyurdular ki: “İşte Cibrîl, senin için diyor ki her
aydan üç gün oruç tutsun. Birinci gün için on bin sene, ikinci gün için otuz
bin sene, üçüncü gün için de yüz bin sene oruç tutmuşcasına sevâb
yazılacaktır.” Ben:“Yâ Resûlallâh (s.a.v.), bu üç gün orucu tutarsam bunun
sevâbı yalnız bana mı mahsûs? Bütün insanlar bu orucu tutarlarsa onlara bu
sevâblar verilmeyecek mi?” dedim. Resûlullâh (s.a.v.): “Yâ Alî! Allâhü Te‘âlâ
bu sevâbları sana ve senin gibi bu oruçları tutanlara verecektir.” buyurdular.
Ben “Yâ Resûlallâh (s.a.v.)! Bu oruçlar ne zaman, hangi günlerde
tutulacaktır?” dedim. Buyurdular ki: “Bu günler arabî ayların on üç, on dört
ve on beşinci günleridir. Bu üç güne “eyyâm-ı bıyz” derler.”

Eyyâm-ı bıyz denmesinin sebebi: Hadîs-i şerîfi Hz. Alî (k.v.)’den rivâyet eden
Anter (r.a.): “Alî (k.v.)’den sordum: “Eyyâm-ı bıyz” ne demektir? Alî (k.v.)
şöyle cevâb verdiler: “Hazret-i Âdem aleyhisselâm yeryüzüne indiğinde güneşin
harâretinden teni siyahlanmıştı. Cibrîl (a.s.): “Ey Âdem, teninin beyaz
olmasını arzu eder misin?” dedi. Âdem (a.s.) “Evet!” dedi. Cibrîl (a.s.):
“Öyle ise ayın on üç, on dört ve on beşinci günleri oruç tut” dedi. Âdem
(a.s.) on üçüncü günü oruç tuttu; teninin üçte biri beyazlandı. On dördüncü
günü oruç tuttu; teninin üçte biri daha beyazlandı. On beşinci günü de oruç
tutunca bütün vücûdu bembeyaz oldu. İşte “eyyâm-ı bıyz” denmesinin sebebi
budur.”

(Seyyid Abdü’l-kâdir-i Geylânî (k.s.), Üç Aylar ve Fazîletleri, 82.s.)

21

---
KUR‘ÂN’IN YANLIŞ TELAKKÎSİ VE BİD‘ATLER

Ömer (r.a.) şöyle dedi: Resûlullâh (s.a.v.) buyurdu ki:

“Ümmetim için en korktuğum şey benden sonra bir adamın kalkıp da Kur’ân’ı
te’vîl ederek, Kur’ân’da anlaşılması gereken ma‘nâyı değiştirip Kur’ân’ın
kastetmediği ma‘nâyı Kur’ân’a yüklemeye kalkmasıdır.”

Resûlullâh (s.a.v.) şöyle buyurdu:

“Bir kişi, dinde olmayan birşeyi dindenmiş gibi göstererek her bid‘at
çıkardığında, onunla şüphesiz bir sünneti kaldırmış olur.”

İbn Abbas (r.a.) dedi ki: “İnsan, bir bid‘atı çıkarıp bununla bir sünneti
öldürür. Böylece devam ettiğinde, bid‘atler hayat bulup, sünnetler ölecektir.”

Mu‘az (r.a.) dedi ki; Resûlullâh (s.a.v.) buyurdu:

“Kim bir bid‘at sâhibine, onu yüceltmek için giderse muhakkak ki İslamın
yıkılışına yardım etmiş olur.”

Resûlullâh (s.a.v.) buyurdular ki:

“Ümmetim 73 fırkaya ayrılacaktır. Bir fırka hariç bütün fırkalar
cehennemdedir.” Ashâb (r.a.e.) dediler ki: “O fırka kimlerdir?” Resûlullâh
(s.a.v.) buyurdular ki:

“Benim ve Ashâbımın yolunda olanlardır.”

Resûlullâh (s.a.v.) yine buyurdular ki:

“Bid‘atlerin ortaya çıkıp yayılması korkunç bir durum, çok ağır bir yük ve
kesilmeyecek bir şerdir.”

Ömer (r.a.) dedi ki:

“İnsanlardan, sizinle Kur’ân’ın müteşâbih âyetleriyle tartışacak kimseler
gelecektir. Onlara sünnetle engel olun, onları sünnetle kıskıvrak yakalayın.
Şüphesiz, Kur’ân’ı en iyi bilenler, sünneti bilenlerdir.”

(İmâm-ı Suyutî, Akîdede Sünnetin Yeri, 93.s.)

22

---
MÜ’MİNLERİN KALBİ ARŞU’R-RAHMÂNDIR

Aleyhi’s-salâtü ve’s-selâm Efendimiz Hazretleri buyurmuşlar ki:

- Dünyâda cenâzenin yürüdüğünü görmek isterseniz, Ebû Bekri’s-Sıddîk Hazretlerine bakınız. Mâ-sivâ’dan tamamen geçerek meyyit gibi olmuştur. Ölmeden evvel ölünüz! sırrı da budur.

Kur’an-ı Kerim’de zikri geçen mü’minden maksad mü’min-i kâmildir, evliyaullâh
hazerâtıdır.

Mü’minlerin kalbi, Arşu’r-Rahmân’dır. Cenâb-ı Hakk Ben yere ve göğe sığmam,
mü’minin kalbine sığarım, buyurmuştur ki, Cenâb-ı Hakk’ın buyurduğu mü’min
kalbi Arşu’r-Rahmân olan evliyâullâh kalbidir. Arşu’r-Rahmân da bütün semâvâtı
içine alır.

Zâhiren görünen a‘zâların her biri bir vazîfe ile muvazzaftır. Göz, görmek;
kulak işitmek, ayak yürümek içindir. Bütün a‘zâların bir vazîfesi vardır.
Kalbin vazîfesi de muhabbettir. Muhabbet ise Cenâb-ı Allâh’a mahsustur. İnsan
el, ayak ve göz ile vezâif-i lâzimesini îfâ ettiği gibi kalb de vazîfesini
icrâ eder. Kalbin Cenâb-ı Hakk’a muhabbet etmesi, sâir ticâret ve
meşguliyetlere mâni teşkil etmez. Arşu’r-Rahmân olan evliyâullâh’ın kalbinde
muhabbetullâhtan başka muhabbet yer almaz.

Zikir, ma‘nevî gıda olup, yemek yemek gibidir. Bir sâlik (dersli kişi)
zarfının vüs‘atı nisbetinde (kapasitesi ölçüsünde) zikretmelidir. Fazla
zikreder, kalbinde fazla ateş olursa mahzurdan sâlim olamaz. Her ne kadar çok
lezzetini duyar ve bir takım zuhûrâtı olur ise de bunlara iltifat etmemelidir.
Füyûzâtın mihengi yalnız şerîattır. Şerîatı sevenler ve icrâ edenler,
tarîkatten feyz almışlar, demektir. Değilse, hayır.

Hazret-i Allâh muînimiz olsun, âmin.

(Hz. Mahmûd Sâmî Ramazanoğlu (k.s.), Musâhabe, 6.c., 141.s.)

23

---
DÜNYÂ KIYMETSİZDİR

Resûlullâh (s.a.v.) ölmüş bir koyunun yanından geçiyordu. Buyurdular ki: “Bu
murdarın ne kadar aşağı olduğunu, kimsenin buna bakmadığını görüyorsunuz.
Muhammed (s.a.v.)’in nefsi yed-i kudretinde olan Allâhü Te‘âlâya yemin ederim
ki, dünyâ Allâhü Te‘âlânın indinde bundan daha aşağıdır. Eğer Allâhü Te‘âlânın
indinde dünyanın bir sivrisineğin kanadı kadar kıymeti olsaydı, hiçbir kâfire
bir yudum su vermezdi.”

“Dünyâ sevgisi bütün günâhların başıdır.”

“Dünyâ ve içindekiler mel‘undur. Ancak Allâhü Te‘âlâ için olan böyle değildir.
Dünyâyı seven, âhiretini ziyân eder, âhireti seven, dünyâyı ziyân eder. O
hâlde devamlı olanı, devamsız olana tercih ediniz.”

Zeyd b. Erkam (r.a.) der ki: Ebû Bekir es-Sıddîk (r.a.) ile idim. Ona bal
şerbeti getirdiler. Ağzına yaklaştırınca, içmeyip yere koydu ve ağladı. O
kadar ağladı ki, hepimiz ağladık. Sustuğu zaman, kimsede sorma cesâreti
kalmamıştı. Gözlerini silince, “Ey Allâhü Te‘âlânın Resûlünün halîfesi ne
oldu?” dediler. Buyurdular ki: “Bir gün Resûlullâh ile oturuyorduk. Eliyle bir
şeyi kendinden uzaklaştırdığını gördüm. Fakat birşey görmedim. Yâ Resûlallâh
(s.a.v.), o nedir? dedim. “Dünyâdır, kendini bana takdim ediyor. Geri geldi ve
sen benden kaçıyorsun amma, senden sonra gelenler, benden kaçmazlar” dedi.
Dünyânın beni bulduğundan korktum. O şerbeti içmedim ve ağladım.”

Resûlullâh (s.a.v.) buyurdular ki:

“Sabahleyin kalkıp, arzusunun çoğu dünya olan kimse, Allâhü Te‘âlânın
sevdiklerinden değildir. Onun kalbinde dört huy bulunur: Bitmeyen üzüntü,
tükenmeyen meşgûliyet, zenginlik haddine ulaşmayan fakirlik, sonu gelmeyen bir
ümit.”

(Huccetü’l-İslâm İmâm-ı Gazâlî (rh.a.), Kimyâ-i Saâdet, 474.s.)

24

---
AKILLI KİMSE DÜNYÂYA SIRTINI DÖNER

Dâvud-i Tâî (r.a.) buyurdu: “Tevbe ve ibâdeti tehir eden kimse bir şey
yapmıyor demektir. Nerede kaldı ki, başkasına faydası olsun.”

Hasan-ı Basrî (r.a.) buyurur: “Dünyâdan giden hiç kimse yoktur ki, ölüm
zamanında üç haslet boğazını tutmasın: Topladı doymadı, umduğuna kavuşmadı,
âhiret azığını gerektiği gibi hazırlamadı.”

Muhammed ibn Münkedir (r.a.) buyurur: “Eğer bir kimse bütün ömründe gündüzleri
oruç tutsa, geceleri namaz kılsa, hac ve cihad farzlarını yerine getirse,
haramlardan kaçınsa, fakat dünyâyı büyük tutsa, kıyâmette onun için, “Bu
Allâhü Teâlânın hakir tuttuğunu büyük tutmuştur” deseler, onun hâli nasıl
olur? Ve bizden öyle olmayan kim vardır? Halbuki bizim ayrıca günâhımız çok ve
farzlarımız kusurludur.”

İbrâhim b. Ethem (r.a.) bir kimseye, “Uykuda iken rüyada gümüşü mü daha çok
seversin, uyanıklıktaki altını mı?” buyurdu. “Uyanıklıkta olan altını” dedi.
“Yalan söylüyorsun. Zîrâ dünyâ uykudur, âhiret ise uyanıklıktır. Sen ise
dünyâda olanı daha çok seviyorsun” buyurdu.

Alî b. Ebû Tâlib (r.a.) buyuruyor ki: “Dünya altı şeydir:Yemek, içmek,
koklamak, giymek, binecek ve evlenmek istemek. Yemeklerin en tatlısı baldır.
Bal ise arının ağzındandır. En iyi içilecek şey sudur. Herkes bunda eşittir.
En kıymetli giyecek ipektir. O da bir böceğin artığıdır. Kokuların en güzeli
misktir. Bir ceylânın kanıdır. Binilecek en iyi şey attır. Bütün yiğitler onun
sırtında can verir. Şehvetlerin en büyüğü cimâ’dır. O ise idrar kabı içinde
idrar kabıdır. Kadın kendini en güzel şeylerle süsler, sen ise ondan en çirkin
şeyi istersin!”

Ömer b. Abdülaziz (r.a.) şöyle buyuruyor:

“Ey insanlar! Sizi bir iş için yarattılar. O’na inanmıyorsanız kâfirsiniz.
İnanıyor ve kolay tutuyorsanız, ehemmiyet vermiyorsanız ahmaksınız. Sizi ebedi
olmak için yarattılar. Fakat bir evden başka eve göçersiniz.”

(Huccetü’l İslâm İmâm-ı Gazâlî (rh.a.), Kimyâ-i Saâdet, 479.s.)

25

---
YEMEK DUÂSI

El-hamdü li’llâh el-hamdü li’llâh ellezî et‘amenâ ve sekânâ ve ce‘alenâ
mine’l-müslimîne.

Allâhümma’ğfir ve’rhâm va’hfez sâhibe’t-ta‘âmi ve’l-âkilîn ve li-men sa‘â fîhi
ve li-cemî‘i’l-mü’minîne ve’l-mü’minât, ve’l-müslimîne ve’l-müslimât el-ahyâu
minhüm ve’l-emvât bi-rahmetike yâ erhame’r-rahimîne.

Allâhümme nevvîr kulûbenâ bi-envâri muhabbetike ve zikrike yâ zê’l-celâli
ve’l-ikrâmi.

Allâhümme ahyinâ hayaten tayyibeten bi’s-sıhhati ve’s-selâmeti ve’l-‘afve
ve’l-‘âfiyete fî’d-dîni ve’d-dünyâ ve’l-âhireti. İnneke ‘alâ külli şey’in
kâdîrin.

Allâhümme innâ nes’elüke tamâmen ni‘meti ve devâme’l-‘âfiyeti ve’rzüknâ
hüsne’l-hâtimeti. Allâhümme zid ve lâ-tenkus bi-hurmeti’n-nebîyyî sallâ’llâhu
‘aleyhi ve sellem ve bi-hurmeti sirri sûreti’l-fâtiha.

---
ABDEST DUÂSI

Abdest aldıktan sonra şu duâyı okumak müstehabbdır.

Sübhâna’llâh, ve’l-hamdü li’llâh, e’stağfiru’llâh, ve eşhedü en lâ-ilâhe
illâ’llâhu vahdehu lâ-şerîke lehu ve eşhedü enne Muhammeden ‘abduhu ve
resûlühu. Ya‘nî: Sübhânsın Allâhım, hamd sanadır. Senden başka ilâh olmadığına
şahâdet ederim. Sana istiğfâr eder, Sana tevbe ederim. Muhammed (s.a.v.)’in
senin kulun ve Resûlün olduğuna şahâdet ederim.” Bu duânın çok fazîletli
olduğu rivâyet edilmiştir.

İbn-i Mes‘ûd (r.a.), Resûlullâh (s.a.v.) Efendimizin şöyle buyurduklarını
rivâyet etti: Eşhedü en lâ-ilâhe illâ’llâhu vahdehu lâ-şerîke lehu ve eşhedü
enne Muhammeden ‘abduhu ve resûlühu. Ya‘nî: “Abdest alan biriniz şöyle desin:
Şahâdet ederim ki Allâh’tan başka ilâh yoktur ve Muhammed (s.a.v.) Allâh’ın
kulu ve Resûlüdür. Ve bundan sonra salavât okusun. Böyle yapan kimseye rahmet
kapıları açılır.”

Abdest alan kimsenin, kendisini tamâmen abdeste vermesi ve hiçbir söz
konuşmaması gerekir; zîrâ abdestle Rabbini ziyâreti murâd etmektedir.

(Ebu Leys Semerkandî, Tenbîhü’l-Ğâfilîn Bustânu’l-‘Ârifîn, 838.s.)

26

---
KABRE GİREN İYİ KİMSE OLSA BİLE

---
KABRİN (ÖLÜYÜ) SIKMASI

Peygamber (s.a.v.) Efendimiz, Sa‘d b. Mu‘az (r.a.) hakkında şöyle buyurmuştur:

“İşte (vefâtı sırasında) Allâh’ın Arşı onun için (sevincinden) sarsıldığı kişi
budur. Ona gök kapıları açıldı ve onun cenâzesinde yetmiş bin melek hazır
bulundular. Vallâhi Sa‘d’ı kabir bir kez sıktı da sonra onu serbest bıraktı.”
(İmâm Neseî, Hazreti Âişe (r.a.)’dan)

Hz. Âişe (r.anhâ)’dan rivâyet edilen başka bir hadîs-i şerîfte Resûl-i Ekrem
(s.a.v.) Efendimiz şöyle buyurdular:

“Muhakkak kabrin sıkması vardır. Eğer kabir sıkmasından herhangi biri
kurtulsaydı elbette Sa‘d bin Mu‘az kurtulurdu” (Neseî ile Beyhakî İbn-i Ömer
(r.a.)’dan)

Hâfız Ebû Nuaym şöyle rivâyet etmiştir:

Resûl-i Ekrem (s.a.v.) Efendimiz Esed kızı (Hz. Alî (k.v.)’in annesi) Fâtıma
(r.a.)’nın cenâzesini teşyi ederken Allâh’ın Resûlü (s.a.v.) tabutu bazen
taşır. Bazen arkaya kalır, bazen de öne geçerdi. Sonra (s.a.v.) Efendimiz,
Fâtıma (r.a.)’nın kabrine inerek (mübârek) gömleğini çıkardı ve onun lâhdine
yatıp uzandıktan sonra çıktı. Oradakiler Allâh’ın Resûlü (s.a.v.)’den,
gömleğini çıkarıp Fâtıma binti Esed (r.a.)’nın kabrinin içine yatmasından
sordular. Resûl-i Ekrem (s.a.v.) Efendimiz cevâben:

- “Ben, inşallâh Fâtıma’ya ebedî olarak (cehennem) ateşinin dokunmamasını ve kabrinin ona karşı geniş olmasını istedim ve Esed kızı Fâtıma’dan başka hiçbir kimse kabir sıkmasından mu‘af tutulmadı” buyurdular. Bunun üzerine oradakilerden biri tarafından:

- Yâ Resûlallâh, oğlun Kasım da mı kurtulmadı? diye sorulunca Allâh’ın Resûlü (s.a.v.):

- “Onlardan daha küçük (olarak ölen oğlum) İbrahim de kurtulamadı” buyurmuştur.

(İmâm Şa‘rânî (rh.a.), Ölüm-Kıyâmet-Âhiret ve Âhirzaman Alâmetleri, 101.s.)

27

---
İMÂM-I A‘ZAM (R.A.)’İN İÇTİHÂD USÛLÜ

Büyük muhaddislerden İmâm-ı A‘meş hazretlerine bir takım mes’eleler
sorulduğunda, o sırada yanında bulunan İmâm-ı A‘zam (r.a.)’e hitâben: “Şu
mes’elelerin cevâbını veriniz” dedi. İmâm-ı A‘zam (r.a.) de güzel bir şekilde
problemi halledince A‘meş (r.a.)’in: “Bu cevapları siz nereden
çıkarıyorsunuz?” diye şaşkınlığını ifade etmesi üzerine: “Sizden dinlediğim
hadislerden” deyip zikredilen hadisleri senedleriyle beraber okumaya başladı.
Bir çoğunu açıkladıktan sonra A‘meş (r.a.) dedi ki: “Okuduklarınız kâfîdir.
Benim bir ayda öğrendiğim bunca hadîsi bir anda bana okuyorsunuz. Bu
hadislerin gereğine tam anlamıyla uyduğunuzu zannetmezdim. Ben bilirim ki;
büyük fakihler hazik tabiplere benzerler, bizler de (muhaddisler) eczacı ve
attarlara benzeriz. Ey Ebû Hanife! Sense her iki kesimin de özelliğini bir
arada toplamışsın.”

İmâm-ı A‘zam (r.a.)’in ictihâdındaki usûlü; önce Kur‘an’a başvurur, bulamadığı
zaman sünnete başvururdu. Ebû Hanîfe (r.a.)’in ictihad şûrasında birçok hadis
hâfızı bulunurdu. Hadîslerin sahihliğini kabul konusunda çok titizdi. Sünette
de bulamazsa, bilginlerin icmâını kabul ederdi. İcma bulunmazsa sahâbelerin
söz ve uygulamalarına bakardı. Sahâbelerin ittifak ettikleri görüşü
tartışmasız kabul eder, ihtilâfa düşmeleri halinde birini tercih ederdi.
Sahâbeden sonra gelen neslin (tabiîn) görüş ve fetvâlarına uymayı zorunlu
görmez ve şöyle derdi: “Hasan-ı Basrî, İbrahim en-Nehâî, Said bin el-
Mûseyyeb’e gelince biz de onlar gibi içtihad ederiz.”

İmâm-ı Mâlik (r.a.)’e İmâm-ı A‘zam Ebû Hanîfe (r.a.)’i sordular: “Sübhanallah!
---
O’nun gibisini görmedim. Eğer, şu sütun altındır dese, bu sözünün doğruluğunu
kıyasî delillerle ısbat eder.” diye cevap vermiştir. İmâm-ı Gazâli (r.a.):
“İmâm-ı A‘zam Ebû Hanîfe (r.a.)’e gelince gerçekten O, dâhî, âbid, zâhid,
ârif-i billâh, Allâh’tan korkan ilim ile Allâh’ın rızâsını dileyen bir zât
idi.”

(Eşref Alî et-Tehânevî,

Zafer Ahmed el-Osman et-Tehanevî, Hadislerle Hanefi Fıkhı, 1.c., 7.s.)

28

---
ORGAN NAKLİ

İmâm-ı Nevevî hazretlerinin “Fetvâlar” kitabında şöyle yazılıdır: İnsanoğlu
bütünüyle şerefli ve muhteremdir. İşte bundan dolayı, onun saçından veya diğer
parçalarından istifade etmek haramdır.

Bilelim ki, aslî unsurumuz olan rûhumuza giydirilmiş olan bedenimiz üzerinde
gerçek tasarruf sahibi ancak yüce Yaradandır.

İmâm-ı A‘zam Ebû Hanîfe hazretlerinden şöyle bir fetvâ nakledilmiştir:

İkinci Abbâsî halîfesi Cafer-i Mansur, isyan eden Musullular üzerine gidip
katliam yapmak için bir âlimler şûrasının fetvâsını, siyâsî gaye ile almaya
kalkmıştır. Hemen bütün âlimler kendisine doğru ve haklı bulucu fetvâ verecek
olmuştur. Cafer-i Mansur, o mecliste bulunan ve o zamana kadar susan İmâm-ı
---
A‘zam (r.a.)’e yönelerek; “Sen ne diyorsun yâ İmâm”? diye sorması üzerine
İmâm-ı A‘zam hazretleri; Bu âlimlerin fetvâları yanlıştır. Her ne kadar
Musulluların bir müddet evvel;

Bir daha sana itiraz edersek, çoluk çocuk hepimizin kanı sana helâldir, diye
söz vermiş olsalar bile, senin onları katliam yapma hakkın olamaz.

Çünkü, bir kimsenin kendi hayatı üzerinde gerçek ma‘nâda tasarruf hakkı
yoktur. Hayatın gerçek sâhibi Yüce Allâh’tır. Herhangi bir insanın bir
başkasına; kanım sana helâl olsun, demek hakkı olamaz. Yoksa Kur’ân’ı Kerîm’in
yasakladığı intihar meşru olurdu, demesi üzerine diğer âlimlere bakan Cafer-i
Mansur, hemen hepsinin başlarını önlerine eğerek sustuklarını görünce oldukça
bozulmuş ve tabii katliam seferinden vazgeçmiştir.

Ebû Hanîfe (r.a.)’in hayatını konu edinen eserler uzun uzadıya konuyu
anlatmaktadır. (Bezzazî, 2.c., 22.s.)

29

---
ÎMÂNIN SAHİH VE KABÛLE ŞAYAN OLMASI ÎÇİN ÜÇ ŞARTIN BULUNMASI LÂZIM

a) Îmân, yeis hâlinde olmamalı, meselâ: Müslüman olmayan bir adam, son
nefesinde azâbını görür ve ondan sonra îmân etmeye kalkarsa, onun îmânı makbûl
değildir.

b) Mü’min inkâr ve tekzîbe alâmet olan şeylerden birini yapmamalıdır. Meselâ:
Allâhü Te‘âlâyı ve bütün Peygamberleri tasdîk edip de, Hazret-i Muhammed
(s.a.v.)'in Peygamberliğine inanmayan, yâhud farz olduğu kesin olarak belli
olan bir hükmü (namazın farz olduğu gibi) kendi ihtiyâriyle inkâr eden bir
kimseye mü'min nazarıyla bakılamaz.

c) Dînî hükümlerin hepsinin güzel olduğunu kabul edip hiçbirinin îfâsında inat
ve kibirlilik yapmamalıdır. Meselâ: Bir adam namaz ve oruç gibi ibâdetlerden
birini güzel görmez ve beğenmezse, yâhud sırf Allah'ın emirlerini yapmamak
kasdiyle dînî bir vazîfeyi yapmaz veyâhud Allah'ın yasak ettiğini bildiği
halde, inadına harâm olan bir şeye irtikâb ederse (yaparsa), o adam îmânını
kaybeder, mü'min sayılmaz.

Bir insan için, sarsılmaz bir îmân kadar kıymetli bir şey yoktur. İnsanı
dünyâda da âhirette de saâdete kavuşturacak olan ancak böyle bir îmândır.
Fakat îmânın insanı âhiret saâdetine ulaştırabilmesi için ömrünün son
dakîkasına kadar onu kaçırmamak şarttır. Bunun içindir ki, insan, nasıl
tertemiz bir Müslüman olarak doğarsa, hayâtının sonuna kadar da öylece
Müslüman yaşamaya ve Müslüman olarak ölmeye çalışmalıdır. Dînine, îmânına
zarar verecek sözlerde ve işlerde bulunmamalıdır. Haramı haram, helâli helâl
olarak bilmeli böylece inanmalıdır. Kur'ân-ı kerîme saygı ve ta'zim
göstermeli, bâzı câhillerin yaptıkları gibi dîne, îmâna sövmemelidir.
Beşeriyet iktizâsı, ağzından kötü bir lâkırdı çıkarsa hemen pişman olarak
tevbe ve istiğfar etmeli, Allah (c.c.)'den af dilemelidir.

(Ahmed Hamdi Akseki, İslâm Dîni, 59-60.s.)

30

---
KAZÂ-YI HÂCET ÂDÂBI

İbn Ömer (r.a.)’nın nakline göre Hz. Peygamber (s.a.v.) şöyle duâ ederdi:

Helâya girerken (girmeden);

“Allâhümme innî e‘ûzü bike mine’l-hubsi ve‘l-habâisi” “Allahım, her türlü
pislikten ve vesvese kaynağı olan kovulmuş şeytandan sana sığınırım.”

Helâdan çıktığında ise;

“Ğufrâneke, elhamdü lillâhillezî ezhebe ‘annîl ezâ ve ‘âfânî” “Nimetiyle bizi
besleyen, damağımıza tat katan, aldığımız besinlerin faydasını vücudumuzda
bırakıp sıkıntısından kurtaran Allah’a hamdolsun.”

Hz. Peygamber (s.a.v.)’in helâdan çıkarken Allah (c.c.)’e hamd etmesi, büyük
abdest bozmanın önemli bir nimet olduğuna işaret etmektedir. Nitekim büyük
abdeste çıkamamak insanın ölüm sebeplerinden biridir. Sağlıklı olmanın bir
koşulu da düzenli olarak tuvalete çıkabilmektir. Bu sebeple açlığını
giderecek, sağlığını koruyup gücünü artıracak helâl yiyecekleri yiyen sonra da
vücûd için faydasız olan kısımları sıkıntısız bir şekilde dışarı atabilen
kimsenin Yüce Allah’a çokça hamd etmesi ve kendisinin aczini i‘tiraf etmesi
gerekmektedir. Yiyebilen ve günde bir veya iki defa büyük abdestini bozabilen
kimsenin kendisini beğenip özellikleriyle kibirlenerek Yaratıcı’nın kendisine
verdiği nimetleri ve Allah (c.c.)’ün azamet ve yüceliğini unutmaması gerekir.
Başlangıcı bir nutfe sonu bir cîfe olan insan kendisini beğenerek nasıl
kibirlenebilir? Ey Allahım! Nimetlerine şükretmekte bize yardım et. Gazabına
uğramaktan bizi koru.

(Eşref Alî Et-Tehanevî-Zafer Ahmed El-Osman Et-Tehanevî,

Hadislerle Hanefi Fıkhı, 1.c., 507-509.s.)

Kazâ-yı hâcette bulunurken, kapalı yerlerde olunsa bile, Kıble’ye doğru
yönelmek veyâ ters dönmek mekruhtur. Hatta işin ortasında aklına gelirse,
imkânı varsa döner. İmkânı yoksa olduğu gibi kalır. Kezâ kadının, kazâ-yı
hâcet için çocuğu kıbleye doğru tutması da mekruhtur.

(Muhammed Alâeddîn, İlmihal, 19.s.)

31

---
ŞUBAT 2008

---
ESMÂÜ’L HÜSNÂ, ER-RAHMÂN (C.C.)

Rahmân: Yarattığı bütün canlılara ni‘met veren.

Ezelde bütün yaratılmışlar hakkında hayır ve rahmet irâde buyuran, sevdiğini
sevmediğini ayırdetmeyerek tekmîl mahlûkâtını sayısız ni‘metlere müstağrak
kılan.

Cenâb-ı Hakk buyuruyor ki:

“Senden önce gönderdiğimiz elçilerimize (ümmetlerine) sor! Rahmân’dan başka
tapılacak tanrılar emretmiş miyiz?”

Rızıkları, ihtiyaçları ve her türlü iyilikleri ihsân husûsunda rahmetini
mahlûkâtından hiç esirgemeyen anlamında olan Rahmân, Rahîm isminden daha geniş
kapsamlı bir ma‘nâ ifâde eder.

Rahmân, Yüce Allâh’ın hem ismi hem de sıfatıdır. Bu isim, Allâh lafzına bağlı
olarak zikredildiğinde sıfat anlamındadır. Ancak Kur’ân’da bu şekilde değil,
özel isim olarak kullanılmıştır. Bu isim sadece Allâhü Te‘âlâya has özel
isimlerden olduğu için daha çok bir isme bağlı olarak değil;yalnız
zikredilmesi hoş karşılanmıştır. Rahmân’ın bu şekilde kullanılması O’nun
Rahmân sıfatına ters gelmez. Çünkü Allâh ismi de ulûhiyyet sıfatına delâlet
ettiği halde hiç bir zaman başkasına âit bir sıfat olarak zikredilmemiştir.

Kur’ân’ın ilk âyeti olan Besmele’deki Rahmân ve Rahîm sıfatları arasındaki
fark, Allâhü Te‘âlâ, dünyânın Rahmân’ı ve âhiretin Rahîmi’dir cümlesinde vecîz
bir şekilde dile getirilmektedir. Rahmân vasfı gereği Cenâb-ı Hakk, dünyâda
bütün canlılara, mü’min kafir ayırımı yapmaksızın bütün insanlara, şefkat ve
merhametle davranmayı kendi nefsine farz kılmıştır.

Yüce Allâh bir kudsî hadîsde şöyle buyurmuştur: “Rahmetim gadabımı geçmiştir.”

(Rauf Pehlivan,Yüce Allâh’ın Güzel İsimleri Esmâ-ül Hüsna)

1

---
RESÛLULLÂH (S.A.V.)’E MAHSUS HALLER

Resûlullâh (s.a.v.) nâfile olan bir şeye başlasa onu tamamlamak kendisine
vâcib idi. Meselâ cihad için nâfile zırh giyse, tâ düşmana varıp savaş
başlayıncaya kadar zırhı çıkarmak kendisine haram kılınmıştı. Nitekim Uhud
harbinde böyle olmuştur.

Şaşılacak birşey görse “Muhakkak ki hayat, âhiret hayatıdır” (H.Şerîf, Müsned)
buyururlardı. Hz. Peygamber (s.a.v.) bu sözü neşeli ve sevinçli halde iken
buyururlardı. Bir kere hac ettiği zaman Arefe günü buyurmuşlar. Bir de Hendek
Gazâsı’nda üzüntülü zamanında buyurmuşlardı. Kısaca ya çok sevinçli veya çok
üzüntülü anlarında bu sözü buyururlardı.

Resûlullâh (s.a.v.) vahiy geldiği zaman bu dünyâdan ilişkisi kesilirdi. Fakat
yine de oruç, namaz ve diğer şer‘î yükümlülükleri yapmakla sorumlu idi.

Öfkeli bulunduğu zamanda karar vermesi, hükmetmesi O (s.a.v.)’e mekrûh
değildi. İmâm-ı Nevevî, Müslim şerhinde diyor ki, zîrâ O (s.a.v.) garazdan,
kinden arınmıştı. Normal halinde ne söylerse öfkeli zamanında da söylediği o
idi.

Bir de salât sözü ile dilediği kimseye duâ etmek O (s.a.v.)’e mahsustu. Meselâ
“Allâhümme salli alâ Zeyd, Allâhümme salli alâ Ömer” demesi câizdi. Fakat biz
yalnız Peygamberler için söyleyebiliriz. Başkaları için söylememiz câiz
değildir.

Bir de bir yer feth edilmeden oranın arâzisini mukâtaaya (kira karşılığında
mülk edinmeye) vermek O (s.a.v.)’e mahsustu. Bunun aslı şudur: Cenâb-ı Hakk O
(s.a.v.)’e bütün yeryüzü Senin mülkündür, buyurmuştur. Onun için böyle yapması
câizdir. İmâm-ı Gazâlî (rh.a.) Hz. Peygamber (s.a.v.)’in Temîm-i Dârî evlâdına
verdiği yerler husûsunda çekişmeye girenlerin küfrüne fetvâ vermiştir.

Hz. Peygamber (s.a.v.) cennet arâzisini parselleyip verir, nerede kaldı dünyâ
arazisi! diye buyurdu.

(İmâm-ı Kastalânî, İlâhî Rahmet Hz. Muhammed (s.a.v.), s. 468-469)

2

---
BABALARA NASÎHAT

Yazık sana... Zaman geçiyor. Sen nefsin ve çocuklarınlasın. Hakk’tan ayrı
durmak arzusundasın. Bu hâlin ne zamana kadar sürer?.. Bazı büyükler şöyle
diyor:

“Yavruna her şeyin değerini öğret; sonra ondan ayrıl. Nefsini al, Rabbınla
meşgûl ol.”

Yavru, eline geçen bir şeyin para edeceğini anlarsa babasını bırakır. Bir
oyuncak hükmünü taşıyan şeyi dahi sezecek olsa, babasını meşgul etmez olur.
Kendini oyalar. Ey baba, seni de sahibinle başbaşa bırakır. Onunla meşgul
olacağın zamanı boşa geçirmiş olmazsın. Çocukla geçen zamanın kıymeti
düşmez;Rabbına rahat ibâdet için ona oyuncağın değerini anlat. Bir yavru için
oyuncak babadan önemli sayılır.

Çocuklarınız büyüdüğünde sanat sahibi yapınız. Onlar çalışsın ve kazansın. Siz
de Mevlâ’ya kulluğa koyulun, ibâdeti bırakıp çocukların geçimi ile olma. Onlar
büyüdüğünde beslenmeleri sana düşmez. Onlar için hatalar işleme. Onların
geçimi için çalışmanın bir haddi ve zamanı vardır. Hakk katında senin günahını
bağışlamak, onlardan uzaktır.

Kendine ve çocuklarına kanaati öğret. Kanaat sahibi olmayı, onlara yeter gör.
Yalnız, lâzım olan şeyleri onlara temin et. Gereken şeyleri temin ettikten
sonra onların da elinden tut; Mevlâ’nın tâatına koş. Rızkınız genişlesin diye,
ibâdeti bir yana atmayınız; kaderinizde varsa kendiliğinden gelir. Zamanlar
bellidir. Bir bolluğa erersen Cenâb-ı Hakk’tan bil; al ye, yavrularına da
yedir. Sakın halkın eliyle geldiği için Hakk’a ortak koşma. Onlar bir âlettir.
Onu almak sana nasıl bir vazife ise onlara da getirmek bir vazifedir.

Kanaat sahibi ol. Darlık açılır. Kanaat insanı içinden çıkılmaz felâketlerden
berî kılar. Kanaat sahibi olursan, geleceğini vehmettiğin şey gelmeyince
üzülmezsin. Hele takvâ sahibi olmakla zâhid libasını giymiş olman en büyük
nimet sayılır.

(Seyyid Abdülkâdir-i Geylânî (k.s.), İlâhî Armağan, 138.s.)

3

---
RESÛLULLÂH (S.A.V.)’İN EMRİNE

---
HZ. EBÛ BEKİR SIDDÎK (R.A.)’İN BAĞLILIĞI

Ebû Hüreyre (r.a.) şunları anlatır:

“Kendisinden başka ilah olmayan Allâh (c.c.)’e yemin olsun, eğer Resûlullâh
(s.a.v.)’den sonra Ebû Bekir (r.a.) halîfe seçilmemiş olsaydı yeryüzünde Allâh
(c.c.)’e kulluk edilmezdi.” Ebû Hureyre (r.a.) bu sözleri üç def‘a tekrarladı
Bunun üzerine ona:

- “Sus yâ Ebû Hüreyre!” dediler O devam ederek:

- “Resûlullâh (s.a.v.), Üsâme b. Zeyd (r.a.)’i yedi yüz kişilik bir ordunun başında Şam’a gönderdi. Fakat Ordu Zî-Huşub denilen yere geldiği sırada Resûlullâh (s.a.v.) vefât etti ve Medîne civarında yaşayan Araplar dinden çıktılar. Bunun üzerine Resûlullâh (s.a.v.)’in Ashâbı (r.a.e.) topluca Ebû Bekir (r.a.)’e gelerek:

- “Ya Ebû Bekir! Orduyu geri çevir. Medîne civârında Araplar İslâmdan dönmüş iken sen orduyu Rumlar üzerine mi göndereceksin?” dediler. Ebû Bekir (r.a.):

- “Kendisinden başka ilâh olmayan Allâh’a yemîn olsun, köpekler, Resûlullâh (s.a.v.)’in zevcelerini ayaklarından kapıp sürükleselerdi, ben yine Resûlullâh (s.a.v.)’in yola çıkardığı bir orduyu geri çevirmez, onun açtığı bir sancağı dürmezdim.” dedi ve derhal Üsâme (r.a.)’i yola çıkardı. Üsâme (r.a.) İslâmdan dönmek isteyen kabîlelere uğradıkça, onlar:

- “Eğer Müslümanlar kuvvetli olmasalardı onlardan böyle bir ordu çıkmazdı. Hele, şimdi bırakalım da Rumlarla savaşsınlar.” diyorlardı.

Üsâme (r.a.) ordusu Rumlarla savaştı, onları hezîmete uğrattı, pek çok Rum’u
katletti ve sağ salim geri döndü. Bunu gören kötü niyetli Arap kabîleleri,
İslâm’ı terk etmemek mecbûriyetinde kaldılar.

(M. Yusuf Kandehlevî, Hadîslerle Müslümanlık, 2.c., 434.s.)

4

---
İKİ CİHÂN SERVERİ (S.A.V.) EFENDİMİZE

---
MAHSÛS OLAN HALLER

Namaz içinde söz yöneltip “es-Selâmü aleyke eyyühe’n-nebiyyü” denilir.
Başkasına namaz içinde söz yöneltmek câiz değildir.

Namaz kılan bir kimseyi Hz. Peygamber (s.a.v.) çağırınca namazı bırakıp
gitmesi ona vâcib olurdu. Saîd bin Ya‘la hadîsi buna şâhiddir.

- Bir gün Resûlullâh (s.a.v.) Saîd’i namaz kılarken çağırdı. O da namazını bitirdikten sonra vardı.

- Niçin eğlendin diye sorunca:

- Yâ Resûlallâh (s.a.v.)! Namazda idim, dedi. Hz. Peygamber (s.a.v.) Cenâb-ı Hakk şöyle buyurmadı mı:

“Ey inananlar! Size hayat verecek şeylere çağırdığı zaman Allâh ve Resûlüne
uyun.” (Enfâl s. 24)

Bu âyet-i kerîmeye göre da‘vete icâbet farzdı. Namaz içinde olan da çağrılsa
hemen varması gerekti. Namazı terk etmeyen âsi olurdu.

Fakat namaz nasıl olur? derseniz: Bazı âlimler, Hz. Peygamber (s.a.v.)’in
çağrısına uymakla namaz bozulmaz geri kalanı kılınır, bazıları bozulur yeni
baştan kılmak lâzımdır, dediler. Fakat bozulsa bile kimseye bir zarar gelmez.
Çünkü Cenâb-ı Hakk’ın emrine göre çağırılınca hemen gitmesi farz idi, varsın
sonradan namazını kılsın, dediler.

Hz. Peygamber (s.a.v.)’e iftirâ etmek (yalan söyleme isnâdı), başkasına iftirâ
etmek gibi değildir.

İmâm Abdü’r-rezzâk Saîd bin Cübeyr (r.a.)’in şöyle anlattığını söylüyor: Bir
kimse Hz. Peygamber (s.a.v.)’e iftirâ etti. Resûlullâh (s.a.v.), Hz. Alî ve
Zübeyr (r.a.)’leri gönderdi ve ona yetişip “bulursanız öldürün” diye emir
buyurdular.

(İmâm-ı Kastalânî, İlâhî Rahmet Hz. Muhammed (s.a.v.), 511.s.)

5

---
SAFER AYINDA YAPACAKLARIMIZ

Safer: Kamerî ayların ikincisidir. Osmânlı’da resmî vesîkalar ile husûsî
mektûblarda ve takvîmlerde “Saferü’l-hayr” sûretinde yazılır ve “sad” harfi
rumûzuyla gösterilirdi. “El-ukyânûsu’l-basît fî tercemeti’l-kâmûsi’l-muhît” te
safer için şu îzâhât vardır. “Es-safer:Fethateynle bir ‘illet adıdır ki
insânın karnına ‘ârız olup insânın benzini kehrübâ (kehribâr) gibi sarartır.”

(M. Z. Pakalın, Osmânlı Târih D. ve T. S., 3. c.)

Bu ayda oruç ve namâz gibi nâfile ibâdetlerin yanısıra Safer ayına hâs duâ ve
ibâdetler de yapılmalıdır. Bu günâhkâr kulların en büyük silâhı duâsıdır.

Peygamber (s.a.v.) Efendimiz şöyle buyurmuştur:

“Duâ ibâdetin iliği ve özüdür.” (Tirmizî)

“Allâh (c.c.)’ün fazl u kereminden isteyiniz; çünkü istenilmesinden hoşlanır.”
(Tirmizî)

“Muhakkak ki Allâh (c.c.), ısrâr ile duâ eden kulunu sever.” buyurmuşlardır.
(Taberânî)

---
SAFER AYINDA HER GÜN OKUNACAK DUÂ

Bi’smi’llâhi’r-rahmâni’r-rahîm

---
E‘ûzü bi’llâhi min şerri hâzâ’z-zamâni ve este‘îzu bihi min şürûri
sâiri’z-zamâni ve e‘ûzu bi-celâli vechike ve cemâli kudsike en tücîrenî
mine’l-belâi fî hâzihi’s-seneti ve kınâ min şerri mâ-kazeyte fîhâ ve ekrimnâ
fî’s-saferi yâ ekreme’l-ekremîne. Ezhir vahtim hâzihi’ş-şuhûre ‘aleyye
bi’s-selâmeti ve’s-sa‘âdeti ve li-ehli beytî ve li-‘akribâî ve li-cemî‘i
ümmeti Muhammedin ‘aleyhi’s-salâtü ve’s-selâmu bi-rahmetike yâ
erhame’r-râhimîne. Allâhümme ferricnâ bi-duhûli’s-saferi vahtimlenâ bi’l-hayri
ve’z-zaferi.

6

---
HIFZ DUÂLARI

---
E‘ûzu bi’llâhi mine’ş-şeytâni’r-racîmi. Bi-smi’llâhi’r-rahmâni’r-rahîm.
Tehassantü bi-zî’l-mülki ve’l-melekûti, ve’‘tesamtü bi’l-‘izzeti ve’l-ceberûti
ve tevekkeltü ‘alâ’l-meliki’l-hayyi’l-kayyûmi’l-halîmi’llezî lâ-yenâmu ve lâ-
yemûtu. Dahaltü fî hirzi’llâhi. Dehaltü fî hıfzi’llâhi. Dehaltü fî emâni’llâhi
bi-hakkı kâf hâ yâ ‘ayn sâd. Küfîtü ve bi-hâ mim ‘ayn sîn kâf. Humîtü ve bi-
lâ-havle ve lâ-kuvvete illâ bi’llâhi’l-‘aliyyi’l-‘azîmi.

Allâhümma’hruznî bi-hırzi kudretike min keydi’l-a‘dâi ve hallısnî bi-mennike
‘an sûi kasd-i’l-eşkiyâi ve e‘ûzü bi-ke min kahri’l-kâhirîne ve
zulmi’z-zâlimîne ve keydi’l-ümerâi’l-hâsidîne ve ta‘ni’l-eşkiyâi’l-müfsidîne
ve şemâteti’l-eşirrâi’l-mudırrîne ve’l-hamdü li’llâhi rabbi’l-‘âlemîne.

Allâhümme yâ hâfıza Nûhun fî’l-mâ’i ve Yûsufe fî’l-bi’ri ve Yûnuse min
batni’l-hûti ve Eyyûbe fî’d-durri ve Mûsâ fî’l-yemmi ve İbrâhîme fî’n-nâri ve
Muhammedin sallâ’llâhu te‘âlâ âleyhi ve selleme fî’l-ğâri. İhfaznî ve lâ-
tefzahnî ‘alâ rü’ûsi’l-eşhâdi.

Allâhümme innî esbahtü (emseytü) lâ-emlikü li-nefsî darran ve lâ-nef‘an ve lâ-
mevten ve lâ-hayâten ve lâ-nüşûrâ ve lâ-estedî‘u en âhize illâ mâ-a‘taytenî ve
lâ-ettekıye illâ mâ vekîtenî allâhümme ve’ffıknî li-mâ tühibbuhu ve terdâhu
mine’l-kavli ve’l-‘ameli fî tâ‘atike inneke zû’l-fadli’l-‘azîmi.

Bi-smi’llâhi’r-rahmâni’r-rahîm

Fa’llâhu hayrun hâfizan ve hüve erhamu’r-râhimîne.

Bi-smi’llâhi mâ-şâ’a’llâhu lâ-yesûku’l-hayra illâ’llâhi.

Bi-smi’llâhi mâ-şâ’a’llâhu lâ-yesrifü’s-sûe illâ’llâhi.

Bi-smi’llâhi mâ-şâ’a’llâhu mâ-kâne min ni‘metin fe-mina’llâhi.

Bi-smi’llâhi mâ-şâ’a’llâhu lâ-havle ve lâ-kuvvete illâ bi’llâhi.

Mâ-şâ’a’llâhu te‘âlâ bi-smi’llâhi tevekkeltü ‘alâ’llâhi lâ-havle ve lâ-kuvvete
illâ bi’llâhi’l-‘aliyyi’l-‘azîmi.

Yâ şâfî, yâ kâfî, yâ mu‘âfî.

7

---
SELÂM ÂYETLERİ

---
E‘ûzü bi’llâhi mine’ş- şeytâni’r- racîm.

Bi-smi’llâhi’r- rahmâni’r- rahîm .

Selâmün ‘aleyküm ketebe rabbüküm ‘alâ nefsihi’r-rahmeh.

Selâmün aleyküm bi mâ-sabertüm feni‘me ‘ukbe’d-dâr.

Selâmün aleykümü’dhulû’l- cennete bi mâ-küntüm ta‘lemûn.

Ve selâmün ‘aleyhi yevme vülide ve yevme yemûtü ve yevme yüb‘asü hayyen.

Ve’s-selâmü ‘aleyye yevme vülittü ve yevme emûtü ve yevme üb‘asü hayyen.

Selâmün ‘aleyke se-estağfiru leke rabbî innehû kâne bî hafiyyen.

Ve’s-selâmü ‘alâ meni’t-tebe‘a’l-hüdâ.

Ve selâmün ‘alâ îbâdihî’l-lezîne’stafâ

Selâmün ‘aleyküm lâ-nebteği’l-câhilîn.

Selâmün kavlen min rabbi’r- rahîm.

Selâmün ‘alâ Nûhin fi’l-‘âlemîn, innâ kezâlike neczi’l-muhsinîn, innehû min
‘ıbâdine’l-mü’minîn.

Selâmün ‘alâ İbrâhîm, innâ kezâlike neczi’l-muhsinîn, innehû min
‘ıbâdine’l-mü’minîn.

Selâmün ‘alâ Mûsâ ve Hârûn, innâ kezâlike neczi’l-muhsinîn, innehümâ min
‘ıbâdine’l-mü’minîn.

Selâmün ‘alâ İlyâsîn, innâ kezâlike neczi’l-muhsinîn, innehû min
‘ıbâdine’l-mü’minîn.

Ve selâmün ‘ale’l-mürselîn.

Selâmün ‘aleyküm tıbtüm fe’dhulûhâ hâlidîn.

Selâmün hiye hattâ matla‘ı’l-fecr.

---
HADÎS-İ ŞERÎF

“Duâ, gök ile yeryüzü arasında durdurulur ve Nebî (s.a.v.)’e salevât
getirinceye kadar o duâdan hiçbir kelime (arşa) yükselmez.” (Tirmizî)

8

---
SAFER AYININ İLK VE SON ÇARŞAMBA

---
GÜNÜNDE OKUNACAK DUÂ

---
E‘ûzu bi’llâhi mine’ş-şeytâni’r-racîm. Bi-smi’llâhi’r-rahmâni’r-rahîm. Selâmun
‘aleyküm ketebe rabbüküm ‘alâ nefsihi’r-rahmete. Selâmun ‘aleyküm bi-mâ
sabertüm fe-ni‘me ‘ukbe’d-dâri. Selâmun ‘aleyküm udhulû’l-cennete bi-mâ küntüm
ta‘melûne. Ve selâmun ‘aleyhi yevme vulide ve yevme yemûtü ve yevme yub‘asü
hayyan. Ve selâmu ‘aleyye yevme vulidtü ve yevme emûtü ve yevme ub‘asü hayyan.
Selâmun ‘aleyke se-esteğfiru le-ke rabbî innehu kâne bî hafiyyan. Ve selâmun
‘alâ meni’ttebe‘a’l-hüdâ. Ve selâmun ‘alâ ‘ibâdihi’llezîne’stafâ. Selâmun
‘aleyküm lâ-nebteği’l-câhilîne. Selâmun kavlen min rabbi’r-rahîmin. Selâmun
‘alâ Nûhin fî’l-‘âlemîne. İnnâ ke-zâlike neczî’l-muhsınîne. İnnehu min
‘ibâdinâ’l-mü’minîne. Selâmun ‘alâ İbrâhîme. Ke-zâlike neczî’l-muhsinîne.
İnnehu min ‘ibâdinâ’l-mü’minîne. Selâmun ‘alâ Mûsâ ve Hârûne. İnnâ ke-zâlike
neczî’l-muhsinîne. İnnehümâ min ‘ibâdinâ’l-mü’minîne. Selâmun ‘alâ İlyâsîne.
İnnâ ke-zâlike neczî’l-muhsinîne. İnnehu min ‘ibâdinâ’l-mü’minîne. Ve Selâmun
‘alâ’l-mürselîne. Selâmun ‘aleyküm tıbtüm fe’dhulûhâ hâlidîne. Selâmun hiye
hattâ metla‘i’lfecri. Allâhümme bârik fî şehri’s-saferi va’htim le-nâ
bi’s-sa‘âdeti ve’z-zaferi.

---
SAFER AYINDA KILINACAK NAMÂZ

Safer ayının ilk ve son çarşamba gecesi nısfu’l-leylden (gece yarısından)
sonra yeryüzüne nâzil olacak belâlardan bi-izni’llâhi te‘âlâ muhâfaza olmak
için imsâkten evvel dört rek‘at nâfile namâzı kılıp Fâtiha’dan sonra zamm-ı
sûre olarak, birinci rek‘atte 17 “İnnâ a‘taynâ”; ikinci rek‘atte 5 “İhlâs”;
üçüncü rek‘atte 1 “kul e‘ûzu bi-rabbi’l-felak”; dördüncü rek‘atte 1 “kul e‘ûzu
bi-rabbi’n-nâs” okuyup selâmdan sonra duâ edilecektir. Kezâ, Saferin son
çarşambasının ya gecesi veyâ gündüzü iki rek‘at namâz kılıp birinci ve ikinci
rek‘atte Fâtiha’dan sonra 11’er “İhlâs” okunacak.

Namâzdan sonra 7 def‘a istiğfar edilecek ve el kaldırıp 11 def‘a salât-ı
münciye ve sonlarında inneke ‘alâ külli şey’in kadîr okunacaktır. Bu duâlarda,
“Allâhü Te‘âlânın, kendimizi ve âile efrâdımızı ve bilcümle mü’minleri âfât-ı
semâvîye, âfât-ı arzîyelerden ve cemî‘ belâlardan muhâfaza buyurması” için
niyâz edilecektir.

9

---
HZ. MAHMÛD SÂMÎ RAMAZÂNOĞLU (K.S.)

1892 Yılında Adana’nın Tepebağ mahallesinde Dünyaya teşrîf eden Hazret-i Sâmî
(k.s.)’un babaları Müctebâ Efendi, anneleri Ümmügülsüm Hanımefendilerdir.
Dedelerinin ismi Abdurrahmân, büyük dedeleri İshâk ve Hüseyin Efendilerdir.
Büyük Türk beyliklerinden Ramazânoğlu beyliğinin en son beylerinden olan
Abdülhâdî Efendinin (ki Sâmî Efendi Hazretlerinin büyük dedelerindendir)
tesbîtine göre Ramazânoğlu beyliği aslen Türklerin Oğuz boyunun Üçoklar
kabîlesindendir. Bu kabîlenin de şecereleri büyük Türk Hâkânı Nureddîn Zengî
(Şehîd) vasıtası ile Seyfullâh Hz. Hâlid bin Velîd (r.a.)’e dayanır. Efendi
Hazretleri kendi ifâdeleriyle doğumlarını şöyle nakletmektedirler: “-Benim
doğumum (1308) târihindedir: Adana’da Vakıfsarayı’ndadır. Doğumumdan evvel
kapıya bir zât gelmiş: “-Bu evde, yakında bir doğum olacaktır, oğlan
olacaktır, adını: Sâmî koyunuz; hayırlı bir insan olacaktır.” diyor, gidiyor.
Bir müddet sonra doğum oluyor, oğlan oluyor. Adı: “Mahmûd Sâmî” konuyor. Sonra
o zât tekrâr geliyor. Oğlan, doğduğunu söylüyorlar. Adının da “Muhammed Mahmûd
Sâmî” konulduğunu öğrenince:“-Sandıktaki emânetimi veriniz!” diyor. Ona benzer
bir emâneti veriyorlar: “-Bu değil; esâs sandıktaki bana âid emâneti veriniz!”
diyor. Veriyorlar. Memnûn oluyor. Duâ edip gidiyor.” Efendi Hazretleri bu
ma’lûmât hakkında:“-Bunu kaydediniz. Mühimdir. Gelen zât, boş değildir.
Bunları olduğu gibi sen kaydet. İleride neşredilir. İyi olur. Hayırlı olur.”
diye buyurdular. Not: Bu ma‘lûmât, Muhterem Ömer Kirazoğlu (Rh. Aleyh)
Ağabey’in kendi el yazısı ile not defterinden alınmıştır. Metinden Hazretin
ism-i şerîflerinin tam olarak “Muhammed Mahmûd Sâmî” olduğu öğreniliyor.
Hazretin 6 Kasım 1937’de kendi el yazılarıyla, latince olarak, “Kadastro ve
Tapu Tahrîrine Mahsûs Beyânnâme”de, sâdece “Sâmî” ismini ve imzâsını
kullandıklarına ve nüfus cüzdanlarında da sâdece “Sâmî” ismi kullandığına
göre, tam ism-i şerîflerinin kullanılmaması o devirdeki birtakım yasakları
akla getirmektedir. Bu “Beyânnâme”de, Hazretin doğdukları ev Seyhân vilâyeti,
Adana kazası, Kayalıdağ mahallesi, Sabuncu Abdullâh sokağı olarak
belirtilmiştir ki burada da isimler değiştirilmiştir. Hazretin doğdukları evin
bulunduğu mahalle en son Tepebağ olmuştur.

10

---
HZ. MAHMÛD SÂMÎ RAMAZÂNOĞLU (K.S.)

Doğumundan i‘tibâren bütün hayatı boyunca bu müjdenin şanlı izlerini taşıyan
bu zâta “Âlî makâm sâhibi” ma‘nâsına gelen Sâmî ismi konur. Her hâlleri büyük,
yüksek makâm sâhibi oluşlarının dışarıya tezâhürüdür.

Hakk idâresinin kaldırılıp, halk idâresinin müslümânlara da sevdirilmeğe
çalışıldığı şu cehâlet asrında; ekseriyetin İslâm dışı davranışlarına;

“Bugünkü şartlarda ancak bu kadar olur.” diyerek kılıf bulup, İslâm’ın bazı
şartlarda tam olarak yaşanamayacağı iddiâsını hâlleri ile çürütüp, asra yakın
ömrünün, doğumundan i‘tibâren tamamını, sünnete harfiyyen riâyet ederek
geçirip, İslâm, fitnenin zirveye çıktığı devirlerde sünnete tam olarak ittibâ
edilerek yaşanabilir ve kıyâmete kadar da yaşanacaktır diye hayatı ile bunu
isbât etmiş bir âlî kadîrdir Hazret-i Sâmî (k.s.).

Allâh (c.c.) dostlarının büyüklerinden bir zâtın ifâdesi ile “Asırların nâdir
yetiştirdiği bir büyük velîdir” Hazret-i Sâmî (k.s.).

1950’li yılların başlarında İstanbul’a intikâllerinden sonra kendilerine
Fahr-i Kâinat sallallâhü aleyhi vesellem Efendimiz tarafından “MAHMÛD” ismi
verilmiş ve kendileri icâzetli halîfeleri Adanalı Hacı Hasan Efendiye:

“-Fakire bundan sonra Mahmûd Sâmî denilmesini ihvâna bildiriniz; bize böyle
emrolundu.” diye emir gereği büyük tebşîrâtı bildirirler.

Çocuk yaşlarında muhterem anneleri kendilerini akrânlarıyla oynamak üzere
dışarı gönderdiklerinde Hazret-i Sâmî (k.s.) Efendimiz ellerini dizlerinin
üzerine koyup “tahiyyât” oturuşundaki gibi oturup, uzaklara gözlerini diker,
devâmlı olarak düşünür, tefekkür ederler. Çünkü Allâh (c.c.)’ün Resûlü
(s.a.v.) Efendimiz, Mi‘râc’da tahiyyâtta gibi oturmuşlardı. Bu sünneti
ömürleri boyunca hep böyle sürdürdüler. Hiç bir zaman kendilerini bunun
dışındaki bir şekilde otururken gören olmamıştır. “Neden arkadaşları ile
oynamayıp oturduğu” sorulduğunda:

“-Biz oyun için yaratılmadık.” buyurmuşlardır.

İşte hadîs-i şerîfi telmîh; işte sünnete ittibâ‘.

11

---
HZ. MAHMÛD SÂMÎ RAMAZÂNOĞLU (K.S.)

Bu sünnete uygun hayat günümüz insanlarının ancak örneklerini kitâblarda
görebildiği bir şekilde tam 96 yıl devâm etmiştir. Doğumlarından dâr-ı bekâya
intikâllerine kadar gecesiyle, gündüzüyle, harekâtı ve sekenâtı ile günün 24
sâatinde sünnet-i seniyyeye; Hazret-i Abdullâh ibn-i Ömer radıyallâhu
anhümânın dediği gibi ve Pîr Efendimiz Hazretlerinin de mısralaştırdığı
şekilde: “Muhammed Mustafa sallallâhü aleyhi vesellem Efendimiz Hazretlerinin
eşiğinde aklı kurbân ederek” katıksız, tam teslîmiyetli bir sünnet
tatbîkâtıdır bu mübârek hayat!

İşte kerâmeti maddî ve ma‘nevî olarak ikiye ayıran Muhyiddîn-i Arabî
hazretlerinin: “Esâs kerâmet ma‘nevî kerâmettir; o da yirmi dört sâatin
tamâmını Resûl-i Ekrem sallallâhü aleyhi vesellem Efendimiz Hazretlerinin
sünnetine uygun olarak geçirmektir. Bizce makbûl olan da budur.” dediği
ma‘nevî kerâmetler manzûmesidir Hazret-i Sâmî (k.s.) Efendimizin asırlık
ömürleri.

Muhyiddîn-i Arabî hazretleri: “Ehlullâh kendilerinden kerâmet zuhûr etmesini
kadınların hayız ve nifas hâli gibi görürler.” buyuruyor.

Bütün hayatlarında buna son derece dikkat eden Efendimiz (k.s.) Hazretleri bir
sohbetlerinde (1970’li yılların ikinci yarısında Erenköy’de bir evde)
Abdü’l-kâdir-i Geylânî hazretlerinin kendisini yardıma çağıran Adana’nın Misis
nâhiyesinin Abdoğlu köyünden bir Ermeni çocuğunun hayvanına, düşen çuvalları
biiznillâh yüklemesine âid kıssayı anlatırken, son derece sâf ihvânlardan
Merhûm Dr. Bahâ Bey, ayağa kalkarak:

“- Vallâhi bu Zât, asrın Abdü’l-kâdir-i Geylânî’sidir, ne zaman sıkışıp yetiş
yâ Hazret-i Sâmî desem bu Zât’ın himmetiyle biiznillâh her müşkülüm hallolur.”
diye bağırınca, Sâmî (k.s.) Efendimiz Hazretleri mu‘tâdlarını bozarak yeni
başlamış olan sohbeti “el-Fâtiha” diyerek bitirip, fakîre dönerek:

“-Arabayı hazırlayın” buyurdular ve sohbeti yarıda bırakıp, ev sahibinin
yapacağı ikrâmı da: “-İkrâmınızı kabûl ettik, Allâh (c.c.) râzı olsun” diyerek
yemeden oradan ayrıldılar.

İşte kendilerine karşı sırrı fahş edip kerâmetlerini açığa vurana verdikleri
kendi üslûblarınca en ağır ders.

12

---
HZ. MAHMÛD SÂMÎ RAMAZÂNOĞLU (K.S.)

Bütün hayatı ma‘nevî kerâmet (ya‘ni istikâmet) olan Efendimiz Hazretleri,
kendilerinden sâdır olan kerâmetleri böylece saklamamızı bize öğretmiş
oluyorlardı. Böylece kerâmetin matlûb olmadığını, zuhûrunun o kişilere Allâh
(c.c.)’ün rahmeti olduğunu anlatmış oluyorlardı. Buna da hamdetmek lâzımdı ve
hemen takılmadan istikâmet üzere Hakk yola devâmı öğretiyorlardı. Böylece
inkılâb kâbiliyetini hâiz olan kalbimiz hakîkî ve tek matlûb olan Allâh (c.c.)
ile olacaktı. Ağyârdan ictinâb gerekliydi. İşte kalbin hâllerini anlatırlarken
verdikleri bir misâl: “Bukâlemun denilen, Türkçe adı “bahtabakan” kertiş
cinsinden kuyruğu ile dala sarılan bir hayvan vardır. Çocukluğumuzda, bu boz
renkli hayvanı tutar, erkeklerin o zaman kullandığı kırmızı renkli, püsküllü,
kalıba konan feslerini onun üzerine koyardık. Kısa bir süre sonra fesi
kaldırdığımızda, bukalemunun kıpkırmızı olduğunu görürdük. Biraz açıkta
kalınca eski boz rengine avdet ederdi. Yine kadınların başını örttüğü siyah
renkli yağlığı (başörtüsünü) alır bukalemunun üzerine örterdik. Bir müddet
beklettikten sonra başörtüsünü açtığımızda hayvanın renginin siyahlaştığını
müşâhade ederdik. Biraz sonra asıl rengine avdet ederdi. İşte bir hayvanda bu
derece bulunduğu yere intibâk kâbiliyyeti olursa; ya kalbimizi nasıl muhâfaza
gerekir; teemmül edelim” buyururlardı. Hadîs-i şerîfte buyuruldu ki: “Cenâb-ı
Hakk, sizin kalıbınıza değil; kalblerinize nazar atfeder. Kalb nazargâh-ı
İlâhîdir; ona göre dikkat etmeliyiz.” Yine buyuruyorlar:“Gençliğimde dergâhta
hâl ehli, ehl-i keşiften Âdil Beğ bana:“-Sâmî evlâdım, münâsebette bulunduğun
kişilere çok dikkat et, sakın kasvetli kimselerle karşı karşıya oturma. Bir
def‘a Ayasofya câmiinde mevlid dinliyordum; bir de baktım letâiflerim durmuş.
Karşımda diz dize oturduğum adamın kalbi hasta imiş (ya‘ni katı). Letâiflerimi
üç günde zor çalıştırdım.” dedi. Câmiide mevlid dinleyenin kalbinden bu
in‘ikâs olursa ona göre dikkat edelim.”

13

---
HZ. MAHMÛD SÂMÎ RAMAZÂNOĞLU (K.S.)

Gönüller sultânı Hazret-i Sâmî (k.s.), kalbin Kur’ân-ı kerîmde beş sınıf
olarak beyân edildiğini anlatırlardı. Ezcümle: 1- Ölü kalb, 2- Hastalıklı
kalb, 3- Gâfil kalb, 4- Zâkir kalb, 5- Ma‘nen diri (hayy) kalb.

Kalbimizi her türlü hastalık ve tehlikelerden koruyacak birinci şartın
zikru’llâha devâm olduğunu her def‘asında tekrâr tekrâr beyân buyururlardı.
Bunun da, az yiyip oruç tutarak ve şartlarına riâyetle yapılırsa netice hâsıl
olacağını bildirirlerdi. Çünkü kul, hadîs-i şerîfte beyân buyurulduğu üzere:

“Kalben zikre muvaffak olursa şeytân me’yûs olarak geri çekilir; zikirden
gâfil olursa kalbe yeniden girer.”

“Allâh azîmüşşânı kalben zikreden ile zikretmeyenin farkı cesed dirisi ile
ölüsünün farkı gibidir.” buyururlardı. Bu yüzden insanlar, kendilerini Allâh
(c.c.)’ü ve O’nun zikrini hatırlatanlarla berâber olmağa çağrılıyordu. Tevbe
sûresinde Cenâb-ı Hakk: “Ey îmân edenler, Allâh’tan korkun da sâlih ve
sâdıklarla beraber olun.” diye emrediyor. Sâlihlerden bu dünyada istifâde
olacağı gibi kabirde ve mahşerde de istifâde olunacağını tefsîr ve hadîsten
misâllerle anlatırdı, Hazret-i Sâmî (k.s.).

Bu husûsta kendilerine âid şu menkîbeyi anlatırlardı:“Çocukluğumda kız
kardeşim yürüyemiyordu. Yakınlarımız Pozantı’ya yakın bir köyde Kaplanca Dede
adlı bir zât var; kızı ona götürün; inşâallâh onun vesîlesi ile Allâh (c.c.)
şifâ’ verir dediler. Ben, annem ve kız kardeşim o zâtın türbesine gittik.
Geceyi orada geçirdik. Gece bir ara kız kardeşim bağırarak uyandı. Annem:

“- Kızım ne var, ne oldu, niye bağırdın?” dedi. Kız kardeşim:

“- Anne şu kabirdeki dede kalktı, geldi benim kalçamın üzerine oturdu” dedi.
Bu hâlden sonra yürüyemeyen kız kardeşim Allâh (c.c.)’ün izni ile ayağa kalktı
yürüdü. Ömrü boyunca da bir daha ayağı ağrımadı” diye buyurdular.

İşte sâlihlerden biiznillâh “kabirdeki istifâde”.

14

---
İSLÂMDA ARKADAŞLIK

Bilmiş ol ki, her insanla sohbet edilmez.

“Kişi, dostunun dini ve ahlâkı üzerinedir. Öyle ise herhangi biriniz dostluk
edeceği kimseye baksın.” (Tirmizî)

Sohbet edeceğin kimsede 1- Akıllı olmak, 2- Güzel ahlâklı olmak, 3- Fasık
olmamak, 4- Bid‘at sâhibi olmamak, 5- Dünyâya haris olmamak, gibi beş vasıf
olmalıdır.

Edîbin biri: “Sırrını gizleyen ve kusurlarını örten, felaket anlarında yanında
bulunan, seni her şeye tercih eden, iyiliklerini yapıp kötülüklerini düren
kimselerle arkadaşlık et; böyle bir adam bulamazsan, kimse ile arkadaşlık
etme” demiştir.

Hz. Alî (r.a.) “Gerçek kardeşin, dâimâ yanında bulunan ve sana yararlı olmak
için zarara katlanan, zamanın felâket ve musîbetleri ile karşılaştığın zaman
ne pahasına olursa olsun yardımına koşandır.” demiştir.

Âlimlerden biri: “Arkadaşlık edeceğin şahıs şu iki kişiden biri olmalıdır ve
bunlardan başkası ile arkadaşlık etmemelisin. Bunlardan biri;din ve diyânetin
husûsunda kendisinden bir şey öğrenebileceğin ve bu husûsda sana faydalı
olabilecek kimsedir. İkinci ise; dînî husûsatında kendisine bir şey
öğretebileceğin ve senden istifâde edebilecek kimsedir. Artık üçüncüden
kaçın.” demiştir.

Ahmed b. Havarî diyor ki, hocam Süleyman Dârânî bana şöyle demiştir: “Ahmed,
yalnız şu iki sınıf insanlardan biri ile arkadaş ol: Dünyalıkta sana faydası
dokunan ve âhiret husûsunda kendisinden faydalandığın kimselerdir. Bunlardan
başkası ile düşüp kalkmak büyük ahmaklıktır.”

(Huccetü’l İslâm İmâm-ı Gazâlî (rh.a.), İhyâ-u Ulumiddin, 2.c., 426.s.)

15

---
CENÂB-I HAKK’IN EN ÇOK SEVDİĞİ YERLER “MESCİDLERDİR”

Ebû Zerr (r.a.) anlatıyor: Resûlullâh (s.a.v.) mescidde iken huzûruna girdim.
Bana: “Ey Ebâ Zerr mescide tahiyye (selâm vermek) gerekir” buyurdu. Ben:
“Mescide verilecek selâm nedir?” diye sorunca: “(Girince) kılacağın iki rek‘at
namazdır” buyurdular. (Rezin)

İbn Mes‘ud (r.a.)’den: Ben (cemaatimizi tetkîk edince) gördüm ki, namazı
beraber kılmaktan, sadece herkesçe ma‘lûm münâfıklarla hastalar geri
kalmaktaydı. Öyle ki iki kişinin arasında yürüyebilecek durumda olan hastalar
bile namaz için (mescide) geliyordu.” İbn Mes‘ud (r.a.) devamla dedi ki:
“Resûlullâh (s.a.v.) bize Sünen-i Hüdâ’yı göstermişti. Sünen-i Hüdâ’dan biri
de içerisinde ezan okunan mescidde namaz kılmaktı.” (Müslim)

Ukbe İbn Amir (r.a.)’den şöyle rivâyet edilmiştir:

Biz Suffa’da iken Resûlullâh (s.a.v.) (dışarı) çıkarak:“Hanginiz hergün hiç
günah işlemeden ve akrabalık bağlarını da bozmadan Buthan’a veya Akik’e gidip
oradan (zahmete ve masrafa girmeden) iki adet iri hörgüçlü dişi deve tutup
getirmeyi ister?” diye sordu. Biz: “Ey Allâh’ın Resûlü (s.a.v.) bunu hepimiz
isteriz” dedik. Hz. Peygamber (s.a.v.):

“O halde birinizin mescide gidip orada Allâh’ın kitabından iki âyeti öğrenmesi
veyâ okuması, kendisi için iki deveden daha hayırlıdır. Üç âyet onun için üç
deveden, dört âyet onun için dört deveden ve okunacak âyetler kendi
sayılarınca deveden daha hayırlıdır” buyurdular. (Müslim)

Ebû Hüreyre (r.a.) şöyle rivâyet etmiştir:

Resûlullâh (s.a.v.) buyurdular: “Allâh’ın en çok sevdiği yerler mescidlerdir.
Allâh’ın en ziyâde nefret ettiği yerler de çarşı ve pazarlardır.” (Müslim)

16

---
ALLÂH RESÛLÜ (S.A.V.)’E SALEVÂT

---
GETİRMENİN MİKDÂRINA DÂİR HADÎS-İ ŞERÎF

Hz. Übey ibn-i Ka‘b (r.a.), Resûlullâh (s.a.v.)’e dedi ki:“Yâ Resûlallâh, ben
Senin üzerine çok salevât getiriyorum. Buna vaktimin ne kadarını tahsîs
edeyim?” Resûlullâh (s.a.v.) Efendimiz: “Dilediğin kadarını.” buyurdular. Hz.
Übey ibn-i Ka‘b (r.a.): “Dörtte biri nasıl?” diye sorunca Resûlullâh (s.a.v.)
Efendimiz: “Dilediğin kadar yap, artırırsan senin için daha hayırlıdır.” diye
buyurdular. Hz. Übey ibn-i Ka‘b (r.a.) tekrâr sordu: “Üçte biri olsa?”
Resûlullâh (s.a.v.) Efendimiz:“Dilediğin kadar yap, artırırsan senin için daha
hayırlıdır.” diye buyurdular. Hz. Übey ibn-i Ka‘b (r.a.) tekrâr sordu: “Yarı
olsa?” Resûlullâh (s.a.v.) Efendimiz: “Dilediğin kadar yap, artırırsan senin
için daha hayırlıdır.” diye buyurdular. Hz. Übey ibn-i Ka‘b (r.a.) tekrâr
sordu: “Üçte iki nasıl?” deyince Resûlullâh (s.a.v.):“Dilediğin kadar yap,
artırırsan senin için daha hayırlıdır.” Hz. Übey ibn-i Ka‘b (r.a.) bunun
üzerine tekrâr sordu: “Bütün vakitlerimde Yâ Resûlallâh, Sana salât getirsem.”
Peygamber (s.a.v.) Efendimiz buyurdular ki:

“Bu sana yeter, gam ve kederine de mânî‘ olur.”

---
SALEVÂT-I ŞERÎFE

Hadîs-i şerîfte: “Kim, bu salâvât-ı şerîfeyi bir def‘a okursa bana on iki bin
salevât getirmiş gibi olur.” buyurulmuştur.

Allâhümme salli ‘alâ muhammedi’n-nebiyyi ‘adede men sallâ ‘aleyhi
mine’l-ahyâri ve ‘adede men lem yusalli ‘aleyhi mine’l-eşrâri ve ‘adede
katarâti’l-emtâri ve ‘adede evrâkı’l-eşcâri ve ‘adede enfâsi’l-müstağfirîne
bi’l-eshâri ve ‘adede mâ-kâne ve mâ-yekûnu ilâ yevmi’l-haşri ve’l-karâri ve
salli ‘aleyhi mâ-te‘âkabe’l-leyli ve’n-nehâri. Ve salli ‘aleyhi
ma’htelefe’l-melevâni ve te‘âkabe’l-‘asrâni ve kerrere’l-cedîdâni
ve’stakbele’l-ferkadâni ve ‘adede emvâci’l-bihâri ve ‘adede’r-rimâli
ve’l-ğifâri. Ve belliğ rûhahu ve ervâha ehli beytihi minne’t-tehiyyete
ve’t-teslîme ve ‘alâ cemî‘i’l-enbiyâi ve’l-mürselîne ve’l-hamdü li’llâhi
rabbi’l-‘âlemîne. Allâhümme salli ‘alâ muhammedin ve ‘alâ âli muhammedin bi
‘adedi külli zerratin elfe elfi merratin. Allâhümme salli ‘alâ
muhammedi’n-nebiyyi ve ‘alâ âlihi ve sahbihi ve sellim. Sübbûhun kuddûsun
rabbunâ ve rabbu’l-melâiketi ve’r-rûh. Rabbi’ğfir ve’rham ve tecâvez ‘ammâ
ta‘lemu inneke ente’l- e‘azzu’l-ekremu.

17

---
DÜNYÂ VE ÂHİRETTE KÂFÎ GELECEK ŞEYLER

Halid bin Velid -radıyallâhu anh- rivâyet ettiği bir hadîs-i şerifte şöyle
diyor: Peygamberimiz (s.a.v.) Efendimize bir adam gelerek:

- Ya Resûlallâh! Sizden hem dünyâ hem de âhirette kâfî gelecek beni müstağnî kılacak bazı şeyler istirham edeceğim, dedi. Ve Resûl-i Ekrem (s.a.v.) de:

- İste ne arzu ediyorsan, buyurdular ve aralarında şu muhâvere cereyân etti:

- İnsanların en âlimi olmak istiyorum.

- Allâh’tan kork, insanların en âlimi olursun.

- İnsanların en zengini olmak istiyorum.

- Kanâat et, insanların en zengini olursun.

- İnsanların hayırlısı olmak istiyorum.

- İnsanlara faydalı olan kimse onların en hayırlısıdır.

- İnsanların en âdili olmak istiyorum.

- Kendin için arzuladığını insanlar için de arzula.

- İnsanların en hâssı olmak istiyorum.

- Allâh’ı çok zikret, onların hâssı olursun.

- Muhsinlerden olmak istiyorum.

- Şu halde ahlâkını güzelleştir, îmânın kemâle ersin.

- İtaatkârlardan olmak istiyorum.

- Allâh’ın farz kıldığı şeyleri yerine getir, muti‘ olursun.

- Allâh’ın rızâsına mazhar olmak istiyorum,

- Kendine ve Allâh’ın mahlûkatına karşı merhametli ol.

- İnsanların en kuvvetlisi olmak istiyorum.

- Allâh’a dayan ve ona tevekkül et; insanların en kuvvetlisi olursun.

- Duâmın kabûl olmasını istiyorum.

- Haramdan ictinâb et!

- Allâh’ın insanlar arasında beni rüsvây etmemesini istiyorum.

- İnsanlar arasında rüsvây olmamak için dilini ve tenâsül uzvunu muhafaza et, buyurmuşlardır. Bir rivâyette; namusunu ve kötü huylarını düzelt, buyurmuşlardır. (Kurtubî)

(Hz. Mahmûd Sâmî Ramazanoğlu (k.s.), Musâhabe, 6.c., 34.s.)

18

---
HANGİ HIRSIZIN ELİ KESİLİR

Şerîatta sirkat (hırsızlık) haram olması i‘tibâriyle; nisab miktarı olsun veya
olmasın başkasının malını haksız olarak gizlice almaktır. El kesme itibari ile
İslâm memleketinde konuşan, gören ve mükellef bir kimsenin, gizlice bir şahsın
korunan yerden ve bozulmayan şeylerden olan on dirhem veya on dirhem
miktarındaki malını kasden alıp dışarı çıkarmasıdır ki; malın korunduğu yerde
şüphe ve çalınan malda te’vîl bulunmamasıdır.

Ta‘rifdeki “mükellef” kaydı, erkek, kadın, köle, kâfir ve ayık halinde olan
mecnûna şâmildir.

“Konuşan” ve “gören” kayıtlarıyla dilsiz ile âmâ, hırsızın tarifinden
çıkmıştır. Çünkü dilsiz konuşacak olsa şübhe (hadler şübhe ile def’edilir)
vermek ihtimali vardır. A‘mâ ise kendi malını başkasının malından ayıracak
vaziyette değildir.

Çalınan malın kasden alınmış olması da el kesilmesinde şarttır. Çalma gündüz
olursa, çalınan malın başlangıcında ve nihayetinde gizlice olması şarttır.
Akşamla yatsı arası gündüzden sayılır.

Hırsızın mülk sâhibinden çalması ve çaldığı malın bütün dinlerde mübâh olması
lâzımdır. Buna göre bir hırsız, diğer bir hırsızdan çalsa eli kesilmez. Hırsız
gerek müslümân olsun, gerekse zımmî olsun, bir müslümânın şarabını çalsa eli
kesilmez.

El kesilebilmesi için hırsızlığın İslâm memleketinde yapılması şarttır.
Hırsızın elinin kesilebilmesi için nisâb (on dirhem gümüş) miktarı malın
korunan mahalden bir def‘âda çıkarılması şarttır. Hırsızlığın kâdı huzûrunda,
mu‘teber olan sübutla sâbit olması şarttır.

Hırsızlık hâdisesi sâbit olunca hüküm verildikten sonra hırsızın sağ eli
bileğinden kesilir ve dağlanır. Eli kesildikten sonra tekrar hırsızlık
yaparsa, sol ayağı da topuğundan kesilir. Şayet üçüncü defa yine hırsızlık
yaparsa artık azaları kesilmez, fakat kırbaçla tâzir edilir ve simasında tevbe
alâmetleri görülünceye kadar hapsedilir.

(İbn-i Âbidin, 8.c., 315-346.s.)

19

---
HZ. EBÛ BEKİR SIDDÎK (R.A.)’İN CESÂRETİ

Hz. Alî (k.v.), hutbesinde “Ey nâs! İnsanların en kahramanı kimdir?” diyordu.
“Ey mü’minlerin emiri! Sensin!” dediler. Hz. Alî (k.v.) “Biliniz ki, ben her
kimle döğüşmüşsem, onu mutlaka altetmişimdir. Fakat insanların en kahramanı
Hz. Ebû Bekir (r.a.)’dir.

Çünkü biz (Bedir günü) Resûlullâh (s.a.v.)’e bir gölgelik yaptık. “Onu
müşriklerden kim koruyacak?” dedik. Allâh (c.c)’e and içerim, bizden hiçbir
kimse bu işe yanaşmadı. Ancak Hz. Ebû Bekir (r.a.), kılıcını kınından çekerek
Peygamber (s.a.v.)’in başucunda durdu. O (s.a.v.)’e herhangi bir müşrik
saldırdığında, Hz. Ebû Bekir (r.a.) de ona saldırıp püskürtüyordu” dedi.

Yine bir gün Resûlullâh (s.a.v.)’i gördüm. Kureyşliler Peygamber (s.a.v.)’i
yakalamıştı. Birisi ona sataşıyor, kin kusuyordu. Kimisi Hz. Peygamber
(s.a.v.)’i tartaklıyor ve “Sen misin ilahları bir tek ilah yapan?” diyorlardı.

Andolsun bizden hiç bir kimse Peygamber (s.a.v.)’e bu durumda yaklaşmadı,
ancak Hz. Ebû Bekir (r.a.) fırlayıp kimine vuruyor, kimiyle cedelleşiyor,
kimini itiyordu ve “Rabbim Allâh’tır diyen bir kişiyi öldürecek misiniz, azâb
olasıcalar?” diyordu.

Sonra Hz. Alî (k.v.) abasını çıkardı. Mübârek sakalları ıslanıncaya kadar
ağladı, sonra “Allâh’a yemîn ediyorum, Firavn’un ailesinden olan bir mü’min mi
hayırlıdır yoksa Hz. Ebû Bekir (r.a.) mi?” dedi. Halk sustu. Hz. Alî (k.v.)
“Allâh’a yemin ederim ki Hz. Ebû Bekir (r.a.)’in bir saatlik ömrü, Firavn
ailesinden olan mü’minin, yeryüzü dolusu iyiliklerinden daha hayırlıdır. Çünkü
o îmânını gizliyor, Hz. Ebû Bekir (r.a.) ise, açıkça mü’min olduğunu ilân
ediyordu” dedi.

(M. Yusuf Kandehlevî, Hayatü’s-Sahâbe, 1.c., 261.s.)

20

---
SADAKANIN FAZÎLETİ İLE İLGİLİ

---
HADÎS-İ ŞERİFLER

“Bir hurma da olsa sadaka verin. Çünkü o bir hurma açlığı giderir. Su ateşi
söndürdüğü gibi hataları da söndürür, yok eder.”

“Bir hurmanın yarısıyla bile olsa cehennem ateşinden korunun, onu da
bulamazsanız tatlı ve güzel söz ile.”

“Kim helâl kazancından -Allâh (c.c.) helâl ve temizi kabul eder- bir sadaka
verirse, Allâh (c.c.) onu kabza-i kudretiyle alır. Sizden birinizin deve
yavrusunu büyüttüğü gibi, bir hurmayı Uhud Dağı kadar büyütür. (Ve kıyâmet
günü sahibine teslim eder.)”

“Çorba pişirdiğin vakit suyunu çok koy ve komşularına bak, (muhtaç olanlara)
ondan ver.”

“Kim ki sadakayı güzelleştirir, yani helâlinden, gönlü coşarak güler yüz ve
tatlı söz ile verir ve vermekte acele ederse, Allahü Te‘âlâ da onun
vereselerini güzelleştirir. Yani evlâdını âfetten muhâfaza eder.”

“(Kıyâmet günü) hesap görülünceye kadar herkes sadakasının gölgesinde
olacaktır.”

“Sadaka, yetmiş şerrin kapısını kapatır.”

“Gizli sadaka, aziz ve celil olan Allahü Te‘âlânın gadabını (öfkesini) teskin
eder.”

Hangi sadaka daha fazîletlidir? diye sorulur. Resûl-i Ekrem
(s.a.v.):“Sıhhatli, malına hevesli, yaşamayı umar, fakirlikten korkar olduğun
halde (verdiğin sadakadır). Sakın can boğaza gelene kadar bekleme de o zaman
bu falancaya bu filancaya diye vasiyete başlarsın, halbuki vereseye intikal
etmiştir.”

(Huccetü’l İslâm İmâm-ı Gazâlî (rh.a.), İhyâ u ‘Ulûmi’d-dîn, 1.c., 625.s.)

21

---
SEYYİD ABDÜLKÂDİR-İ GEYLÂNÎ (K.S.)-1

Büyük İslam âlimlerinden ve evliyânın meşhûrlarındandır. Künyesi Ebû
Muhammed’dir. Muhyiddîn, Gavsü’l-A‘zam, Kutb-i Rabbânî, Sultânü’l Evliyâ,
Kutb-u A‘zam gibi lakaplarla anılmaktadır. Peygamber (s.a.v.) Efendimizin
soyundan olup, hem seyyid hem şeriftir. 1077 (h.471)’de İran’ın Geylân
şehrinde doğdu.

Geylân’da ilim öğrenmeye başladı. Küçük yaşta Kur’ân-ı Kerîm’i ezberledi.
Sonra Bağdat’a gidip, zamanın meşhur âlimlerinden ilim tahsîl etti. İlim
tahsîlini tamamladıktan sonra va‘z ve ders vermeye başladı. Fıkıh ve hadis
ilimlerinde müctehîdlik derecesine yükseldi. Bir ara va‘z ve ders vermeyi
bırakıp, yalnızlığı tercih ederek, inzivâya çekildi. Bütün vakitlerini ibâdet
ve nefis mücâdelesiyle geçirdi. Bir müddet böyle devâm eden Abdülkâdir Geylânî
(k.s.), tekrar ders, va‘z ve fetvâ vermeye başladı. İki mezhepte de fetvâ
verirdi. Pekçok kimse O’nun sohbetleri ile olgunlaştı; beş yüz Yahûdî ve
Hıristiyan onun huzûrunda Müslüman oldu. Tam kırk sene onüç çeşit ilim ve
fende ders verdi. Tasavvufta en yüksek dereceye ulaştı. Tasavvuftaki yoluna
onun ismine izâfeten “Kâdiriyye” adı verildi. Ondan ilim ve feyz alan binlerce
talebesi çeşitli memleketlere giderek İslâmiyeti anlattılar.

Pekçok kerâmeti görülen Abdülkâdir Geylânî (k.s.), Bağdat’ta vefât etti.
Cenâze namazını kılmak üzere görülmemiş bir kalabalık toplandı. Cenâze
namazını oğlu Abdülvehhâb kıldırdı. 1166 (h.561)’da Bağdat’ta vefât etti.
Kabri Bağdat’tadır.

İlmi ile amel ederdi. Konuşması gayet açık ve tesirliydi. Sorulan zor
suâlleri, rahatlıkla, doyurucu bir tarzda cevaplandırırdı. Az konuşur, çok
susardı. Kim olursa olsun, kapısını çalan herkesi kabul eder, geri çevirmezdi.
Doğruyu söylemekten asla çekinmezdi. Zamanın halîfesi, Saîd isminde birini
kadı tâyin edince, minberde; “Müslümanlara en zâlim birini kadı tâyin ettin.
Yarın âlemlerin Rabbi huzûrunda bakalım ne cevap vereceksin?” diye haykırdı.
Orada bulunan halîfe bu doğru sözü işitince çok ağladı ve hemen adı geçen
kadının vazîfesine son verdi.

Kendileri zayıflara yardım eder, fakirleri doyurur, misâfirsiz gece
geçirmezdi. Kendisine kötü davrananları affeder. Hergün bin rek‘at namaz
kılar, her farz namazdan sonra hatim okumaya devâm ederdi.

(Yeni Rehber Ansiklopedisi, 1.c., 92-94.s.)

22

---
SEYYİD ABDÜLKÂDİR-İ GEYLÂNÎ (K.S.)-2

Abdülkâdir-i Geylânî (k.s.) pekçok kerâmetler göstermiş, ma‘nevî sahada yüksek
makamlara kavuşmuştur. Zamanın imâmı olup, asrının kutbu, o zamanda yetişen
evliyânın en üstünü idi. İlim ve amelde eşi ve benzeri pek az bulunurdu.

Kâdiriyye yolunun kurucusu ve büyük bir mürşid-i kâmil olan Abdülkâdir-i
Geylânî hazretleri buyurdu ki:

“İnsan kendini Kelime-i tevhîde, yâni “Lâ ilâhe illallâh” demeye alıştırmazsa,
ölüm döşeğinde iken onu hatırlaması ve söylemesi güç olur.”

“Allah adamlarının huzûrunda üç sıfatla bulunulur:   Alçak gönüllülük, iyi
geçinmek ve kötülüklerden arınmış bir kalp. Hakîkî yaşamak;nefsin arzularını,
haram ve zararlı isteklerini yerine getirmemek demektir.”

“Allahü Te‘âlâya en yakın olan, ahlâkı güzel, kalbi rahat olandır. En üstün
amel, kalbin Allah’tan başkasına yönelmemesidir.”

“Bid‘at yoluna sapmayınız! İtaat ediniz, muhâlif olmayınız! Sabrediniz,
sızlanmayınız! Sâbit kalınız, ayrılıp dağıtmayınız! Bekleyiniz ümit
kesmeyiniz! Özünüzü günahtan temizleyiniz, kirletmeyiniz! Hele Mevlânızın
kapısından hiç ayrılmayınız!”

“Kalbinde, bir kimseye düşmanlık veya sevgi hâli bulursan, onu önce Kur’ân-ı
Kerîm’e, sonra dînin emir ve yasaklarına arz et! O kimse onlara göre sevimli
ise, sen de sev! Kötü ise, sen de kötü gör! Hiç kimseyi kovma! Hiç kimseye
darılma! Kimsenin aleyhinde konuşma!”

Abdülkâdir-i Geylânî hazretlerinin yazmış olduğu kıymetli eserlerinden
bâzıları: 1) Günyet-üt-Tâlibîn, 2) Fütûhu’l-Ğayb, 3) Fethu’r-Rabbânî, 4)
Füyûzât-ı Rabbâniyye, 5) Hizbü’l-Besâir, 6) Cilâü’l-Hâtır, 7) El-
Mevâhibu’r-Rahmâniyye, 8) Yevâkîtü’l-Hikem, 9) Melfûzât-ı Geylânî, 10) Dîvânu
Gavsü’l A‘zam’dır.

(Yeni Rehber Ansiklopedisi, 1.c., 92-94.s.)

23

---
DÜNYÂ FÂNÎ ÂHİRET İSE SONSUZDUR

Ebû Hüreyre (r.a.) anlatır: Bir gün Resûlullâh (s.a.v.) buyurdular ki: “Kısaca
dünyâyı sana göstermemi ister misin?” Elimi tuttu ve bir çöplüğe götürdü.
Orada insan kemikleri, hayvan kemikleri, eski elbiseler ve insan pislikleri
vardı. Buyurdular ki: “Ey Ebû Hüreyre, bu başlar sîzin başlarınız gibi hırs ve
intikam ile dolu idi. Şimdi derileri çürümüş bir kuru kafa oldular. Yakında da
çürüyüp toprak olurlar. Bu pislikler çeşit çeşit yemeklerdir. Ne güçlüklerle
elde etmişlerdi. Şimdi böyle atıldılar ve insanlar onlardan kaçıyorlar. Bu
yırtık, çürük elbiseler, o insanların süslenmek için giydikleri elbiselerdir.
Zaman hepsini götürdü. Bu kemikler, onların binek hayvanlarının ve yedikleri
hayvanların kemikleridir. Bunların sırtında dünyâyı dolaşırlardı. İşte kısaca,
dünyâ budur. Çok kaçınız. Kaçınılacak yerdir.” Orada olanların hepsi ağladı.
Resûlullâh (s.a.v.) buyurdu: “Dünya, yaratıldığından beri gökle yer arasında
asılı durur. Çünkü ona Allâhü Te‘âlâ hiç bakmamıştır. Kıyâmet günü, beni en
aşağı kullarına ver, diyecek. “Sus ey alçak, o dünyâda kimsenin olmanı
beğenmediğim gibi, bugün de beğenmem,” cevâbını alır.” Yine buyurdular ki:
“Kıyamet günü bir grup insanlar gelir. Amelleri Tihame dağının birkaç misli
büyüklüğünde olur. Hepsi Cehenneme gönderilir.” “Yâ Resûlallâh (s.a.v.), hepsi
namaz kılanlardan mıdır?” dediler. Buyurdular ki: “Hepsi namaz kılar, oruç
tutar, gece de uyumazlar, fakat dünyadan bir şey bulunca arkasını
bırakmazlar.”

Bir gün Resûlullâh (s.a.v.) dışarı çıktı. Ashâb (r.a.e.)’e şöyle buyurdular:
“Kör olarak yaratılmadığı halde kör olmak isteyeni bilir misiniz? Biliniz ki,
dünyâyı isteyen, uzun ümit ve emellere kapılanın kalbini Allâhü Te‘âlâ bu
istek ve emeli kadar kör eder. Dünyâda zâhid ve kısa emelli olana da Allâhü
Te‘âlâ öğrenmeden ilim verir. Böylece arada delil ve yol gösterici olmadan,
yolunu ona gösterir”        (İmâm-ı Gazâlî (rh.a.), Kimyâ-i Saâdet, 474.s.)

24

---
HÂCET NAMÂZI

Şöyle ki: Uhrevî veyâ dünyevî bir hâceti olan kimse güzelce abdest alır, yatsı
namâzından sonra iki veyâ dört, bir kavle göre on iki rek‘at namâz kılar,
sonra Hakk Te‘âlâ Hazretlerine senâda, Resûl-i Ekrem (s.a.v.) Efendimize salât
ü selâmda bulunur.

Ba‘dehu hâcet duâsını okuyup hâcetinin husûlünü (ihtiyacının giderilmesini)
Allâhü Te‘âlâdan niyâz eder.

Hâcet namâzının birinci rek‘atında Fâtiha-yı şerîfeden sonra üç kerre
Âyetü’l-kürsî, öbür üç rek‘atında da birer Fâtiha ile, birer İhlâs ve
Mu‘avvizeteyn sûreleri okunması hakkında bir hadîs-i şerîf vardır.

••••••••

---
HÂCET DUÂSI

Allâhümme innî es’elüke tevfîka ehli’l-hüdâ ve a‘mâle ehli’l-yakîn ve
münâsahate ehli’t-tevbeti ve ‘azme ehli’s-sabri ve cidde ehli’l-haşyeti ve
talebe ehli’r-rağbeti ve te‘abbüde ehli’l-verâi ve ‘irfâne ehli’l-‘ilmi hattâ
ehâfuke.

Allâhümme innî es’elüke mehâfeten tahcüzünî ‘an ma‘siyetike hattâ a‘mele bi-
tâ‘atike ‘amelen estehıkku bihi rızâke ve hattâ ünâsıhake bi’t-tevbeti havfen
minke ve hattâ uhlisa leke nasîhate hubben leke ve hattâ etevekkele ‘aleyke,
fî’l-umûri husne zannin bike sübhâne hâlikın nûr.

••••••••

---
RIZIK BOLLUĞU İÇİN OKUNACAK DUÂ

Aşağıdaki âyet-i celîle, Zâriyât sûresi 58. âyet olup akşam ve sabah veyâhud
beş vakitte on birer kerre okunacaktır:

İnna’llâhe hüve’r-razzâku zû’l-kuvveti’l -metîn.

25

---
HIRİSTİYANLARIN OSMANLI HAKKINDAKİ        YANLIŞ KANAATLERİNİ YİNE HIRİSTİYAN
---
SEYYAHLAR ÇÜRÜTMEKTEDİR

“Umûmiyetle yabancılar ve bilhassa Yakın Doğuyu hiç tanımayan Batı Ülkeleriyle
Amerika Birleşik Devletlerinde Türk milleti hakkındaki umûmî kanaat, şudur:
Türk halkı, bütün tarihi, tahrip ihtirâsından ilham alan kanlı fetihlerden
ibaret olan ve mutaassıbane tahakkümü altında tuttuğu hıristiyan kavimleri
baskı ile idare eden barbar ve hunhar bir halktır. Batı muhayyilesinde inşa
edilen bu vehmi yıkmağa bir anlık teemmül (düşünmek) kâfîdir.

Kendisine yabancı ve tamâmen düşman olan bir medeniyetin göbeğinde muhteşem
bir cihan devleti kuran, birbirine hiç benzemeyen ve sürekli bir şekilde
çatışan çeşitli halklar üzerinde altı asır boyunca hâkimiyet ve himayesini
devam ettiren, büyük bir mâzîyi tevârüs eden (miras alan) ve bitip tükenmek
bilmeyen bir millî ve zihnî faaliyetle beslenen bir milletin büyük bir
medeniyetin gerektirdiği bütün husûsiyetleri hâiz olmak îcâb edeceği
âşikârdır.

Türk milletinin ve onun dînî, siyasî ve içtimaî (sosyal) hayat şartlarının
tarihi üzerinde yapılacak sathî bir tetkik bile, Batı ülkelerinde Türkler
hakkında beslenen ve kaynağını Türkiye’nin hakikî ve meşru sahiplerini
sistemli bir şekilde kötüleyerek memleketin parçalanmasını temine çalışan
emperyalist ihtiraslardan alan telâkkîlerin asılsızlığını ortaya koymaya
kâfîdir. Dînî husûmetin bu iftirâ efsanelerinin doğmasındaki payı büyüktür.
Safdillik, peşin hüküm ve zihnî tembellik de bu iftirâların yayılıp
tutunmasına sebeb olmuştur.

Türkiye hakkında kendi başına fikir edinmek isteyecek nâmuslu ve hür düşünceli
araştırıcılar önce Avrupalı seyyahların eserlerini okusalar sonra gelip ciddî
araştırmalar yapsalar Avrupalıların Türkler hakkında ki kanaatlerinin birer
iftirâ olduklarını öğreneceklerdir.

(Yabancılara Göre Eski Türkler, İstanbul-1969, 5-6.s.)

26

---
FÂİZ NEDİR?

Faiz (ribâ) sözlükte fazlalık, ziyâdelik anlamındadır. Istılâhî ma‘nâda ise;
yapılan bir akitte karşılıksız olarak alınan fazlalıktır. Fâiz; Kitap, Sünnet
ve İcmâ ile haram kılınmıştır.

Cenâb-ı Hakk şöyle buyurmaktadır:

“Fâiz yiyenler, (kabirlerinden) ancak şeytanın dokunup çarptığı kimsenin
kalktığı gibi kalkarlar. Bu, onların; ‘Alış-veriş de fâiz gibidir’
demelerinden ötürüdür. Oysa Allah alış-verişi helâl, fâizi de haram kılmıştır.
Kime Rabbinden bir öğüt gelir de (o öğüde uyarak fâizden) vazgeçerse, geçmişte
olan kendisinindir ve hakkındaki hüküm de Allâh’a âittir (Allâh onu affeder).
Kim tekrar (fâize) dönerse onlar cehennem ehlidir, ateş halkıdır, orada ebedî
kalacaklardır.” (Bakara s. 275)

Konuyla alâkalı olarak Efendimiz (s.a.v.) ise bir gün:“Helâk edici yedi şeyden
sakınınız” buyurunca, Sahâbe-i Kirâm hazerâtı sorar:“Onlar hangileridir ey
Allâh’ın Resûlü?” Bunun üzerine Efendimiz (s.a.v.):“Allâh’a şirk koşmak, sihir
ve büyü yapmak, haklı olarak öldürülen müstesnâ- Allâh’ın öldürülmesini haram
kıldığı bir insanı öldürmek, fâiz yemek, yetim malı yemek, düşmana hücum
sırasında harpten kaçmak, evli olup hiçbir şeyden haberi olmayan nâmusuna
düşkün müslüman kadınlara zinâ isnad etmek.” (Buhârî) buyurarak fâiz yemeyi,
insanın helâkine sebep olan yedi şey arasında saymıştır.

Fâizi sadece almak veyâ vermek değil aynı zamanda fâiz muâmelesinde herhangi
bir şekilde bulunmak, yardım etmek, vesîle olmak da en şiddetli bir şekilde
haram kılınmıştır. İbn Mes‘ud (r.a.) anlatıyor:“Resûlullâh (s.a.v.) ribâyı
(fâizi) yiyene de, yedirene de, (Fâiz mu‘âmelesine) şâhitlik edenlere de, bu
mu‘âmeleyi yazana da lânet etti.” (Buhârî)

27

---
ASIL TEHLİKE CİHÂDI TERKETMEK

Ebû İmran (r.a.) anlatıyor:

Şehirde -Kostantiniyye’de- savaşıyorduk. Ordunun başkumandanı Abdurrahman b.
Hâlid b. Velîd (r.a.) idi. Rumlar arkalarını şehrin surlarına vermişlerdi.
Müslümanlardan biri derhal düşmana saldırdı.

Askerler:

- “Lâ ilâhe illallâh. Kendini tehlikeye atıyor.” dediler. Ebû Eyyüb el-Ensârî (r.a.) de:

- “Bu ayet, Allâh (c.c.)’un Peygamberini muzaffer, İslâmı hâkim kıldığı zaman biz Ensâr hakkında indirilmiştir. Çünkü o zaman biz: “Gelin mallarımızın yanında kalalım da onlarla uğraşalım.” demiştik. Allâhü Te‘âlâ:

“Mallarınızı Allâh (c.c.) yolunda harcayın ve kendinizi tehlikeye atmayın”
âyet-i kerîmesini indirdi. Kendimizi tehlikeye atmamız, cihâdı bırakıp
mallarımızla uğraşmak için onların yanında oturmamızdır” şeklinde konuştu

Ebû Eyyüb el-Ensârî (r.a.) şehîd oluncaya kadar Allâh (c.c.) yolunda savaşmaya
devâm etti. Nihâyet Kostantiniyye’de şehîd oldu.

(M. Yusuf Kandehlevî, Hadîslerle Müslümanlık, 2.c., 480.s.)

••••••••

İbn-i Abbas (r.a.)’dan:

Resûlullâh (s.a.v.) Mute’ye bir ordu gönderdi. Zeyd (r.a.)’i ordu kumandını
tayin etmişti. Zeyd (r.a.) şehîd düşerse Ca‘fer (r.a.), o da şehîd düşerse
kumandanlığı İbn-i Revâha (r.a.) ele alacaktı. Fakat İbn-i Revâha (r.a.) ordu
ile çıkmayarak Resûlullâh (s.a.v.) ile beraber Cumâ namazı kıldı. Resûlullâh
(s.a.v.) onu görünce:

- “Niçin geri kaldın” diye surdu. İbn-i Revâha (r.a.):

- “Seninle beraber Cuma namazı kılmak için” dedi.

Resûlullâh (s.a.v.):

- “Bir an önce Allâh yolunda savaşa çıkman, dünyâdan ve dünyâdaki her şeyden daha hayırlıdır.” buyurdu.

(M. Yusuf Kandehlevî, Hadîslerle Müslümanlık, 2.c., 470.s.)

28

---
KARDEŞLİK HAKKI

Müslüman kardeşin kardeşinde sekiz hakkı vardır.

Birinci hak maldadır. Resûl-i Ekrem (s.a.v.): “İki kardeş, iki el gibidir;
biri diğerini yıkar” buyurmuştur. Kardeşlikler arasında mal ile yardımlaşmak
üç derecededir.

1- En aşağı derecesi, onu hizmetçi kabul edip, malının fazlasından ihtiyacını
görmektir.

2- Kardeşliğini, kendi seviyesinde tutmaktır. Onu mal ve servetine ortak gibi
kabul edip, icabında malını onunla bölüşmektir.

3- Kardeşliğin en yüksek mertebesi olan üçüncü derecede onu, kendine tercih
edip, onun ihtiyacını kendi ihtiyacından önce düşünmektir.

Kardeşliğin ikinci hakkı, fiilen yardıma muhtaç olduğunu görünce, onun
istemesine mahal bırakmadan, yardımına koşmak ve kendi işini sonraya
bırakmaktır.

Üçüncü hak dildedir. Bazen susması bazen de konuşması lazımdır. Peygamberimiz
(s.a.v.): “Gördüğü iyilikleri gizleyip, gördüğü kötülükleri teşhir eden kötü
komşudan Allâh’a sığının.” buyurmuştur. (Buhârî)

Dördüncü hak, konuşma iledir. Kardeşlik kötü sözlerden sükûtu gerektirdiği
gibi, iyi sözleri de konuşmayı gerekli kılar. Peygamberimiz (s.a.v.): “Sizden
biriniz kardeşini sevdiği zaman, sevdiğini ona duyursun.” buyurmuştur. (Ebû
Davud)

Beşinci hak bazı sürçme ve hatalarını bağışlamaktır.

Kardeşliğin altıncı hakkı, hayatında ve ölümünde, onun sevdiği ve kendisi için
arzu ettiği şekilde kendisi ve çoluk çocuğu için hayır duâda bulunmaktır.
Peygamberimiz (s.a.v.): “Bir kimse kardeşine gıyâbında duâ ettiği zaman, bir
melek - Allâh (c.c.), sana da o duâ ettiğin gibi versin- der.” buyurmuştur.
(Müslim)

Yedinci hak, vefâ ve ihlâstır. Vefâ demek, kendisiyle ölünceye kadar, öldükten
sonra da âile efradı, dost ve ahbâbı ile- muhabbeti devam ettirmektir.

Sekizinci hak, dostuna yük olmamak ve lüzûmsuz tekliflerde bulunmamaktır.
(Huccetü’l İslâm İmâm-ı Gazâlî (rh.a.),

İhyâ-u Ulûmiddîn, 2.c., 431-467.s.)

29

---
MART 2008

---
ESMÂÜ’L HÜSNÂ, ER-RAHÎM (C.C.)

Cenâb-ı Hakk buyuruyor ki:

“O Rahmân’dır ve Rahim’dir.”

“O, öyle Allâh’tır ki, O’ndan başka ilâh yoktur. Görülmeyeni ve görüleni
bilendir. O, esirgeyendir, bağışlayandır.”

“Rahmân ve Rahîm” isimleri aynı kökten türetilmiştir. Her ikisi de mübâlağa
ifâde eder.

Rahîm sıfatının tecellîleri ise daha çok âhirette görülecek, Cenâb-ı Hakk’ın
oradaki ikram ve ihsanları müminler için olacaktır.

Kur’ân-ı Kerîm’in 115 âyetinde büyük çoğunluğu çok bağışlayıcı anlamına gelen
“ğafûr” sıfatı ile birlikte olmak üzere “rahîm” sıfatı kullanılmıştır. Bu da
Cenâb-ı Hakk’ın ne kadar bağışlayıcı ve merhametli olduğunu gösterir. Dört
âyette de “erhamü’r-rahimîn (merhametlilerin en merhametlisi)” tamlaması
kullanılmıştır.

Kul gücü yettiği kadar muhtaç durumda olan kimselerin ihtiyacını karşılamalı,
yanında ve memleketinde ihtiyacını karşılamadığı hiç bir fakir bırakmamalı.
Muhtaçların ihtiyaçlarını ya para ile ya da nüfûzu ile veyahut hayra delâlet
etmekle, daha olmazsa zengin ve söz sahibi olan kişilere başvurmak sûretiyle
karşılamalıdır. Bu saydıklarımızdan âciz olursa, o zaman ona hayırlı duâlar
yapmak sûretiyle onun hüzün ve kederini paylaşmalıdır.

Her kim bu “Yâ Rahîm” ismini her farz namazdan sonra yüz kere okursa gaflet ve
unutkanlıktan, gönül pekliğinden emîn olur. Bir kimse de sabah namazından
sonra “Yâ Rahîm” ismini yüz kere okursa bütün yaratılanlar o kimseye merhamet
eder.

(Mehmed Nuri Şemseddin Nakşıbendî, Kalplerin Anahtarı)

1

---
HÂCE-İ KÂİNÂT (S.A.V.) EFENDİMİZE MAHSUS OLAN FAZÎLETLER

Hz. Muhammed (s.a.v.) bütün Peygamberlerden önce yaratılmıştır. “Elestü bi-
Rabbiküm” buyurulduğu gün “evet” diyenlerin söz veren ve yükümlülüğü
kabullenenlerin ilkidir.

Âdem (a.s.) ve bütün yaratıklar O (s.a.v.)’in sebebi için yaratılmışlardır.
Beyhakî ve başkaları böyle rivâyet etmişlerdir.

İbn Asâkir, Ka‘bu’l Ahbâr’dan rivâyet ettiğine göre Arş ve gökler ve cennetler
üzerine O (s.a.v.)’in şerefli ismi yazılmıştır.

Cenâb-ı Hakk bütün Peygamberlerden Hz. Muhammed (s.a.v.)’e îmân etmeleri için
mîsâk (söz) almıştı. Cenâb-ı Hakk’ın Kur’ân-ı Kerîm’de me‘âlen: “Allâh, geçmiş
Peygamberlerinden and olsun ki, size kitab ve hikmet verdim. Sonra da size
nezdinizdeki (o kitab ve hikmeti) tasdik eden bir Peygamber gelecektir ona
kat‘iyyen îmân ve ona her halde yardım edeceksiniz.” (Âl-i İmrân s. 81)
buyruğu bu ma‘nâdadır.

Âdem (a.s.)’dan tâ Resûlullâh (s.a.v.)’e gelinceye kadar O (s.a.v.)’in
soyundan ana ve babalarından hiçbirinde zinâ olmamıştır. Birleşme ve üremeleri
hep nikâhla olmuştur. Sonra soyundan hiçbiri haksız yere bir kimsenin kanını
dökmemiş öldürmemiştir. Beyhakî ve Taberânî böyle rivâyet etmişlerdir.

Doğduğu saatte şahâdet parmağını kaldırıp secdeye varmıştır. Ebû Nuaym, İbn
Abbas (r.a.)’nın böyle anlattığını yazıyor ve annesi de kendinden çıkan bir
nûrun Şam köşklerini aydınlattığını görmüştü. Melekler Hz. Muhammed
(s.a.v.)’in beşiğini sallardı ve beşikte iken Ay O (s.a.v.) ile konuşmuştur ve
işâret ettiği yere eğilmiştir.

(İmâm-ı Kastalânî, İlâhî Rahmet Hz. Muhammed (s.a.v.), s. 480-481)

2

---
SAFER AYININ İLK VE SON ÇARŞAMBA

---
GÜNÜNDE OKUNACAK DUÂ

---
E‘ûzu bi’llâhi mine’ş-şeytâni’r-racîm. Bi-smi’llâhi’r-rahmâni’r-rahîm. Selâmun
‘aleyküm ketebe rabbüküm ‘alâ nefsihi’r-rahmete. Selâmun ‘aleyküm bi-mâ
sabertüm fe-ni‘me ‘ukbe’d-dâri. Selâmun ‘aleyküm udhulû’l-cennete bi-mâ küntüm
ta‘melûne. Ve selâmun ‘aleyhi yevme vulide ve yevme yemûtü ve yevme yub‘asü
hayyan. Ve selâmu ‘aleyye yevme vulidtü ve yevme emûtü ve yevme ub‘asü hayyan.
Selâmun ‘aleyke se-esteğfiru le-ke rabbî innehu kâne bî hafiyyan. Ve selâmun
‘alâ meni’ttebe‘a’l-hüdâ. Ve selâmun ‘alâ ‘ibâdihi’llezîne’stafâ. Selâmun
‘aleyküm lâ-nebteği’l-câhilîne. Selâmun kavlen min rabbi’r-rahîmin. Selâmun
‘alâ Nûhin fî’l-‘âlemîne. İnnâ ke-zâlike neczî’l-muhsınîne. İnnehu min
‘ibâdinâ’l-mü’minîne. Selâmun ‘alâ İbrâhîme. Ke-zâlike neczî’l-muhsinîne.
İnnehu min ‘ibâdinâ’l-mü’minîne. Selâmun ‘alâ Mûsâ ve Hârûne. İnnâ ke-zâlike
neczî’l-muhsinîne. İnnehümâ min ‘ibâdinâ’l-mü’minîne. Selâmun ‘alâ İlyâsîne.
İnnâ ke-zâlike neczî’l-muhsinîne. İnnehu min ‘ibâdinâ’l-mü’minîne. Ve Selâmun
‘alâ’l-mürselîne. Selâmun ‘aleyküm tıbtüm fe’dhulûhâ hâlidîne. Selâmun hiye
hattâ metla‘i’lfecri. Allâhümme bârik fî şehri’s-saferi va’htim le-nâ
bi’s-sa‘âdeti ve’z-zaferi.

---
SAFER AYINDA KILINACAK NAMÂZ

Safer ayının ilk ve son çarşamba gecesi nısfu’l-leylden (gece yarısından)
sonra yeryüzüne nâzil olacak belâlardan bi-izni’llâhi te‘âlâ muhâfaza olmak
için imsâkten evvel dört rek‘at nâfile namâzı kılıp Fâtiha’dan sonra zamm-ı
sûre olarak, birinci rek‘atte 17 “İnnâ a‘taynâ”; ikinci rek‘atte 5 “İhlâs”;
üçüncü rek‘atte 1 “kul e‘ûzu bi-rabbi’l-felak”; dördüncü rek‘atte 1 “kul e‘ûzu
bi-rabbi’n-nâs” okuyup selâmdan sonra duâ edilecektir. Kezâ, Saferin son
çarşambasının ya gecesi veyâ gündüzü iki rek‘at namâz kılıp birinci ve ikinci
rek‘atte Fâtiha’dan sonra 11’er “İhlâs” okunacak.

Namâzdan sonra 7 def‘a istiğfar edilecek ve el kaldırıp 11 def‘a salât-ı
münciye ve sonlarında inneke ‘alâ külli şey’in kadîr okunacaktır. Bu duâlarda,
“Allâhü Te‘âlânın, kendimizi ve âile efrâdımızı ve bilcümle mü’minleri âfât-ı
semâvîye, âfât-ı arzîyelerden ve cemî‘ belâlardan muhâfaza buyurması” için
niyâz edilecektir.

3

---
SU İLE TAHÂRETLENMEK SÜNNETTİR

Benî Müdlic kabîlesinden bir adamın nakline göre babası şöyle anlatmıştır:
Süraka b. Malik b. Cu’şum Hz. Peygamber (s.a.v.)’in yanına gelerek, “Allah’ın
Elçisi bize şunları öğretti” diye anlattı. Orada bulunan bir adam onunla alay
ederek, “O size tuvalete nasıl çıkılacağını da öğretiyor mu?” diye sordu.
Bunun üzerine Süraka b. Malik (r.a.), “Evet, O’nu hak peygamber olarak
gönderene yemin olsun ki, O (s.a.v.) bize tuvalette sol tarafa yaslanıp sağ
ayağımızı dik tutmamızı emretti” demiştir.

Enes b. Malik (r.a.) şöyle anlatmaktadır:

“Hz. Peygamber (s.a.v.) helâya giderdi. Ben ve bir çocuk onun için su kabı ve
âsâ taşırdık. O (s.a.v.) suyla tahâretlenirdi.” (Buhârî)

Ebû Hüreyre (r.a.) şöyle demiştir: “Hz. Peygamber (s.a.v.) helâya gitmek
istediği zaman bardak veya ibrikle su götürürdüm. Resûlullâh (s.a.v.) onunla
tahâretlenir ve elini toprağa silerdi. Sonra bir başka kapla su getirirdim,
onunla da abdest alırdı.” (Ebû Dâvûd)

Hz. Alî (r.a.)’in şöyle dediği rivâyet edilmiştir: “Sizden öncekiler
beslenmeleri i‘tibariyle büyük abdestlerini develerin kığı düşürmesi gibi
yaparlardı. Siz ise ötürür gibisiniz. O halde taşla tahâretlendikten sonra
suyla da temizleniniz.”

El-Hidâye’de şöyle denilmektedir: Necâset tahâret mahallini taşması durumunda
temizlik ancak suyla yapılabilir. Zîrâ taşla silinmek pisliği gidermez.

Îsâ b. Yezdâd’ın babasından nakline göre Hz. Peygamber (s.a.v.): “Biriniz
küçük abdestini bozduğunda idrar sızıntısı kalmaması için cinsel organını üç
defa sıvazlasın.” buyurmuşlardır.

(Eşref Alî et-Tehanevî, Zafer Ahmed el-Osman et-Tehanevî,

Hadislerle Hanefi Fıkhı, 1.c., 466.s.)

4

---
KUR’ÂN’I ANCAK SÜNNET AÇIKLAR

İmâm-ı Şâfiî ve Beyhakî Tavus (r.a.) yolu ile naklettiler ki: Resûlullâh
(s.a.v.) şöyle buyurdu:

“Ben, ancak Allâh'ın Kitabında helâl kıldığı şeyi helâl, harâm kıldığı şeyi de
haram kılarım.”

İmâm-ı Şâfiî (r.a.) dedi ki: Bu hadis, senedi kesintili bir haberdir. Vahyin
olmadığı konuları da, Allâh (c.c.) yine vahyle, sünnete tabi olunmasını ve
sünnete uymanın Allâh (c.c.)'ün farzını kabul etmek demek olduğunu açıkça
beyan etmektedir. Allâh (c.c.) Kerîm olan Kitâbında:

“Resûl size neyi verdi ise onu alınız ve neden de yasakladı ise ondan da
kaçınınız” buyurmuştur. (Haşr s. 7)

Alî (r.a.) İbn Abbas (r.a.)’yı haricîlere göndereceği zaman dedi ki:
“Haricilere görüşlerinin yanlış olduğunu belirtmek için git. Onlara sadece
Kur’ân’dan delîl getirme çünkü onlar Kur’ân’ı te’vil ederler. Lâkin sen onlara
görüşlerinin yanlış olduğunu sünnetle isbât et, ortaya koy.”

İbn Abbas (r.a.) dedi ki: Yâ Emire’l Mü'minîn! Ben Allâhü Te‘âlânın Kitâbını
onlardan daha iyi bilirim. Zîrâ Kur’ân, bizim evlerimizde nâzil oldu.

Alî (r.a.) dedi ki: “Doğru söylüyorsun. Lakin Kur’ân çok değişik ma‘nâlar
taşıyıcıdır. Biz diyoruz, onlar da diyorlar. Fakat sen onlara sünnetlerle
delîl getir, onlar sünnetten kaçacak yer bulamazlar.” Bunun üzerine İbn Abbas
(r.a.) giderek onlara sünnettden delîller getirdi. Onların ellerinde
kendilerini savunacak hiç bir delîlleri kalmadı.

Saîd b. Mansur, İmrân b. Hüseyin'den nakletti ki: Onlar hadîs müzâkere
ederlerken bir adam dedi ki: “Bu gibi şeyleri bırakınız, bize Allâh'ın
Kitâbından bahsediniz.”

Ömer (r.a.) dedi ki: Şüphesiz sen aptal birisin. Sen Allâhü Te‘âlânın
Kitâbında açıklanan namaz ve orucu bütün detayları ile buldun mu? Şüphesiz
bunlar hakkında Kur’ân asıl hükmünü koydu Sünnet de bunları açıkladı.”

(İmâm-ı Suyûtî, Akîdede Sünnetin Yeri, 35-95.s.)

5

---
ÜZÜNTÜ VE KEDERİN TEDÂVÎSİ

• Duâ Etmek, Allâh’a Sığınmak: Üzüntülü kederli ve borçlu olan kimselere,
Peygamber (s.a.v.) tarafından şu duâ tavsiye edilmiştir: “Allâhım! Üzüntü ve
kederden, âcizlik ve tembellikten, cimrilik ve korkaklıktan, borçluluktan,
borçluluğun vereceği sıkıntıdan ve düşmanların kaba kuvvet kullanıp üstün
gelmesinden Sana sığınırım.”

Enes bin Mâlik (r.a.) demiştir ki: “Peygamber (s.a.v.), herhangi bir şeyden
dolayı üzüntülü ve sıkıntılı olduğu zaman: “Yâ Hayyü yâ Kayyûm, rahmetinle
Senden yardım diliyorum” diye duâ edip Allâh (c.c.)’den yardım isterdi.”

Hz. Alî (r.a.) de bu konuda şöyle der: “Her kime bir ni‘met verilirse, Allâh’a
hamd ü sena eylesin! Her kimin rızkı azalırsa, Allâh’a istiğfar ve duâda
bulunsun! Her kime de üzüntü ve keder isâbet ederse, “Lâ havle ve lâ kuvvete
illâ billâh” desin!

• Cihad Etmek: Cihadın üzüntü ve kederi gidermedeki etkisi, aklen bilinen bir
gerçektir. Çünkü nefis, haksız saldırganı, onun saldırısını ve istilâsını
kendi başına bırakıp ta buna kayıtsız kalınca; üzüntü ve kederi, hüzün ve
korkusu artar. O düşmanla Allâh için savaş ederse; Allâh (c.c.) onun üzüntü ve
kederini, dinçlik, ferahlık ve kuvvete çevirir.

Nitekim yüce Allâh, şöyle buyurmaktadır: “Onlarla savaşın ki, Allâh sizinle
onlara azâb etsin, onları rezîl etsin, sizi onlara gâlip kılsın ve mü’minlerin
gönüllerini huzûra kavuştursun!”

Peygamber (s.a.v.) de: “Sizlere cihad’ı tavsiye ederim, çünkü cihad cennet
kapılarından bir kapıdır. Yüce Allâh bununla gönüllerdeki üzüntü ve kederi
giderir” buyurmuştur.

Üzüntü ve Kederi Gidermek İçin Faydalı Maddeler:

Zemzem suyu; üzüntü ve kederi, baş ağrısını giderir. Kalbi kuvvetlendirir,
korkuyu da teskin eder.

Turunç yemeye devam etmek, üzüntü ve kederi giderir.

(Tıbb-i Nebevî Ansiklopedisi, 2.c., 736.s.)

6

---
OSMANLI’DA MÜSBET İLİMLER

Osmanlı’nın “ilm-i riyâziyye” dediği matematik, ileri idi. İstanbul’da Fâtih
Medresesi’nde okutulan cebir, XV. asrın sonlarından başlayarak sırasıyla
Venedik, Padova, Bologna, Floransa üniversitelerinde aynen alınarak okutulmaya
başlandı. Veli oğlu Ali, 1591’de İstanbul’da yazdığı Tuhfetü’l-Âdâd’da,
Napier’den 23 yıl önce, logaritma’yı keşfetmesine ramak kalmış, logaritma’yı
açıklamış, fakat sayı silsilesine O (sıfır) yerine 1’den başladığı için
neticeye varamamıştı.

XVI. asır Osmanlı duvar ve masa saatlerinin tekniği, Avrupa’da yapılanlardan
üstündü. Pâdişâhdan 9.000 altın alarak İstanbul’da rasathâne kuran Takıyyeddin
Efendi (1520–1585), çarklı saatin ve zâtü’s-sukbeteyn dediği astronomi
âletinin mu‘cididir. Çarklı saati, sâniye’yi de gösteriyordu. 1734’de açılan
Üsküdar hendese-hânesi (mühendis okulu) profesörlerinden Yenişehirli Said
Efendi, üçgenlerin açılarını ölçen ve arazi ölçmekte de kullanılan “rub‘-ı
müceyyib-i zü’l-kavseyn” adını verdiği âleti i‘câd etti. Astronomideki
seviyye, Osmanlı muvakkıt-hânelerinde ve her boy ve çeşitteki Osmanlı
saatlerinde görülür. Daha XVI. asrın ilk yarısında Matrakçı Nasûh Bey, Güneş
Sistemi’ni fevkalâde doğru şekilde açıklamıştır.

1719’da Haliç’te yapılan başarılı denizaltı tecrübesi vardır. Bir çok insanın
binip daldığı gemi, uzun müddet deniz altında kalıp yeniden çıkmıştı. üçüncü
Ahmed’in huzûrunda yapılan tecrübeye mevzû gemiyi Tersâne-i Hümâyûn sermîmârı
İbrahim Efendi inşâ etmişti. 1753’de tulumbacıbaşı yâni itfâiye kumandanı
Mehmed Ağa, hortumlu yangın tulumbasını i‘câd etti. Bu tulumba, en derin
sarnıç ve kuyulardan bile su çekebiliyordu, çeşme bulmak mecburiyeti ortadan
kalkmıştı. XVIII. asrın son yıllarından itibâren İstanbul’a gelen Avrupalılar
ve Avrupa’da tahsil eden Türkler, insan bindirilmiş balon uçurtmaya
başladılar. 1786 Eylül’ünde topçu generali İngiliz Mustafa Paşa,
İstanbulluların gözleri içinde insan taşıyan balon uçurtmuş, General Miranda
(s. 63) bizzat seyretmişti.

(Yılmaz Öztuna, Osmanlı Devleti Tarihi, 2.c. 191-192.s.)

7

---
GAFLETTEN UYANIN

Bilgisizlikle ve iyiyi kötüyü sezme kâbiliyetine sahip olmadan halka karışma;
onların işine burnunu sokma. Her şeyi iyi öğren, sonra gir. Onlara uyku ile
karışırsan, aralarından teneşirle çıkarırlar. Bilgili ve basîret sâhibi ol.
Onlarda iyi bir şey görürsen uy. Kötü hallerini sezince de kaç. Elinden
gelirse, yardım için, kötü işleri halktan uzak tut.

Siz tam ma‘nâsıyla Hakk’tan gâfilsiniz. Hemen uyanmanız, gaflet hâlinizi
bırakmanız lâzım. Mescitlere girin. Orada Peygamber (s.a.v.)’e salât ve selâm
getirin. Korkmayın, orada sizi yiyen olmaz. Ma‘neviyatınız kuvvet bulur.
Âfetlerden kurtulursunuz. Peygamber (s.a.v.) Efendimiz:

“Gökten ateş yağınca, kurtulacak bir kişi de olsa, (o kurtulan) namaz ehli
olur’’ buyuruyor.

Namaza durduğunuz zaman halkla ilginizi kesin. Hakk’la olun. Peygamber
(s.a.v.) Efendimiz:

“Kulun, Allâh’a en yakın anı secde hâlidir” buyuruyor.”

Sana yazık oluyor. Nereye te’vil ve ruhsat arıyorsun?.. Ne için kolaylık
bekliyorsun?.. Bu halin nice zaman sürer? Te’vil yoluna sapan, Hakk’ı inkâr
ediyor demektir.

Vah bize!.. Azîmet sâhibi olarak hak ve hakikatin peşinde koşsaydık bu hale
düşmezdik, iyi işler peşinden gitseydik Allâh (c.c.) yardımcımız olurdu. Bizi
kurtarırdı. Nasıl oldu da böyle azîmeti bıraktık? Gayret ve fedakârlık gitti.
Fedâkarlık kayboldu. Herkes işin kolayını arıyor. Ortalık riyakârla doldu.
Görsünler ve desinler için iş yapılıyor.

Nifak işleri bol, kimsenin işi içine uygun olmuyor. Özü ve sözü bir olan
kalmadı. Ne olacak halimiz?.. Mallar haksız yere alınıyor.

Namaz kılan çok, hakîkîsi yok... Hacı desinler diye Kâ‘be’ye gidiyor.
Hareketleri niyetine göre olduğu için fayda bulamıyor. Bir iki iyi iş tutsa da
kullar için yapıyor, Hakk’ı gözetmiyor. Şu devrin insanları için en ince iş,
halkın peşinde koşmak oldu. Hâlik gözlerinde yok. O’nun sevgisi rûhlarından
silindi. (Allâh (c.c.) muhâfaza buyursun.)

(Seyyid Abdülkâdir-i Geylânî (k.s.), İlâhi Armağan, 31.s.)

8

---
HZ. ÖMER (R.A.)’İN İLK HUTBESİ

“Ey insanlar! Benim, sertliğimin ve katılığımın farkında olduğunuzu biliyorum.
Resûlullâh (s.a.v.) ile beraberken de bu hasletlerim vardı. Onun kölesi ve
hizmetçisiydim. Allâh (c.c.)’ün Kitâbında buyurduğu gibi;“Mü’minlere karşı
şefkatli ve merhametli”ydim. Her zaman, huzûrunda kınından sıyrılmış kılıç
gibi duruyordum. Ancak, beni teskin eder veyâ men ederse, işte o zaman uslu
dururdum. Değilse, O (s.a.v.)’in sesini çıkarmamasından istifade ederek,
insanların üstüne üstüne giderdim. Resûlullâh (s.a.v.) rûhunu teslim edinceye
kadar, hep bu hal üzereydim. O (s.a.v.), benden râzî olarak Rabbine kavuştu.
Allâh (c.c.)’e binlerce hamdolsun. Bu sebeple çok bahtiyârım. Kendisinden
sonra, halîfesi olan Hz. Ebû Bekir (r.a.)’in yardımcısıydım. Onun şerefini,
sükûnetini, yumuşaklığını hepiniz biliyorsunuz. Hz. Ebû Bekir (r.a.)’in de
hizmetçisiydim. Onun huzûrunda da kınından çıkmış kılıç gibi hazır dururdum.
Onun yumuşaklığını sertleştirmeye çalışırdım. Eğer buna mâni olursa, o zaman
geri çekilirdim. Değilse, insanların üstüne üstüne yürürdüm. Hz. Ebû Bekir
(r.a.) de, benden râzî olarak rûhunu teslim edinceye kadar bu hal üzere devâm
ettim. Bu sebeple Allâh (c.c.)’e binlerce hamdederim, çok bahtiyârım. Bugün
ise, işleriniz bana emânet edildi. İçinizden birisinin, “Bu bize sert
davranıyor, keşke devlet başkanlığına başkası getirilseydi. Bu, devlet başkanı
olduğu müddetçe başımıza gelecekler var!” diyeceğini biliyorum. Bildiğiniz,
tecrübe ettiğiniz husûslarda beni kimseye sormayın. Resûlullâh (s.a.v.)’in
sünnetini bildiğimden şüpheniz olmasın. Sormadığım takdirde, pişman olacağım
her husûsu Resûlullâh (s.a.v.)’e sordum. Biliniz ki, bu sertliğim, hilâfetim
sırasında zâlime, mütecâvize karşı ve zayıf bir müslümanın hakkını kuvvetliden
aldığım sırada kat kat fazlalaşacaktır. Bu kadar sert olmama rağmen, sizin
nâmuslularınızın, çekingenlerinizin ve hakkı teslim edenlerinizin başımın
üstünde yeri vardır. Eğer, içinizden biriyle benim ihtilâflı bir mes’elem
olursa, istediğiniz birisinin önünde onunla muhâkeme olmaktan kaçınmayacağım.”

(M. Yusuf Kandehlevî, Hadîslerle Müslümanlık, 2.c., 633.s.)

9

---
ÖLÜNÜN LAHDE KONULMASI

Süfyân-ı Sevri (r.a.):

Ölüye (kabrinde) Rabbin kimdir? diye sorulduğu zaman şeytan (özel) sûretinde
gözükür ve kendisine işâret ederek:

- Muhakkak senin Rabbin benim der, derdi.

İlim adamları:

İşte bundan dolayı, halk ölünün üzerine lahdin düzeltilmesine -yani kabrin
üzerindeki toprakların tesviyesine- başladıkları zaman Resûl-i Ekrem (s.a.v.)
Efendimiz:

- “Allâhım sen bu zâtı (ölüyü) şeytandan, kabir azâbından kurtar. Kabir suâli sırasında onun konuşmasını sağlayıp sebat ettir ve rûhuna semâ kapılarını aç” diye duâ ederdi.

Eğer orada şeytan bulunmasaydı Resûlullâh (s.a.v.) Efendimiz ölünün şeytandan
kurtulması için duâ etmezdi, dediler.

Allâhü Te‘âlâdan, bizleri ve mü’min kardeşlerimizi şeytanın tasallutundan
muhâfaza etmesini isteriz. Âmîn...

(İmâm-ı Şa‘rânî, Ölüm-Kıyâmet-Âhiret ve Âhirzaman Alâmetleri, 104.s.)

Ölüyü definden sonra mezarın başında az bir miktar beklenilmesi ve onun (suâl
meleklerine vereceği cevâbda kelime-i tevhîd üzere) sebat ettirilmesi için duâ
edilmesi gerekir.

İmâm-ı Müslim ile diğer muhaddisler rivâyet ettiler ki:

Amr ibnü'l-As (r.a.)’e ölüm geldiği zaman Amr (r.a.) yanındakilere:

“Beni defnettiğiniz zaman üzerime toprak serpiniz. Sonra bir deve kesilerek
etinin taksim edileceği zamana kadar mezarımın etrafında oturunuz. Tâ ki
sizlerle yerime alışayım. Aziz ve Celil olan Rabbimin elçisini nasıl
karşılayacağımı (göreyim, yâhut da) göresiniz, diye vasiyet etmiştir.”
(Sahîh-i Müslim)

10

---
EN GÜZEL İLAÇ: AZ YEMEK

Halîfe Hârun Reşîd hakkında şöyle bir hâdise anlatılır:Halîfe, biri Hintli,
biri Bizanslı, biri Iraklı ve biri Afrikalı (zenci) dört tabîbi bir araya
getirdi. Tabiplere: “Her biriniz, içinde hiçbir hastalık bulunmayan bir ilaç
ismini bana söylesin!” dedi. Hintli olan şöyle dedi:

“Bana göre herhangi bir hastalık içermeyen ilaç, kara helile meyvesidir.”

Bizanslı tabip ise: “Bana göre herhangi bir hastalık içermeyen ilaç, beyaz
turp tohumudur!” dedi.

Iraklı tabip dedi ki: “Bana göre herhangi bir hastalık içermeyen ilaç, sıcak
sudur!”

Onların en bilgini olan siyahî tabip ise şöyle dedi: “Helile meyvesi mideyi
burar; bu ise bir hastalıktır. Beyaz turp tohumu mideyi inceltir; bu da bir
hastalıktır. Sıcak su da mideye rehavet verir; bu da bir hastalıktır!” Bu
sözler üzerine tabipler kendisine: “Peki sence hangi ilaç herhangi bir
hastalık içermez?” diye sordular; o da şu cevabı verdi:

“Bana göre herhangi bir hastalık içermeyen ilaç; canınız çekmedikçe yemeğe
oturmamak ve daha iştahın var iken sofradan kalkmaktır!” Bu sözler üzerine
diğer doktorlar hep birlikte: “Doğru söyledin!” dediler.

Âlimlerden biri, bana şunu anlattı: Ehl-i kitâbın feylesof tabiplerinden
birine; Hz. Resûlullah (s.a.v.)’in, midenin üçte birini yemek, üçte birini
içecek ve üçte birini nefes için ayırmakla ilgili hadis-i şerifinden
bahsettim. Çok şaşırdı, bu sözleri takdîr etti ve şöyle dedi:

“Az yemekle ilgili olarak bundan daha mükemmel bir söz işitmedim! Bu,
gerçekten hikmet sahibi birinin sözüdür! Hikmet sahibi tabipler yemeği azaltma
konusunda hep böylesine güzel bir sözü söylemeye çalışmışlar; fakat bunu
başaramamışlardır.”

(Ebû Tâlib el-Mekkî, Kûtu’l-kulûb, 3.c., 113.s.)

11

---
ALLÂH İÇİN SEVMEK

Sevdiğini bizâtihî değil, onun vâsıtasıyla gâyesine ulaşmak için sevmektir.
Şüphesiz sevgiliye ulaştıran vâsıta da sevilir. Gerçekte mahbub olan, başkası
için sevilen değildir. Fakat sevdiğine ileten yol da sevilir. Altın ve gümüşü
sevmekte bu kâbildendir, yoksa bunların zâtından değildir. Çünkü bunlar ne
yenilir ne de giyilirler. Fakat bütün sevimli şeyler bunlarla temin edilir.
İşte, insanlardan bazıları da altın ve gümüş gibi, maksada vesile oldukları
için sevilirler. Onlar sayesinde mevkî, mansıb, mal ve ilim temin edilir.
Malından ve mevkiinden faydalandığı için, bazılarının sultanı sevmesi gibi,
sultanların hasekilerini de severler. Çünkü onlar onu sultana takdim eder,
sultanın nezdinde över ve sultanın kalbine yerleştirirler.

Vasıta olarak sevdiğini, sırf dünyalık temini maksadı ile seviyorsa, bu sevgi,
Allâh için olan sevgilerden değildir. Şayet sırf dünyalık için değil de âhiret
ile de alakalı olur fakat, seven, yalnız dünyalık cihetinden seviyorsa,
-talebenin hocasını sevmesi gibi- bu da Allâh için olan sevgi dışındadır.
Çünkü talebenin hocayı sevmesi, ilim öğrenmesi içindir. Aslında talebenin
sevdiği ilim olmuş olur. İlim öğrenmekten maksadı Allâh’a yakınlık olmayıp,
dünyâda mevki‘ sâhibi olmak ve halkın yanında i‘tibar bulmak ise, bu adamın
sevdiği bunlardır. İlim bunlara, hoca da ilme vesile olmuş olur ki, bunların
hiçbirine Allâh için sevgi denemez. Çünkü bu gibi sevgiler Allâh’a inanmayanda
da bulunur.

Sevginin bu kısmı mübâh ve mezmûm olarak ikiye ayrılır. Şayet bu sevgi,
emsâllerine galebe çalmak, yetim malı yemek, mâiyetine zulüm ve benzeri kötü
niyetler taşıyorsa mezmûmdur. Eğer mübâh olan ni‘metlere ulaşmak maksadını
taşıyorsa mübahtır. Vesîle, maksada tâbi‘ olduğu için, maksadın hükmünü alır.

(Huccetü’l İslâm İmâm-ı Gazâlî (rh.a.), İhyâ u ‘Ulûmiddîn, 2.c., 406.s.)

12

---
ALLÂH İÇİN BUĞZ ETMEK

Allâh için seven herkesin, Allâh için buğz etmesi de lâzımdır. Çünkü bir
insanı, Allâh’a kulluk ediyor ve Allâh katında sevimlidir diye seviyorsa,
Allâh’a isyan eden aynı insana buğz etmesi lâzımdır. İnsan, sevdiği kimsede
bulunan meziyetin zıddını onda görünce, buğz etmesi lâzım gelir. Sevgi ve
nefrette âdet ve usûl budur.

Sevgiyi celb edecek şekilde, tâat ve ibâdetinden başka kötü bir sıfatını
göstermeyenlere, düşmanlığı celbedecek şekilde fısk ve fücur ile kötü
hallerinden başka bir iyilik göstermeyenler hakkında, açık ve meydandadır.
Kapalı ve güç olan, bir yandan ibadet ve kulluğunu öte yandan isyan ve kötü
hallerini ortaya koyan hakkındadır. Birbirini bozan muhabbet ile buğzu bir
arada nasıl toplayacağını düşündürür; çünkü birisi müvafakati, diğeri
muhâlefeti; muhabbet dostluğu, buğz da düşmanlığı iktizâ eder.

Bir kişide insanın hoşuna giden ve gitmeyen iki haslet bulunur. İnsan, hoşuna
giden o haslet ile onu sever, hoşuna gitmeyen ile de sevmez. Meselâ adamın;
zeki, itaatli fakat fâsık bir oğlu var; çocuğu, zekâ ve itaatinden ötürü
sever, fıskından ötürü de sevmez. Bir yönden severken öte yönden de buğz
edebilir, iki hal arasında olur. Her sıfata, sevgi ve düşmanlıktan hakkı ne
ise, onu vermeli; ondan tamamen yüz çevirmemelisin. Ona yönelmen mi? Onunla
düşüp kalkman mı? Yoksa ondan ayrılman mı lâzım? Onu yapmalısın.

Şâyet, müslümanın müslümanlığı bir taattir. Müslüman olduğu halde ona nasıl
buğz edilir? dersen, derim ki; Müslüman olduğu için sever, âsî olduğu için de
buğz edersin.

(Huccetü’l İslâm İmâm-ı Gazâlî (k.s.), İhyâ u ‘Ulûmiddîn, 2.c., 413.s.)

13

---
SİLSİLE-İ ÂLİYENİN ONDÖRDÜNCÜ POSTNİŞÎNİ HZ. EMiR KÜLÂL (K.S.)

Hazreti Hüseyin (r.a.)’in soyundan olup, seyyiddir. Çömlekçilik yaptığı için
“külâl” lakabı ile meşhur olmuştur. Babası Seyyid Hamzâ Medine’den gelip,
Buhârâ’nın Efşene köyüne yerleşmiş, sâlih bir zâttı. Evliyânın meşhûrlarından
Muhammed Baba Semmâsî (k.s.)’un talebesi ve Behâeddîn Buhârî Nakşîbend
hazretlerinin hocasıdır. Buhârâ’nın Sühârî kasabasında doğdu. Doğum târihi
bilinmemektedir. 1370 (h.772) senesinde Sühârî’de vefât etti. Kabri oradadır.

Annesi Emîr Külâl’e hâmileyken, şüpheli bir lokma yese, karın ağrısına
tutulur, o lokması midesinden geri çıkmadıkça, ağrıdan kurtulamazdı. Bu hâl üç
defa başına gelince, çok temiz ve hayırlı bir çocuğa hâmile olduğunu anladı.
Bundan sonra yediği lokmaların helâlden olmasına daha çok dikkat edip,
ihtiyatlı davrandı.

Emîr Külâl hazretleri, talebelerine şöyle vasiyet etti: Ey kıymetli
talebelerim! İlim öğrenmekten ve Hz. Muhammed (s.a.v.)’in yoluna tâbi olmaktan
asla ayrılmayınız. Bu, mü’min için bütün saadetlerin ve ni‘metlerin
vasıtasıdır. Bunun için Resûlullâh (s.a.v.) buyurdu ki: “İlim öğrenmek, her
Müslüman erkek ve kadına farzdır.” Yani her Müslüman erkeğin ve kadının,
kendine lazım olan din bilgilerini öğrenmesi farzdır. Bunlar, sırasıyla
şunlardır: 1) İmân ve i‘tikat bilgileri, 2) Namazla ilgili bilgiler, 3) Oruçla
ilgili bilgiler, 4) Zengin ise, zekât ile ilgili bilgiler, 5) Eğer zengin ise,
hac ile ilgili bilgiler, 6) Ana-baba hakkını öğrenmek. Allâhü Te‘âlânın
kendisinden razı olmasını isteyen annesinin ve babasının rızâsını kazanır. 7)
Sıla-i rahm (akrabayı ziyâret), 8) Komşu hakkını gözetmek, 9) Lâzım olan
alışveriş bilgilerini öğrenmek, 10) Helâli ve haramları öğrenmek. Çünkü
insanların çoğu, bilmediğinden ve bildiği ile amel etmediğinden helâk
olmuştur.

Bir hadîs-i şerifte buyruldu ki: “Bir kimse, hiç haram karıştırmadan, kırk gün
helâl yerse, Allâhü Te‘âlâ onun kalbini nûr ile doldurur. Kalbine nehirler
gibi hikmet akıtır. Dünyâ muhabbetini kalbinden giderir.”

(Yeni Rehber Ansiklopedisi)

14

---
OSMANLI’DA TIB İLMİ AVRUPA’DAN ÜSTÜN İDİ

Osmanlılar, İbn Sina tıbbına ilâveler yapmaya çalışmışlardır. XVII. asırdan
itibaren Batı tıbbı da girmeye başlamıştır. Bilhassa ameli tıbba ehemmiyet
vermişler, hastanelerini iyi şartlar içinde tutmaya gayret göstermişlerdir.
(Osmanlı’nın üç asır önce başarıyla yaptığı ameliyatlar bugün modern tıp
aletleri ile ancak yapılabilmektedir.)

Operatör Amasyalı Sabuncuoğlu Şerefeddin, 1465’de Fâtih’e sunduğu Türkçe
Cerrâhiyye-i İlhâniyye’sinde, devrinin operatörlük sanatını renkli resimler de
koyarak çok iyi îzah etmiştir. Sonraki asırda Antakyalı Dâvud, bu yolda devâm
etti. XV. asırda Âhi Çelebi, idrar yolları üzerindeki mühim eserini yazdı.
XVII. asır başlarında Şeyhü’l-Haremeyn Şemseddin Efendi’nin
Teşrîhü’l-Ebdân’ında Vasabius’un De Humani Corporis Fabrica’sından
faydalandığı görülür.

Ayaşlı Şabân Efendi’nin eş-Şifâ fî Tedbîri’l-Mevlûd’u, kadın, doğum ve çocuk
hastalıkları üzerinde devrinin en iyi eseridir. XVIII. asırda artık Avrupa tıb
kitabları doğrudan Türkçe’ye terceme edilmeye başlanmıştır.

Akıl ve ruh hastalıkları çoktan ayrı branş olarak ayrılmıştı. Daha Sinoplu
Mü’min Çelebi, 1453’den önce İkinci Murâd’a sunduğu Zahıyre-i Murâdiyye’sinde
25 bâb hâlinde akıl, rûh, sinir hastalıklarını incelemişti. Sonra ünlü Osmanlı
akıl ve rûh hastahâneleri yükselmeye ve tıb medreselerinin ihtisas klinikleri
olarak da kullanılmaya başlandı. Akıl hastalarını tedâvi etmeyi Avrupa,
Türkler’den öğrendi. Türkler, bizden çok önce akıl hastalarına mahsus
hastahâneler yaptılar. 1788’de bile İngiliz Dr. John Heward, Türk akıl
hastanelerinin eskisine nisbetle inhitat hâlinde, fakat hâlâ Avrupa’dan üstün
bulunduğunu kaydeder. Bu satırları, son asrın en büyük psikiatrlarından
birinin kitabından aldım. “1818’de Fransa’da akıl hastaları hasta kabul
edilmez, hayvanlardan ve canilerden kötü muamele görür, eski asırlarda ise
yakılırdı”. Osmanlı devletinde yaşayan Rumlar da, Türkler’in delileri
hastahâneye yatırması ile alay edip, kendi cemâatlerindeki delileri,
vücudlarına giren Şeytân’ı kovmak için döğer, aç ve susuz bırakırlardı.En ünlü
akıl hastanesi, Kanûnî’nin dedesi İkinci Bâyezid’in Edirne’deki Bâyezid
Hastahânesi’dir.

(Yılmaz Öztuna, Osmanlı Devleti Tarihi, 2.c. 189-190.s.)

15

---
ASHÂB-I KİRÂM HAKKINDA KONUŞMAK

Hz. Peygamber (s.a.v.)’in bütün sahâbeleri adâlet üzere idiler. Kitap ve
sünnetin beyânları buna delâlet etmiştir. Diğer rivâyet edenlerin
adâletlerinden konuşmak câizdir. Fakat ashâb (r.a.e.)’nin adâletlerinden
konuşmak câiz değildir. Cenâb-ı Hakk o zamanda bulunan İslâm halkına şöyle
buyurmuştur: “Böylece sizi (ey Muhammed ümmeti) vasat (orta) bir ümmet
yapmışızdır. İnsanlara karşı (hakîkatin) şâhidleri olasınız. Bu Peygamber de
sizin üzerinize tam bir şâhid olsun diye.” (Bakara s. 143)

Hz. Peygamber (s.a.v.)’de şöyle buyurmuştur: “Benim sahâbemi kötülemeyin.
Nefsim kudret elinde olan Allâh hakkı için sizin biriniz Uhud dağı kadar
altını fakirlere bağışlasa, sahâbemden biri de bir ölçek arpa veyâ buğday
sadaka verse sizin sevâbınız onlarınkiyle beraber olmaz.” (H.Şerîf, Buhârî)

Kısaca bir çok âyet ve hadîslerle sahâbe-i kirâmın adâletleri sâbittir. Hiç
birini kınamak câiz değildir. Fitneye (kargaşaya) uğramış olsun veyâ olmasın
onlara iyi niyet beslemek vâciptir. Fitneye uğrayanlar, görüş ve düşünceleri
sebebiyle uğradılar. Nefislerinin arzu ve heveslerine uyarak değildi. Onların
şu hallerine bakmak gerekir:

Hz. Peygamber (s.a.v.)’in emirlerine nice itaat edip uydular ve yolunda ne
derece çalıştılar, ne kadar memleket fethettiler. Kitap ve sünneti nasıl halka
bildirip öğrettiler ve nice insanları hak yoluna hidâyete getirdiler. Namaz
kılmaları ve zekât vermeleri Allâh içindi. Gazâlardaki cesâretleri, sonra her
birinin lütûf ve keremiyle güzel ahlâkı ne mertebede idi. Bunları görmek
gerek. Sonra dünyâya bağlılıkları ne derecede idi bunu düşünmek lâzım. Onların
gösterdikleri fazîlet ve kerâmetler önceki toplumlarda aslâ görülmemiştir ve
onlardan sonra gelenlerin hiçbiri onların mertebesine ulaşmamıştır. Bütün bu
mutluluğa erişmeleri Resûlullâh (s.a.v.)’in mübârek bakışının etkisi ve
bereketi sayesinde idi.

(İmâm-ı Kastalânî, İlâhî Rahmet Hz. Muhammed (s.a.v.), 510.s.)

16

---
HAKÎKÎ MÜ’MİN

Bir hadîsi kudsîde meâlen şöyle buyurulmuştur:

Ancak benim için sevişen, benim için biribirini ziyâret eden, benim için
birbirine yardımda bulunan ve sırf benim rızâmı tahsil için insanlarla dost
olan kimselere benim de muhabbetim muhakkak ve katîdir.

Eserde vârid olmuştur ki:

Ey insanlar! Sizin Allâh tarafından en çok sevileniniz, insanlarla güzel güzel
geçinenizdir.

Hazret-i Ömer (r.a.)’in bir kıymetli sözü:

Bir kimse gündüz sâim ve gece ibâdetle kaim olsa, hayr u hasenat yapsa, cihâda
gitse, fakat sevdiğini Allâh için sevip ve sevmediğini Allâh rızâsı için
sevmedikçe yaptığı ibâdetlerden fayda göremez.

Hakîkî mü’minlerin esaslı vasıflarından, güzel ahlâkından bazılarını şu
hadîs-i şerif mealleri bildirmektedir:

Mü’min gayet sıcak kanlı, ince ruhlu ve yüksek seciyye sahibidir. Pek çabuk
sevilir ve kendisi ile anlaşmak çok kolay olur. Bu sıfatları hâiz olmayanda
hayır yoktur.

Mü’minleri birbirlerine şefkat ve merhametli olmakta ve yekdiğerini ma‘nevî
kardeşlik hissiyle sevmekte sanki tek bir can gibi yekvücud olarak görürsün.
Onların herhangi bir a‘zâsı müteessir olsa diğer a‘zâları derhal onun
teessürüne ve ıztırâbına koşarlar.

Bazı hikmet ehilleri oğullarına verdikleri öğüdde şöyle demişlerdir: Oğlum
istediğin kimselerle arkadaş ol, fakat şu dört kimseden sakın:

1- Ahmakla arkadaş olmakdan sakın. Çünkü ahmak sana fayda vereceğim niyyetiyle
zarar verir.

2- Hırslı, tama’kâr kimse ile arkadaş olma. Çünkü o seni bir lokma ekmeğe, bir
yudum suya, bir çekirdeğe satmakta tereddüt etmez.

3- Cimri ile arkadaş olma. Çünkü cimri, kendisine muhtaç olduğun bir vakitte
seni perişan eder.

4- Korkakla da arkadaş olma. Çünkü o seni de ana babanı da rüsvây eder,
sonunda aldırmaz bile.

(Hz. Mahmûd Sâmî Ramazanoğlu (k.s.), Musâhabe, 4.c., 67.s.)

17

---
ÇANAKKALE SAVAŞLARI

Çanakkale savaşları 8,5 ay sürdü. Muharebeler iki taraf için ağır kayıplara
sebep oldu... Bu kayıplar hesap edilirse iki tarafın Çanakkale'de yarımşar
milyon asker görevlendirdiği anlaşılır.

Çanakkale muharebeleri Osmanlı devletinin dört sene harbe dayanmasına, bu
yüzden Çarlık Rusyası’nın yıkılmasına sebep oldu.

Bu başarı, yalnız Osmanlı kuvvetlerinindir. Deniz yönünün kapalı ve
demiryolunun Sırbistan toprağında kesik olmasından müttefiklerimizin Avusturya
ve Almanya'nın Çanakkale'ye kattıkları kuvvet çok azdır. Nisan ayındaki ilk
çıkartmalarla Seddülbahir'den son müttefik kuvvetleri çekilene kadar geçen 259
günlük zaman zarfında Gelibolu yarımadasına yarım milyon insan gönderilmiş ve
bunun fazlası kayıp hanesine yazılmıştı. Türklerin resmî kayıtlara göre kayıp
miktarı 521.000 idi ki bu rakam müttefik kayıplarından sadece 1000 eksikti.

İlk bombardımandan (19 Şubat 1915) itibaren 324 gün ve çıkarma gününe göre de
tam 259 gün devam ederek neticesinde Osmanlı ordusunun ölümsüz bir zaferiyle
kapanan I. Dünya Savaşının bu, en kanlı sahnesine ordumuzun en kıymetli ve en
büyük kısmı iştirak etmiş ve ecdattan miras harp kabiliyetimizin en beliğ ve
en şümûllü eser ve semereleri burada inkişaf eylemiştir. Rakamlardan
anlaşılacağı üzere Çanakkale bize çok ağıra mal olmuştur. Memleketin uğradığı
zararlar ise çok daha acı tablolar ortaya koymuştur.

Bizimle kıyaslanamayacak kadar geniş imkanlara sahip olan müttefik kuvvetlerin
zayiatı yanında, bir tek devletin, Türkiye'nin kaybı gerçekten korkunç bir
rakama ulaşmıştı. Üstelik bu savaşta verdiğimiz şehitlerin büyük bir kısmını,
memleketin münevver sınıfını meydana getiren yedek subaylar teşkil ediyordu.
Verdiğimiz on binlerce münevver şehîd, memleketimiz için ileri tarihlerde bile
yerinin doldurulması imkânsız ağır bir kayıp oldu. O kadar ki Çanakkale'de
yedek subay zayiatı akıllara durgunluk verecek bir dereceyi bulmuş, Doğu Batı
kültürlerini toplayan bütün bir genç nesil imha edilmiştir. 2. Abdülhamid
Hân'ın açmış olduğu yüksek mekteplerden mezun olan îmânlı ve kültürlü binlerce
genç Çanakkale'de şehit olmuşlardır.

Bunların kaybı, memleketimiz için çok büyük zararlara müncer olmuş, yoklukları
senelerce hissedilmiş ve yerleri bir türlü doldurulamamıştır.

(Milli Gençlik Mecmuası (Nisan 1977) 148-151.s.)

18

---
DÜNYA VE ÂHİRET EFENDİMİZ (S.A.V.)

Bir ulülemr idik, emrine girdik.

Ezelden biatli hakânımızsın.

Er idik sayende murâda erdik.

Dünyâ ve Âhiret sultanımızsın...

Unuttuk İlhan’ı, Kara Oğuz’u,

İşledik Seni gözbebeğimize...

Bağışla ey Şefi‘ kusûrumuzu,

Bin küsûr senelik emeğimize...

Suçumuz çoksa da sun‘umuz yoktur,

Şımardık müjde-i sahâbetinle...

Gönlümüz ganîdir, gözümüz toktur,

Doyarız bir lokma şefâatinle...

Nedense kimseler anlamaz eyvâh!

---
O kadar saf olan dileğimizi.

Bir ümmî isen de yâ Resûlallah!

Ancak Sen okursun yüreğimizi...

Suları tükendi gülabdanların.

Dinmedi gözümüz yaşı merhamet!

Külleri soğudu buhurdanların.

Aşkınla bağrını yakmada millet...

Gelmemiş Türkçe’de “Kıys ü Hasan”ın

Yok bizde ne “Bürde” ne “Mualleka”

Yolunda baş veren Âl-i Osman’ın,

Lâl ile yazdığı tarihten başka...

Ne kanlar akıttık hep Senin için,

---
O Ulu Kitab’ın hakkıyçün, Azîz.

Gücümüz erişsin ve erişmesin.

Uğrunda her zaman döğüşeceğiz...

Yapamaz Ertuğrul evlâdı Sensiz.

Can verir cânânı veremez Türkler...

Ebedî hâdimü’l Haremeyniniz

Ölsek de Ravza’nı rûhumuz bekler...

(İdris Sabih Bey)

19

---
MEVLİD AYINDA MEVLÎD-İ ŞERİF OKUTMAK

Resûl-i Ekrem (s.a.v.) Efendimizi, doğduğunda Ebû Leheb'in cariyesi Süveybe
emzirmiştir. Resûlullâh (s.a.v.) Efendimizin doğumunu müjdelediği için Ebû
Leheb onu âzâd eylemişti.

Ebû Leheb öldükten sonra bir gece vakıâ (rü'yâ)'da gördüler. (Dedi ki):

“Cehennemdeyim. Amma düşenbe (pazartesi) geceleri geldiği zaman azabım tahfif
olunur. Parmaklarımın arasını emerim, su çıkar onu içerim.” dedi.

“Sebebi budur ki; düşenbe gecesi Resûlullâh (s.a.v.) dünyâyı teşrif ettikte,
Süveybe gelip bana haber vermişti. Ben de âzâd etmiş idim. Hakk Te‘âlâ onun
mukabelesinde düşenbe geceleri azabımı tahfif edip bu ihsanı kıldı” dedi.

İbn-i Cezerî (rh.a.) der ki:

“Ebû Leheb, Resûlullâh (s.a.v.) Hazretlerinin doğduğu gece bu ihsanı etmekle
(Ebû Leheb gibi bir kâfirin Cehennem içinde fâidesini müşahede etmesine) kıyas
ile, bir kimse mü'min ve muvahhid ola, o gecelere ta'zîm edip, Resûlullâh
(s.a.v.) hürmetine in'âm ve ihsanlar eyleye. Hakk Sübhânehû ve Te‘âlâ
canibinde ne kadar lûtf u keremlere müstehakk olur!”

İşte mü'minlere lâyık olan budur ki Mevlid ayında Resûlullâh (s.a.v.)
hürmetine Mevlid-i şerîf okutup hayrât ve fukaraya vereler, demişlerdir.

Ve tecrübe ile sabittir ki, bir kimse Mevlid ayında Resûlullâh (s.a.v.)
hürmetine cem'iyyet ve ziyafet ile Mevlid-i şerîf okutsa o yıl içinde belâdan
emîn olup muradı ne ise hâsıl olur demişlerdir.

(Hz. Mahmûd Sâmî Ramazanoğlu (k.s.),

Bedir Gazvesi ve Sûre-i Enfâl Tefsîri, 80.s.)

20

---
HZ. ÖMER (R.A.)’İN ŞEHÎDLİĞİ ARZULAMASI

Kays b. Ebû Hâzim naklediyor:

“Bir gün, Ömer b. Hattâb (r.a.) halka bir hitâbede bulunmuş, şunları
söylemişti:

- Adn cennetlerinde beş yüz kapılı bir köşk vardır. Bu kapılardan her birinin önünde beş bin cennet hûrisi bulunmaktadır. Buraya ancak peygamber girer.

Hz. Ömer (r.a.), Nebî (s.a.v.)’in kabrine dönerek:

- Ey bu kabrin Sâhibi, kutlu olsun Sana! dedi.

Sonra: “Ve sıddîk girer” diyerek Hz. Ebû Bekir (r.a.)’in mezarına baktı ve:

- Ey Ebû Bekir! Sana da kutlu olsun, dedi. 

Müteâkiben: “Bir de şehîd girer” dedi ve nefsine dönerek:“Ey Ömer, senin için
şehîdlik nerede?” diye hitâbettikten sonra şöyle söyledi:

- Beni, Mekke’den Medine’ye hicret ettiren Allâh bana şahâdeti göndermeye de Kâdirdir!”

İbn Mes‘ûd (r.a.) der ki: “Hakîkat Cenâb-ı Hakk ona, yaratıkların en kötüsü ve
Muğîre’nin kölesi eliyle şehîdliği gönderdi.”

Ömer (r.a.) şöyle duâ buyuruyordu:

- “İlâhî! Beni, senin yolunda şehîd olmakla rızıklandır. Canımı peygamberinin beldesinde al!”

Hafsa (r.a.) naklediyor:

“Babam Ömer (r.a.)’in:

“Allâhım, senin yolunda öldürülmek, peygamberinin beldesinde rûh teslim etmek
istiyorum” diye duâ ettiğini duyunca ben:

- Bu nasıl olacak? diye sordum. 

Şu karşılığı verdi:

- Dilediği zaman Allâh, bunu yapar.”

(M. Yûsuf Kandehlevî (rh.a.), Hadîslerle Müslümânlık, 1.c., 446.s.)

21

---
İHLÂS

Peygamber (s.a.v.) Efendimiz: “İnsanlar helâk olmuşlardır. Ancak âlimler
müstesna. Âlimler helâk olmuşlardır, ilmiyle amel edenler müstesnâ. İlmiyle
amel edenler de helâk olmuşlardır, ihlâs sahipleri müstesnâ. Muhlis olanlar da
büyük bîr tehlike üzeredirler” buyurmuşlardır. Yani insanlar Cenâb-ı Hakk’a
karşı dünyâda vâki‘ olan kusurları sebebiyle ilâhî adâletin gereği olarak
ölümden sonra azâb görecekler ve lâyık oldukları cezaya çarptırılacaklardır.
Ancak bu cezâdan müstesnâ olanlar İslâmî kâideleri ve şer‘î hükümleri
âlimlerden öğrenmiş olan kimselerdir. Şu kadar var ki bunlar, ilimleriyle amel
etmedikleri müddetçe meselâ namâzın şartlarını ve erkânını öğrenip namâz
kılmadıkça uhrevî azâbdan yakalarını kurtaramazlar. Bunların bir üçüncüsü de
ihlâstır. Nefislerini tezkiyeye tabî tutmayanların kibir, hased, riya ve
cimrilik gibi kötü huylardan temizlenmeyenlerin amel ve ibâdeti, Mukaddes ve
Münezzeh olan Zât-i Ecell ü A‘lâ Hazretleri’nin kabûlüne takdim etmeye lâyık
olamayacağından onlar da afv ve inâyet-i ilâhî yetişmedikçe azâbdan
kurtulamazlar. İlim, ihlâs gibi fazîletleri şahsında cem‘eden ümmetin ileri
gelenleri ise şüphesiz azâbdan kurtulmuş demektir. Bunlar için bir endişe
varsa yalnız azl ve nasb gâilesidir. Nitekim Allâhü Te‘âlâ: “Allâh dilediğini
mahv eder dilediğini de isbât eder.” (Ra‘d s. 39) buyurmuştur.

İlim öğretmek olsun, ilim ile amel olsun, bunların ikisi de zâhirî ve cismânî
amellerden sayıldığına göre herkes için istediği zaman ve mekânda icrâsı
mümkündür. Fakat bedenî hastalıklardan kurtulmak bir doktorun tedâvisine
muhtaç bulunduğu gibi yukarıda beyan edilen kibir, hased gibi kalbî
hastalıkların da ma‘nevî bir doktorun tedâvîsine şiddetle muhtaç bulunduğundan
gâfil olmamak lâzımdır.

(Muhammed Es‘ad Erbilî (k.s.), Mektûbât, 91.s.)

22

---
BÜYÜK VELÎ SEYYİD AHMED RUFÂÎ (K.S.) -1

Evliyânın büyüklerindendir. Rifâiyye yolunun reîsidir. İsmi, Ahmed bin Alî bin
Yahya’dır. Peygamber (s.a.v.) Efendimizin soyundan olup, seyyiddir. Benî Rifâe
kabîlesine mensup olması sebebiyle Rufâî denilmiştir. Baba tarafından İmâm
Musa Kâzım’a, anne tarafından Hâlid bin Zeyd Ebû Eyyûb el-Ensârî’ye dayandığı
için “Zü’l-‘Alemeyn= İki sancak sahibi” lakabı verilmiştir. 1118 (h.512)’de
Basra civarında doğdu. 1182 (h.578)’de aynı yerde vefât etti.

Ahmed Rufâî (k.s.) yedi yaşındayken babası vefat etti. Dayısı Mensur Betâihî
onu özenle büyüttü. Önce Kur’ân-ı kerîmi ezberledi. Daha sonra büyük
âlimlerden ilim öğrenmek için Vâsıt şehrine gitti. Oradaki âlimlerden bütün
ilimleri öğrendi. Fıkıh, hadîs, tefsir âlimi olduğu gibi tasavvufta da yüksek
derecelere ulaştı. Pekçok talebe yetiştirdi ve kıymetli eserler yazdı. Vefat
etmeden önce Kelime-i şahâdet getirdi ve; “Dünyâda âhiret için çalışıp yorulan
pişman olmaz, sıhhate kavuşur. Her hayır işleyenin ameli (ibâdeti) kendisine
sunulacaktır. Her kötü iş yapanın da ameli kıyâmet gününde önüne çıkacaktır.”
buyurdu. Vefatında binlerce insan mübarek cenazesini taşımak için gayret
gösterdi. Dedesinin türbesine defnedildi.

Ahmed Rufâî (k.s.), Allâhü Te‘âlânın emirlerini harfiyyen yapar, yasaklarından
titizlikle kaçardı. Namaz kılarken benzi sararır, kendinden geçerdi. “Namaza
kalktığım zaman, sanki Allâhü Te‘âlâ bana Kahhâr sıfatıyla tecellî edecek diye
korkuyorum.” buyururdu. Alçak gönüllü olup, meclislerde baş köşeye geçmezdi.
Dâima az konuşur, konuştuğunda kalpleri harekete geçirir, sohbetine
doyulmazdı. Yolda rastladığı herkese hattâ çocuklara bile selâm verirdi.

İnsanlara ve diğer varlıklara çok merhamet ve şefkat gösterirdi. Bir gün
paltosunun eteğinde evin kedisi gelip uyudu. Namaz vakti geldiğinde kediyi
uyandırmaya kıyamadı. Bir müddet onu şefkatle seyretti. Uyanmayacağını
anlayınca, kedinin yattığı yeri kesti. O haliyle kalkıp namaza gitti.
Geldiğinde kedi uyanıp oradan gitmişti. Kesik parçayı paltosuna tekrar dikti.
Öyle ki kestiği yer hiç belli değildi.

(Yeni Rehber Ansiklopedisi, 1.c., 288-290.s.)

23

---
BÜYÜK VELÎ SEYYİD AHMED RUFÂÎ (K.S.) -2

Allâhü Teâlâ, Ahmed Rufâî hazretlerine pekçok hârika ve kerametler ihsan
etmiştir. Kürsüye çıkıp konuşmaya başlayınca, uzaktakiler de yakındakiler gibi
işitirlerdi. Hac dönüşü Medîne-i Münevvere’de Peygamber (s.a.v.) Efendimizin
mübârek türbesini ziyâreti esnâsında şu meâldeki manzûmeyi okudu.

Uzaktık, toprağını öpmek için Efendim, kendim gelmez, vekîl rûhumu
gönderirdim. Şimdi Seni ziyâret ni‘meti oldu nasîp, ver mübârek elini, dudağım
öpsün Habîb!

Şiir bitince, Peygamberimiz (s.a.v.)’in kabrinden mübârek elleri göründü.
Seyyid Ahmed Rufâî hazretleri son derece ta‘zim ve hürmetle Peygamber (s.a.v.)
Efendimizin mübârek ellerini öptü. Bu kerameti pek meşhûr olup, dilden dile
günümüze kadar gelmiştir. Onun ilimdeki ve evliyalıktaki yüksek derecesini
çekemeyenler ve düşmanları, kerametlerine çeşitli iftiralar katmışlardır.
Ateşe girenler, yılanlarla oynayanlar kendisince makbul olmadığı gibi,
böyleleriyle de alâkası yoktur. Buyurdu ki:

“Herkes bilir ki, dünyâ hayâldir ve dünyâda ne varsa hepsi yok olmaya
mahkûmdur. Şeytanın vesvesesine aldanmamak, kötülerin dostluğundan şiddetle
kaçınmalı, onlarla sohbet etmemelidir. Yoksa sonu dünyâda pişmanlık, âhirette
ise üzüntü ve hasrettir. O hâlde bu kötü akıbetten sakınmalıdır. Çünkü orada
pişman olmak fayda vermez, mazeret ve bahane de kabul edilmez.”

“Âlimlere karşı hürmetli olmalı, onların huzurunda edebi muhafaza etmeli ve az
konuşmalıdır. Onların hizmetiyle şereflenmeyi büyük kazanç bilmelidir.”

“Bizim hâlimizden (susmamızdan) anlamayan, istifâde edemeyen, kavlimizden
(konuşmamızdan) hiç anlayıp istifâde edemez.”

“Kulluğun birinci şartı, nefsi tanımaktır. Hâlbuki, onu tanıyan pek azdır.
Allahü Te‘âlâ, nefisten daha ahmak, daha çirkin ve ondan daha pis kokulu bir
şey yaratmadı. İrfan sahipleri için, ondan daha dar bir zindan düşünülemez.
Nefsini tanıyabilen, her tarafı emîn olan; tehlikelerden korunmuş bir kaleye
sığınmış olur. Tanıyamayan, hattâ anlamak istemeyen için tehlike büyüktür. Onu
anlamadıkça, şerrinden kurtulmak mümkün değildir.”

(Yeni Rehber Ansiklopedisi, 1.c., 288-290.s.)

24

---
HZ. ÖMER (R.A.)’İN NASÎHATLERİ

Ashâb (r.a.e.) devrinde yaşayan ve Şam ahâlisinden olan Saib b. Mihcan
anlatıyor.

Hz. Ömer (r.a.) Şam’a girdiği zamân Allâh’a hamdü senâ etti ve va‘z ü
nasîhatta bulundu. İyilik yapmalarını emretti, kötülükten sakındırdı ve
sonrada şöyle dedi:

“Resûl (s.a.v.), benim bugün aranızdan kalkıp konuştuğum gibi bir konuşma
yaptı. Konuşmasında Allâh’ın emirlerine muhâlefetten sakınmayı akrabaları
ziyâret etmeyi ve dargınların aralarını bulmayı emre-derek şöyle buyurdu:

Cemaat olmanız gerekir! (Başka bir rivâyette dinlemeniz ve itaat etmeniz
gerekir!) Zîrâ Allâh’ın yardımı cemaatedir. Şeytan tek kişi ile beraberdir,
iki kişiden uzaktır. Hiçkimse mahremi olan bir kadınla başbaşa kalmasın.
Şeytan onları baştan çıkarabilir.

Kimi yaptığı iyilik sevindirir, yaptığı kötülük de üzerse bu hareket onun
mü’min ve müslümân olduğunun işaretidir. Yaptığı kötülüğe üzülmemek, yaptığı
iyiliği de sevinmemek münâfıklığın alâmetidir. Münâfık, hayırlı bir iş yaparsa
bu yaptığı işten dolayı Allâh’tan hiçbir sevâb beklemez. Kötü bir iş yaparsa
da bundan dolayı Allâh’ın vereceği hiçbir cezâdan korkmaz.

Dünyâ ni‘metlerini meşrû yollardan talep ediniz. Allâh sizin rızkınızı vermeyi
üzerine almıştır. Herkesin başladığı iş mutlaka biter. İşlerinizde Allâh’tan
yardım isteyiniz. Allâh dilediğini değiştirir, dilediğini de olduğu gibi
bırakır. Levh-i mahfûz onun içindedir. (Takdir onundur.)

Salât, Selâm ve Allâh’ın rahmeti Peygamberimiz Muhammed ve O’nun âli üzerine
olsun. Es-Selâmü ‘Aleyküm!”

(M. Yûsuf Kandehlevî (rh.a.), Hadîslerle Müslümânlık, 5.c., 1793.s.)

25

---
TOPRAK CİNSİNDEN OLUP ÜZERİNDE     TOZ BULUNMAYAN NESNELERLE
---
TEYEMMÜM YAPILABİLİR

Ammar b. Yâsir (r.a.)’in naklettiği uzun hadiste Hz. Peygamber (s.a.v.)
kendisine, “Ellerini yere vurup silkeleyerek yüzüne ve kollarına mesh etmen
yeterliydi” buyurmuştur.

Ebû Hüreyre (r.a.)’in rivâyetine göre Hz. Peygamber (s.a.v.), “On seneye kadar
bile olsa su bulamadığı sürece temiz toprak müslümanın abdestliğidir. Ancak
suyu bulduğu zaman Allah’tan korksun ve onu vücuduna döksün” buyurmuştur.

Ebû Zerr (r.a.)’in rivâyetine göre Hz. Peygamber (s.a.v.), “On seneye kadar
bile olsa temiz toprak müslümanı temizleyicidir. Ancak suyu bulduğu zaman onu
vücuduna döksün. Bu, onun için daha hayırlıdır” buyurmuştur.

Hadîslerin konu başlığında ifâde edilen iki husûsa delâleti de açıktır.
Hadîste zikredilen ellerini yere vurup silkelemek teyemmümün vasfını ortaya
koymak sûretiyle konunun ikinci kısmına delâlet etmektedir. Ellerin
silkelenmesi, teyemmüm edilecek toprak cinsinden nesnede toz bulunması
şartının olmadığını göstermektedir.

Ebû Ümâme (r.a.)’den nakledildiğine göre Hz. Peygamber (s.a.v.):“Yeryüzü benim
ve ümmetim için mescit ve temizleyici kılındı. Dolayısıyla namaz vakti nerede
olmuşsa ümmetimin mescidi ve abdest için temizleme vasıtası hemen oradadır”
buyurmuştur.

Teyemmüm abdest ve guslün yerine geçtiğine göre ve bunlar namaz vaktinden önce
alınabileceğine göre aynı husus teyemmüm için de geçerlidir.

(Eşref Alî et-Tehanevî - Zafer Ahmed el-Osman et-Tehânevî,

Hadislerle Hanefi Fıkhı, 1.c., 350-363.s.)

26

---
TOPLUMUN TEMELİNE DİNAMİT

---
KOYANLARIN CEZÂSI

Hadler; nesebi, malları, akılları, haysiyet ve namusu koruma gibi maslahat ve
menfaati bütün beşeriyete ait olduğu için meşru kılınmıştır. Bu kelime
hadlerin asıl hükümlerini beyandır ki insanların zarar görecekleri şeylerden
men olunup İslâm beldelerinin fesad ve fitneden korunmasıdır.

Üsâme b Zeyd hırsızlık eden bir kadın hakkında şefâatte bulunmak istediğinde
Resûl-i Ekrem (s.a.v.) kendisine Allah’ın hadlerinden bir had hakkında şefaat
mı ediyorsun buyurarak bunu reddetmişlerdir. Çünkü zina haddinin meşru
olmasının hikmet ve maslahatı aşikârdır. Allahü Te‘âlâ bu cezâ ile beşeriyetin
temizliğini, insan şerefini ve insan neslini korumayı temin edecek en kuvvetli
bir adâlet müeyyidesi vücûda getirmiştir. Zinâ, nice âileleri mahveder, nice
nâmuslu kimseleri ebediyen bir mahcûbiyet altında bırakır nice şahsiyetlerin
neseblerini şüpheli gösterir. Bu i‘tibarla bir zinâ hadisesi her hangi bir
düşmanlık neticesi olarak meydana gelen bir öldürme hâdisesinden daha meş‘um
ve utanç veren bir cinayettir.

Muhsan (akıllı, baliğ, hür, Müslüman, iffetli bir erkek, kendisinde aynı
vasıflar bulunan bir kadınla sahih nikahla evlenip cinsi yakınlıkta bulunmuş)
olan kimse hakkında zina suçu sabit olunca bir meydanda ölünceye kadar recm
(ufak taşlar atılmak sûretiyle yapılır) edilir. İnsanlar recm için namaz
safları gibi saf olurlar. Bir tâife recmedip taşları katlini kasdederek
attığında onlar uzaklaşır, diğer kimseler recm ederler.

(Dilsiz için) Zinânın sübûtu gerek dilsizin kendi işâreti ile ikrar yoluyla
olsun gerekse şâhitlerin şahâdeti ile olsun had vurulmaz.

Zinâ eden kimsenin akıllı, erginlik çağında bulunması lâzımdır. Musannif zinâ
edenin “müslüman olması lâzımdır” demedi. Çünkü cezâsının tatbik edilmesinde
zinâ edenin müslüman olması şart değildir.

(İbn-i Âbidîn, 8.c., 162-175.s.)

27

---
İCMA‘IN DİNDE DELİL OLMASININ BEYÂNI

Biz birgün İmâm-ı Şâfiî (r.a.)'in yanına, cübbesi, sarığı, izarı yünden olan
ve elinde de âsâsı bulunan ihtiyar bir zât geldi, selâm verip oturdu. İmâm-ı
Şâfiî (r.a.) de selâmını alarak ihtiyar zâta hürmetle baktı ve “Buyurun
arzunuz nedir?” dedi. İhtiyar zât dedi ki:

Allâhü Te‘âlânın dîninde delîl olan şey nedir?

İmâm-ı Şâfiî (r.a.) dedi ki: Allâhü Te‘âlânın Kitâbı'dır.

İhtiyar zât: “Sonra hangi şeydir” dedi. İmâm-ı Şâfiî (r.a.):“Resûlullâh
(s.a.v.)'in sünnetidir” dedi.

İhtiyar zât: “Daha sonra hangi şeydir” dedi. İmâm-ı Şâfiî (r.a.): “Bu ümmetin
ittifâkıdır (icma‘)” dedi.

İhtiyar zât dedi ki: “Ümmetin ittifâkının delil olmasını, Allâhü Te‘âlânın
Kitâbı'ndan hangi ayetten çıkarıyorsun?”

İmâm-ı Şâfiî (r.a.) bir müddet susup düşündü. İhtiyar zât, İmâm-ı Şâfiî
(r.a.)'e dedi ki: Sana, ümmetin ittifakını Kur‘andan delillendirmen için üç
gün mühlet veriyorum. Eğer bulamazsan bundan dolayı Allâhü Te‘âlâya tevbe
etmelisin.

İmâm-ı Şâfiî (r.a.)'in yüzünün rengi değişti. Sonra gidip üç gün dolmadan
dışarı çıkmadı. Rebi‘ dedi ki:

İmâm-ı Şâfiî (r.a.) üçgün sonra yanımıza çıktığında yüzü, elleri ve ayakları
şişmiş bir vaziyette idi. O bu haline rağmen oturdu. Çok geçmeden ihtiyar zat
çıkageldi. Selâm verdi ve oturdu. İmâm-ı Şâfiî (r.a.)’e dedi ki: “Bana
istediğim cevâbı ver.” İmâm-ı Şâfiî (r.a.) dedi ki:

Evet Allâh (c.c.) buyurur ki: “Kim, kendisine doğru olan şey açıklandıktan
sonra Resûlle tartışırsa ve Mü'minlerin yolundan başka bir yola saparsa, onu
döndüğü tarafa döndürürüz. Cehenneme atarız. Orası ne kötü bir dönüş yeridir.”
(Nisâ s. 115)

Allâh (c.c.) bu âyette, Mü'minlerin yolunu takip etmeyen kişiyi azâba
çekeceğini bildirmektedir. Eğer mü'minlerin yolunu takip etmek farz olmasaydı,
bu yolu takip etmeyen şahıs azaba uğratılmazdı. İhtiyar zat:“Doğru söyledin”
dedi ve kalkıp gitti.

(İmâm-ı Suyûtî, Akidede Sünnetin Yeri, 62-63.s.)

28

---
SELÂMIN HÜKÜMLERİ

Selâm, hal ve hatır sormayı içeren mektuba sözlü veya yazılı olarak karşılık
vermek vâcibdir. Biri, başkasından selâmını içeren bir mektup getirirse,
geciktirilmeden karşılığını vermek vâcibdir. Selâmı tebliğ edenin üzerine de
reddetmek müstehabdır. Yani şöyle der: “Ve aleyke ve aleyhisselâm” kimi de
vâcibdir demiştir.

Birisine “falanca adama selâm söyle” dese ve söz konusu şahıs da kabul ederse,
selâm söylemesi vâcib olur çünkü emânet olur. Eğer kabûl etmese gidip tebliğ
etmesi vâcib olmaz. Kezâ Peygamber (s.a.v) Efendimiz hakkında da selâm tebliği
aynıdır.

Fıskı i‘lan edilmiş kişiye selâm vermek mekruhtur. Şayet gizli olup i‘lan
edilmemişse mekruh değildir. Kezâ selâm almaktan âciz olana da selâm vermek
mekruhtur. Artık gerçekten âciz olsun, yemek yiyen gibi veyâ şer‘an âciz
olsun: Namaz kılan, Kur’ân okuyan gibi…

Arkadan gelen öndekine selâm verir. Yürüyen oturana, binekli yaya olana, küçük
büyüğe selâm verir. Sayıca az olanlar çok olanlara selâm verir. Bir meclise
gidilirken selâm verilir ve ayrılırken de selâm verilir.

Kimsenin bulunmadığı eve girerse, “es-selâmü ‘aleynâ ve ‘alâ
ibâdi’llahi’s-salihîn” der. Böylece beraberindeki melek ve hazır bulunan salih
cinlere selâm vermiş olur. Bu arada melekler selâmını reddederler (karşılık
verirler).

Cemaatin huzûruna gelirken ve onlardan ayrılırken her iki halde de selâm
verir. Bunu yaparsa ondan sonra cemaatin yapacağı bütün hayırlı işlere ortak
olur.

Selâm verince, selâmdan müslümanın malına, canına ve nâmusuna zarar
getirmeyeceğini bildiren İslâmî ahd ve peymanının yenilenmesini kasdeder.
Böylece müslümana selâm verince, onun malına ve namusuna el uzatması te’kiden
haram olmuş olur. Bilinmiş olsun ki, selâm sünnettir, duyurulması müstehabdır
ve reddi (karşılık vermek) farz-ı kifâye dir. Reddin duyurulması ise vâcibdir.

(Muhammed Alâeddîn, el-Hediyyetü’l Alâiyye, 329-331.s.)

29

---
YEZDUCURD’UN ÇİN’DEN YARDIM İSTEĞİ

Îran Şahı Yezducurd, kendisine yardım yapması için Çin Kralına bir mektup
gönderdi. Çin Kralı gelen elçiye:

- Biliyorum krallar, düşmanlarına karşı birbirlerine elbette yardım etmelidirler. Yalnız, sizi memleketinizden çıkaran bu milletten bana bahset. Bakıyorum, onların az, sizin çok olduğunuzu söylüyorsun. Böyle az bir kuvvetin, sizin gibi büyük bir kuvveti yenmesi onlarda hayır sizde şerrin olduğuna delâlet eder, dedi. Elçi:

- İstediğini sor! deyince Çin Kralı:

- Onlar sözlerini yerine getiriyorlar mı? dedi. Elçi, evet dedi. Kral:

- Savaşa başlamadan önce size ne teklif ediyorlar? Elçi:

- Bizden üç şeyden birini istiyorlar: Ya dinlerine gireceğiz, bunu kabul edersek bize kendilerine yapılan muameleyi yapacaklar. Veya cizye vereceğiz, düşmanımıza karşı koruyacaklar. Bunu da kabul etmezsek savaşacaklar, dedi. Kral:

- Kumandanlarına itaatları nasıldır? dedi. Elçi:

- Bir milletin mürşidine en itaatlisi gibi, dedi Çin Kralı:

- Neleri haram, neleri helâl sayıyorlar? dedi. Elçi bunu izah ettikten sonra, Kral:

- Kendilerine helâl olanı haram, haram olanı helâl kılıyorlar mı? diye sordu. Elçi:

- Hayır, dedi. Çin Kralı bu cevap üzerine:

- Bu millet haramı helâl, helâli haram yapmadıkça asla mağlûp olmaz, dedi ve bana kıyafetlerinden bahset dedi.

Bunu da izah ettikten sonra, Kral, Yezducurd'e şu mektubu yazdı:

- Sana bir ucu Çin'de, bir ucu Merv'de olan bir ordu göndermeme hiçbir mani yok, bunu da yapmam gerekir. Fakat elçinizin bana anlattığı bu millet dağları yerinden sökmek istese söker. Onlar bu hal üzere yaşarlarsa emir verildiğinde beni dahi yerimden oynatırlar. O halde onları razı ederek anlaş. Sana dokunmadıkça onlara dokunma. (Târih-i İbn Cerîr, 3.c. 249.s.)

(M. Yûsuf Kandehlevî (rh.a.), Hadislerle Müslümanlık, 5.c., 2111.s.)

30

---
HZ. OSMÂN B. AFFÂN (R.A.)’İN HİCRETİ

Katâde (r.a.) anlatıyor: “Âilesi ile birlikte Allâh yolunda ilk hicret eden
Osman b. Affân (r.a.)’dir. Ben, Nadr b. Enes (r.a.)’den duydum. O da babası
Enes’den işitmiş, şöyle anlatıyormuş:

- “Osman b. Affân (r.a.) ile hanımı Peygamberimiz (sallallâhü aleyhi ve sellem)’in kızı Rukıyye, Habeşistan’a gitmek üzere (yola) çıktılar. Allâh Resûlü (s.a.v.) kendilerinden haber alamayınca sokağa çıkıyor, haberlerini bekliyordu. Derken bir gün Kureyşli bir kadın:

- Yâ Muhammed (s.a.v.), dâmâdını gördüm, hanımı da yanındaydı.

- Durumları nasıldı?

- Hanımını, yürüyemeyecek derecede zaîf olan şu cılız hayvanlar gibi bir eşeğe bindirmiş, kendisi de eşeği yediyordu. Peygamber (s.a.v.) Efendimiz:

- Cenâb-ı Hakk ikisinin de refîki olsun. Osman, Lût aleyhi’s-selâmdan sonra âilesiyle birlikte ilk hicret edendir.” buyurdular.

---
HZ. ALÎ (R.A.)’İN HİCRETİ

Hz. Alî (r.a.) şöyle demiştir: “Peygamber (s.a.v.) Medine’ye hicret ederken
benim bir süre Mekke’de kalmamı, kendisine bırakılmış olan emânetleri
sahiplerine geri vermemi emir buyurdu. Emânete riâyet ettiği içindir ki “Emîn”
diye anılıyordu. Ben de üç gün kaldım. Ortalıkta geziyordum, tek bir gün dahi
gizlenmedim. Sonra Allâh Resûlü (s.a.v.)’in hicret buyurduğu güzergâhı
izleyerek Amr b. Avf oğulları yurduna geldim. Nebî (s.a.v.) burada ikâmet
buyuruyorlardı. Gülsüm b. Hidm’e misafir oldum. Allâh Resûlü (s.a.v.)’in
konağı da burada idi.”

(M. Yûsuf Kandehlevî (rh.a.), Hadîslerle Müslümânlık, 1.c., 307.s.)

31

---
NİSAN 2008

---
KADINLARIN ÖZÜRSÜZ OLARAK EĞERE (BİNİTE) BİNMELERİ VE GİYİNİŞ TARZLARI

İbn-i Hibbân’ın, Abdullah b. Ömer (r.a.)’den rivâyet ettiğine göre: “Ümmetimin
sonunda birtakım kadınlar olur ki, onlar tıpkı erkekler gibi, eğerlerin
üzerine binerler. Ve bir takım erkekler de olur ki, mescidlerin kapılarının
yanında bineklerinden inerler. Onların kadınları elbiselidirler ama hakîkatte
üryandırlar (çıplaktırlar). Onların başları üzerinde zayıf develerin hörgücü
gibi şey bulunur. Onlara lanet ediniz, çünkü onlar mel‘un kadınlardır.”

Tezkiretü’l-Kurtubî’de şöyle der: Kadınlar Allâh’ın nimetleriyle
giysilidirler, dinden ise âtidirler, ince elbiselerle giysilenmişlerdir.
Onların altlarında olan şey, üstlerinden zahir olur (belli olur). O kadınlar
zahirde (görünüşte) giysilidirler, hakîkatte ise çıplaktırlar. Dünyâda haram
zînet nevîleriyle ve giyilmesi câiz olmayan şeylerle giysilidirler, kıyâmet
gününde ise çıplaktırlar denilmiştir. Takvâ libâsından çıplaktırlar. Veyâ
hayır fiillerinden çıplaktırlar, veyâ bedenlerinin bir kısmı giysilidirler,
diğer bir kısmını ise güzelliği için açmış çıplaktırlar. Kendilerinden maksad
olan setirden âridirler (örtünmeden uzaktırlar). Allâh’ın ni‘metleriyle
giysilenmişlerdir onun şükründe ise çıplaktırlar.

Diğer bir hadîsde; “(Böyle kimseler) Cennete giremez ve onun kokusunu da
bulamaz” ziyâdesi vardır. Hâlbuki onun (cennetin) kokusu kırk senelik
mesâfeden duyulur. Nitekim Meşârik’den öyle nakledildi. Bu kadın genç olduğu
ve güzelliğini göstermek ve teferrüc izharı (mahrem yerlerini göstermek) için
eğere binmiş olduğu zamandadır, dediler. Şayet ihtiyar bir kadın veya genç bir
kadın ise fakat bir özürden dolayı kocasıyla berâber binmişse, cihâd için
binmesi, kadınlar için de cihâda hâcet vâki‘ olmuşsa, hac veya umre için ise
setirli (örtülü) olduğu zaman bunda bir beis yoktur. Tatarhâniye’de de
böyledir.

(Berika, 5.c., 346.s.)

1

---
KADINLAR, GÖBEKLERİNİ VE SIRTLARINI MAHREMİ OLAN KİMSELERE BİLE GÖSTEREMEZ

Ed-Dürrü’l-muhtâr’da ifâde edildiği gibi bize göre de açılmasını gerektiren
bir durum olmadığı sürece yalnız başına olunsa bile avret yerinin örtülmesi
genel bir hükümdür. Behz b. Hakîm rivâyeti buna delâlet etmektedir. Buna göre
evinde yalnız iken kadın başını açabilir. Mahremlerinin yanında altını
gösteren ince bir başörtüsü giyinmesi daha uygundur. Ancak bu mahremlerinin
kendisine bakması helâl olan yerleri hakkında böyledir. Karnı (göbeği) ve
sırtı gibi mahremlerinin bakması helâl olmayan yerlere gelince bunları yalnız
iken örtmenin vâcib olduğu konusu tartışmaya açıktır. İfâdelerin
mutlaklığından bunun mümkün olduğu sonucuna varılabilir.

Ed-Dürrü’l-Muhtâr’da şöyle denilmektedir: Müslüman bir kadın diğer kadının
vücuduna, bir erkeğin diğer erkeğe bakabileceği kadar bakabilir. Kadının diğer
kadınlara karşı avreti, erkeğin diğer erkeğe karşı avreti gibi olduğuna göre
aynı yerlerin kendi nazarına karşı da avret sayılması uygun olur. Doğru olan
görüşe göre kadın yalnız iken karnı ve sırtını açabilir.

(Eşref Alî et-Tehanevî - Zafer Ahmed el-Osman et-Tehanevî,
Hadislerle Hanefi Fıkhı, 1.c., 268.s.)

Baba, kayınpeder, kendi oğlu, üvey oğlu, birâderi, birâderinin oğlu ve kız
kardeşinin oğluna karşı takınacağı vaziyete gelince:Kadınların; çamaşır,
bulaşık vesâire gibi hizmetleri sırasında ve yakınlarını ziyârete vardığında
kol, baş ve ayaklarının açılması haram sayılmamıştır. Ancak haram değildir
demek, mutlaka açılacak ma‘nâsına gelmez. Örtmek takvâ ve azîmettir. Açılması
ruhsattır, haram sayılmamıştır. Zîrâ sayılan bu erkeklerin o kadınla
nikahlanmaları müebbeden haramdır. Fakat karnını (göbeğini) ve sırtını
göstermesi câiz değildir.

(Mehmed Emre, Kadın ve Âile, 168.s.)

2

---
ESMÂÜ’L HÜSNÂ, EL-MELİK (C.C.)

Melik: Herşeyin hâkimi, bütün kâinatın hükümdarı. Allâhü Te‘âlâ buyuruyor:

“Hak Melik olan Allâh pek Yücedir, O’ndan başka İlâh yoktur;Kerîm olan Arş’ın
Rabbidir.” (Mü’minûn s. 116) Melik ismi, gerçek anlamda her yönüyle yalnız
Allâh içindir.

İnsan yeryüzünde halîfe olduğu için, kendisine yeryüzü mülkü üzerinde izâfî
bir meliklik yetkisi tanınmıştır. Herkesin belli bir tasarruf sahası vardır.
Fakat bu tasarruf, hiç bir zaman mutlak değil, sınırlı ve Allâh’ın tanıdığı
alanda sadece bir emânettir. Allâhü Te‘âlâ için insanların meliki denirken,
---
O’nun insanlar üzerinde mutlak tasarruf sâhibi olduğu anlatılmak istenir.
Fakat şirk koşan insanlar, Allâh’ın melikliğini yeryüzünde ve dolayısıyla
insanlar üzerinde tasarruf sahibi olmak ve yeryüzündeki servetleri, yani mülkü
diledikleri gibi kullanmak için gasbetmeğe çalışırlar. Kullardan gerçek melik
o kişidir ki; Allâh’tan başka kimsesi olmaz. Allâh’tan gayri her şeyden
alâkasını keser, bununla beraber asker ve halkının kendisine itaat ettiği
boyun eğdiği ülkeye sahip olur. Nasıl mı? Şöyle: Çünkü onun öz ülkesi kalbi ve
kalıbıdır. Askerleri ise, gazabı, şehveti, hevâ hevesidir. Halkı ise: Dili,
gözleri elleri vesâir a‘zâlarıdır. O, bütün bunlara hakim olup da kendisine
boyun eğdirirse, işte kendi iç dünyasında sultanlık derecesine yükselmiş
demektir. Bir de buna insanlara karşı olan ihtiyaçsızlığı husûsu da eklenirse
işte yeryüzünün sultânı olmuş demektir.

Allâhü Te‘âlâ bütün varlıklardan müstağnîdir. Bütün canlılar îmân etse, itâat
etse, O’na hiçbir faydası olmaz. Bütün âlem kâfir olsa, azgın taşkın olsa,
karşı gelse O’na hiçbir zarar veremez. (Mevlânâ Hâlid-i Bağdâdî)

Ebû Hâzim’e; “Malın nedir?” diye sordular. O da; “İki şeydir; biri Allâhü
Te‘âlâdan râzı olmak, diğeri de insanlardan müstağnî olmaktır” buyurdu. “Öyle
ise fakirsin” denilince;

“Yer, gök ve bunların arasındaki şeyler Allâhü Te‘âlânın iken ve ben de O’nun
ihlâslı kulu iken nasıl fakir olurum” buyurdu. (Mâverdî)

(Mehmed Nuri Şemseddin Nakşıbendî, Kalplerin Anahtarı)

3

---
BURHÂNÜ’L ASFİYÂ (S.A.V.) EFENDİMİZE MAHSÛS OLAN FAZÎLETLER

Hz. Peygamber (s.a.v.)’e mahsûs fazîlet ve üstünlüklerinden biri de O
(s.a.v.)’in şerefli adıyla adlananların mübârek ve uğurlu olmaları, dünyâ ve
âhirette birçok faydalar görmeleridir.

Enes (r.a.), Hz. Peygamber (s.a.v.)’in şu hadîs-i şerîfini bildiriyor:
“Kıyâmet gününde Allâh’ın kullarından iki kişiyi getirip huzûrunda
durdururlar. Sonra Cenâb-ı Hakk Azze ve Celle:“Bu iki kulum Cennete gitsinler”
diye emreder. Onlar:

- Yâ Rabb biz hangi sebepden Cennet ehlinden olduk, güzel bir amel işlemedik ki, onun karşılığında bize cenneti veresin derler. Cenâb-ı Hakk:

- Cennete varın, çünkü ben nefsim üzerine yemîn ettim ki, adı Ahmed ve Muhammed olan (mü’min) kimseleri cehenneme koymam” diye buyurdu.

Ebû Nuaym, Resûlullâh (s.a.v.)’in şöyle buyurduğunu yazıyor:“Cenâb-ı Hakk
buyurdu ki, “İzzetim ve Celâlim hakkı için Senin ismini taşıyan bir kimseyi
Cehenneme sokmam ve âhiret gününde azâb yeri olan Cehennem ateşinde azâb
ettirmem.” (H.Şerîf, Buhârî)

Bundan maksat başka yerde azâb ederim değildir. Şerefli ismi taşıması
sebebiyle yarlığarım (îmânı varsa) asla azâb etmem demektir. Bu kutsî hadîsin
gereği olarak, Hz. Peygamber (s.a.v.)’in şerefli adlarından biriyle adlanmış
olan âhiret azâbından affolunmuştur.

Hz. Alî (r.a.) buyurmuş ki, yemek sofrası konan bir yerde, Muhammed veyâ Ahmed
adında birisi bulunsa Hakk (c.c.) o evi her gün iki kere takdîs eder
(temizlikle anar.) Bundan dilek ev halkını ağırlar, onlara ikram eyler
demektir.

İşte Hz. Peygamber (s.a.v.)’in ismini taşımakta bu derece fazl ü meziyyet
vardır.

(İmâm-ı Kastalânî, İlâhî Rahmet Hz. Muhammed (s.a.v.), 507-508.s.)

4

---
ALLAH (C.C.) HER ŞEYE KÂDİR’DİR

Allahü Te‘âlâ, Resûl-i Ekrem (s.a.v.) Efendimize, bir mu‘cize ve bir ikram
olarak anasını babasını diriltmiş, onlar da Peygamber (s.a.v.) Efendimize îmân
etmişler, Âdet-i ilâhînin hilâfına olarak öldükten sonra îmânlarıyla
fâidelenmişlerdir.

Nitekim İsrâiloğulları arasında öldürülmüş bir kimse, kendisini öldüreni haber
vermesi için Cenâb-ı Hakk tarafından diriltilmiştir. Îsâ (a.s.), Allahü
Teâlânın izniyle ölüleri diriltirdi, Resûl-i Ekrem (s.a.v.) Efendimiz de
Allahü Te‘âlânın izniyle bir çok ölüleri diriltmiştir,

“Peygamber (s.a.v.) Efendimiz, Hz. Alî (r.a.) ikindi namazını kılsın, diye
Allahü Te‘âlâya güneşi geri göndermesi için duâ etmiş. Allahü Te‘âlâ da batmış
olan güneşi geri göndermiş. Hz. Alî (r.a.) ikindi namazını kılmıştır.” diye
vârid olan rivâyet sahihdir.

Allâhü Te‘âlâ Peygamber (s.a.v.) Efendimize batmış olan güneşi geri gönderip
geçmiş olan vakti geri çevirerek ikram ettiği gibi, anasını babasını da
dirilterek geçmiş olan îmân vaktini, îmân edilecek vakte çevirerek ikram
etmiştir.                                               (İbn-i Âbidîn, 9.c.,
25.s.)

••••••••

---
NEBÎ (S.A.V.)’E DİL UZATAN MUTLAKA ÖLDÜRÜLÜR

Peygamberlerden birine dil uzatma cür’etinde bulunmak sûretiyle kâfir olan bir
müslümanın tevbesi kabul edilmeyip, mutlaka hadden öldürülür. Çünkü bu, kul
hakkıdır. Tevbe ile ortadan kalkmaz. Peygamberlerden birine dil uzatma
cür’etinde bulunan bir müslümanın azâb edilmesinde ve kâfir olmasında şübhe
eden kimse de kâfir olur. Allahü Te‘âlâya dil uzatma cür’etinde bulunmak
sûretiyle kâfir olan bir müslümanın tevbesi kabul edilir. Çünkü bu Allahü
Te‘âlânın hakkıdır.

(İbn-i Âbidîn, 9.c., 26.s.)

5

---
SADAKA VERİLECEK KİMSENİN BULUNMADIĞI İLİM, SANAT VE MÎMÂRİNİN KEMÂL NOKTAYA
---
YÜKSELDİĞİ MUHTEŞEM OSMANLI

İkinci Bayezid merhametli, hayırsever, dindar ve ahlâk-ı hamîde sâhibi bir
pâdişahtı. Aynı zamanda şâirdi. Divanı vardır. Son derece cömertti ve bir çok
hayır müesseseleri kurmuştu. Fakirlere fazla sûrette sadaka verdiğinden
zamanında İstanbul’da sadaka verilecek fakir kalmadığı meşhurdur. O zamanın
sağlam tutulmuş hesaplarına göre yalnız sadaka ve hediye olarak sarf ettiği
paranın tutarı 86 yük akçeye çıkmıştı. Bir yük akçe o zamana göre yüz bin akçe
olduğundan bütün sadakalarının tutarı 8,600,000 akçeye varmıştı. Hil‘âtlar ve
diğer hediyeler için sarf olunan paralar bunlar arasında değildir.

İkinci Bayezid’in yaptırmış olduğu hayrat (hayır kurumları) pek çoktur. Mîmâr
Hayreddin’e yaptırdığı Bayezid Camii civarındaki medrese (bugünkü halı ve
sanat müzesi), imaretler ve bugünkü üniversitenin önündeki meşhûr hamam,
ayrıca Edirne ve Amasya’daki cami, zaviye, hanigâh, mekteb, medrese ve imaret,
dârüşşifâ ve Kızılırmak ve Sakarya üzerindeki meşhur köprüleri yaptırmıştır.

Aynı zamanda (bugünkü Galatasaray lisesini) altı yüz talebelik bir mekteb
olmak üzere camii, hamam ve koğuşları ile inşâ ettirmiştir. O devirde
Avrupa’da yeniden doğan güzel sanatların, Türkiye’de yapılmasına mâni olarak,
Türk sanat ve medeniyetinin devâmına yol açmıştır. Mîmâr Sinan’a, Mîmâr Mehmed
Ağa’ya, Mîmâr Kasım’a örnek olan Bayezid Camii’ni Türk mîmârisinin bir
şaheseri olarak yaptırmıştır.

Mîmâriye, güzel yazı sanatına, çiniciliğe, minyatürcülüğe, tezhibciliğe önem
vererek inkişafına yardım etmiştir. Bu sûretle cihan sanat tarihinde orijinal
bir sanatın inkişafı (gelişmesi) onun bu gayretleri ile doğmuştur. İdris-i
Bitlisî’ye İlk Osmanlı tarihini yazdırmıştır. Osman Gâzî’den Fâtih’e kadar
tarihî vesikalar Edirne yangınında yanmıştı. İdris-i Bitlisi, sekiz pâdişah
devrini Heşt Bihist, yani sekiz cennet adıyla yazmıştır.

(Enver Behnan Şapolyo, Türk Menkîbeleri, 90-91.s.)

6

---
BANYO YAPARKEN ÖRTÜNMEK EDEBDENDİR

İbn Abbas (r.a.)’dan rivâyet edilen Hz. Peygamber (s.a.v.)’in “Allâh size
çıplaklığı yasaklamıştır. Büyük abdest, cinsel ilişki ve gusletmek olmak üzere
üç durum dışında sizden ayrılmayan Allah’ın meleklerinden utanın” şeklindeki
açıklaması bu durumu açık bir şekilde ortaya koymaktadır. Hadîsin râvîleri
Sahîh’in râvîlerindendir. Hadîsde meleklerden utanılması emredilmekte ve
çıplaklık yasaklanmaktadır. Bu, yasaklık hükmüne riâyetin vâcib olduğunu
göstermektedir.

Büyük âlim İbn Âbidîn’in açıklaması şöyledir: Namaz dışında insanlarla
birlikte iken avret yerinin örtülmesinin vacip olduğunda icmâ bulunmaktadır.
Doğru olan görüşe göre yalnız iken de avret yerinin örtülmesi vâcibdir.
Hadîsin zâhirinden namaz dışında yalnız iken sadece diz ile göbek arasının
örtülmesinin kastedildiği anlaşılmaktadır.

Hz. Peygamber (s.a.v.)’in “Allah size çıplaklığı yasaklamıştır. Allah’ın
meleklerinden utanın” ve “Allah utanılmaya insanlardan daha layıktır”
hadislerindeki umûmîliği tahsîs etmekte ve çıplaklık yasağını zarûretin
bulunmadığı durumlarla kayıtlamaktadır. Burada küçük ve büyük abdest bozmak,
gusletmek ve benzeri zarûrî durumlar söz konusu olduğunda, tenhâda çıplaklık
câiz olacaktır. Bununla birlikte edebe riâyet etmek ve Allah’tan utanmak
amacıyla sözü edilen durumlarda bile imkân ölçüsünde örtünmek daha
fazîletlidir. Resûlullâh (s.a.v.)’in, “Allah hayalıdır ve örtücüdür, hayâyı ve
örtünmeyi sever. O halde guslettiğinizde örtünün” hadîsi de bu duruma delâlet
etmektedir.

Gerçi Allah (c.c.) çıplağı da örtülüyü de görür. Ancak çıplak olanı edebe
riâyet etmemiş, örtüneni ise edebe riâyet etmiş görür.

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 1.c., 266-269.s.)

7

---
ÖĞÜTLER

Yalancı ve insanları doğru yoldan saptıran kişilerden uzak durun. Onların
kılığı deccal kılığıdır. Tipleri şeytana benzer. Bu vasfı onların, yalnız dış
cephelerinde aramayın, içlerini biraz sezecek olursanız, onların fenâlığını
hemen anlarsınız. Kendi iç bünyende de bulabilirsin. Nefsin de şeytan kılığına
girip seni kandırabilir. Onun da bir vasfı, deccal’dir. Onları da ıslâha
çalış. Kötü arzularını da yenmeye gayret et. Nefsin fenalığını düşünmeden
başkasını kötülersen, sana yazıklar olsun, derim. Varlığında her cins kötülük
saklı; münafıklık, aldatıcılık, daha birçok fenâlık onda varken başkasına
sataşman ne gerek?.. O ayrıca Allâh’a şirk de koşuyor; bunu bildiğin halde
neden göz yumuyorsun?

Nefsine muhâlif ol. Ona uyma. Onu kuvvetle bağla, çözme. Onu hapset. Yalnız
hakkı kadar ver. Fazla verme, sonra azar, baş edemezsin. Her zaman onunla
mücâdele et ve onu yenmeye çabala.

Şahsî arzularına bin. Onlar sana yük olmasınlar; işte buna meydan verme. Tabiî
hevâyı yık, yeniden yap. Onun aklı yoktur. Küçücük çocuğa benzer. Gözleri de
kördür. Gideceği yolu sen göster. Ondan bir şey de öğrenmen mümkün değildir;
kendi bildiklerinden ona belki öğretebilirsin. Öğrenmek istemez, ama hissen
iyiye yanaşabilir. Aksi halde ondan kabul edeceğin her hareket, senin ebedî
yıkılıp gitmene sebep olur.

Şeytana nasıl yakın oluyorsun?.. O, senin düşmanındır. Aranıza bir kan davası
girmiştir. Babanı öldürdü. Anneni kandırdı. Âdem Baba ile Havva Ana’ya neler
etti. Bilirsin, ama yine ondan ayrı olmuyorsun. Kork, sonra onlara yaptığını,
sana da yapar.

Elindeki silah takva ve tevhid olsun. Yalnız halinde şüpheli iş tutma.
Allâh’tan yardım dile. Doğru olmak ve yardım dilemek, senin askerlerindir,
işte silâh, işte asker, kumanda edebilirsen ne a‘lâ; yoksa yanarsın. Bunlar
sana yeter. Gayret et, şeytanı da, nefsi de, kötü duyguları da yenebilirsin.
Hakk’tan yardım diledikçe, O seninledir. Bu olduktan sonra nasıl başarı elde
edemezsin ki?..

(Seyyîd Abdulkâdir-i Geylânî (k.s.), İlâhî Armağan, 23.s.)

8

---
VEŞM (DÖĞME YAPTIRMAK)

Veşm; eli veya yüzü iğne ile çizmek, sonra sürme veya mürekkebi buna ekmektir
ki dövme yapmaktır.

Buhârî ve Müslim’in, İbn-i Mes‘ûd (r.a.)’den rivâyet ettiğine göre: “Allâh
(c.c.); dövme yapan kadınlara, bunu yaptıran kadınlara, kaşın tüylerini cımbız
ile alan kadınlara, dişlerini güzellik için incelten kadınlara ve Allâhü
Te‘âlânın yaratmasını değiştirmeye çalışan kadınlara la‘net etsin.”

Tirmizî’nin, Amr b. Şuayb’den rivâyetine göre:

Resûlullâh (s.a.v.) beyaz tüyü yolmaktan nehy etti ve o müslümanın nûrudur”
buyurdu. O halde mekrûh olur.

Zeynü’l-Arab’dan naklen denilmiştir ki; hadîsde şöyle gelmiştir: “İlk saçına
ak düşen İbrâhim (a.s.)’dır. Bunu gördüğü zaman dediki;ya Rabbi bu nedir?
Allâhü Te‘âlâ dedi ki: Vakardır. İbrâhim (a.s.) dedi ki:Rabbim beni karımın
üzerine vakarca ziyâde et. O halde buna rıza, Halîl Rahman’a muvafakattir. O,
gurur ve kibîri men eder, tâatlere, tevbeye meylettirir ve ölümü, âhireti
hatırlatır.”

Neseî’nin İbn-i Abbas (r.a.)’dan rivâyet ettiğine göre “Âhir zamanda bir kavim
gelecektir ki onlar sakallarını siyaha boyarlar, tıpkı güvercinlerin göğüsleri
gibi, onlar cennetin kokusunu koklamayacaklardır.” Bu, men etmekte açık bir
tehdîddir.

Müslim’in, Câbir (r.a.)’den rivâyetine göre; “Ak sakalı değiştiriniz ve
siyahtan kaçınınız.” buyrulmuştur. Kına ve gizleme ile bunu yapınız demektir.
Haram olduğundan dolayı; siyahla boyamayın.

Nisâb’da der ki: Kırmızılık sakalda sünnettir. Siyaha gelince bu savaşlarda
övülmüştür.

(Berika, 341-343.s.)

9

---
HZ. ALÎ (R.A.)’İN FAZÎLETİ

Abdullah b. Ebû Necîh babasından naklediyor: “Muâviye, (hilâfet makamına
geçtikten sonra) yaptığı ilk haccında Sa‘d b. Ebû Vakkas (r.a.)’in elinden
tutarak:

- Ebû İshak, şu savaşlar bizleri hacdan uzaklaştırdı, neredeyse haccın sünnetlerini unutmuşuz. Gel, sen tavaf yap, biz de seni takip ederek tavaf edelim, dedi. Tavaf işi bitince Muâviye, Sa‘d b. Ebû Vakkas (r.a.)’i “Dârü’n-Nedve”ye götürdü, tahtında yanına oturttu. Az sonra Hz. Alî (r.a.)’den söz açarak aleyhinde konuşmaya başladı. Bunun üzerine Sa‘d (r.a.):

- Beni evine soktun, tahtına oturttun sonra da Alî’ye sövmeye başladın!.. Allâh’a yemin ederim ki, Alî’nin sahip olduğu üç meziyeti var ki onlardan birine sahip olmayı dünyâlara tercih ederim. Şöyle ki:Resûlullâh (s.a.v.) Efendimiz Tebûk gazâsına çıktığında: “Ey Alî, bana nisbetle sen, Harun’un Musa nezdindeki yerinde olmak istemez misin?” buyurmuştu. İşte bu iltifata mazhar olmayı, üzerine güneşin doğduğu her şeye tercih ederim. Yine Allâh Resûlü (s.a.v.) Hayber savaşında: “(Yarın) bu bayrağı bir adama vereceğim ki o Allâh ve Resûlü’nü, Allâh ve Resûlü de onu sever. Cenâb-ı Hakk onun eliyle fethi gerçekleştirecektir, o harb sahasından kaçmaz” diye Alî için söylediği sözlerini tüm dünyâya değişmem. Allâh elçisi (s.a.v.)’in damadı olma şerefini kazanıp ondan çocuklarım olmasını dünyâlara yeğlerdim! (Alî bu şerefin de sahibidir). Ey Muâviye! Bugünden sonra bir daha yanına gelmem, dedi ve entarisinin yakasını silkeleyip dışarı çıktı”.

Enes (r.a.) anlatıyor: “Bir def‘asında Peygamberimiz (s.a.v.) mescidde
oturmuş, Sahâbeleri de çevresini sarmıştı. Derken Alî (r.a.) gelip selâm
verdi, oturmak için yer bakındı. Peygamberimiz (s.a.v.) kim Alî’ye yer açacak
diye Ashâbı’nın yüzlerine baktı. Ebû Bekir (r.a.), Resûlullah (s.a.v.)’in
sağında oturuyordu. Hemen oturduğu yerden biraz kayarak:“Ebû’l-Hasen, buraya
otur” dedi. Alî (r.a.), Allâh Resûlü (s.a.v.) ile Ebû Bekir (r.a.)’in arasına
oturdu. Peygamberimiz (s.a.v.)’in yüzünde sevinç parıltıları gördük. Ebû Bekir
(r.a.)’e dönerek: “Ebû Bekir! Fazîlet sahiplerinin değerini fazîletli kişiler
bilir” buyurdular.”

(M. Yûsuf Kandehlevî (rh.a.), Hadîslerle Müslümânlık, 1.c., 475.s.)

10

---
TEMÂİM (BONCUK) TAKMAK

Temime; âfetleri def için takılan boncuk ve benzeri şeylerdir. Ebû Dâvud’un,
İbn-i Mes‘ud (r.a.)’den rivâyetine göre:

“Afsun, temâim ve tevle şirktir.” Tevle; kadınların, kocalarını sevmeleri için
yaptıkları şeydir. Afsun ise ağrıları ve elemleri def için yazılan demektir.
Eğer tesir edeceğine inanırsa şirk koşmuş olur, yoksa eğer afsun, manaları
malum ise caizdir, yoksa haramdır. Bu takdirde şirk ehlinin amellerindendir.
Hadîsdeki bu ağır ifâde kaçındırmak ve tehdît için olabilir.

Ahmed, Ebû Ya‘lâ ve Hâkim’in, Ukbe b. Amir (r.a.)’den merfu olarak
rivâyetlerine göre Hz. Peygamber (s.a.v.) şöyle buyurmuştur: “Kim bir temîmeyi
asarsa, Allâh onun için (işini) tamamlamasın, kim bir boncuk takarsa, Allâhü
Te‘âlâ onun muradının hasıl olmasını onun için bırakmasın” Bu ifâdeler ya
bedduâdır veyâ haberdir. Câmi‘deki bir hadîsde:

“Kim bir temîme asarsa şirk koşmuş” demektir buyrulur. Yani ehl-i şirkin
fiilini işlemiştir. Onlar bununla yazılmış kaderlerin defini i‘tikad ederler,
İbn Abdü’l-Berr dedi ki: Astığı şeyin göz (nazar boncuğu ve benzeri şeyin)
değmesini çevirdiğine i‘tikad ettiği zaman onun kaderi çevirdiğini zan etmiş
demektir, buna inanırsa şirk işlemiş olur.

Hâkim’in, Âişe (r.anhâ)’dan rivâyetine göre; Temîme belâdan sonra asılan şey
değildir. Temîme, ancak belâdan önce asılan şeydir. Sarılığı kaldırmak için
asılan boncuk gibi. Bu, belayı kaldırmak içindir. Çünkü iddia edilir ki o, onu
def eder ve isabet etmez.

Korunmak için asılmasına gelince bunda bir beis yoktur. Yani tecrübe edilmiş
duâyı veya tecrübe edilmiş âyeti veya Allâhü Te‘âlânın bazı isimlerini, belâyı
def için taşımakta bir beis yoktur. Fakat helâ ve karısı ile cima esnâsında
onu çıkartır. Bazılarınca bunlar bir şey ile örtülü olduğu zaman çıkarmamak
câiz olur. Çıkarmak ise evlâ ve daha ihtiyatlıdır.

(Berika, 5.c., 340.s.)

11

---
KUR’ÂN-I KERÎM HAKKINDA

Ebu’s-Suud Efendi’nin beyânı vechile;

‘Lev enzelnâ hâze’l kur’âne’ âyet-i celîlesi Kur’ân’ın uluvv-i şânını beyân,
mev‘ıza ve nesâyihte olan tesirinin kuvvetini temsil için buyurulmuştur.

Kur’ân’ın ahkâmıyla dağlar mükellef olmadığı halde eğer Kur’ân-ı azîmü’ş-şân
dağların üzerine nâzil olmuş olsaydı onların müteessir olup Cenâb-ı Allâh’ın
korkusundan parça parça yarılacağı beyân buyurulduğuna nazaran insanların
Kur’ân’ın ahkâmıyla mükellef ve itâata mecbûr oldukları halde kalblerinin
müteessir olmaması kalblerinin pek katı ve hasta olduğuna delâlet etmektedir.

Ebû Bekir Verrâk -rahimehullah-’ın küçük oğlu Kur’ân okumağa hocaya giderdi.
Bir gün benzi sararmış olarak ve titreyerek erkenden hocasından geldi. Babası:

Ey oğul sana ne oldu, dedi.

Ey baba! Bu gün üstadım bana Kur’ân âyetinden bir ders verdi. Onun ma‘nâsını
işittim, korkumdan bu hale geldim, dedi.

Ey oğul o âyet hangi âyettir, dedi. Oğlu:

“Eğer küfür üzerine devam eder de kalırsanız nefsinizi azâbdan nasıl
saklayacaksınız? O günde ki, o günün şiddetinden çocuklar ihtiyarlar. Yani
saçları ağarır.” (Müzzemmil s. 17)

İşte bu âyet-i celîlenin ma‘nâsını o çocuk üstâdından anlayınca korkusundan
hasta oldu. Ölüm döşeğine düştü, can verdi, öldü. Babası oğlunun kabrine
giderdi, ağlardı ve der idi ki:

- Senin oğlun Kur’ân’dan bir âyet işitti, Allâh korkusundan can verdi, sen ise bu kadar zaman Kur’ân okur hatmedersin, ömrün artık sona erdi, ecelin de yaklaştı fakat hâlâ hukûk-i ilâhiyeden çocuk kadar korkmazsın! Meğer senin gönlün kara taştan da katı imiş ki, kalbine Kur’ân-ı azîmü’ş-Şân tesir etmiyor.

(Hz. Mahmûd Sâmî Ramazânoğlu (k.s.), Musâhabe 2, 28-31.s.)

12

---
BIYIĞI ÇOK BIRAKMAK

Bıyığını tâ dudağı kaplayıncaya kadar bırakmanın durumu. Tatarhaniye’de:
Bıyığını kaşı gibi kılması layık olur der. Hâniye’de ise şöyle diyor:
Bıyıkları üst dudakla aynı hizâya kadar alır. Darü’l harbde savaşçıya,
mücahide gelince; heybetli olması için onu uzatması mendub olur denilmektedir.

Tirmizî ve Neseî’nin, Zeyd b. Erkam (r.a.)’den rivâyetlerine göre; “Bıyığından
almayan kimse bizden değildir” buyurulmuştur. Bıyığının uzanan kısmını dudak
açık bir vaziyette görününceye kadar alır. Yani bizim İslâmî yolumuz üzerinde
değildir, demektir. Bir topluluk onun zâhirini aldılar ve bıyığın
kısaltılmasını vâcib kıldılar.

Bıyık kısaltmakta efdal olan, kaş gibi kılmaktır. Dudağın etrafı açık olacak
bir vaziyette olsun.

Nisâb’da anlatıldığı kadarıyla sakalın tıraş edilmesi câiz olmaz. Efendimiz
(s.a.v.) buyuruyor ki:

“Bıyıklarınızı kısaltınız ve sakallarınızı da olduğu gibi bırakınız. Onları
tıraş etmeyiniz, onları sünnet mikdârından noksan bırakmayınız.”

Tirmizî’nin, İbn-i Amr b. el-As (r.a.)’den rivâyet ettiği bir hadîse göre;
“Resûlullâh (s.a.v.) sakalının eninden ve uzunluğundan alırdı.” Kabın içindeki
suya bakar ve ondan sakalının tüylerinin düzgünlüğünü veyâ güzel olduğunu
bilirdi. Bunu başkalarından daha uzun her bir tüyü kısaltmakla yapardı ki
hepsi sünnet olarak aynı seviyede olsun. Bu ise her tarafının bir olmaya yakın
olması içindi. Çünkü i‘tidal her şeyde sevilmiştir.

İhyâ u Ulûmiddîn’den nakledildiğine göre; ‘Sakalın bir kabzenin altında
olanını almakta bir beis yoktur denilmiştir.”

(Berika, 343-345.s.)

13

---
YAĞMUR SUYUNA OKUNACAK DUÂ

“Bi’smi’llâhi’r-rahmâni’r-rahîm”

Ömer İbn-i Hattâb radıya’llâhu anhin şöyle dediği rivâyet edildi:

“Resûlullâh salla’llâhu te‘âlâ ‘aleyhi ve sellem buyurdular ki:

“-Kim yağmur suyundan alır da (bir rivâyette Nisan yağmurundan) ve üzerine
yetmiş (70) def‘a Fâtiha sûresi ve yetmiş (70) def’a Âyetü’l-kürsî ve yetmiş
(70) kul-huve’llâhu ahad ve yetmişer (70’er) def‘a da Mu‘avvizeteyn’i (Felâk
ve Nâs sûrelerini) okursa, nefsim, yed-i kudretinde Olan’a (Allâh’a) yemîn
ederim, muhakkak Cibrîl bana geldi ve haber verdi ki:“-Her kim, bu sudan arka
arkaya yedi (7) gün, sabahları içerse, muhakkak Allâh sübhânehu ve te‘âlâ, o
suyu içen kimsenin cesedindeki bütün hastalıkları def‘ eder. Ve onu
hastalıktan âfiyette kılar. Ve damarlarından ve etinden ve kemiğinden ve bütün
a‘zâlarından (hastalığı) çıkarır.”

1. Yetmiş (70) def‘a Fâtihâ sûresi

2. Yetmiş (70) def‘a Âyetü’l-kürsî

3. Yetmiş (70) def‘a İhlâs sûresi

4. Yetmiş (70) def‘a Felak sûresi

5. Yetmiş (70) def‘a Nâs sûresi

---
HADÎS-İ ŞERÎF

“Resûlullâh (s.a.v.), her zaman hastalıklarında Muavvizeteyn sûrelerini okuyup
kendi ellerine üflemek ve ondan ifâkat için elleriyle vücûdlarını sıvazlamak
i’tiyâdında idiler.” (Buhârî)

“Allâhım! Bize dünyâda iyilik ver, âhirette de iyilik ver. Ve bizi cehennem
azâbından koru!” (Müslim)

(Peygamber (s.a.v.) Efendimizin ekseriyetle okuduğu duâdır.)

14

---
HZ. İBRAHİM (A.S.)

Rivayet edildi ki: Nemrud azıtıp, Hz. İbrâhîm’i ateşe atınca, Allâh (c.c.),
onun kavmine sivri sineği musallat kıldı, sivrisinek de onların etlerini yedi,
kanlarını emdi. Bir deri bir kemik hâlinde kaldılar. Nemrûd’a henüz bir şey
isabet etmemişti. Ancak Cenâb-ı Allâh ona da bir sinek gönderdi. Bu sinek onun
burun deliğine girdi, dört yüz sene bekledi. O kadar büyük bir işkenceye tâbi
tutuldu ki; başına çekiçlerle vuruluyordu. Cenab-ı Allâh ona, hâkimiyet süresi
kadar 400 sene azâb etti.

Burada adı geçen Nemrud, Babil’de semaya doğru yüksek kule yapan adamdır.
“...Nihayet Allâh, onların binalarını tâ temellerinden yıkmayı diledi de
üstlerindeki tavan tepelerine göçtü...” (Nahl s. 26)

---
O halde akıllı insan gizli şirkten kurtulmalı ve rûhunu değersiz huylardan
temizlemeli, mal ve makamla mağrur olmamalı, yüce olan, her şeyin mâliki
Allâh’a dönmelidir.

Büyük bir kimse kaya üzerinde şu tarihî satırlara rastlamıştır: “... Dünyânın
basit bir şeyi ile sevinmen Allâh’tan uzaklığına delildir. Elinde maddi
imkânlara bağlanman Allâh’a olan itimâdının azlığına delâlet etmektedir.
Şiddet anında insanlara müracâatın, Allâh’ı tanımadığının alâmetidir.”

Rivayet edildi ki: Benî İsrâîl, şer ve fesadla iştiğâlde ileri gidince Cenâb-ı
Allâh onlara Babilli Buhtunnasri musallat etti. Buhtunnasr, 600.000 (altı yüz
bin) sancakla onların üzerine yürüdü. Şam’ı aldı. Beyt-i mukaddesi tahrib etti
ve Benî İsrâil’i üçe ayırdı: Bir kısmını katletti, bir kısmını Şam’da bıraktı,
bir kısmını da esir etti.

Bu esir edilenler de ergenlik çağına ulaşmış ve ulaşmamış gençler olarak
100.000 (yüz bin) kişi idi. Buhtunnasr, bunları kendi maiyyetinde bulunan
komutanlar arasında taksim etti. Her komutana 4 çocuk düştü. Hz. Üzeyir (a.s.)
da bunlar arasında idi.

(Ramazanoğlu Mahmud Sami (k.s.), Bakara Süresi Tefsiri, 336.s.)

15

---
HAKK DÎNİN İKÂMESİ (AYAKTA TUTULMASI)

Yâ Ekreme’r-Rusül! Allâhü Te‘âlâ Nuh aleyhisselâm’a vasiyet ettiği (yani
emrettiği) ahkâm-ı dîniyyeyi size de meşru‘ (şeriat) kıldı. O şey ki, Biz sana
vahyettik, yine onu İbrâhim, Mûsâ, Îsâ’ya vasiyet ettiğimizi size de meşru‘
kıldık. O vahyettiğimiz şey: dîni ikâme edip ahkâmını halelden korumak ve
dînde tefrika etmemektir... (Şûrâ s. 13)

Fahr-i Râzî ve Eb’us-Suûd Efendi’nin beyânları veçhile, bu âyet-i celîle beş
hükmü câmi’dir:

1- Cenâb-ı Hakk Nuh aleyhisselâm’a vasiyet (emr) ettiği ahkâm-ı dîniyyeyi
ümmet-i Muhammed’e de meşru‘ kılmıştır.

2- Resûlullâh (s.a.v.)’e de vahyolunan ahkâmın da meşru‘ olmasıdır. Ya‘ni
“Bizim sana vahyettiğimiz ahkâmı da sana ve senin ümmetine meşru‘ kıldık”
demektir.

3- Ulû’l-azm peygamberân-ı zîşândan, Hazret-i İbrahim, Mûsâ ve Îsâ
aleyhimüsselâm’a vasiyet olunan ahkâmın da ümmet-i Muhammed (s.a.v.)’e meşru‘
olmasıdır.

4- Enbiyâya vasiyet edilen ahkâmdan birisi, dîni ikâme ve ahkâmını halelden ve
tağyirden korumaktır.

5- Vasiyet olunan mesâilden biri de, dînde ihtilâf edip fırkalara
ayrılmamaktır ki esâsında ittifak üzere bulunmaktır.

Fahr-i Râzî ve Nisâbûrî’nin beyânları veçhile, dîni ikâme ile murâd: Dînin
erkânında adâlet, bâtıl olan şeylerin duhûlünden dîni muhafaza etmek, dînin
ahkâmını bâtıldan vikâye (korumak) ile vazîfelerini îfâya devâm, kemâl-i
ciddiyetle hukûkunu îfâya müsâraat etmektir.

(Hz. Mahmûd Sâmî Ramazanoğlu (k.s.), Hz. İbrâhîm (a.s.), 127.s.)

16

---
KİBİR

Ebû Hüreyre (r.a.), Resûlullâh (s.a.v.)’den naklen şöyle anlattı:

- “Allâhü Te‘âlâ şöyle buyurdu:

- Azamet kaftanımdır; kibriyâ gömleğimdir. Bunların biri ile bana karşı çekişmeye kalkanı, cehenneme atarım."

Ebû Hüreyre (r.a.), Resûlullâh (s.a.v.)’in şöyle buyurduğunu anlattı:

- "Bana cennete ilk girecek üç kişi gösterildi. Ayrıca, cehenneme ilk girecek üç kişi de gösterildi:

Cennete ilk girecekler şunlardır:

1. Şehitler,

2. Öyle bir köle ki, dünyâ köleliği onu meşgûl etmez, devâmlı Rabbinin
kulluğundadır.

3. Çoluk çocuk sâhibi, iffetini koruyan fakir kimsedir.

Cehenneme ilk girecekler şunlardır:

1. Ona buna saldıran, halka sataşan bir vali.

2. Zekâtını vermeyen servet sahibi zengin.

3. Kibirli, kendini beğenmiş fakir."

Şöyle anlatıldı:

- Allahü Te‘âlâ, üç zümreye nefret ve buğzeder. Ancak, bu üç grubdan bazısına daha çok buğzeder:

1. Allah, fâsıklara buğzeder; ancak ihtiyar fâsıklara daha çok buğzeder.

2. Allah, cimrilere buğzeder; ancak zengin olan cimrilere daha fazla buğzeder.

3. Allah kibirliye buğzeder; ancak kibirli fakire daha çok buğzeder. Ayrıca,
şu üç zümreyi de sever. Ancak onlardan üç grubu daha çok sever:

1. Müttakileri sever. Ancak, genç müttakîleri daha fazla sever.

2. Allâh, cömertleri sever. Ancak, fakir olduğu hâlde cömert olanları daha
fazla sever.

3. Allâhü Te‘âlâ mütevâzî olanları sever. Ancak, zengin olan mütevâzî kulu
daha çok sever.

(Ebû Leys Semerkandî, Tenbîhü’l-Ğâfilin Bustânü’l-Ârifîn, 206.s.)

17

---
SOFRA ÂDÂBI

1- Yaş ve fazîlet bakımından üstün bulunan kimseden evvel yemeğe başlamamak
gerekir. Şayet bir kimse bu mevkide ise diğerlerini bekletmemek için hemen
başlamalıdır.

2- Yemekte Acem âdetine uyup susmamalıdır; sâlihlerin, yemekle ve diğer
husûslarla alâkalı hikâyelerini anlatmalıdır.

3- Müşterek yemekte arkadaşından fazla yememeye gayret etmek gerekir. Çünkü
yemek ortak olduğuna göre, arkadaşının rızâsı olmadan fazlasını yemek
haramdır. Hatta mümkün olduğu kadar arkadaşını tercih etmelidir.

4- Bir kimse arkadaşını kendisine “Buyur ye” diyecek vaziyete düşürmemelidir.
Başkası görüyor diye, canının çektiği yemek terk edilmemelidir. Çünkü bu
yapmacık bir harekettir. Yalnız iken nasıl yiyorsa toplulukta da o şekilde
yemelidir. Yalnız, arkadaşına yardım için az yerse bu güzeldir. Sofradakilerin
müsâadesi ve gönüllerini hoş etmek için âdetinden fazla da yerse beis yok,
belki güzeldir.

5- Yemek yerken sofradakilere onları utandıracak şekilde bakmamalıdır. Herkes
kendi yemeğiyle meşgûl olmalıdır. Eğer bir kişi çekildikten sonra diğerleri de
sofradan çekilecekse, o kişi onlardan önce sofradan ayrılmamalı, diğerleri
doyuncaya kadar azar azar yemelidir. Şayet az yiyorsa başlarken ağırdan almalı
ve sonuna kadar onlarla devam etmelidir. Sahâbeden birçoğu böyle yapmıştır.
Şayet devâm edemeyecekse, onları utandırmayacak şekilde ma‘zeret beyan
etmelidir.

6- Sofrada bulunanların hoşuna gitmeyecek davranışlarda bulunulmamalıdır.
Elini tabağa daldırmamalı, ağzını yemeğe doğru eğmemeli, ağzında bir şey
çıkardığı zaman yönünü sofradan çevirmeli ve ağzındakini sol eliyle almalıdır.
Isırıldıktan sonra geri kalan ekmek yemeğe batırılmamalıdır ve tiksinti
verecek iğrenç sözler konuşulmamalıdır.

(Huccetü’l İslâm İmâm Gazâlî (rh.a.), İhyâ u ‘Ulûmiddîn, 2.c., 21.s.)

18

---
SU İÇMENİN ÂDÂBI

Bardağı eline aldıktan sonra Besmele ile arada nefes almak sûretiyle içmeli,
birden döküp yutmamalıdır. Nitekim bir hadîsde Resûl-i Ekrem (s.a.v.): “Suyu,
yudum yudum ve ağır ağır için, birden içmeyin. Zîrâ bunlardan ciğer hastalığı
hâsıl olur.” buyurmuştur.

Suyu otururken içmeli, ayakta veyâ yaslanmış vaziyette içmemelidir. Resûl-i
Ekrem (s.a.v.) bundan nehyetmiştir. Buna rağmen ayakta içtiği de olmuştur. Bu,
belki bir zarûrete mebnî idi.

Bardağın üzerine damlamamasına dikkat etmeli ve içeceği suyun içine
bakmalıdır. Bardağı ağzından uzaklaştırınca: “Allâhü Te‘âlâya hamd olsun ki
suyu kendi fazlı ile tatlı ve temiz olarak yarattı. Bizim isyanlarımız
sebebiyle acı ve tuzlu yaratmadı.” denilmesini Resûl-i Ekrem (s.a.v.) tavsiye
buyurmuşlardır.

Bir toplulukta su dağıtılırken, bardak sağ elde ve sağ taraftan
dolaştırılmalıdır. Resûl-i Ekrem (s.a.v.) süt ve şerbet gibi şeyler içtiği
zaman, bir yudum içtikten sonra yanında bulunanlara da birer yudum içirirdi.
Bardak dâima sağdan dolaşırdı. Resûl-i Ekrem (s.a.v.)’in sağ tarafında dâima
Hz. Ebû Bekir (r.a.) bulunurdu. Bir gün bir bedevî Hz. Ebû Bekir (r.a.)’in
yerini boş bularak oraya oturmuştu. Hz. Ebû Bekir (r.a.) gelince yerine
bedevinin oturduğunu gördü ve başka bir yere oturdu. Bu sırada yine Resûl-i
Ekrem (s.a.v.)’e bir bardak süt ikram edildi. Resûlullâh (s.a.v.) mutadı
veçhile ile bir yudum aldıktan sonra, sağdan başlamak üzere orada bulunanlara
vereceği sırada, meclisde bulunan Hz. Ömer (r.a.), Ebû Bekir (r.a.)’in
üstünlüğünü bildiği için, Resûl-i Ekrem (s.a.v.)’e bardağı önce Ebû Bekir
(r.a.)’e vermesini hatırlattı. Bunun üzerine Resûl-i Ekrem (s.a.v.) “Hayır
sağdan başlayın, sağdan.” buyurdu ve bardağı sağında bulunan bedevîye verdi.

Suyu üç nefeste içmeli. Besmele ile başladıktan sonra, birinci yudumda
“Elhamdülillah”, ikinci yudumda “Elhamdülillahi Rabbi’l-âlemin”, üçüncü
yudumda “Elhamdülillahi Rabbi’l-alemin er-Rahmâni’r-Rahîm” demelidir.

(Huccetü’l İslâm İmâm-ı Gazâlî (rh.a.), İhyâ u ‘Ulûmiddîn, 2.c., 16.s.)

19

---
HZ. PEYGAMBER (S.A.V.)’İN                           KIZI FÂTIMÂ (R.ANHÂ)’YA
---
ÖĞRETTİĞİ DUÂ

Hz. Fâtımâ (r.anhâ) bir gün Hz. Peygamber (s.a.v.)’e giderek işinin
çokluğundan şikâyetle “Ey Allâh’ın Resûlü! Ellerim değirmen çevirmekten yara
içerisinde kaldı. Her gün bir defa un öğütüyor ve bir def‘a da hamur
yoğuruyorum” dedi. Bunun üzerine

Hz. Peygamber (s.a.v.) şöyle buyurdular:

“Eğer Allâhü Te‘âlâ sana birşey vermek isterse o şey seni mutlaka bulacaktır.
Fakat ben sana bundan daha hayırlısını haber vereceğim:Yatağına girdiğinde
otuzüçer kere Sübhânallâh ve Elhamdülillâh, otuzdört kere de Allâhüekber demen
senin için hizmetçiden daha hayırlıdır.

Sonra sabah ve akşam namazlarının arkasından şu kelimeleri on def‘a söyle:

“Lâ ilâhe illallâhu vahdehû la şerike leh. Lehü’l-mülkü ve lehü’l-hamdü yuhyî
ve yümît, biyedihi’l-hayr ve hüve âlâ külli şey’in kadîr.

(Allâh’tan başka ilâh yoktur. O tektir. O’nun ortağı yoktur. Mülk yalnızca
---
O’nundur. Hamd O’na mahsustur. O diriltir ve öldürür. Hayır O’nun elindedir ve
---
O’nun herşeye gücü yeter.)

Bu kelimelerin her birisi için sana on hasene yazılır ve günâhlarından da on
tanesi silinir. Bunların her birisi İsmâil’in zürriyetinden bir köle âzâd
etmek gibidir. Şirk müstesnâ o gün işleyeceğin hiç bir günah bu kelimelerin
sevâbına yetişip onu sildirmez.”

(M. Yusuf Kandehlevî, Hayâtü’s-Sahâbe, 4.c., 49.s.)

“Kur’ân okumak ve zikir îmânı kuvvetlendirir.”

(H.Şerîf, Deylemî)

“Kalpler ancak Allâh’ı zikretmekle mutmaîn olur.

(Ra‘d s. 28)

20

---
KABİR AZÂBI

- Resûl-i Ekrem (s.a.v.) Efendimizin şöyle buyurduğunu Abdullah bin Şihhir’in oğlu Yezid (r.a.) rivâyet etmiştir:

“Her kim vefât ettiği hastalığında Kul hüvellâhü Ehad sûresini okursa kabrinde
suâl sorulmaz, kabir sıkmasından emîn olur ve kıyâmet günü sırat köprüsünden
geçirip cennete varıncaya kadar melekler onu ellerinde taşırlar.”

- Başka rivâyetteki hadîsde:

“Her kim vefat ettiği hastalığında Kul hüvellâhü Ehad sûresini yüz def‘a
okursa...” şeklinde vârid olmuştur.

Merfu olarak rivâyet edilen hadîsde şöyle buyurulmuştur:

“Kul mezarına konulduğu ve oturtulduğu, ev halkı da (mezarı başında):

- Vah büyüğümüz, vah efendimiz, vah emîrimiz, vah şerîfimiz diye ağladıkları zaman, bir melek, ölüye:

- Onların (yani ev halkının) söylediklerini dinle. O, sen emîr miydin, sen şerîf mi olmuştun? diye azarlayıp tekdîr eder. Bunun üzerine ölen zât:

- Keşke onlar benim hakkımda sükût etselerdi, diye temennî eder. İşte o sırada kabir onu öyle bir sıkış sıkar ki ölünün omurga ile kaburga kemikleri kırılarak birbirine geçer.”

Âlimler şu beyti söylediler:

Ölüm, dalgası dolu olan bir denizdir ki, orada yüzücü kişiler (bile) boğulur.

Kabrinde insana ancak takvâ ile sâlih amel fayda verir.

(İmâm-ı Şa‘rânî, Ölüm-Kıyâmet-Âhiret ve Âhirzaman Alâmetleri, 102.s.)

21

---
İSTİHÂRE NAMAZI

Şöyle ki: Hakkında bir şeyin hayırlı olup olmadığına dâir ma’nevi bir işârete
nâil olmak isteyen kimse yatacağı zaman iki rek’at namaz kılar, ilk rek’atinde
Kâfirûn sûresini, ikinci rek’atında da İhlâs sûresini okur, nihâyetinde de
istihâre duâsını okur, sonra da abdestli olarak kıbleye yönelerek yatar,
rüyâda beyaz veyâ yeşil görülmesi, hayra; siyah veyâ kırmızı görülmesi de
şerre delâlet eder. Bu veçhile istihâre namazının yedi gece yapılması ve kalbe
ilk lâhik olana bakılması da bir Hadîs-i şerîf ile beyân buyurulmuştur.

---
İSTİHÂRE DUÂSI

Allâhümme innî estehîruke bi-‘ilmike ve estakdirüke bi-kudretike ve es’elüke
min fazlıkel’azîm, fe inneke takdiru ve lâ-akdirü ve ta‘lemü ve lâ-a‘lemü ve
ente ‘allâmül’güyûb, allâhümme, in künte ta‘lemü enne hâze’l-emre hayrün lî
fî-dînî, me‘âşî ve ‘âkibeti emrî ve ‘acili emrî ve âcilihi fa’kdürhü lî ve
yessirhu lî sümme bârik fîhi lî. Ve in-künte ta‘lemü enne hâze’l-emre şerrün
lî fî dînî ve me‘âşî ve ‘âkıbeti emrî ve ‘acili emrî ve’acilhi fa’srüfhü ‘annî
va’srifnî ‘anhü fa’kdir liye’l-hayra haysü kâne sümme ardinî bihi veyüsemmâ
hâcetehu.

---
NAZAR DUÂSI

Bi-smi’llâhi’r-rahmâni’r-rahîm

Allâhümma’hrusnâ bi-‘aynike’lletî lâ-tenâmu, ve’hfaznâ bi-ra’fetike’lletî lâ-
terâmu, ve’rhamnâ bi-kudretike ‘aleynâ fe-lâ-tühlik ve ente sikatünâ ve
recâunâ, yâ erhame’r râhimîne ve yâ ekreme’l-ekremîne. “Allâhümme, yâ
mukallibe’l-kulûb, sebbit kulûbenâ ‘alâ dînike ve tâ‘atike.” “Allâhümme’c‘al
fî kalbî nûran ve fî basarî nûran ve fî sem‘î nûran ve ‘an yemînî nûran ve ‘an
yesârî nûran ve fevkî nûran ve tahtî nûran ve emâmî nûran ve halfî nûran
ve’c‘al lî nûran.” (Buhârî)

El-hamdü li’llâhi’llezî tevâda‘a küllü şey’in li ‘azametihi ve’l-hamdü
li’llâhi’llezî zelle küllü şey’in li ‘izzetihi, ve’l-hamdü li’llâhi’llezî
hada‘a küllü şey’in li mülkihi, ve’l-hamdü li’llâhi’llezî istesleme küllü
şey’in li kudretihi.

22

---
MÛSÂ VE ÎSÂ (A.S.)’IN DİNLERİ DE İSLÂMDI

Mûsâ (a.s.)’ın, Firavun’u da‘vet ettiği Dîn de, İslâm idi. Bunu, hem Mûsâ
(a.s.), hem Firavun’un îmân ve ihtidâ eden sihirbazları ve hattâ hem de,
bizzat Firavun, ifâde etmiştir.

Nitekim, Kur’ân-ı Kerîm’e göre: Firavun’un sihirbazları, Mûsâ (a.s.)’ın
gösterdiği mu‘cize karşısında secdeye kapanarak “Âlemlerin Rabbine, Mûsâ ve
Hârûn’un Rabbine îmân ettik!” dedikleri ve Firavun tarafından ölümle tehdît
edildikleri zaman “Ey Rabbimiz! Üstümüze sabır ve tahammül yağdır! Bizi,
Müslümanlıkta sâbit kimseler olarak öldür!” demişlerdi. (A‘raf s. 104-126)

Hattâ, Firavun bile, suda boğulurken “İnandım, Gerçekten İsrâîloğullarının
îmân ettiğinden başka ilâh yokmuş! Ben de, Müslümanlardanım!” diyerek ikrar ve
i‘tirafta bulunmuştu, amma, “Şimdi mi (îmân ediyorsun)? Halbuki, sen, bundan
önce (ömrün boyunca) isyân etmiş, dâimâ fesadcılardan olmuştun!” buyrulmuş, bu
korku îmânı, kendisine bir yarar sağlamamıştı. (Yunus s. 90-91)

Mûsâ (a.s.), kavmine “Ey kavmim! Eğer, siz, Allâh’a gerçekten, îmân
ediyorsanız, O’na, ihlâs ile teslim olmuş Müslümanlarsanız, artık, ancak, O’na
güvenip dayanınız!” demişti. (Yunus s. 84)

Îsâ (a.s.) da, “Şüphe yok ki, Allâh, benim de, Rabbim, sizin de, Rabbinizdir.
Öyle ise, Ona kulluk ediniz! İşte, doğru yol budur!” demiş. Onlardan, küfür ve
inkâr taştığını hissedince de “Allâh’a doğru giden yolda, bana yardım
edecekler kimdir?” dediği zaman, Havârîler: “Biziz Allâh’ın yardımcıları!
Allâh’a inandık. Sen de, ey Îsâ! Şâhit ol ki: biz, muhakkak, Müslümanlarız!”
demişlerdir. (Âl-i İmrân s. 51-52)

(M. Âsım Köksal (rh.a.), İslâm Târihi, 3.c., 54.s.)

23

---
ABDESTE BESMELE VE HAMD İLE BAŞLAMAK

Rebah b. Abdurrahman b. Huveytıb’ın nakline göre ninesi şöyle anlatır: Hz.
Peygamber (s.a.v.)’den duydum o şöyle diyordu: “Bana îmân etmeyen Allah’a îmân
etmiş olmaz. Ensârı sevmeyen de bana îmân etmiş olmaz. Abdesti olmayanın
namazı, abdeste başlarken besmele çekmeyen kimsenin de abdesti yoktur.”

Hadîsde besmele çekmeyenin abdestinin olmayacağı değil, fazîletinden mahrum
olacağı kastedilmektedir. Beyhakî abdestte besmele çekmenin farz olmadığına
dâir delil olarak Rifaa b. Râfi hadîsini zikretmektedir. Buna göre Hz.
Peygamber (s.a.v.), “Abdestini Allah emrettiği gibi tam alıp yüzünü iyice
yıkamadıkça (kişinin) namazı tam olmaz” buyurmuştur.

Ebû Hüreyre (r.a.)’den nakledildiğine göre Hz. Peygamber (s.a.v.) şöyle
buyurmuştur: “Ebû Hüreyre! Abdest aldığında ‘bismillah’ ve ‘elhamdülillah’
demeyi ihmal etme. Buna devam edersen abdestin bozuluncaya kadar senin için
sevâb yazılır.”

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 1.c., 54-55.s.)

••••••••

(Abdestin sünnetlerinden) ikincisi besmele çekerek başlamaktır. Besmele her
zikirle hasıl olursa da Peygamber (s.a.v.)’den rivâyet edilen şekli
“Bismi’llahi’l-‘azîm ve’l-hamdu lillâhî ‘alâ dîni’l-islâm”dır.

(İbn-i Âbidin, 1.c., 140.s.)

••••••••

Abdestin âdâblarından bazıları şunlardır: Kıbleye karşı dönmek, ilk yıkayışta
âzâyı oğmak, kulaklarını meshederken ıslak küçük parmağını kulaklarının içine
sokmak, özrü yoksa abdesti vakit girmeden almaktır. Bu mes’ele, farz,
nâfileden efdaldir, kâidesinin üç müstesnâsından biridir. Çünkü vakit girmeden
abdest almak mendub, vakit girdikten sonra abdest farzdır.
(İbn-i Âbidin, 1.c., 171.s.)

24

---
KÜFÜR DÖRT VECİHDİR

1- Küfrü’l-inkâr: Allâh’ı tanımamak ve bunu dille itiraf etmek.

2- Küfrü’l-cühûd: Kalb ile Allâh’ı tanımak, fakat ikrar etmemek. Yâni bilerek
inkâr. İblîs’in küfrü gibi. Nitekim Allâhü Te‘âlâ: O bildikleri (Kur’an)
onlara gelince onu inkâr ettiler. (Bakara s. 89) buyuruyor.

3- Küfrü’l-inâd: Kalben inanmak, fakat lisan ile îkrar ve itiraf etmemek. Ebû
Talib’in küfrü gibi.

Nitekim o, şöyle diyordu: “Şüphesiz ben bildim ki, Muhammed (s.a.v.)’in dîni,
dünyâda insanların dinlerinin en hayırlısıdır. Kınanmaktan ve ayıplanmaktan
korkmasaydım beni o dînin içinde bulurdun.”

4- Küfrü’n-nifak: Dil ile ikrar edip kalb ile itikad etmemektir.

Tefsir-i Hâzîn’de beyan olunduğu veçhile ölüm veya organlardan her hangi
birinin kesilmesi gibi tehdit karşısında kelime-i küfrü söylemekte -kalbi
muhafaza etmek şartiyle- ruhsat-ı şer’iyye vardır. Eğer söylemez de sabrederse
azimetle amel eylediğinden me’cûr olur. Söylerse ruhsatla amel eylediğinden
mazur ve ma‘füvdür.

Hazret-i Peygamber (s.a.v.) buyurdu ki: Sana insanların en kötüsünün kim
olduğunu haber vereyim mi? Yalnız başına yiyen, arkadaşlarından kıskanıp
yedirmeyen, yalnız başına sefer eden ve kölesini dövendir. Sana bundan da
kötüsünü haber vereyim mi? İnsanları sevmeyen, insanların da sevmediği
kimsedir. Sana bundan da kötüsünü haber vereyim mi? Şerrinden korkulan,
kendisinden hayır umulmayan kimsedir. Sana bundan da kötüsünü haber vereyim
mi? Başkasının dünyâsı uğruna âhiretini satandır. Sana bundan da kötüsünü
haber vereyim mi? Dîni kendine siper edinerek dünyâyı yiyendir.

(Hz. Mahmûd Sâmî Ramazanoğlu (k.s.), Musâhabe, 6.c., 34.s.)

25

---
YAKÎN EHLİNİN ORUCU

Allahü Te‘âlâ, şöyle buyurmuştur:

“Sabrederek ve namaz kılarak Allah’tan yardım dileyiniz.” Tefsîrde, “Sabırdan
maksat oruçtur” denmektedir. Resûlullah (s.a.v.), Ramazan ayını ‘sabır ayı’
diye isimlendirmiştir. Çünkü sabır; nefsi arzularından alıkoymak ve Allâhü
Te‘âlânın emrine karşı hapsetmektir.

Rivâyet edildiğine göre Hz. Peygamber (s.a.v) şöyle buyurmuştur:

“Sabır, îmânın yarısı ve oruç da sabrın yarısıdır.”

Resûlullâh (s.a.v.), Allâhü Te‘âlânın şöyle buyurduğunu söylemiştir:

“Ademoğlunun her ameli kendisine âittir; ancak oruç hariç. Oruç benim içindir
ve onun karşılığını ben vereceğim.” Burada Allahü Te‘âlâ oruç için “benim”
ifadesini kullanarak onun fazîletini ortaya koymuş ve onu Zâtı’na âit bir
ibâdet olarak tanıtmıştır.

Bir hadîsde buyurulmuştur ki: “Kim, haram ayların birinde, Perşembe, Cuma,
Cumartesi günlerini oruçlu geçirirse, Allahü Te‘âlâ, ona yediyüz yıllık ibâdet
yazar.”

Allâhü Te‘âlâ hepimizi muvaffak eylesin, bil ki oruç, halka göre kalıbın yani
midenin oruç tutmasıdır. Yakîn ehlinden olan havassa, âriflere göre ise oruç;
kalbin dünyevî arzu ve meşgalelerden, boş düşüncelerden korunarak tutulan
oruçtur. Ayrıca kulağın, gözün ve dilin haramları işlemekten korunması
şeklindeki oruç vardır. Elin ve ayağın orucu, onları, yasak kılınan şeyleri
tutmaktan ve onlara gitmekten korumaktır. Kim bu şekilde oruç tutarsa, hiç
şüphe yok ki o kimse, içinde bulunduğu günün vaktini hayırla değerlendirmiş
olur. Kul için günün her saatinde ayrı bir vakit vardır. Bu anlattığımız
şekilde oruç tutan kimse, gününün tamâmını zikirle ihyâ etmiş olur. Bu
kimseler hakkında: “onların uykusu ibadet, nefesleri tesbihtir” denilmiştir.

(Ebû Tâlib el-Mekkî, Kûtu’l-kulub, 301-302.s.)

26

---
DÜNYÂDA AÇLIK ÇEKENE KIYÂMET GÜNÜ AĞIR HESAP SORULMAZ

Ebû Hüreyre (r.a.) anlatıyor: (Bir gün) Peygamber (s.a.v.) Efendimizin yanına
girdim. Oturarak namaz kılıyordu.

- Yâ Resûlallâh (s.a.v.), oturduğun yerde namaz kılıyorsun, bir şeyin mi var? dedim.

- Açlık, yâ Ebâ Hüreyre, karşılığını verdi. Ağladım. Bunun üzerine:

- Ağlama, Ebû Hüreyre! Şübhe yok, mükâfatını Allah’tan bekleyen dünya evindeki aç kimseye kıyâmet günü ağır hesap sorulmaz buyurdular. (Ebû Nuaym, el-Hilye)

İbn Büceyr (r.a.) anlatıyor: Bir gün Peygamber (s.a.v.) Efendimiz çok acıkmış,
(yiyecek bir şey bulamadığından) bir taş alıp karnına koymuş, sonra şöyle
buyurmuştu: Dikkat ediniz! Nice nefisler vardır ki dünyâda yiyip ni‘metler
içinde yüzerlerken kıyâmet günü aç ve çıplak kalacaklar! İyi dinleyiniz!
Nefislerine iyilik yapan pek çokları, gerçekte nefislerine ihânet
etmektedirler. Kulak veriniz! Öz canlarını hakir gören bir çokları da aslında
kendilerine iyilik yapmaktadırlar. (İbn-i Ebi'd-Dünyâ)

Mesrûk anlatıyor: Bir gün Âişe (r.anhâ)'nın yanına uğradım. Benim için yemek
getirtti ve:

- Ben doyuncaya kadar yemek yediğim zaman ağlarım, dedi.

- Niçin? dedim.

- Peygamber (s.a.v.) Efendimizin dünyadan ayrıldığı andaki durumunu hatırlarım. Vallahi o, bir günde iki öğün ekmek ve et (bir arada) yiyip doymamıştır dedi."  (Tirmizî)

 (M. Yûsuf Kandehlevî, Hayâtü’s-Sahâbe, 1.c., 272.s.)

27

---
HAZRET-İ HATÎCE (R.ANHÂ)’NIN                                       ÜSTÜN
---
HASLET VE FAZÎLETLERİ

Hz. Hatîce, cahiliye devrinde (Tâhire) diye anılırdı. Kureyş kadınları içinde,
soyca en üstün, şerefçe en büyük, servetçe en zengin olanı idi. İşini, çok iyi
bilir ve sıkı tutardı. Akıllı, uyanık, içli ve ince düşünceli idi.

İmâm Zührî’den rivâyet edildiğine göre: Peygamberimiz (s.a.v.) “Uykuda
gördüğüm ve sana anlatmış olduğum şeyi, yüce Rabbim, bana, Cebrâil’i
göndererek açıkladı.” buyurup Yüce Allâh tarafından gelenleri ve Cebrâil
(a.s.)’dan işittiklerini, haber verdiği zaman, Hz. Hatîce (r.anhâ):“Sana
müjdeler olsun! Vallâhi, Allâh, Senin hakkında hayırdan başka bir şey yapmaz!
Sana, Allâh’dan gelen, hak ve gerçektir!” diyerek Allâh’a, Allâh’ın Resûlü
(s.a.v.)’e ve ona (Allâh tarafından gelenlere) ilk inanan, Peygamberimiz
(s.a.v.)’e, peygamberlik geldiği Pazartesi gününün sonuna doğru herkesten
önce, namaz kılmak şerefine eren, Allâh (c.c.) tarafından, Cennette, inciden
bir köşkle müjdelenen, Mutlu Cennet Hatunu idi.

Yüce Allâh’ın Selâmına da nâil olmuştu.

Peygamberimiz (s.a.v.), Hz. Hatice (r.anhâ) hakkında: “Halk, beni, inkârla
karşıladığı zaman, O, bana inandı. Halk, beni, yalanladığı zaman, O, beni
tasdik etti, doğruladı. Halk, beni, mahrum ettiği zaman, O, beni malına ortak
etti. Kadınlar, beni, evladdan mahrum ettiği zaman, Allâh, bana Ondan evlat
da, nasîb etti...” “Kendi zamanındaki kadınların hayırlısı: İmran’ın kızı
Meryem” idi. “Bu ümmetin kadınlarının hayırlısı da, Hatîcedir!” buyurmuştur.

Hz. Hatice, Nübüvvet’in onuncu yılında, Ramazan ayında vefat etti. Kendisi, o
zaman, altmış beş yaşında idi. Hz. Hatice, Hacun kabristanına gömüldü.
Gömüleceği zaman, Peygamberimiz (s.a.v.), Onun kabrinin içine indi. Allâh,
ondan, razı olsun!

(M. Asım Köksal, İslâm Tarihi, 3.c. 90.s.)

28

---
FUHUŞ YAPAN BEKAR KİMSELERİN CEZÂSI

Şahâdetle veyâ ikrar ile zinâ suçu sâbit olan kimse evlenmemiş ve hür olursa
kendisine yüz değnek vurulur. Köle olursa, âyet-i kerîmenin delâletiyle yarısı
vurulur .

“Câriyeler evlendikten sonra bir fuhuş irtikâb ettiler mi o vakit üzerlerine
hür kadınlar üzerindeki cezânın yarısı (verilir).” Bu âyet-i kerime cariyeler
hakkında nazil olmuştur. Âyet-i kerimenin İbaresi cariyeler hakkındadır.
Âyet-i kerimenin delaletiyle hükümde erkek köleler de dahildirler. Çünkü
câriyelerle erkek köleler kölelikte müsâvîdirler.

Celd (değnek cezâsı) uygulanacak değneğin budaksız olması lâzımdır. Enes
(r.a.)’e celd yapmak için değnek getirmesi emredildiğinde bir ağaç dalı keser,
onu yumuşayıncaya kadar iki ateş arasında inceltir, sonra onunla celd
yapılırdı. Celd yapılacak değneğin bir tarafı kurumuş olursa yaralayacağı veya
çok acıtacağı için onunla celd yapılmaz. Değnek budaklı olursa onunla hiç
yapılmaz. Kendisine celd vurulan kimse zayıf olup helâkından korkulursa,
tahammül edeceği şekilde celd yapılır.

Celd uygulanacak şahıs erkek ise avret mahallini örtmek için yalnız izarı;
Baştan ayağa kadar bedenini örten entâri, don, gömlek gibi elbisesi üzerinde
bırakılır, diğer elbisesi çıkartılır. Celdeler bedeninin çeşitli yerlerine
arka arkaya vurulur. Yalnız başına, yüzüne, tenâsül uzvuna vurulmaz. Bazıları
“göğsüne, karnına da vurulmaz” demişlerdir. Yüz celdenin arka arkaya ellisi
bir günde, ellisi de ikinci günde vurulsa, esah olan kavle göre, kifayet eder.

Celd yapılırken değneği vuran kimse başından kaldırmaz veya vurduktan sonra
değneği uzuv üzerinde sürümez. Hakkında celd yapılacak şahıs kadın ise Hz. Alî
(r.a.)’den rivâyet edildiği üzere kendisine oturduğu halde bu cezâ tatbik
edilir. Üzerinde kürk ve pamuklu gibi kalın elbisesinden başkası çıkarılmaz.

(İbn-i Âbidîn, 8.c., 180-183.s.)

29

---
PEYGAMBER (S.A.V.) EFENDİMİZİN YÜCE AHLÂKI VE ÜMMETİNE OLAN MERHAMETİ

Hiç şüphesiz sen büyük bir ahlâk üzerindesin. (Kalem s. 4) fıkra-i cemîlesiyle
Hakk Sübhânehû ve Te‘âlâ Hazretleri sevgili Habîbinin yüksek ahlâkını medh
buyurmuştur.

Ümmetine şefaat ve re’fet ve merhameti hakkında ve tevâzu‘ ve ahlâk-ı
peygamberî hakkında Kur’ân-ı hakîmde medh ve vasıfları beyan buyurulduğu gibi
hadîs-i şerîf şerhlerinde ve pek çok te’lif edilmiş eserlerde dahî fezâili
beyân edilmiştir.

Beni medh ü senada Meryem’in oğlu Îsâ (a.s.) hakkında mübalâğa edildiği gibi
haddi aşmayın. Ben ancak bir kulum. O halde bana sadece Allâh’ın kulu ve
peygamberi deyiniz, diye buyurmuştur. (Buhârî)

Hz. Âişe (r.anhâ)’ya Resûlullâh (s.a.v.)’in ahlâkı soruldukda: Onun ahlâkı
Kur’ân idi, demiştir. (Buhârî)

Resûl-i Ekrem (s.a.v.) Efendimiz: Allâhım herhangi bir mü’mine ağır bir söz
söylemiş olur isem sen o sözümü kıyâmet gününde o mü’min için sana yakınlık
kıl, buyurmuştur. Yani Cenâb-ı Allâh’a yakınlığa vesîle olmuş olsun. (Buhârî)

Yâ Rabbi! Kime ezâ ettimse o ezâmı o kimseye ıslâh vesîlesi ve rahmet kıl,
buyurmuştur. Bu hadîs-i şerîf ümmetine ta‘limdir. Yoksa Resûl-i Ekrem (s.a.v.)
Efendimiz hiçbir ümmetine aslâ ezâ etmiş değildir. (Buhârî)

Yine: Ya Rabbi! Ben bir insanım. Her insan gibi benim de hoş vaktim ve
gazablandığım zaman olabilir. Ümmetimden herhangi bir kişiye lâyık olmadığı
bir sözle eğer hitab eder isem o sözümü o mü’min için günahından mağfirete ve
sana yakınlığa vesîle kıl da kıyâmet gününde bu vesile ile dîvân-ı ilâhiyyene
o kimse yaklaşsın. (Müslim) buyurmuşlardır ki bu hadîs-i sahih de ümmetine bir
nümûne-i imtisal ve ahlâk-ı haseneyi ümmetine ta‘limdir.

(Hz. Mahmûd Sâmî Ramazanoğlu (k.s.), Musâhabe, 4.c., 55.s.)

30

---
MAYIS 2008

---
PEYGAMBERİMİZ (S.A.V.)’İN KAVMİNE MERHAMETİ

Hz. Âişe (r.anhâ); “Yâ Resûlallâh (s.a.v.)! Başına, Uhud savaşı gününden daha
şiddetli bir gün geldi mi?” diye sormuştu.

Peygamberimiz (s.a.v.) “Gerçekten, senin kavminden, başıma neler geldi neler!
Onlardan, başıma gelenin en şiddetlisi, Akabe günü gelmiştir:

Kendimi, İbn-i Abd-i Yâlil b. Abd-i Külâl’e arz etmiştim. O, bana, arzum
husûsunda icâbet etmedi. Ben de, üzgün olarak yüzümün doğrusuna doğru
yollandım. Ancak, Karnüsseâlib’de Kendime gelebildim de, başımı kaldırdığım
zaman, ne göreyim! Bir bulut ki, beni gölgelendirmiş! Baktım:içinde Cebrâil!
Hemen, bana seslenerek (Muhakkak ki, Yüce Allâh, kavminin, Sana söylediklerini
ve Sana verdikleri red cevâbını işitti de, onlar hakkında, dilediğini,
kendisine emir etmen için Sana Dağlar Melek’ini gönderdi!) dedi.

Arkasından, Dağlar Melek’i, bana seslendi ve selâm verdi. Sonra (Yâ Muhammed
(s.a.v.)! Şüphesiz ki, Allâh, kavminin Sana söylediklerini işitti. Ben, Dağlar
Melek’iyim! Senin, dilediğini emir etmen için, Rabbim beni Sana gönderdi. İmdi
ne dilersen, dile! Eğer, üzerlerine, iki dağı kapamamı dilersen, kapayayım!)
dedi.

Ben (Bilakis, dedim, Allâh’ın, onların nesillerinden, sırf Allâh’a ibâdet
edecek, Ona, hiçbir şeyi şerîk koşmayacak kimseler çıkarmasını dilerim!”

Cebrâil (a.s.): “Şüphe yok ki, Yüce Allâh, Sana boyun eğmelerini göğe, yere ve
dağlara emretti!” dedi.

Peygamberimiz (s.a.v.); “Ümmetimin cezâlarının geciktirilmesini dilerim.
Belki, Allâh’a tevbe etmeleri, kendilerine nasib olur!” buyurdu.

(M. Âsım Köksal (k.s.), İslâm Tarihi, 11.c., 452.s.)

1

---
ŞEHVET

İnsana cimâ‘ etme arzusu verilir, bu sebeple insan nesli kesilmez ve Cennet
lezzetlerinden bir numûne bulmuş olur. Şehvetin, arzunun zararları büyüktür.
İblis, Mûsâ (a.s.)’a, “Hiçbir kadınla yalnız oturma. Çünkü yalnız başına bir
kadınla bir erkeğin bir yerde bulunup da onlara yardım etmeyi ve aralarına
fitne sokmayı istemediğim olmaz” dedi.

Saîd bin Müseyyeb buyuruyor ki: “Allâhü Te‘âlâ hiçbir peygamber göndermedi ki,
şeytan, kadınlar yüzünden onlardan ümitsiz olsun. Ben kendi nefsime
kadınlardan daha çok bir şeyden korkmam. Bunun için kendi evimden ve kızımın
evinden başka eve gitmem.”

Bu şehvette de ifrat, tefrit ve orta hâl vardır, ifrat, fuhşiyâttan utanmayıp,
kendini tamamen ona vermektir. Böyle olunca, oruçla bu arzuyu kırmak, vâcib
olur. Yine kırılmazsa evlenmelidir. Tefrit de hiç arzusu olmamaktır. Bu da
noksanlıktır. Orta yol, arzunun olması ve kontrol altında bulunmasıdır.
Bazıları şehvetinin artması için bazı şeyler yerler. Bu da câhiliyettendir.

Saîd bin Cübeyr (r.a.) buyuruyor ki: “Dâvud (a.s.) fitnesi gözden idi. Dâvud
(a.s.) oğluna, “Aslan ve ejderhanın arkasından gitmek, kadınların peşinde
gezmekten daha iyidir” buyurdu.

Resûlullâh (s.a.v.) buyuruyor ki: “Yabancı kadınlara bakmak, zehir ile su
verilmiş, şeytanın oklarından bir oktur. Allâh korkusundan gözünü koruyana,
öyle bir iman verilir ki tatlılığını kalbinde duyar.” Yine buyurdu:“Ölümümden
sonra, ümmetime kadınlara benzer bir fitne bırakmadım.” Yine buyurdu: “Göz de
ferc gibi, zina yapar. Gözün zinası bakmaktır.”

Bir kimsenin şehveti harekete gelip, parlak bir gence bakar ve rahatlarsa, ona
bakması haram olur.

(Huccetü’l İslâm İmâm-ı Gazâlî (rh.a.), Kimyâ-i Saâdet, 418-420.s.)

2

---
KADINLARA BAKMANIN ÂFETLERİ

---
A‘lâ ibn Ziyâd der ki: “Hiçbir kadının örtüsüne bile bakma, kalbine bir
şehvet, bir arzu düşer.” Aslında kadınların elbiselerine, örtülerine
bakmaktan, onların güzel kokularını koklamaktan, seslerini duymaktan, hattâ
haber göndermekten, onlardan haber almaktan, sen onları görmesen de, onların
seni göreceği yerlerden geçmekten kaçmak vâcibtir, lâzımdır.

Kadınların da güzel erkeklerden kaçması lâzımdır, isteyerek bakmaları
haramdır. Gayr-ı ihtiyarî göz alırsa günah değildir. Fakat ikinci def‘a bakmak
haram olur. Resûlullâh (s.a.v.) buyurdular ki: “İlk bakış senin için,
diğerinin ise günahı senin içindir.” Yine buyurdular: “Bir kimse âşık olsa,
kendini korusa ve gizli tutsa ve bunun sıkıntısında ölse, şehîd olur.” Kendini
korumak da, birinci bakış tesâdüfen olduysa, ikincisinden koruyup bakmamak,
bakmayı istememek ve bakmak istememeyi kalbinde bulundurmaktır.

Arada perde olmadan, meclislerde, misafirliklerde ve diğer yerlerde kadınlarla
bir arada bulunmak gibi fesat tohumu yoktur. Kadınların örtü ve peçeli olması
yetişmez. Hattâ beyaz örtü ve peçe taksalar da, şehveti tahrik ederler.

Şehvet niyeti ile bir erkeğin, bir kadın elbisesi giymesi, eline alması,
koklaması, çiçek ve elma gibi lâtif şeyleri kadınlara vermek, kadınlardan,
kızlardan almak veya onlarla yumuşak ve tatlı konuşmak caiz değildir. Kadın ve
kızların sert ve keskin olmanın dışında erkeklerle konuşması câiz değildir.
Nitekim Allâhü Te‘âlâ buyurur ki: “Konuşurken mülâyim, tatlı sesle
konuşmayınız. Kalbinde hastalık olan tama’ eder.” Peygamberimiz (s.a.v.)
hanımlarına, “Erkeklerle güzel sesle konuşmayınız” buyururlardı.

Resûlullâh (s.a.v.): “Bir kimse bir kadına rastlar, şeytan şehvetini tahrik
ederse evine gitsin ve hanımı ile sohbet etsin. Çünkü o yabancı kadında olan,
kendi hanımınızda da vardır” buyurdular.

(Huccetü’l İslâm İmâm-ı Gazâlî (rh.a.), Kimyâ-i Saâdet, 423.s.)

3

---
UHUD GÜNÜ TALHÂ (R.A.)’İN GÜNÜ

Âişe (r.anhâ) şöyle demiştir: “Uhud savaşı anıldığında (babam) Ebû Bekir: “O
gün bütünü ile Talhâ’nın günü idi” der, şöyle anlatırdı:- Uhud savaşında
(bozgun sonrası) ilk dönen ben oldum. Bir adam gördüm, Allâh Resûlü
(s.a.v.)’in önünde Allâh yolunda kahramanca savaşıyordu. Kendi kendime:“Ben
kaçırdığımı kaçırdım (sebat etmedim), umarım ki Talhâ’sındır. Çünkü sebatkâr
kişinin akrabalarımdan olması hoşuma gider” dedim. Müşriklerle aramda,
tanıyamadığım biri daha vardı. Ama ben Allâh Resûlü (s.a.v.)’e daha yakındım.
---
O zât sür‘atle yürüyor ben kendisine yetişemiyordum. Baktım ki Ebû Ubeyde b.
Cerrah (r.a.). Peygamberimiz (s.a.v.)’in yanına vardık ki yan dişleri
kırılmış, yüzü yarılmış, (parçalanan) miğferinin iki halkası elmacığına
batmış. Yarası kanamakta olan Resûlullâh (s.a.v.), Talhâ’yı kastederek:

- Arkadaşınıza yardım ediniz, buyurdu. Sözüne aldırmadık. Halkaları çıkarmaya yeltendiğimizde:

- Beni bırakmazsan sana hakkımı helâl etmem, diye and verdi. Ben de Ebû Ubeyde’ye bıraktım. Resûlullah (s.a.v.)’e ıstırap verir diye Ebû Ubeyde elini halkalara değdirmeden halkanın birini dişleriyle tutup çıkardı. Halkayla birlikte Ebû Ubeyde’nin ön dişlerinden biri de düştü. Ebû Ubeyde ikinci halkayı da çıkardı. Bu kez de diğer bir ön dişi düştü. Hakîkat Ebû Ubeyde ön dişleri kökünden çıkmış, insanların en güzeli idi. Peygamber (s.a.v.) Efendimizi tedâvî ettikten sonra Talhâ’ya gittik, çukurlardan birinde idi. Mızrak batması, ok saplanması, süngü darbesi olmak üzere yetmiş kadar yara almış, parmağı kopmuştu. Onu da tedâvî ettik.”

Peygamber (s.a.v.) Efendimiz Uhud’dan dönmeden (şâiri) Hassân’a: “Talhâ
hakkında bir şeyler söyle!” diye emir verdi. O da şu şiirleri inşâd etti:
“Talhâ Uhud harbi günü Muhammed (s.a.v.)’e yardım etti. Ki bu yardımı Hazreti
Muhammed (s.a.v.)’in en sıkıntılı ve en zor ânında idi. Onu korumak için
avuçlarını mızraklara siper ediyordu. Kılıç darbeleri altında parmak damarları
kesildi, kanlar içinde kaldı, çolak oldu.”

(M. Yûsuf Kandehlevî (rh.a.), Hadîslerle Müslümânlık, 1.c., 248.s.)

4

---
ZİNÂYA YAKLAŞMAYIN

İmâm-ı Ahmed, senedi ile Ebû Ümâme (r.a.)’den şöyle rivâyet etmiştir: Genç bir
delikanlı, Peygamber (s.a.v.)’e geldi de şöyle dedi: “Yâ Resûlallâh (s.a.v.)!
Benim zinâ etmeme izin ver.” Bunun üzerine orada bulunan cemâat, ondan tarafa
yöneldiler ve -bu cür’etlerinden dolayı- “Sus sus” diyerek onu azarladılar.
Resûlullâh (s.a.v.) ise ona: “Yaklaş” buyurdu. Genç de O (s.a.v.)’e iyice
yaklaştı. Sonra “Otur” emri üzere oturdu. Bundan sonra Resûl-i Ekrem (s.a.v.)
şöyle buyurdu:

- Sen bunu (zinâyı) annen için sever misin (annenin zina etmesini ister misin?).

- Hayır, vallâhi istemem, Allâh beni senin yoluna fedâ kılsın! İnsanlar da bunu, anneleri için arzu etmezler.

- O halde kızına böyle bir fenâlık yapılmasını arzu eder misin?

- Hayır, vallâhi arzu etmem, yâ Resûlullâh (s.a.v.)! Allâh beni, sana kurbân eylesin, insanlar da kerîmelerine böyle bir muâmele yapılmasını arzu etmezler!

- Pekâlâ bunun kız kardeşine yapılmasını sever misin?

- Hayır, vallâhi sevmem, Allâh beni sana fedâ kılsın, nâs da bunu, hemşireleri için revâ görmezler.

- Söyle bakalım; halan ve teyzen hakkında zinâyı hoş görür müsün?

- Hayır, vallâhi hoş görmem, Allâh beni sana kurban kılsın, insanlar da bu rezâleti, ne halaları, ne de teyzeleri için hoş görür!... Bundan sonra, Resûllullâh (s.a.v.) elini onun üzerine koyup şöyle duâ buyurdu 

“Allâhım! Bu gencin günâhını bağışla, kalbini pak kıl ve ırzını, nâmusunu
zinâdan hıfzedip sakla..”

Râvî Ebû Ümâme (r.a.) der ki: “Artık bundan sonra o delikanlı hiç bir şeye
bakmaz oldu!..”

Irzın kıymetini, nâmusun kudsiyetini, ancak iffet-ü edeb sâhibi haysiyetli,
hür insanlar takdir eder. İffetten nasîbi olmayan, selikası bozuk hayâsızlar,
izzet-i nefsin, ırz ve nâmusun kadrini ne bilir?...    (İslâmda Tesettür ve
Zinânın Hükmü, 18.s.)

5

---
ZİNÂ YAPANLARIN ÂHİRETTEKİ YERİ

Peygamber (s.a.v.) buyurmuşlardır ki:

“Ey insanlar cemâati! Zinâdan kendinizi koruyunuz. Çünkü onda, üçü dünyada,
üçü de âhirette olmak üzere altı (fenâ) haslet vardır.”

İmdi dünyâdakiler şunlardır:

1- Zinâ, insanın haysiyet ve itibârını giderir.

2- Fakirliği getirir.

3- Ömrü(n bereketini tüketerek onu) kısaltır.

Âhirette olanlar da şunlardır :

1- Zinâ, Allâh’ın hışmına uğratır.

2- Fenâ hesâba ma‘rûz bırakır.

3- Cehennem’de ebedî kalmayı gerektirir!..

Zinânın âkıbeti fecâattir. Bu şen’î fiil, çok kötü ve tehlikeli netîceler
tevlîd etmektedir. Bilhassa biz müslümanların, son derece ciddiyetle üzerinde
duracağı ve kemâl-i hassasiyetle aleyhinde olacağı menfur ve meş‘ûm
mevzulardan biri ve belki de birincisidir. Her şeyde fedâkârlık câizdir, hatta
fazîlettir. Fakat ırz ve namustan fedâkârlık zillettir, hiçbir sûretle câiz
değildir. Irz ve namusu müdafaa ve muhafaza uğrunda ölmek şereftir,
şahâdettir. Irz ve nâmusa saldıran iffet düşmanını öldürmek de şer‘an hiçbir
cezâyı müstelzim değildir, çünkü onun kanı hederdir!..

Zinanın; insan sağlığına da, bir çok yönden zararlı olduğu, bir nice meş‘ûm,
pis hastalıkların menşei olduğu da unutulmamalıdır!..

İşte bütün bu hürmetlere binâen, bu ve bunlara benzer esbâb-ü ilel’den ötürü
Allâh-ü Zü’l-Celâl ve’l-Cemâl Hazretleri zinâyı her yönüyle külliyyen haram
kılmış ve:

“Zinâya yaklaşmayın. Çünkü o, şüphesiz (çirkinliği gâyet açık ve şenâati son
derece aşırı) bir fâhişedir (bir edebsizliktir) ye onun yolu çok kötüdür”
buyurmuştur!..

(İslâmda Tesettür ve Zinânın Hükmü, 64-65.s.)

6

---
ESMÂÜ’L HÜSNÂ, EL-KUDDÛS (C.C.)

Her türlü kötülük ve eksiklikten uzak, temiz, kutsal, yüce ve saygın olan
demektir. Cenâb-ı Hakk buyuruyor ki:

“Göklerde ve yerde olanların tümü, Melik; Kuddûs; Azîz;Hakîm olan Allâh’ı
tesbîh eder.” (Cuma s. 1)

Allâh (c.c.) yeryüzünde, gökyüzünde, uzayın derinliklerinde, toprağın altında
bulunan herşeyin, kısacası mikro ve makro âlemlerdeki herşeyin tek
Yaratıcısı’dır. İnsanın gözünü çevirip etrafına baktığında görebildiği ve
çıplak gözle göremediği her yerde bulunan düzen, kanunlar, istikrarlı gidişat
tamâmen Allâh’a âittir. “Şüphesiz Allâh, gökleri ve yeri zevâl bulurlar diye
(her an kudreti altında) tutuyor. Andolsun, eğer zevâl bulacak olurlarsa,
Kendisi’nden sonra artık kimse onları tutamaz...” (Fatır s. 41) âyetiyle
bildirildiği gibi var olan tüm sistemin düzenleyicisi ve koruyucusu O’dur.
Allâh (c.c.)’ün son derece âciz olarak yarattığı insanlar hata yapar, unutur,
yanılır, gaflete düşerler. Aynı zamanda hem bedenî, hem rûhî yönden son derece
eksiklik ve acz içindedirler. Ömürleri boyunca bedenlerine bakmak,
yaşayabilmek için ona sürekli ihtimam göstermek zorundadırlar. Bedenlerini
biraz fazla çalıştırsalar, birkaç gün uykusuz, bir gün susuz bıraksalar son
derece âciz bir duruma düşmüş olurlar. Ancak herşeyin Yaratıcısı ve ‘en güzel
isimlerin sahibi’ olan Allâh (c.c.) elbette tüm eksikliklerden münezzehtir.

 Müslüman daima Allâh’ı yüceltmeli ve O’nu her türlü noksanlıktan tenzih
etmelidir. Sonra da bütün haramlardan, mekruhlardan, şüpheli şeylerden ve
yararsız mubahlardan kendisini arındırıp temizlemeli ve Mevlâsına ibadet
etmekle meşgûl olmalıdır. Kendisi için yararlı olan ilimleri öğrenmeye ve
güzel ahlâkî davranışlar kazanmaya çalışmalıdır. Beden ve rûhu arındırmanın
yolu, Allâh (c.c.)’ü tanımak ve yararlı ilimler öğrenip onunla amel etmektir.

(Mehmed Nuri Şemseddin Nakşıbendî, Kalplerin Anahtarı)

7

---
YOLCULUK ÂDÂBI

Hz. Ömer (r.a.): “Üç kişi yola çıktığı zaman, aralarında, birini kendilerine
başkan seçsinler. Onların ta‘yin ettiği bu başkan, Resûlullâh (s.a.v.)’in
ta‘yin ettiği başkan sayılır.” dedi.

Ebû Hüreyre (r.a.) anlatıyor: Resûlullâh (s.a.v.) büyük bir ordu göndermeye
karar verdi. Göndereceği ordudaki askerleri teker teker Kur’ân’dan imtihân
etti. Çok genç birisinin “Üsâme b. Zeyd (r.a.)’in” yanına gelip:

- “Kur’ân’dan hangi sûreleri ezberinde” diye sordu. O da:

- “Şu şu sûreler, bir de Sûre-i Bakara!” diye cevap verdi. Resûlullâh (s.a.v.): 

- “Sûre-i Bakara’yı da biliyor musun?” buyurunca, o genç zât:

- “Evet!” dedi. Bunun üzerine Resûlullâh (s.a.v.):

- “Sen bu ordunun kumandanısın. Yolun açık olsun!” buyurdu.

Ordudaki ileri gelen zevâttan biri:

- Eğer muhtevâsı ile amel edememek korkusu olmasaydı ben de Bakara Sûresini öğrenebilirdim. dedi. Bunun üzerine Resûlullâh (s.a.v.):

“Kur’ân’ı öğreniniz. Onu okuyunuz. Kur’an’ı öğrenip okuyan bir kimse, her
tarafa koku saçan misk dolu bir kaba benzer. Kur’ân’ı öğrenip de okumayan bir
kimse ise, içi misk dolu ağzı kapalı bir kaba benzer.” buyurdu.

(M. Yusuf Kandehlevî, Hadîslerle Müslümanlık, 2.c., 647.s.)

••••••••

Resûlullâh (s.a.v.) şöyle duâ ederdi: “Allahım, ümmetime erkenciliği mübarek
kıl.” Nitekim, Aleyhissalatu Vesselam Efendimiz bir seriyye veya bir ordu
göndereceği zaman, onu günün erken saatinde yola çıkarırdı. (Sahr tüccardı, o
da ticârete günün ilk saatinde çıkardı. Böylece zengin oldu ve malı arttı.)
(H.Şerîf, Ebû Dâvud)

Resûlullâh (s.a.v.) hep perşembe günleri yola çıkardı. (H. Şerîf, Ebû Dâvud)

8

---
RESÛL-İ EKREM (S.A.V.)’İN MUHTEREM EBEVEYNİ -1

Muhterem babaları hazreti Abdullâh, haseb ve nesebce Kureyş’in en temiz soyuna
mensûbdur. Buhârî, Resûl-i Ekrem (s.a.v.)’in atalarını, İbrâhîm (a.s.)’a kadar
çıkarır. İbrâhîm Halîl (a.s.), Kâ’be’nin ilk bânisi (binâ eden) olduğundan,
Resûl-i Ekrem (s.a.v.)’e kadar, bütün İbrâhîm (a.s.) evlâdı, Kâ’be’ye hizmet
edegelmişlerdir. Bu cihetle, Resûl-i Ekrem (s.a.v.)’in yüce ecdâdının bütün
hayatları, kemâl derecede mazbûttur. Hepsi de şeref ve fazîlet sâhibi
kimselerdir. Muhterem vâlideleri Hazret-i Âmine bint-i Vehb’dir ki pederleri
Vehb, Benî Zühre’nin reîsidir. Vehb, kızının tahsîl ve terbiyesine pek ziyâde
özen gösterdiğinden Hz. Âmine, Kureyş kızlarının en yükseği addolunurdu. Tevbe
sûresi 128’deki “enfüsiküm” kavl-i şerîfi, şâz olan bir kırâatte “enfesiküm”
okunmuş ve ma‘nâsı, “Ey insanlar! Sizin en güzel ve temiz soyunuzdan, size en
necîb bir Peygamber geldi.” olmuştur.

Buhârî’nin rivâyetine göre, Resûl-i Ekrem (s.a.v.), Kendileri de Huneyn
gazâsında İslâm ordusunun bozulduğu sırada Nübüvvet ve Risâlet kuvvetinin
Kendilerine bahşettiği yüksek bir irâde ve mehâbetle münhezim bir orduya hitâb
ederek “Ben, Allâh’ın Peygamberiyim, bunda yalan yoktur! Ben, Abdulmuttalib’in
torunuyum, soyumda yalancı yoktur!” buyurmuşlardır ve bozulan ordunun kuvve-i
ma‘neviyyesini iâde etmişlerdir.

Ebû Leheb’in Dürre diye ma‘rûf kızı Sebîa (r.a.), Resûl-i Ekrem (s.a.v.)’e
“-Yâ Resûlallâh! Halk, bana “Ey cehennem odununun kızı!” diye hitâb ediyor.”
diye şikâyet etmişti. Resûl-i Ekrem (s.a.v.) de şiddetli bir gadabla kalkıp:
“Bazı kimselerin benim nesebimle uğraşmaya ne hakkı vardır? Kim ki benim
nesebimle uğraşırsa, emîn olunuz ki o kimse, bana ezâ verir. Kim ki bana ezâ
eder; o kimse, Allâhü Te‘âlâya ezâ verir.” buyurmuşlardır.

Âbâ-i ecdâd-ı Muhammed (s.a.v.) müşrik olmadıklarının temiz olduklarının bir
delîli de, Resûl-i Ekrem (s.a.v.)’in: “Ben, mütemâdiyen temiz babaların
sülbünden, temiz anaların rahmine naklolunageldim.” diye buyurmuş olmalarıdır.
Tevbe sûresi 28’de: “Şübhesiz ki müşrikler, necîsdir.” diye tavsîf edilmiştir.
Tahâret ile necâset; îmân ile şirk; mü’min ile müşrik tezâd teşkîl eder.
Resûl-i Ekrem (s.a.v.)’in yüce ecdâdından her birisi temizdir ve onların
müşrik olmadıklarını kabûl etmek vâcibdir.

(Sahîh-i Buhârî Muhtasarı Tecrîd-i Sarîh, 4.c., 543-551.s.)

9

---
RESÛL-İ EKREM (S.A.V.)’İN MUHTEREM EBEVEYNİ -2

Hâtem-i Enbiyâ (s.a.v.) Efendimizin peder-i âlîleri Abdullâh ibn-i Muttalib
ile vâlideleri Âmine bint-i Vehb (r.a.) hazretlerinin cennet ehli olduklarına
(aslâ cehennem ehli olmadıklarına) dâir birçok allâme, muhakkik, tefsîr ve
hadîs ulamâsınca pekçok eser yazılmıştır. Bu eserlerde beyân edildiği üzere:
“Resûl-i Ekrem (s.a.v.)’in vâlideyni (ana, baba), cennet ehlindendir. Çünkü
onlara hiçbir Nebî (a.s.)’ın da‘veti ulaşmamıştır ve Resûl-i Ekrem (s.a.v.)’in
vâlideyninin irtihâlleri de Nebî (s.a.v.)’in bi’setinden (Nebî olarak seçilip
gönderilmesinden) çok önce olduğu târihen sabittir. Kendilerine herhangi bir
Nebî (a.s.)’ın da‘veti ulaşmadan ölenlere azâb olunmayacağı nâsslarla (âyet ve
hadîslerle) sâbittir.

Şerâfüddîn-i Münâvî’ye: “-Nebî (s.a.v.)’in babası cehennemde midir?” diye
sorulduğunda Münâvî, şiddetle haykırarak, “-Nebî (s.a.v.)’in babası, Fetret
devrinde vefât etmiştir. Fetret devrinde vefât edenlere İsrâ sûresi 15.
âyette: “Biz, bir peygamber göndermedikçe kimseye azâb edecek değiliz.” diye
buyuruluyor.” diyerek cevâb vermiştir. Cessâs Ebû Bekr-i Râzî,
Ahkâmü’l-Kur’ân’ında bu âyetin ma‘nâsı “Cenâb-ı Hakk, peygamber lisâniyle,
kendi varlığına ve birliğine delîl koymadıkça azâb etmez.” demektir, denilir.

Nasîrüddîn ibn-i Münîr-i Mâlikî de diyor ki:

“Cenâb-ı Hakk, Resûl-i Ekrem (s.a.v.)’in muhterem ebeveynini diriltmiş ve
onları îmânla şereflendirmiş ve Habîbi (s.a.v.)’in kalblerini de ebeveyninin
îmânlarından dolayı sürûrla doldurmuştur.”

Resûl-i Ekrem (s.a.v.)’in Allâhü Te‘âlâ tarafından “Âlemlere rahmet olarak
gönderdiği” beyân edilirken, Risâlet ve Nübüvvet Nûrunun Güneşi (s.a.v.),
henüz doğmadan O Yüce Parlak Nûru, mübârek ve muhterem sînesinde taşıyan bir
ana ve babayı, Evlâdları (s.a.v.)’in O Yüce Nûru’ndan mahrûm farz etmek hem
edebe, hem de mantıka uygun düşmez. Resûl-i Ekrem (s.a.v.)’in muhterem
vâlideyni (ana, baba) işte O Yüce Nûr’un da‘vetine erişmeden ve Muhterem
Oğulları (s.a.v.)’in Nübüvvetini görmeden irtihâl etmişlerdir.

(Sahîh-i Buhârî Muhtasarı Tecrîd-i Sarîh, 4.c., 539-551.s.)

10

---
RESÛL-İ EKREM (S.A.V.)’İN MUHTEREM EBEVEYNİ -3

Allâhü Te‘âlâ, Resûl-i Ekrem (s.a.v.)’in anne ve babalarını tekrar diriltmiş
ve bu muhterem anne ve baba, Azîz Oğullarının Nübüvvet ve Risâleti’ni kabûlle
---
O (s.a.v.)’e îmân etmişlerdir. Bu görüş, birçok Hadîs hâfızının
delîllendirdikleri bir yoldur. İbn-i Şâhin, Hâfız Ebû Bekir, Hatîb-i Bağdâdî,
Süheylî, Kurtubî, Muhibb-i Taberî, Allâme Nasîrüddîn İbn-i Münîr ve daha bu
tabakadan pekçok Hadîs ehli bu yolda delîl getirmişlerdir.

İbn-i Şâhin’in Nâsih ve Mensûh’unda, Hatîb-i Bağdadî’nin Sâbık ve Lâhik’ında,
Dârekutnî ve İbn-i Asâkir’in Garâib’inde tahrîclerine göre, Hz. Âişe (r.anhâ)
şöyle demiştir: “Haccetü’l-Vedâ’da Resûlullâh (s.a.v.), bizimle birlikte
haccettiler. Sonra Hacun kabristanına uğradılar. Resûlullâh (s.a.v.), hazîn ve
gamlı olarak ağlıyordu. Orada uzunca bir zamân kaldıktan sonra benim yanıma
geldiler. Bu def‘a ferâhlanmış ve mütebessimdiler. Ben, hâllerinde gördüğüm bu
bâriz değişikliğin sebebini sorduğumda: “-Annemin kabrine gittim. Cenâb-ı
Hakk’tan annemi hayâta döndürmesini diledim. Kabûl buyurup annemi diriltti ve
bana îmân ettikten sonra ebedî hâline redd ve iâde buyurdu.” diye cevâb
verdiler.”

Ehl-i hadîsden, râvîler arasında hâlleri meçhûl iki kişi bulunduğu için bu
hadîsi zaîf kabûl edenler olmuş ise de, bu husûsta Süheylî’nin cevâbı şudur:
“Allâh (c.c.) her şeye kâdirdir. O’nun rahmeti, hiçbir şekilde âciz ve noksan
değildir. O’nun rahmet deryâsının en ziyâde döküldüğü mübârek mansıb ise
Resûlullâh (s.a.v.)’in mübârek kalbleridir.” demiştir.

Kurtubî der ki: “Resûl-i Ekrem (s.a.v.)’in annelerinin ihyâlarını beyân eden
hadîsde herhangi bir zaîflik yoktur. Çünkü bunun delîli, ihyânın Vedâ haccında
vukûa gelmesi ve Hz. Âişe (r.anhâ)’nın rivâyet etmesidir. Peygamber (s.a.v.)
Efendimizin ebveyni cennet ehlidir ve diriltilip, (s.a.v.) Efendimize îmân
etmeleri de O (s.a.v.)’in ümmetinden olma şerefini kazanmaları içindir. Sonra
ebeveynini diriltip îmân etmeleri aklen ve şer‘an mümkündür. Kur’ân’da,
Katîl-i Benî İsrâîl’in diriltilmesi ve kâtilini haber vermesi, vârid olmuştur.
Îsâ (a.s.)’ın eliyle, Cenâb-ı Hakk’ın, birçok ölüyü diriltmesi bir hakîkattir.
Bu i‘tibârla Resûl-i Ekrem (s.a.v.) hakkında ziyâde kerem ve fazîlet olarak
ebeveyninin diriltilip onların Resûl-i Ekrem (s.a.v.)’e îmân etmelerinde
mümkün olmayacak hiçbir durum yoktur.” demiştir.

(Sahîh-i Buhârî, 4.c., 546.s.)

11

---
RESÛL-İ EKREM (S.A.V.)'İN MUHTEREM EBEVEYNİ -4

Ebû Nuaym'in Delâil-i Nübüvvet'inden Zührî tarîkiyle Ümm-i Semâa'nın
vâlidesinden şöyle dediği rivâyet edilmiştir: Resûlullâh (s.a.v.)'in vâlidesi
Âmine'nin maraz-ı mevti olan hastalığında ziyâretine gitmiştim. O sırada beş
yaşına girmiş olan Muhammed (s.a.v.) annesinin başucunda oturuyordu. Âmine,
bir müddet kemâl-i şefkat ve dikkatle oğlunun yüzüne baktı. İbrahim'in nûru
tevhîdini, Yûsuf'un güzelliğini taşıyan ve Mûsâ (a.s.)'ın mu'cizelerini, Îsâ
(a.s.)'ın asâlet rûhunu hâiz olan oğlunun sîmâsından mülhem olarak şu
beyitleri inşâd eylemiştir. (Tercümesi): "Ey büyük bir güvercinin mahsûl-i
hayâtı olan oğlum! Menâmımda gördüğüm rüyâ doğru çıkarsa sen, ins ve cinne,
hill ü hareme ba‘s olunup peygamber olacaksın! Azîz oğlum! Sen, İslâm dîninin,
ceddin Hazret-i İbrahim dîninin hak dîn olduğunu tasdîk ve ta‘lîm için ba‘s
olunacaksın. Allâh seni, milletlerle beraber tevâlî edip yaşayagelen şu
putlardan ve bunlara ibâdetten nehyedip esirgemiştir."

Hazret-i Âmine bu şiirini inşâd ettikten sonra: "Her yaşayan ölür, her yeni
eskir, her çok azalır, her büyük fenâ bulur. Şübhesiz ben de öleceğim. Fakat
ebedî anılacağım. Dünyâda oğlumu hayrü'l-halef bırakıyorum" deyip müteâkiben
vefât etmiştir.

Hazret-i Âmine'nin bu şiiri ve bu ifâdeleri kâmil bir muvahhidin lisânına
yaraşır bir haldedir.

Vâlide-i Nebevî gibi Resûl-i Ekrem (s.a.v.)'in pederi Hazret-i Abdullâh'ın
tevhîde delâlet eder eş‘ârı vardır. Sîret-i İbn-i Hişam'da rivâyet olunduğu
üzere, Abdullâh, Âmine'ye hıtbe edilmezden evvel Benî Esed'den bir kadın ki,
Varaka b. Nevfel'in hemşîresi idi. Kâ'be derûnunda açıktan i‘lân-ı aşk
etmişti. Hattâ muvafakati sûretinde kendisine mühim bir servet de hediye
edeceğini va‘dediyordu. Böyle hayâsızca arz-ı nefs eden bu kadına karşı yüksek
bir fazîlet dersi veren şu kıt‘asıdır ki, Hazret-i Abdullâh'ın kemâl-i
iffetine de delâlet eder. (Ma‘nâsı): “Haram o kadar acıdır ki, ölüm acısı
ondan çok hafiftir. Helâl ise çok tatlıdır. Var kadın, sen açıkça helâlini
ara!. İzzet ve şeref sâhibi olan ırzını ve dînini himâye ve muhâfaza eder.
Rosbuluk demek olan bir işe nasıl cesâret gösterir?”

Şâir diyor ki:

İki cihan güneşi bürc-i saadette iken

Vâlideynine Mevlâ nice vermeye şerefi

Çeşm-i insâf ile ey dil nazar et gavvâsa

Alıcak dürrini yabana atar mı sadefi?

(Sahîh-i Buhârî, 4.c. 548.s.)

12

---
HZ. MAHMÛD SÂMÎ RAMAZÂNOĞLU (K.S.)

Sâlih dostların birbirlerine olan yardımlarının Kıyâmet günü de devâm
edeceğinin tefsîrde beyân edildiğini sohbetlerinde sık sık anlatırlardı:

Kıyâmet günü hesâba çekilen bir kulun seyyiâtı hasenâtına denk geliyor.
Meselâ, 1000 seyyiesi varsa 1000 de hasenesi var. Cenâb-ı Hakk azze ve celle
hazretleri o kuluna anne babana git bir hasene iste, verirlerse bana getir
seni cennete dâhil edeyim diye buyuruyor. O kul Mahşer gününün o sıkıntılı
anında Allâh’ın lûtfu ile anne ve babasını bulup durumunu onlara anlatıyor.
Onlar da evlâdım bugünkü günde biz kendimizi kurtaramadık ki sana bir faydamız
olsun; sana bir şey veremeyiz diyorlar. O eli boş olarak, mahzûn bir hâlde
Hakk’ın huzûruna varıyor. Annem babam bana bir şey vermediler yâ Rabbi diye
durumu arz ediyor. Bunun üzerine Hakk Te‘âlâ ve tekaddes hazretleri o kuluna:

“-Senin dünya hayatında benim rızam için sevdiğin bir dostun yok mu idi?” diye
soruyor. Cenâb-ı Hakk kulunun o anda hatırına getiriyor ve evet yâ Rabbi,
filân kulun ile biz dünya hayatında senin rızân için sevişirdik diyor. Allâh
(c.c.)’un lûtfu ile o dostunu bulup durumunu ona anlatıyor. Kardeşi cevâben
diyor ki:

“-Ey kardeşim ne kadar hasene istersen alabilirsin. Ben kendimi kurtaramadım,
bâri sen kendini kurtar” diyor. Hesâb veren kul, Cenâb-ı Hakk’ın huzûruna
sevinçle geliyor ve durumu arz ediyor. Bunun üzerine Sübhân olan Rabbimiz:

“-Yâ öyle mi; o böyle bir ızdırâblı gününde kardeşine acıyarak hasene veriyor;
bense Cevvâdü Kerîmim, Erhâmü’r-Rahimînim, her ikinizi de affettim” buyuruyor.

Ne büyük tebşîrât-ı ilâhî. El-hamdü li’llâhi rabbî’l-‘âlemîn. Allâh (c.c.)
cümlemize rızâsı için sevişmeyi nasîb etsin (Âmîn).

13

---
HZ. MAHMÛD SÂMÎ RAMAZÂNOĞLU (K.S.)

İlk, orta ve lise tahsîlini Adana’da tamamlayan Hz. Sâmî (k.s.) yüksek
tahsîlini İstanbul’da yaparlar. Hukuk Fakültesi’ni birincilikle bitiren Hz.
Sâmî (k.s.) bu arada bir müddet Gümüşhâneli Dergâhı’na devâm ederler. Bu
sırada Bâyezıd dersiâmlarından Rüşdü Efendi (Eski Beşiktaş müftüsü Merhûm Fuat
Çamdibi Hocanın babası): “Sâmî Evlâdım, gel seni Şeyhülmeşâyih Es‘âd Erbilî
Hazretlerine götüreyim.” der. Bu teklifi kabûl eden Efendi Hazretleri Rüşdü
Efendi ile berâber Kelâmî Dergâhı’na giderler. Bu ilk karşılaşmanın devâmını
kendileri şöyle anlatıyorlar: “Üstâdımızın huzûruna varıp ellerini öptük.
Rüşdü Efendi Hoca: -Üstâdım bu getirdiğim genç Gümüşhâneli Ahmed Ziyâeddin
Efendi’nin evlâdlarından Adanalı Sâmî Efendi- deyince; birden Üstâdımız Es‘âd
Efendi Hazretleri: “Hayır! O bizim evlâdımız” buyurdular. Ve orada devâm
ettiğim evrâdın ne olduğunu sordular. Günde beşbin zikrullâh, bir cüz Kur’ân-ı
kerîm tilâveti, Delâil-i Hayrât diye cevâb verdim. -Evlâdım hastalık nerede
ise tedâviye oradan başlamak lâzım, bu yüzden şimdilik bunları terk edip kalbî
zikre başlayacaksın buyurdular ve Fakîre inâbe verdiler.” Akarsu deryâya
kavuşmuş; su mecrâını bulmuştu. Cenâb-ı Hakk’ın lûtfu inâyeti ile Hz. Sâmî
Efendimiz bir kaç ayda seyr u sülûkunu ikmâl buyurdular. Daha önce iki yıl
devâm edilen dergâhta olmayan tecellî burada bir kaç ayda olmuştu el-hamdü
li’llâh. Kısa sürede icâzet ve mutlak hilâfet alan Efendimiz Hazretleri
mürşid-i kâmilin görevine âid şu kıssaları naklediyorlar:“Gençliğimde dergâha
devâm ediyordum. Orada vazîfesi müntesiblerin ayakkabılarının tozunu almak
olan bir dervîş vardı. Bir gün onun elindeki bezi aldım, pertavsızın altına
tutarak bir müddet güneşin altında tuttum. Güneşin harâretinin pertavsız
vasıtasiyle bezin üzerine teksîf edilmesi ile bez tutuştu ve yanmağa başladı.
Dervîş hayretler içinde kaldı. İşte mürşid-i kâmil, iki cihânın Serveri ve
Rahmet Güneşi Nebî salla’llâhu ‘aleyhi ve sellem Efendimizden aldığı nûru
müntesiblerden müsâid kimselerin kalblerine teksîf edip, o nûr-ı Muhammedî
(s.a.v.) ile kalbleri diriltip kemâle erdiren kişidir, bi-izni’llâh. Mürşid-i
kâmil çobana benzer; çoban dağda koyunları otlatırken bacağı kırılanı orada
bırakır mı? Sırtına atıp ağıla kadar getirir. Mürşid-i kâmil de hiç bir
evlâdını bırakmaz ve terk etmez bi-izni’llâh.

14

---
HZ. MAHMÛD SÂMÎ RAMAZÂNOĞLU (K.S.)

Mürşid-i kâmilini bulan ve Zât-ı ‘Âlîlerinin onun ifâdesi ile “Eyyâm-ı
şebâbını şerîat-ı mutahhare ve tarîkat-ı ‘âliyye hizmetinde” geçiren Hazreti
Sâmî Efendimiz ma‘nevî mertebeleri hızla aşıyorlardı. Bu yolda kendi ifâdeleri
ile ihlâs ve tam teslîmiyet şarttı. Ölünün yıkayıcısına teslîmiyeti gibi mürid
de mürşidine teslîm olmalıydı ki bi-izni’llâh neticeye ulaşsın. Kendileri
anlatıyorlar: “Allâme Taftadânî hazretlerinin talebelerinden biri bir şeyhe
intisâb etmiş. Bu talebeden hocasının huzûrunda hikmetli kelâmlar sâdır olmuş.
Hocası: “-Evlâdım, bunları ben sana öğretmedim; sen bunları nereden öğrendin?”
diye soruyor. Talebe: “-Efendim ben bir şeyhe intisâb ettim; zikir çekiyorum,
doğuş oluyor ve böylece hikmetli konuşuyorum.” diyor. Bunun üzerine ‘Allâme
Taftadânî hazretleri: “Oğlum beni de şeyhine götür”; diyor. Kendileri de aynı
şeyhe intisâb ediyorlar. Fakat ya teslîmiyet yok veyâ nasîbi yok aynı
tecelliyâtlar kendilerinde zuhûr etmiyor, aynı istifâde olmuyor. Sâmî
Efendimiz Hazretlerinin bu anlattığı kıssadan çıkan hükme göre nasîbi olan
müstaid kişiler mürşid-i kâmili bulup ona tam olarak teslîm olurlarsa bi-
izni’llâh neticeye ulaşır, ma‘nevî mertebelerde hızla ilerleyerek kemâle
ererler. Bunların hepsi kendilerinde bi-izni’llâh mevcûd olan Hazreti Sâmî
(k.s.) kısa zamânda icâzet alırlar irşâdla görevlendirilirler. Kelâmî
Dergâhı’ndaki hizmet günlerine âid Adapazarlı Pehlivân Efendi şu hâtırayı
anlatır: “Adapazarı’ndan on arkadaşımla berâber Es‘ad Efendi Hazretlerinin
ziyâretlerine gittik. Sohbet esnâsında tekkeye dâhil olmuştuk. İçerisi
kalabalık olduğundan dışarıda oturuyor, Es‘ad Efendi Hazretlerinin kendilerini
göremiyor, sâdece seslerini işitiyorduk. İlk def‘a sohbetlerine gelmenin
heyecânı içindeydik. Sohbet sırasında ihvân arasında genç bir zât dolaşıp
hizmet ediyordu. “Bu Genç orada dolaşmasa o zamân dikkatimiz dağılmaz, daha
çok istifâde ederdik.” diye içimden geçirdim. Sohbet biter bitmez Es‘ad Efendi
Hazretleri: “-Adapazarlı Pehlivân Efendi ve on arkadaşı buraya gelsin!”
dediler. Hâlbuki bizi hiç tanımıyorlar ve geldiğimizi de görmemişlerdi.

“-Sâmî evlâdımız hakkında sû-i zan ettiniz, helâllık alın.” buyurdular.
Afvımızı taleb edip böylece bu iki Zâtı ve aralarındaki derûnî muhabbet ve
bağı öğrenmiş olduk.

El-hamdü li’llâh.

15

---
HZ. MAHMÛD SÂMÎ RAMAZÂNOĞLU (K.S.)

Üstâdına olan bu muhabbet ve bağlılığını dâimâ arttırarak devâm ettiren
Hazreti Sâmî Efendimiz bütün gün ve gecelerini hizmet yolunda geçirdiler.
Dergâhın temizliğinden ihvânın her türlü hizmetlerine varıncaya kadar her an
Sâmî Efendimiz, yatalak hasta olan ihvânın da her türlü hizmetlerini seve seve
yaparlardı. Hazreti Es‘âd Erbilî Efendimizin: “Mâ‘nen bizimle aynı
mertebededir, lâkin bu vazîfe bize verildi” diye tarif ettikleri Hüseyin
Efendi Hazretleri yatalak olunca: “Bu Zâtın hizmeti için kim tâlib olur?” diye
ihvâna sorarlar. Hemen Sâmî Efendimiz o Zâtın hizmetlerine koşarlar. Def‘i
hâcetleri dâhil her hizmetlerini uzun müddet seve seve görürler. Nihâyet bu
hizmetleri sonunda Hüseyin Efendi Hazretleri: “-Evlâdım, Cenâb-ı Hakk’a niyâz
ediyorum; Allâh ‘azîmüşşân bize ihsân ettiklerini fazlası ile sana ihsân
etsin!” diye duâ buyururlar. Dünya hayatını Nebî-yi Ekrem (s.a.v.) Efendimizin
buyurdukları gibi: “Benimle dünyanın misâli ağaç altında bir mikdâr
dinlendikten sonra yoluna devâm eden yolcunun hâline benzer” diye ana rahmi
ile kabir arasında bir sefer olarak görürdü; Hz. Sâmî Efendimiz. Ve bunu uzun
bir ömürde her an tatbîk ettiler. “Bir yabancı âlim, fakire kendilerinin hâl
ve kelâmlarından sordular. O anda hâtırıma gelen şu hâllerini anlattım:
Resûl-i Ekrem (s.a.v.) Efendimiz: “-Seferden döndüğünüzde hanımlarınızın
yanına haber vermeden girmeyiniz.” buyuruyorlar. Hz. Sâmî (k.s.) hayatı bir
sefer olarak gördüğü için her yerinden kalkmalarını bir sefer kabûl
ediyorlardı. Abdest almak için her lavaboya gidişlerinde yol zevcelerinin
odasından geçiyordu. Yarım asırdan fazla süren evlilik hayatlarında bıkmadan,
usanmadan, seve seve her def‘asında zevcelerini haberdâr ederlerdi. O’nun
“Efendi buyur!” diye sesini duyunca odaya girer ve diğer tarafa geçerlerdi. Bu
hâl altmış küsur yıl günde en az on def‘a devâm etti” deyince yabancı ‘âlim
ayağa kalkarak: “-Bu zât Sâhibü’z-zamân’dır. Onun dışında hiç bir velî
sünnet-i seniyyeyi bu kadar derin ve ihâtalı anlayıp tatbîk edemez, ancak o
yapabilir” dedi.

El-hamdü li’llâhi rabbi’l-‘âlemîn.

16

---
HZ. MAHMÛD SÂMÎ RAMAZÂNOĞLU (K.S.)

Hayatının tek gâyesi Resûl-i Ekrem (s.a.v.) Efendimiz Hazretlerinin sünnetine
uymak ve onu ihyâ etmek olan Hz. Sâmî Efendimiz; daha önceki kitâplarda:
“Kılıcı boynunda asılı Peygamber” olarak ta‘rîf edilen (s.a.v.) Efendimize bu
husûsta da ittibâ edip gazâya iştirâk ederek “Gâzî” olmuşlardı. Bu husûsu
kendileri şöyle anlatıyorlardı: “-Birinci Cihân harbinde Osmânlı ordusunda
levâzım subayı olarak vazîfe gördüm. Alayımız Edirne’de vazîfe görüyordu.
Açlık ve kıtlık son derece şiddetli idi. Askerlerimizin uzun süre yiyecek
bulamadıkları oluyordu. Bu yüzden askerler ellerinin yetiştiği yere kadar
kavak ağaçlarının kabuklarını yolarak onları çiğniyorlar ve böylece
açlıklarını bir nebze olsun gidermeğe çalışıyorlardı. Hz. Ebû Bekir es-Sıddîk
(r.a.) Efendimizin: “Cihâdı terk eden millet zillete düçâr olur.” sözünü bütün
talebelerine ezberleten Hz. Sâmî (k.s.) Cenâb-ı Hakk’ın: “Niçin yapamadığınızı
söylüyorsunuz?” Kavl-i şerîfini de bize kendileri yaşayarak öğretiyorlardı.
Yaşayarak, tatbîk ederek bize cihâdı öğretiyorlardı. Harbe iştirâk ederek Gâzî
olmuşlar, ve ömürleri boyunca İslâm için kılıç sallama arzusu ile
yaşamışlardı. Mübârek ömürleri doksanı bulduğunda dahî sohbetlerinde Uhud
harbinde Amr ibn-i Sâbit (r.a.)’in müslüman oluşunu anlatırken; onun lâkabını:
“Asram lâkabı ile mülakkab; keskin kılıç saldırıcı, diye ta‘rîf ederken
oldukları yerde dizleri üzerine doğrularak ellerini havaya kaldırarak elindeki
kılıcı ile derhâl düşman üzerine saldıracakmış gibi olan hâlleri ancak
görülmekle anlaşılabilirdi. Yaşıyor; ondan sonra anlatıyorlar; anlatırken de o
hâli aynen yaşıyorlardı. Hayatı cihâddı Hz. Sâmî Efendimizin. Ömür boyu cihâd.
Ve bu cihâdı elinde silâhı gazâda da yaşamış ve Gâzî olmuşdu Hz. Sâmî (k.s.).

Ve nefe‘ana’llâhü te‘âlâ bi şefâatihi, Allâh (c.c.) cümlemizi O’nun
muhabbetini hakkı ile yaşayıp öylece haşrolanlardan eylesin (Âmîn). Bi hurmeti
seyyidi’l- enbiyâ-i ve’l- mürselîn salla’llâhu te‘âlâ ‘aleyhi vesellem.

17

---
EN SEVİMLİ KELÂM

Ebû Zerr (r.a.) şöyle anlatıyor:

Bir gün Hz. Peygamber (s.a.v.) bana:

“Ey Ebâ Zerr! Sana Allâh katındaki en sevimli kelamı haber vereyim mi?”
dediler.

“Evet ey Allâh’ın Resûlü (s.a.v.)!” dediğimde:

“Allâh katında en sevimli kelâm ‘Sübhânallâhi ve bihamdihî (Onun hamdiyle
söylüyorum ki Allâh ortaktan münezzehtir)’ kelâmıdır” buyurdular.

“Ebû Hüreyre (r.a.) şöyle anlatıyor:

Ağaç diktiğim bir sırada Hz. Peygamber (s.a.v.) yanıma gelerek “Ey Ebâ
Hüreyre! Ne yapıyorsun?” diye sordular. “Ağaç dikiyorum” karşılığını verdim.
Bunun üzerine şöyle buyurdular:

“Sana bu ağaçtan daha hayırlısını haber vereyim mi? ‘Sübhânallâhi
velhamdülillâhi velâ ilâhe illallâhu vallâhu ekber (Allâh’ı ortaktan tenzih
ederim. Hamd, kendisinden başka ilâh olmayan Allâh’a mahsûstur. Allâh
herşeyden yücedir)’ kelimelerini söylersen bunların her birisine karşılık
senin için cennette bir ağaç dikilir.”

Ebû Hüreyre (r.a.) şöyle anlatıyor:

Hz. Peygamber (s.a.v.) bir gün:

“Cennet bahçelerinin yanından geçtiğinizde orada dolaşınız ve yayılınız!”
buyurdular. Bunun üzerine:

“Ey Allâh’ın Resûlü (s.a.v.)! Cennet bahçeleri nerelerdir?” diye sordum.
“Mescîdlerdir” cevâbını verdiler. Bu kez “Peki oralarda dolaşıp yayılmaktan
maksâd nedir?” diye sordum. Şöyle buyurdular:

“Orada ‘Sübhânallâhi velhamdülillâhi velâ ilâhe illallâhu vallâhu ekber
(Allâh’ı ortaktan tenzih ederim. Hamd, kendisinden başka ilâh olmayan Allâh’a
mahsûstur. Allâh herşeyden yücedir)’ demektir.”

(M. Yusuf Kandehlevî, Hayâtü’s-Sahâbe, 4.c., 36-38.s.)

18

---
KISKANÇLIK

Peygamber (s.a.v.) Efendimize, Sa‘d b. Ubâde (r.a.):

“- Eğer karımın yanında bir adam bulsam, suçlu olduğuna dair dört şâhit
getirmedikçe ona elimi sürmeyecek miyim?” dedi.

Resûlullâh (s.a.v.) cevâben:

“- Evet.” dedi. Sa‘d b. Ubâde (r.a.) ise:

“- Aslâ, Seni hak dîn ile gönderen Allâh’a yemin ederim ki, ben, dört şâhit
getirmeden, o adamı kılıcımla öldürürdüm!” deyince Resûlullâh (s.a.v.):

“- Büyüğünüzün söylediklerini dinleyin! O çok kıskançtır. Ben ondan kıskancım,
Allâh ise benden daha kıskançtır.” buyurdular. (Müslim, Ebû Hüreyre
(r.a.)’den)

Âişe (r.a.)’dan rivâyet edildi ki: Resûlullâh (s.a.v.) bir gece yanımdan
çıktı. Bunun üzerine onu kıskandım. Döner dönmez yaptıklarımı gördü:

“- Sana ne oldu yâ Âişe, kıskandın mı?” dedi.

“- Elbette benim gibiler Senin gibileri kıskanır!” dedim. Resûlullâh (s.a.v.):

“- Gerçekten sana şeytanın gelmiş.” buyurdu.

“- Yâ Resûlallâh (s.a.v.)! Benim yanımda şeytan var mı?” diye sordum.

“- Evet.” dedi.

“- Senin yanında da var mı?” dedim.

“- Evet, fakat o teslim oluncaya kadar Allâh bana yardım ediyor.” buyurdu.
(Müslim)

Hz. Alî (r.a.)’den rivâyet edilmiştir ki:

“Kadınlarınızın sokaklarda yabancı erkekler arasında dolaştıklarını duyuyorum.
Kıskanmıyor musunuz? Kıskanç olmayanlarda hayır yoktur.”

(M. Yusuf Kandehlevî, Hadîslerle Müslümanlık, 3.c., 1244-1246.s.)

19

---
ÇOCUK DÜŞÜRME (ALDIRMA)

Göklerin ve yerin mülkü ve tasarrufu Allâh’ındır. Ne dilerse yaratır. O kime
dilerse ona kız evladlar bağışlar, kimi dilerse ona erkek evlâdlar lûtfeder.
Yahut onları erkekler, dişiler olmak üzere çift verir. Allâh (c.c.), ne
verirse o hayırlıdır. Hiç vermezse o da hayırlıdır...

Nebî Zî-Şân (s.a.v.)’e; “Allâh katında hangi günâh daha büyüktür?” diye
sordum.

- Allâh Te‘âlâya, eş tutup, şirk koşmandır, halbuki seni O yaratmıştır, buyurdular.

- Şüphesiz bu, cidden büyük günahtır. Sonra hangisi daha büyüktür? dedim:

- Seninle beraber yemek yemesinden korktuğun için (besleyemem endişesiyle) çocuğunu öldürmendir!.. buyurdular.

- Bundan sonra hangi günah daha büyüktür? dedim.

- Komşunun karısı ile, rızâsı ile zinâ etmendir, cevâbını verdi. (H.Şerîf, Buhârî) 

Allâhü Te‘âlâ da, Resûlullâh (s.a.v.)’in sözünü tasdik ederek şu âyet-i
celîleyi inzâl buyurdu:

“(O Rahmân’ın has ve sevgili kulları daha) Onlardır ki, Allâh ile beraber
başka bir tanrıya tap(ıp da O’na şirk koş)mazlar. Allâh’ın haram kıldığı cana
haksız yere kıymazlar ve zinâ etmezler. Kim bunlardan birini yaparsa o, cezâya
çarpar. Kıyâmet gününde onun azâbı katmerleşir de, o müthiş azâb içinde hor,
hakir halde ebedî kalır.”

Bunu ta‘kîb eden âyetin me‘âli de şöyledir:

“Meğer ki (bütün bunlardan) tevbe edip îmân eden ve sâlih amellerde bulunan
kimseler ola. İşte Allâh, bunların seyyiâtını hasenâta tebdîl eder:
Kötülüklerini iyiliğe çevirir. Allâh çok yargılayıcıdır ve merhameti bol olan
Rahîm’dir.”

İskât-ı cenin (çocuk düşürme) cinâyeti asrımızda çok işlendiği ve bunda
zinânın da büyük payı olduğu için, bilmünâsebe bu vahşet ve iğrenç cinâyet
hakkında bir derece bilgi vermiş olduk. Umulur ki mü’minler müstefîd olurlar,
iskat-ı cenin cinâyetinden ve ona müncer olan zinâ fazâhatinden nefislerini ve
nesillerini korumuş bulunurlar...

(İslâmda Tesettür ve Zinânın Hükmü, 60-61.s.)

20

---
ÖLÜNÜN ARKASINDAN YÜKSEK SESLE

---
AĞLAYIP FERYAT ETMEK KABİR AZÂBINI GETİRİR

Âlimler, ölen kişi hayatta iken ev halkına ağlamalarını vasiyet eder veya
onların ağlamalarına rızâ gösterirse o takdirde (ölü, hayatta olanların
ağlamasıyla) azâb çektirilir, dediler.

Bazı ilim adamları da (Resûl-i Ekrem (s.a.v.) Efendimizin):

- “Hayatta olanların kendisine karşı ağlamasıyle muhakkak ölüye (kabrinde) azâb çektirilir” hadîsinden dolayı ölen kimse vasiyet etmese bile ağlayanlar:

- Vah pazularım, vah yardımcım, vah elbise alıp giydirenim, diye ağladığı zaman ölü tartaklanır ve kendisine:

- Sen onun pazusu musun? Sen onun yardımcısı mısın? Onu giydiren sen misin? diye tekdîr olunur. Ve âilesinin ölü üzerine (bağırıp çağırıp) ağlamasından dolayı ölüye (kabrinde) azâb çektirilir, dediler.

İmran bin Husayn (r.a.) şu hadîsi rivâyet ediyor:

Resûl-i Ekrem (s.a.v.) Efendimiz şöyle buyurmuştur:

“Şüphe yok ki Allâhü Te‘âlâ ev halkının kendisine feryatla ağlaması sebebiyle
ölüye muhakkak (kabrinde) azâb çektirir.” Bunun üzerine bir zât:

- Bir kimse Horasan mıntıkasında ölüyor ve onun ölümü üzerine burada ağlanıyor. (Horasan’daki ölü bundan dolayı nasıl azâblandırılır?) diye sordu. 

İmran bin Husayn (r.a.) de:

- Resûlullâh (s.a.v.) Efendimiz doğrudur, sen de yalancısın, diye cevâb verdi.

Kabir azâbından bizleri muhâfaza etmesini Allâhımız’ın fazlından isteriz.
Âmîn...

Âlemlerin Rabbi olan Allâh’a hamd olsun...

(İmâm-ı Şa‘rânî, Ölüm-Kıyâmet-Âhiret ve Âhirzaman Alâmetleri, 103.s.)

21

---
ZİKRULLÂH

Muâz (r.a.) Resûlullâh (s.a.v.)’in şöyle buyurduğunu nakleder:

- Ehl-i cennet, zikr-i ilâhîden gâfil olarak geçirdikleri her saat için cennette tahâsür ve pişmanlık duyarlar.

Ebû Mûsâ (r.a.) Resûlullâh (s.a.v.)’in şöyle buyurduğunu rivâyet eder:

- Rabbi olan Allâhü Te‘âlâ’yı zikredenle zikretmeyenin hâli cesed ölüsü ile dirisinin durumu gibidir.

Allâhü Te‘âlâ buyurur: Beni zikredin ki, ben de sizi zikredeyim. Bana
şükredin, küfrân-ı nimette bulunmayın. (Bakara s. 152)

Siz beni tezellül ile yani boynu bükük zikredin, ben de sizi fazîlet ve
şerefinizi artırarak zikredeyim. Siz beni şükür duygusuyla zikredin, ben de
ni‘metinizi artırayım. Siz beni duâ ile zikredin, ben sizi duânıza icâbetle
zikredeyim. Siz beni ikrar ile zikredin ben de sizi cehennem azâbından
kurtuluşla zikredeyim. Siz beni halkın içinde zikredin; ben de sizi meleklerin
içinde zikredeyim.

Hadîs-i şerîfte buyrulmuştur ki: Mümin’in üç kalesi vardır:Zikrullâh, Kur’an,
ve mescid.

Akıllı kimse, nefsini alçaltan, ölümden sonrası için amel yapan, dünyâya
rağbeti kesip zühd ile meşgûl olandır.

Câhil ise kendini unutup hevâ ve hevesine tâbi bulunandır.

- Allâh’dan başka şeyleri unuttuğun zaman sen Rabbini hatırlamış, zikretmiş olursun.

Zikrin hakîkati, zikir anında zikredilenden başka her şeyi unutabilmektir.

Hakk yolunun yolcusuna gereken de, ana gâye olan zikr-i hakîkîye ulaşmaktır.
Gerçek tevhîd, bâtılı ve Hakk’ın dışında her şeyi bertaraf eder.

(Hz. Mahmûd Sâmî Ramazanoğlu (k.s.), Musâhabe, 6.c., 81.s.)

22

---
BÜYÜK VELÎ MÜCEDDİD-İ ELF-İ SÂNÎ

---
İMÂM-I RABBANÎ (K.S.) -1

Büyük İslâm âlimi ve büyük velîdir. Adı, Ahmed bin Abdülehad’dir. 1563 (h.971)
senesinde aşûre günü Hindistan’ın Serhend şehrinde doğdu. 1624 (h.1034)’te
doğduğu yerde vefât etti. İnsanların, i‘tikad, ibâdet ve ahlâk husûsunda
doğruyu öğrenmelerini, öğrendikleri ile amel etmelerini sağlayan, insanları
Allâhü Te‘âlânın rızâsına kavuşturmak için rehberlik eden ve kendilerine
Silsile-i âliyye denilen İslâm âlimlerinin yirmiüçüncü halkasıdır. Hazret-i
Ömer (r.a.)’in soyundan olup babası ve dedelerinin hepsi, zamanlarının büyük
âlimi, sâlih, fazîletli kimseleriydi.

İmâm-ı Rabbânî hazretleri doğduktan bir müddet sonra hastalanınca babası onu
kendi hocası Şah Kemal Kıhteli Kâdirî’ye göstermiş, o da; “Korkma bu çocuk çok
yaşayacak ve büyük bir zât olacak” buyurup, elinden tutarak ağzından öpmüş ve
ma‘nevî feyzlere kavuşturmuştur.

İlk tahsilini babasından yapmış, Arapçayı öğrenmiş, küçük yaşında Kur’ân-ı
kerîmi ezberlemiştir. Sesi güzel olduğundan bülbül gibi okurdu. Çeşitli
ilimlere âit küçük kitapları ezberlemiş, sonra Siyalkut şehrine gidip büyük
âlim Mevlânâ Kemâleddîn-i Keşmirî’den aklî (fizik, kimya, biyoloji, matematik
vs.) ilimleri gâyet iyi okumuştur. Kadı Behlûl-i Bedahşânî’den de naklî, yâni
dînî ilimleri okuyarak icâzet (diploma) almıştır. Onyedi yaşındayken tahsilini
tamamlayıp, aklî ve naklî (kelâm, fıkıh, tasavvuf) ilimlerin hepsinden icâzet
almıştır.

Tahsili esnâsında babası vasıtasıyla Kâdirî ve Çeştî yollarının büyüklerinden
feyz aldı. Babası hayattayken, ilim öğretmeye başladı. Bu sıralarda
Risâletü’t-Tehlîliyye, Risâletü Redd-i Revâfıd, İsbâtü’n-Nübüvve ve başka
birçok risâle ve kitap yazmıştır. Fesâhati, belâgati, sür‘at-i intikâli (çabuk
kavrayışlılığı), zekâsının üstünlüğü herkesi hayrette bırakıyordu.   (Yeni
Rehber Ansiklopedisi, 10.c., 55.s.)

23

---
BÜYÜK VELÎ MÜCEDDİD-İ ELF-İ SÂNÎ

---
İMÂM-I RABBANÎ (K.S.) -2

Zamanın âlimleri İmâm-ı Rabbânî hazretlerine “Sıla” ismi ile hitâb ettiler.
Sıla, birleştirici demektir. Çünkü o, tasavvufun İslâmiyetten ayrı bir şey
olmadığını İslâmiyete uygun bir şey olduğunu isbât ederek, ahkâm-ı İslâmiyye
ile tasavvufu vasletmiş, birleştirmiştir. Bir mektubunda da; “Beni iki derya
arasında sıla yapan Allahü Te‘âlâya hamd olsun.” diye duâ etmiştir.

“Ümmetimden Sıla isminde biri gelir. Onun şefaati ile çok kimseler Cennete
girer.” (H.Şerîf, Cem‘u’l-Cevâmî) Bu hadîs-i şerîf ile o büyük zâtın geleceği
haber verilmiştir.

İmâm-ı Rabbânî hazretleri, Müceddîd-i Elf-i Sânî’dir. Yâni hicrî ikinci bin
yılının müceddididir. Eski ümmetler zamanında, her bin senede yeni din getiren
bir Resûl gönderilirdi, yeni din önceki dîni değiştirir, bazı hükümleri
kaldırırdı.

Her yüz senede de bir Nebî gelir, din sahibi peygamberin dînini değiştirmez,
kuvvetlendirirdi. Hadîs-i şerîfte, bu ümmete ise her yüz yıl başında İslâm
dînini kuvvetlendiren bir âlim geleceği haber verilmektedir. Peygamber
(s.a.v.) Efendimizden sonra peygamber gelmeyeceğine göre, kendisinden bin sene
sonra, İslâm dînini her bakımdan ihyâ edecek, dîne sokulan bid‘atleri
temizleyip, asr-ı saâdetteki temiz hâline getirecek, dîn ve fen ilimlerinde
tam vâris, âlim ve ârif bir zâtın olması lâzımdı.

Kendisine ilk defa Müceddid-i Elf-i Sânî ismini veren, zamanının en büyük
âlimlerinden Abdülhakîm-i Siyalkûtî’dir. O zamanın diğer büyük âlimleri de onu
methetmiş, övmüşlerdir.

(Yeni Rehber Ansiklopedisi, 10.c., 55.s.)

24

---
ABDEST ALIRKEN SALEVÂT GETİRİLMESİ

“Abdesti olmayanın namazı yoktur, Allah’ın adını anmayanın abdesti yoktur.
Peygamber (s.a.v.)’e salevât getirmeyenin namazı yoktur. Ensârı sevmeyen
kimsenin namazı yoktur.”

Sehl b. Sa‘d’ın nakline göre Peygamber (s.a.v.) Efendimiz;“Peygambere salevât
getirmeyenin abdesti yoktur” buyurmuştur. Hadîsi İbn Mâce nakletmiştir.
Hadisin rivayet yollarından birinde “Abdesti olmayanın namazı yoktur. Abdest
alırken Allah’ın adını anmayanın abdesti yoktur” şeklinde bir ziyâdelik
vardır. Bu ifâdenin ma‘nâsı, Allah’ın adını anmayanın kâmil ve fazîletli bir
abdesti yoktur demek olur.

Not: Ekserî salevât getirenlerin dilinde Muhammed (s.a.v.) kelimesinden önce
“seyyidinâ” şeklinde bir ziyâdelik meşhur olmuştur. Bunun daha fazîletli
olduğu konusu tartışmalıdır. İbn Abdisselâm’ın bunu âdâba riâyet kabilinden
kabul ettiği rivâyet edilmiştir. Bu anlayış, âdâba riâyetin, emrin mutlak
gereğine sarılmadan daha sevimli olduğu esâsına dayanmaktadır. Bu görüşü Ebû
Bekir (r.a.)’in, Hz. Peygamber (s.a.v.)’in “Namaz kıldırmak için” kendi yerini
almasını emrettiği zaman bu emre uymaması ve “İbn Ebû Kuhâfe’nin Hz. Peygamber
(s.a.v.)’in önüne geçmesi mümkün değildir” şeklindeki ifâdesi teyit
etmektedir. Hz. Alî (r.a.)’in Hudeybiye barış anlaşmasında Hz. Peygamber
(s.a.v.)’in emri üzerine anlaşma metninden adının silinmesini istemesi üzerine
bunu yapmayıp, “Asla senin adını silemem!” demesi de böyledir. Her iki hadis
de Sahih’tedir. Peygamber (s.a.v.) Efendimizin verdiği emre söz konusu iki
sahâbi (r.a.)’nın âdâba riâyet dolayısıyla kaçınmalarını kabul buyurması,
bunun daha öncelikli olduğuna işâret etmektedir.

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 2.c., 507-523.s.)

25

---
ZÜBEYR İBN AVVAM (R.A.)

Said b. Müseyyeb şöyle demiştir: “Allâh yolunda ilk kılıç çeken Zübeyr b.
Avvâm’dır. Şöyle ki:

Zübeyr (r.a.) bir gün öğle üzeri uyurken (henüz 12 yaşında):“Allâh Resûlü
(s.a.v.) öldürüldü” diye birses duyar. Hemen yalın kılıç sokağa fırlar,
dışarıda Resûlullah (s.a.v.) ile karşılaşır.

Peygamberimiz (s.a.v.):

- Zübeyr, ne oldu? diye sorar.

- Yâ Resûlallâh (s.a.v.)! Katledildiğini işittim!

- Peki, ne yapmak istedin?

- Vallâhi Mekke halkından karşılaştığımı öldürecektim! cevâbını verir.

Onun bu cevâbı üzerine Nebî (s.a.v.) kendisine hayır duâ eder. Bu hâdise ile
alâkalı olarak Esedî şunları söylemiştir:

- Allâh için öfke duyularak çekilen ilk kılıç Zübeyr-i Mürtezâ’nın kılıcıdır. Bu, onun üstün yiğitliğinin ilk tezâhürüdür, vakti gelince daha pek çok kahramanlıklarının görüleceğinin bir işaretidir.”

Nebî (s.a.v.), Zübeyr (r.a.)’i överek:

- “Her peygamberin yardımcıları vardı, benim yardımcım da Zübeyr’dir.”

Ebû Bekir (r.a.)’in kızı ve Zübeyr (r.a.)’in hanımı Esmâ (r.anhâ) anlatıyor:
“Müşriklerden biri silâhlı olarak bir tepeye çıkarak:

- Teke tek döğüşe kim var? diye meydan okudu. Peygamber (s.a.v.) Efendimiz müslümanlardan birine:

- Sen çıkar mısın? diye sordu.

- Yâ Resûlallâh (s.a.v.), Sen istersen, dedi.

---
O arada Zübeyr (r.a.), Allâh Resûlü (s.a.v.)’e görünmeye çalıştı. Resûlullâh
(s.a.v.), Zübeyr (r.a.)’e baktı ve:

- Safiyye oğlu, sen kalk, buyurdular.

Zübeyr (r.a.) yürüdü. Adamın yanına varınca kapıştılar. Birisi diğerini
boynundan yakaladı, sonra yere yuvarlandılar. Nebî (s.a.v.):

- Hangisi önce çukura düşerse o öldürülmüştür, buyurdu. Peygamber (s.a.v.) Efendimiz ve müslümanlar duâ ettiler, kâfir çukura düştü. Zübeyr (r.a.) hasmının göğsüne çıktı ve onu öldürdü.”

 (M. Yûsuf Kandehlevî (rh.a.), Hadîslerle Müslümânlık, 2.c., 11.s.)

26

---
ZİKR-İ HAFÎ

İmâm Nevevî (r.h.) “el-Ezkâr”ında şöyle der: “Zikir kalb ve dil ile yapılır.
Efdal olan, kalb ve dil ile beraberce yapılandır. Eğer zikir sadece biri ile
yapılmak isteniyorsa kalb ile yapılması efdaldir.”

Bu her iki şekil de Kitab ve Sünnete dayanır.

Bizim bu yoldaki rehberlerimiz olan Nakşibendiyye büyükleri kalb ile yapılan
hafî, yani gizli zikri tercih etmişlerdir. Bu da Kitab ve Sünnete dayanır.

Bu ümmet içinde imâm olmak hüviyetini kazanmış âlimlerimiz hafî zikrin delîli
olarak, “Rabbini, kendi içinde, tazarru‘ ile yani titreyerek ve korkarak
zikret.” (A‘raf s. 205)

Yine âyet-i kerimede: “Rabbinize tazarru‘ ile ve gizli olarak duâ edin.”
(A‘raf s. 55) buyurulmuştur.

Hadîslere gelince: Nebî (s.a.v.) Rabbimizin şöyle buyurduğunu nakleder: “Ben
kulumun zannına göreyim. Beni zikrettiği zaman onunla beraberim. Eğer beni
kendi içinde zikrederse ben de onu kendi kendime zikrederim. Eğer beni bir
topluluk içinde zikrederse ben de onu ondan daha hayırlı bir topluluk içinde
zikrederim.”

Hazret-i Âişe (r.anhâ) ve ebeveyni (r.a.e.)’den rivâyet olunduğuna göre
Resûl-i Ekrem (s.a.v.) şöyle buyurmuşlardır: “Öyle zikir vardır ki bazı
zikirlerden yetmiş kat efdaldir. Kıyâmet gününde bütün yaratıklar hesapları
görülmek üzere gelirler, Hafaza melekleri de yazdıkları şeyleri getirirler.
Allâhü Te‘âlâ buyurur: “İyice bakın, kulumun hesaplanmamış bir ameli kaldı
mı?” Melekler derler ki: “Ya Rabbi, onun hakkında bildiğimiz ve hıfzettiğimiz
her şeyi yazdık. Başka bir şey bırakmadık. “Kul, çaresiz kaldığı bir anda
Cenâb-ı Hakk buyurur: “Senin benim yanımda bir iyiliğin var ki, şimdi seni
onunla mükâfatlandıracağım. O ise, (meleklerin yazamadığı) zikr-i hafîdir.”

Dil ile yapılan cehrî zikir, meleklerin duyup yazdıkları zikir, Kalb ile
yapılan hafî zikir de meleklerin duyamadığı ve yazamadığı zikirdir.

Resûlullâh (s.a.v.): “Zikrin hayırlısı gizli olanı, rızkın hayırlısı da
yetecek mikdarda olanıdır” buyurmuşlardır. (Ahmed bin Hanbel)
(Muhammed Hânî (k.s.), Âdâb, 75-175.s.)

27

---
FÂTİH SULTÂN MEHMED HÂN -1

Sultân Mehmed Hân, târihin en büyük hükümdârıdır. Kiros’tan, Büyük
İskender’den, Sezar’dan, bir kelimeyle, gelmiş geçmiş bütün hükümdarlardan
büyüktür. İstanbul’un fethi, İkinci Mehmed’in şahsî bir eseridir. Osmânlı
devletinin tabiî gelişmesinin bir netîcesi olarak kabûl edilemez.

Balistikteki keşifleri, matematikteki dehâsı, dînî ilimleri çok iyi bilmesi,
Arapça ve Farsça’ya vukûfundan başka Yunanca, Sırpça, İtalyanca ve daha bir
iki dili iyi anlaması, Fâtih Sultân Mehmed hânı, Osmânlı târihinin en büyük
hükümdârı, en büyük askeri, en büyük devlet ve siyâset adamı, en bilgin devlet
başkanı olarak kabûl ettirmeye bizi zorlar. Bir çok târihçiye göre de
Türkler’in tarih boyunca yetiştirdiği en büyük şahsiyettir.

(Yılmaz Öztuna, Büyük Türkiye Târihi)

Allâh Resûlü (s.a.v.); “O, ne güzel kumandandır” dediği için dost düşman,
Sultân Fâtih’in, târihin en büyük hükümdârı olduğunu tasdîk etmek
mecbûriyetinde kalıyor.

Çok merhametli ve müsâmahalıydı. Kendisine elli gün mukâvemet eden, birçok
müslümanın şehîd edilmesine sebeb olan İstanbul şehri ve onun sâkinleri
hakkında gösterdiği merhamet, aklın alamayacağı genişliktedir. Hâlbuki o devir
Avrupa'sında muzaffer bir kumandan, zapt ettiği şehrin halkına görülmedik
zulüm ve işkence yapmakta kendini haklı görürdü. Fâtih vicdan hürriyetine
büyük kıymet verirdi. İstanbul'a girdiği vakit ayaklarına kapanan İstanbul
patriğini yerden kaldırmakla âlicenaplığını gösteren cihângîr, şu sözlerle
patriği tesellî etti:

"Ayağa kalkınız. Ben Sultan Mehmed, hepinize söylüyorum ki: Şu andan itibâren
artık ne hayâtınız, ne de hürriyetiniz husûsunda gazâb-ı şahanemden
korkmayınız!"

(Yeni Rehber Ansiklopedisi, 7.c. 128.s.)

28

---
FÂTİH SULTAN MEHMED HÂN -2

Fâtih Sultan Mehmed Hân, soğukkanlı ve cesûrdu. Bu özelliğinin en güzel
misâlini, Belgrad muhâsarası sırasında, askerin gevşediğini gördüğü zaman
önlerine geçip düşman hatlarına girerek gösterdi.

Askerî ve siyâsî sahada eşsiz bir dehâ idi. Otuz senelik saltanat devresinde
düzenlediği küçük, büyük seferler, memleketin coğrafî işbirliğini sağlamaya
dayanır. Bu gayeye ulaşmak için de at geçmez kayalıklardan, geçit vermez
nehirlerden geçerek; durup dinlenmeden, kış yaz demeden savaştı. Kumandanlığı
ile diplomatlığı dâima berâber hareket ederdi. Hangi devlet üzerine sefer
düzenleyecekse, o devletin iç ve dış münâsebetlerini, zaaflarını, kuvvetini,
diğer devletlerle olan münâsebetlerini en ince noktasına kadar tetkik eder ve
sefere hasmının en zayıf ve kendisinin en kuvvetli zamanında çıkardı.

Câsuslar bulundurduğu gibi, Avrupalı devletlerin Osmanlılarla ilgili
hareketleri müzâkere eden bütün meclislerinde geniş bir haber alma teşkilâtına
da sâhipti. Almanya'da yerlilerden elde edilmiş câsusları da vardı. İtalya
ise, son derece gizli ve dâimî bir Türk haber alma servisiyle örülüydü.
Fâtih'in, bu teşkilâtı sâyesinde düşmanlarından günü gününe haberi olur,
hareketlerini değerlendirerek tedbirler alırdı.

Osmanlı donanmasının tekâmül etmiş şekilde kurucusu Fâtih'tir. Topçuluğa
gerekli ehemmiyeti veren ilk pâdişâhtır. Fâtih'ten önce, top, bütün dünyâda,
daha çok sesi ile düşmanı ürkütmek için kullanılırdı. Büyük kaleleri yerle bir
edebileceği ve meydan muhârebelerinde rol oynayacağı hiç düşünülmemişti.
Fâtih, bütün bunları akıl ederek, o târihe kadar görülmeyen sayı ve çapta top
yapılmasına yöneldi. Topların balistik ve mukâvemet hesâblarını kendisi yaptı.

(Yeni Rehber Ansiklopedisi, 7.c. 129.s.)

29

---
AKŞEMSEDDÎN (K.S.) HAZRETLERİ

Akşemseddîn hazretleri (1390-1459), Şam'da doğdular. Babası Şeyh Hamza ile
gelip Amasya Kavak ilçesine yerleşti. Tam adı: Akşemseddîn Mehmed bin
Hamza'dır. Küçük yaşta Kur'ân-ı kerîmi hıfzeyledi. Tahsîlini tamamlayıp
Osmancık medresesine müderris oldular. Tasavvufa meyli, O'nu intisâb için
Haleb'e Zeynüddin Hafî hazretlerine götürdü. Fakat ma'nevî bir işâretle geri
dönüp Ankara'da Hacı Bayrâm-ı Velî hazretlerine intisâb etti. Kısa sürede
makâm-ı irşâda yükseldi. Beypazarı'na yerleşip va‘z ve irşâda başladı. Sonra
İskilip'te Evelek'e oradan da Göynük'e gitti ve orada dâr-ı bekâyı teşrîf
eyledi. Türbeleri oradadır. Zamanının kutbu olup diğer meşâyih ve ulemâ ile
İstanbul'un fethinde bulundu.        (Müneccimbaşı Târihi)

---
İSTANBUL'UN FETHİNE DÂİR

---
AKŞEMSÜDDÎN HAZRETLERİNİN KEŞİF,

---
KERÂMET VE DUÂLARI

Sultân Mehmed Hân, Şeyh'i da‘vet eyledi. Meğer Şeyh, sofîlere ısmarlamıştı ki
“Benim üzerime hiç kimse koma-yasız.” Pâdişâh, Şeyh gelmeyince gazâb eyledi.
Kalktı Şeyh'in çadırına geldi. Çadır sıkı sıkıya örtülmüş. Hançerini çıkarıp
çadırı bir mikdâr şakk eyledi (yırttı). İçeri baktı. Gördü; çadırın içinde
yaygı yok, safî toprak. O toprak üzerine Şeyh, namaza durup secdeye varmış.
Tâcı mübârek başından düşmüş. Başının ak saçı nur gibi şa'şaa vermiş. Mübârek
saçını sakalını ve yüzünü toprağa bulamış. Gözünden yaş akar. Sofra kadar yer
yaş olmuş, münâcaat eyler. Şeyh'in bu hâlini ve bu nâlişini görüp dehşetnâk
oldu (korktu). Döndü makamına geldi. Kal‘aya nazar eyledi. Gördü asker-i
İslâmın (İslâm askerinin) önünde ak abalar giyinmiş bir tâife (bölük) Hisâr'a
(İstanbul surlarına) koyuldular (hücûm ettiler). Hemen o saat kal‘a (İstanbul)
fetholundu.

(Hüseyin Enîsî, Menâkıb-ı Akşemsüddîn, V.9a-10b,

Süleymâniye Kütübhânesi, Hacı Mahmûd Efendi Bölümü, Nu:4666)

30

---
FÂTÎH SULTÂN MEHMED HÂN’IN

---
GANÎMET TAKSÎMİ

Fâtih Sultân Mehmed Hân İstanbul’u fethedişinin ikinci günü bütün ni‘melceyşi
(İstanbul’u fetheden kutlu gâzîleri) Okmeydanı’nda toplayıp bir zafer alayı
tertipledi. Tersane bahçesinde bütün kahramanlara büyük bir ziyâfet verdi.
Ziyâfeti bizzat kendisi idâre edip, gâzîlere eliyle yemek dağıttı. Ziyâfetin
sonunda meydana dağlar gibi yığılmış olan ganîmetlerin taksîmine başladı. Ordu
defterdârlarının tuttukları defterlere göre, harbe iştirak etmiş olan 170.000
kişiye hediyeler ihsân etti.

Fâtih Sultân Mehmed Hân’a gazâ malından şunlar düştü. 20.000 kese duka altını,
3800 saray ve konak, 2 bedesten, 7.000 dükkândı. Gâzîlere verilen emlâk ise
63.000 ev, ulemâya 3.000 konak, yeniçeri kumandanlarından 70 zâta 162 konak, 7
kubbe vezirlerine de 7 saray verildi.

Bundan başka İstanbul’dan kaçan ahâlinin malları defter edilerek muhâfaza
olundu. Herkes gelip malını, mülkünü isbat ederek alması için üç ay müddet
ta‘yin edildi. O müddet içinde mallarına sahip çıkmazlarsa, bu malların devlet
hazînesine alınacağı da ayrıca i‘lân olundu.

Zafer alayı bittikten sonra Akşemseddin Hazretleri bir nutuk verdi. Fâtih
Sultân Mehmed’i, Türk askerlerinin kahramanlıklarını ve zaferlerini tebrik
etti. (Efendimiz (s.a.v.)’in İstanbul’un fethini müjdeleyen hadîs-i
şerîflerinin şerhini yaptı.) Nutkun sonunda ise: “Gazâ malını isrâf etmeyip
İstanbul içinde hayrat ve hasenâta sarf ve padişâhımıza itaat ve muhabbet
ediniz!” diye i‘kaz ve tavsiyelerde bulundu.

Fâtih Sultân Mehmed Hân, fetih günü beyaz bir at ile İstanbul’a girdi. Derhal
Ayasofya’ya gidip orayı Camiye çevirdi. Cemaatle namaz kıldı. Akşama doğru
şehrin asayişini temin edip, şahıs ve meskenlerin dokunulmazlığını i‘lân edip
teminat altına aldı.

(Enver Behnan Şapolyo, Türk Menkîbeleri, 91-93.s.)

31

---
HAZİRAN 2008

---
ESMÂÜ’L HÜSNÂ, ES-SELÂM (C.C.)

Selâm: Bütün ayıplardan arınmış. Selâm sahibi‚ yani her çeşit ayıptan
selâmette‚ her türlü âfetten berî demektir. Cenâb-ı Hakk buyuruyor ki:

“O Allâh ki, O’ndan başka ilâh yoktur. Melik’tir;Kuddûs’tur; Selâm’dır;
Mü’min’dir; Müheymin’dir; Aziz’dir; Cebbar’dır;Mütekebbir’dir. Allâh,
(müşriklerin) şirk koştuklarından çok yücedir.” (Haşr s. 23)

Selâmette olan, selâmette kılan. ‘Selâm’ kelimesi Kur’an-ı Kerîm’de 33 def‘â
geçer ama bunlardan yalnız bir tanesi (Haşr s. 23) Allâh’ın ismi olarak
geçmektedir

Resûlullâh (s.a.v.) buyuruyor ki: “Ey Allâhım! Sen Selâm’sın;Selâm yalnız
Sendedir. Ey İkrâm ve Celâl Sâhibi olan! Sen ne Yücesin.”(Müslim)

Selâm ismi, Yüce Allâh’ın kemâlâtının tümünün isbatını ve noksan sıfatların
tümünün O’ndan uzaklaştırmayı içermektedir.

“Sübhânallâhi ve’l-hamdu lillâhi” tesbîhi, Yüce Allâh’ın ulûhiyyette ve
ta‘zimde tek olduğunu kapsamaktadır.

Ve aynı şekilde “Lâ ilâhe illallâhu vallâhu ekber” de ulûhiyyette ve ta‘zimde
tek olduğunu kapsamaktadır.

Her doğan ölüyor, her yeşeren kuruyor, her yapılan yıkılıyor. Yaratılanların
en değerlisi insan doğuyor, büyüyor, ihtiyarlıyor, hastalanıyor, acıkıyor,
uyuyor ve ölüyor. ‘Selâm’ olan Rabbimiz bütün bunlardan sâlimdir. İslâm dînini
indirerek selâmet yurdu olan Cennete da‘vet eden, bu dünyâda gönüller arasına
köprü olan selâmı, nezâket kurallarını öğreten Rabbimiz mü’minleri Cehennem
azâbından selâmette kılandır.

Allâh’ın Selâm sıfatı aynı zamanda Cennete kabul ettiği kullarına selâm
vermesi anlamına da gelir. Kuşkusuz Allâh’ın selâmı mü’minler için olabilecek
en büyük müjdedir.

(Mehmed Nuri Şemseddin Nakşibendî, Kalplerin Anahtarı)

1

---
RESÛLULLÂH (S.A.V.) EFENDİMİZİN

---
KABRİNDE DİRİ OLUŞU-1

Resûlullâh (s.a.v.) şerefli mezarında hayattadır. Diğer Peygamberler de
böyledir. Bu dirilik dünyâya ait dirilik şeklinde telakkî edilmemelidir. Çünkü
“Her nefis ölümü tadıcıdır.” (Âl-i İmrân s. 158) hükmü gereğince O (s.a.v.) de
ölümü tatmıştır.

Bazılarının rivâyetine göre ezan okuyup namaz kılarlar. İbn Zebâle ve İbn
Neccâr (rh.a.) demişlerdir ki, Eyyâm-ı Harre denilen fitne zamanında Yusuf
oğlu Haccâc Medine’ye geldiği zaman kargaşalık oldu. Üç gün Medine’de ezan
okunmadı. Halk şehrin dışına çıkmıştı. Said bin Museyyeb (r.a.) Resûlullâh
(s.a.v.)’in mescidinde idi. O diyor ki, korktum ve şerefli mezarının yanına
vardım. Öğle olunca mübârek mezarda ezan okundu. Öğle namazını kıldım. Üç gece
kaldım, her namaz vakti mübârek mezarda ezan okunup kamet getirildi. Sonra
halk şehre döndü ve minârelerde ezan okunmaya başlandı. Şerefli mezardan
işittiğim gibi o ezanları da duydum diye buyurdu. Yani müezzinlerin ezanını
işittiği gibi şerefli mezarda okunan ezan da öyle işitiliyordu demektir.

Peygamberler (a.s.)’ın hac yaptığı ve Lebbeyk dedikleri kesindir. Eğer onlar
ölüdür nasıl hac yapar ve Lebbeyk derler denirse, âhiret, mükellefiyet yeri
değildir.

Şehîdler Cenâb-ı Hakk’ın katında diridirler ve rızıkları veriliyor. Hac
yapmaları ve namaz kılmaları da mümkündür.

Berzah âleminde (ölümden kıyâmet gününe kadar olan zaman) onlara daha fazla
sevap kazanmaları için dünyâdaki gibi amel işleme gücü veriliyor.

Âhirette kesilen tekliftir (mükellefiyettir), amel değildir. Câizdir ki, amel
teklif yolu ile değil, lezzet alma yolu ile yapılır. Onun için Kur’an okurlar,
tesbîh çekerler. Hz. Peygamber (s.a.v.)’in şefaat zamanında secdeye vardığı da
bu kısımdandır.

(İmâm-ı Kastalânî, İlâhî Rahmet Hz. Muhammed (s.a.v.), 516.s.)

2

---
RESÛLULLÂH (S.A.V.) EFENDİMİZİN

---
KABRİNDE DİRİ OLUŞU -2

Kur’ân-ı Kerim’de: “Muhakkak ki sen de öleceksin (Habîbim) onlar da elbet
öleceklerdir.” (Zümer s. 30) diye buyrulmuştur. Hz. Peygamber (s.a.v.) de “Ben
kabzolunmuşum” buyurmuştur. Yani mübârek rûhunun alınacağı bildirilmektedir.
Hz. Ebû Bekir (r.a.) de o gün Resûlullâh (s.a.v.) ölmüştür demiştir, İslâm
halkı da Hz. Peygamber (s.a.v.)’in vefât ettiği fikrinde birleşmişlerdir.

Bunlara rağmen diridirler, yaşıyorlar nasıl denebilir sorusuna Şeyh
Takıyyüddin es-Sübkî (rh.a.) şöyle cevâb veriyor:

Onların ölümü sürekli bir ölüm değildi. Gerçi vefât etti. Fakat sonradan hayat
verildi. Onun için bıraktıkları mal, mülk vârislerine geçmedi.

Hz. Ebû Bekir (r.a.), Resûlullâh (s.a.v.)’in ev halkına ve hizmetçisine nafaka
verirdi. Mal ve mülkün vârislere geçişi sürekli ölüm şartına bağlıdır. Yani
kıyâmete kadar dirilmeyen ölülerin mal ve mülkleri vârislerine geçer.
Peygamberlerinki ise geçmez.

Sonradan gelen hayat (dirilip yaşama) âhiret hayatıdır. Bu hayatın dünyâ
hayatından daha mükemmel olduğuna şüphe yoktur. Rûh da sâbittir.
Peygamberlerin bedenlerinin çürümediği ve diğer ölülerin rûhlarının tekrar
bedenlerine döndüğü hadîslerle sabittir. Bu takdirde şehîdlerin ve
Peygamberlerin bu mertebelerde bulunduklarına şüphe yoktur.

Kısaca böyle bir hayatın var olabileceğini isbat etmekten akıl çekinmez. Fakat
onların ve diğer ölülerin söylenenleri, işitip anladıklarının sabit olduğuna
şüphe yoktur. Şeyh Zeynüddin el-Merâğî, bu hal herkese nasîb olmaz pek az
kimselerde olur demiştir.

(İmâm-ı Kastalânî, İlâhî Rahmet Hz. Muhammed (s.a.v.), 517.s.)

3

---
MİKROBU VE ÇİÇEK AŞISINI

---
İLK BULAN OSMANLI’DIR

Fâtih’in şeyhi meşhur Akşemseddin hazretleri, Mâddetü’l-Hayât’ında, aynen
şöyle yazmaktadır (Ali Emin, Tıb, no. 126, v. 50):“Cümle marazların
(hastalıkların), sûret-i nev’iyyesi hasebiyle (çeşitleri bakımından), nebat ve
hayvanlarda olduğu gibi, tohumları ve asılları vardır, ot tohumu ve ot kökü
gibi, bunlar gözle görünmez.” 1450 yılında bulunduğumuz, mikroskobun olmadığı,
Pasteur’den 4 asır öncesinde olduğumuz unutulmamalıdır. Pasteur’ün de
mikroskobu olmasa idi, daha fazlasını söyleyemezdi.

Çiçek aşısı da Türk îcâdıdır. 1695’de İstanbul’da çocuklara çiçek aşısı
yapıldığını biliyoruz. 1721 ‘de Lady Montague, İstanbul’da İngiltere sefîresi
iken bu aşının nasıl yapıldığını görüp İngiltere’ye dönünce anlatmıştır.
Türkler’in asırlarca uyguladıkları çiçek aşısına Avrupa uzun müddet direndi.
Ancak 1764’de Fransız Tıb Akademisi bu aşının “faydalı olabileceğini” kabul
etti. Ama XV. Louis 1774’de çiçeğe yakalandı, aşı yapılması teklifini reddetti
ve öldü. Avrupa’da ilk aşı ancak 1796’da İngiltere’de yapıldı. Keşfin
Türkler’den gelmesi, Avrupa’yı çok uzun müddet tereddütte bıraktı. Râhibler,
bu aşıyı yaptıranın dinden sapıtacağını ilân ettiler. Halbuki Lady Montague,
İstanbul’da çocuğunu aşılatmıştı. 1759’da Voltaire, çiçek aşısını savundu. Ama
uzun müddet hekimler, Kilise’den çekindiler. Avrupa’da dinsiz olarak şöhret
yapmış Voltaire’e kulak asan olmadı. Lady Montague, Türkiye’de aşılanıp da
ölen tek kişinin olmadığını yazıp söylemesine rağmen, inandırıcı olamadı.

Kesin şekilde Batı tıbbının kabul ve tatbik edilmesi, Şânîzâde Mehmed Atâullâh
Efendi ile başlar. Batı dillerinin bir kaçını ve Doğu dillerini de biliyordu.
Batı tıb terimlerini Latince’den Arabça’ya aktardı. Osmanlı îcâdı olan bu
Arabça köklerden (cezr) üretilmiş binlerce kelime, Arab ülkelerinde de kabul
edildi.

(Yılmaz Öztuna, Osmanlı Devleti Tarihi, 2.c. 190.s.)

4

---
BAHİLLİĞİN (CİMRİLİĞİN) KÖTÜLÜĞÜ

Bir gün Resûlulah (s.a.v.) tavaf ediyordu. Bir kimse eliyle Kâ‘be’nin
halkasını tutmuş, “Yâ Rabbi! Bu hânenin hürmetine beni affet!” diyordu.
“Günâhın nedir söyle?” buyurdu. “Günâhım anlatmaktan daha büyüktür,” dedi.
“Senin günâhın mı büyüktür, yer küresi mi?” buyurdu. “Benim günâhım,” dedi.
“Senin günâhın mı büyüktür. Allâhü Te‘âlâ mı?” buyurdu. “Allâhü Te‘âlâ
büyüktür.” dedi. “Allâhü Te‘âlânın rahmetinden seni böyle ümitsiz eden şey
nedir?” buyurdu. “Çok malım ve param var, fakat bir dilenci görsem içime bir
ateş geliyor zannederim.” dedi. Resûlullâh (s.a.v.), “Beni doğru yol üzere
gönderen Allâhü Te‘âlâya yemin ederim ki, eğer rükun ve makam arasında bin
sene namaz kılsan ve o kadar ağlasan, ki göz yaşların ırmak gibi aksa, o
ırmakların suyu ile ağaçlar büyüse ve o hâlde bahîl olarak ölsen yerin
Cehennemden başkası olmaz. Vay senin hâline ki, bahillik küfürdendir, kâfir de
ateştedir. Vay senin hâline, duymadın mı ki, Allâhü Te‘âlâ, “Bahillik eden
kendisine bahillik etmiştir.” buyuruyor.

Kâ‘b (r.a.) buyuruyor: “Her gün herkese iki müvekkel melek vardır. Seslenirler
ve “Yâ Rabbi! Malı korur, gözetirse, malını telef eyle, hayra harcarsa
karşılığını ver.” derler.” Ebû Hanîfe (r.a.) buyurur ki:“Bahîl-i âdil bilmem
ve sahiciliğini kabul etmem. Çünkü bahillik ona mâni olur ve hakkından
fazlasını alır.” Yahya ibn Zekeriyyâ (a.s.) şeytanı gördü, “Kime daha çok
düşmansın ve kimi daha çok seversin?” dedi. “Bahîl olan zâhidi daha çok
severim. Çünkü bütün canını dişine takarak çalışır ve bahîlliği, yaptıklarını
yok eder. Cömert olan günâhkârı hiç sevmem. Çünkü istediğini yer, istediği
yere gider, ama korkarım ki, cömertliği ona rahmet eder ve tevbe eder.”

(Huccetü’l İslâm İmâm-ı Gazâlî (rh.a.), Kimyâ-i Saâdet, 498.s.)

5

---
CÖMERTLİK CENNETTEN BİR AĞAÇTIR

Malı olmayanın hâli, hırs değil, kanaat olmalıdır. Malı olanın ise cimrilik
değil, cömertlik olmalıdır. Resûlullâh (s.a.v.) buyurdu ki:

“Cömertlik Cennette bir ağaçtır. Cömert olan kimse onun dalına tutunur ve onu
Cennete kadar götürür. Cimrilik Cehennemde bir ağaçtır, Bahîl olanı (cimriyi)
Cehenneme kadar götürür.”

“Allâhü Te‘âlâ cimri ve kötü huylu bir velî yaratmamıştır.”

“Cömertin günâhını, kusûrunu affediniz. Çünkü onun bir sıkıntısı olursa,
yardımcısı Allâhü Te‘âlâ olur.”

Resûlullâh’ın (s.a.v.) gazâlarından birinde birtakım esirler alındı. Efendimiz
(s.a.v.), biri hariç bunların hepsinin öldürülmesini emretti. Hazret-i Alî
(r.a.), “Yâ Resûlallâh (s.a.v.)! Allâhımız bir, dînimiz bir, bunların hepsinin
suçuda bir. Bu adamı niçin istisna ediyorsunuz?” dedi. Buyurdular ki: “Bana
Cebrâil (a.s.) geldi ve bu adamı bırak, zîrâ cömertliğinden dolayı Allâhü
Te‘âlânın hoşuna gitti, onu beğendi, dedi.”

“Cömertin yemeği şifâ, bahîlin yemeği hastalık sebebidir.”

“Cömert olan, Allâhü Teâlâ’ya, cennete ve insanlara yakın, cehennemden
uzaktır. Bahîl (cimri) Allâhü Te‘âlâya, cennete ve insanlara uzak, cehenneme
yakındır.”

“Allâhü Te‘âlâ bilgisiz cömerdi, bahîl âbidden daha çok sever. En fena
hastalık bahilliktir.”

Haberde geldi ki: “Allâhü Te‘âlâ, Mûsâ aleyhisselâma vahiy gönderip,
“Sâmirî’yi öldürme. Çünkü o cömerttir” diye bildirdi.

(Huccetü’l İslâm İmâm-ı Gazâlî (rh.a.), Kimyâ-i Saâdet, 495.s.)

6

---
KUR‘ÂN-I KERÎM İLE TEDÂVÎ

Kur’ân-ı Kerim’de tıpla ilgili olarak kırka yakın âyet-i kerime vardır. İbni
Kayyim el-Cevziyye “ed-Dâü ve’d Devâ” isimli eserinde şöyle der: “Kişi, Fâtihâ
ile tedâvî olmayı iyice bilse, acâyip tesirini ve şifâsını elbetteki
görecektir. Ben, Mekke ve Medine’de hayli zaman kaldım, bazı hastalıklara da
yakalandım, fakat ne tabip bulabildim ne de ilaç, kendi kendimi Fâtihâ ile
tedâvî ediyordum, fevkalâde tesirini gördüm ve ben bu tedâvî şeklini, bir
hastalığı olan kimselere tavsiye ediyordum, onlardan birçokları da çabucak
tesirini görüyorlardı”.

Kur’an’ın Şifâ Olması İle İlgili Hadîsi Şerifler:

“Sizlere iki şifâyı tavsiye ederim; biri bal, diğeri ise Kur’ân’dır.”

“İki şeyde şifâ vardır. Kur’ân okumakta, bal şerbeti içmekte.”

“Devâların (şifâların) en güzeli, en iyisi, Kur’ân’dır.”

“Fâtihâ Sûresi, zehirlenmeye karşı şifâdır.”

“Yâsîn Sûresi Kur’ân’ın kalbidir, zîrâ o bir çok hastalık için şifâdır.”

İbn Mes‘ud (r.a.) de: “Kur’ân-ı Kerim’de iki şifâ vardır. Biri Kur’ân’ın
kendisi, diğeri ise baldır. Kur’ân gönüllerdeki hastalıklara şifâ, bal ise
bütün hastalıklara şifâdır” demiştir.

Sahâbeden Vâsile (r.a.) demiştir ki: “Bir kimse Peygamberimiz (s.a.v.)’e geldi
de, boğazındaki rahatsızlıktan şikâyet etti. Bunun üzerine Peygamberimiz
(s.a.v.): “Sana Kur’ân okumanı tavsiye ederim” buyurdular.

Bir def‘asında Peygamberimiz (s.a.v.), Hz. Câbir (r.a.)’e:“Ey Câbir! Sana
Kur’ân’da en faziletli sûreyi haber vereyim mi?” diye sormuş. Oda: “Evet yâ
Resûlallâh (s.a.v.)!” deyince, Peygamberimiz (s.a.v.): “Fâtihâ Sûresi’dir.
Bunda bir çok hastalık için şifâ vardır” buyurmuştur.

(Tıbb-i Nebevi Ansiklopedisi, 2.c., 441-442.s.)

7

---
DÜNYÂYA MEYLETMEMEK

Ey cemaat! Allâh’tan utanın. Gaflete düşmeyin. Ömrünüz geçmekte ve zamanınız
tükenmekte... Halbuki, bütün çabanız, yemeniz imkânsız olan malı toplamakta...
Kavuşmanız ihtimali dahî olmayan nesneler düşünüyorsunuz. Yaptığınız binalara
sağlığınızda oturmak belki size nasîb olmayacak. Yapın, edin, eyleyin; ama,
kalbinize sahip olun. Dışınız dünyâyı yapsın, kalbiniz Allâh ve âhiretle
olsun... Kalbinizi dünyâya kaptırırsanız, Rabbinizin yüce makamını perdeler
arkasına girer, rûhânî hava tarafınıza esmez. Allâh hem Azîz, hem de
Celîldir...

Allâh’ı anma hali, irfan sahiplerinin kalbinde hayme (çadır) kurar. Her yanını
kaplar. Hakk’tan gayri bütün düşünce izlerini siler, götürür. Bu ki tamam
oldu, işte cennet orası olur. Peşin cennet bu olur. Va‘d olan cennet ise öbür
âlemdedir. Peşin cennete razı olmak, kalbin Allâh’a yakın olması demektir.
Hakk’la kul arasındaki perdelerin kalkmasına gelince, buna rûh âlemine geçiş
ma‘nâsını vermek yerinde olur. Dünyâ cennetine kavuşan kula, perdeler açılır;
Hakk’la kendi arasında perde kalmaz. Kul, yalnız olduğu zaman ve her hâlinde
---
O’nunla olur. Bu halin şekli yoktur; misal getirilemez. Çünkü, “O’na benzeyen
yoktur. Bizzat gören, işiten O’dur.”

Her kim ki Hakk’a yönelir, iyilik bulur. Her kim ki O’ndan döner, şerre düşer,
insanlar istek ve arzuları kadar yücelirler. Yücelik, şahsî yararı bir yana
atmaktır. Dâimâ üstün ve iyi düşünmek hoş olur. İnsan, düşüncesine ve tuttuğu
işe göre kıymet bulur. Buna göre tuttuğun işte bir fayda umuyorsan o fayda
kadar büyük olursun. Herkes himmetiyle ölçülür. Dünyâlık isteyen dünyâlık
bulur ve değeri o kadar olur. Allâh’ı isteyen Allâh’ı bulur, kıymeti de o
kadar büyük olur... İşini karşılıksız tut. Yaptığın işten bir şey bekleme.
Allâh’ın rızasını gözet; başını o yola koy. Göreceksin ki mükâfatın büyük
olmuştur. O’na bakmak, O’na yakın olmak ve O’nunla var olmaktan daha yüce ne
olabilir?.. Artık bir garaza mebnî iş tutma, tüm işlerini O’na bırak ve
---
O’nunla yap. O’nun önünde, dünyalık nedir?

Bir yere taşınacağın zaman, oranın yerlisi senin için daha önemlidir; onlar
kötü olunca neylersin?.. Her şeyden evvel, varlıkta yer tutan O’dur. Herkesten
önce ve sonra yapan, yaptıran O’dur.     (Seyyid Abdülkâdir-i Geylânî (k.s.),
İlâhî Armağan, 47.s.)

8

---
SA‘D B. EBÛ VAKKAS (R.A.)’İN YİĞİTLİĞİ

Zührî naklediyor: Peygamber (s.a.v.) Efendimiz, Sa‘d b. Ebû Vakkas (r.a.)’in
de aralarında bulunduğu bir seriyyeyi Hicaz bölgesinde Râbiğ denilen bir yere
göndermişti. Müşrikler müslümanlara baskın yapıp çember içine aldılar. O gün
Sa‘d b. Ebû Vakkas (r.a.) oklarını o müşriklere karşı kullandı ve Allah
yolunda ilk ok atan kişi oldu. Müslümanlarla müşrikler arasında yapılan ilk
savaş bu savaştır. Sa‘d (r.a.) attığı bu oklarla ilgili olarak şu şiirleri
inşâd etmişti: “Attığım oklarla arkadaşlarımı koruduğumun haberi acaba Allâh
Resûlü (s.a.v.)’e ulaştı mı? Gerek ovalarda gerek dağlık yerlerde oklarımla
düşmanları püskürtüyorum. Yâ Resûlallâh (s.a.v.), benden önce (Meadd oğulları
içinde) düşmana ok atan olmamıştır.”

---
SA‘D (R.A.)’İN UHUD HARBİNDE                 BİR OKLA ÜÇ MÜŞRÎKİ ÖLDÜRMESİ

İbn Şihâb anlatıyor: “Sa‘d (r.a.) Uhud harbi günü bir okla üç kişiyi
öldürmüştü. Şöyle ki: Bir ok atıp onunla birisini öldürdü. Müşrikler o oku
alıp kendisine attılar. Sa‘d (r.a.), iâde edilen oku ikinci kez atıp birisini
daha öldürdü. Müşrikler aynı oku alıp yine attılar. Sa‘d (r.a.) geri çevrilen
oku alıp üçüncü def‘a atıp bir müşrîki daha tepeledi. Müslümanlar Sa‘d
(r.a.)’in bu hareketine te‘accüb edince Sa‘d (r.a.): “O oku bana Allâh Resûlü
(s.a.v.) vermişti” dedi.

Peygamber (s.a.v.) Efendimiz, Sa‘d (r.a.)’in yayına oku yerleştiriyor ve:
“Sa‘d, at! Anam-babam sana kurban olsun” buyuruyordu. Sa‘d (r.a.), Resûlullâh
(s.a.v.)’in bu iltifatıyla her zaman övünür ve: Peygamber (s.a.v.) Efendimiz
benden başka kimseye: “Babam-anam sana kurban olsun” dememiştir” derdi.

İbn Mes‘ûd (r.a.) diyor ki: “Sa‘d b. Ebû Vakkas (r.a.) Bedir savaşında Allâh
Resûlü (s.a.v.) maiyetinde hem süvâriler hem de piyâdeler gibi savaşmıştı.”

(M. Yûsuf Kandehlevî (rh.a.), Hadîslerle Müslümânlık, 2.c., 13.s.)

9

---
İÇKİ HADDİ

İslâm memleketinde hakîkaten veyâ hükmen haram olduğunu bilerek mecbur
kalmaksızın kendi rızâsı ve irâdesiyle isterse bir damla olsun şarap içen
yâhut şaraptan başka herhangi bir içkiden sarhoş olan müslüman, mükellef,
nâtık olan kimse, şarabın yahut diğer içkilerin kokusu ağzında mevcut iken
yakalanırsa, ayıldıktan sonra kendisine içki haddi vurulur.

Dilsize şüphe için had vurulmaz. Musannif “isterse bir damla olsun şarap içen”
diye kayıtladı. Çünkü şarap içene had vurulması için şaraptan sarhoş olması
şart değildir. Şarabın bir damlası bile haddi gerektirir.

İçki haddi sâbit olunca had vurulacak kimsenin başından ayağına kadar örten
elbisesinden başka elbiseleri üzerinden çıkartılır. Kadınların kürk gibi
kalınca elbiselerinden başkası üzerlerinden çıkartılmaz. Bundan sonra zinâ
haddinde olduğu gibi bedeninin çeşitli yerlerine hür ise seksen değnek, köle
ise kırk değnek vurulur. Ancak yüzüne, başına, tenâsül a‘zâları gibi nâzik
yerlerine vurulmaz.

Bir kimse, sarhoş iken şarap içtiğini ikrar etse veya mesâfe uzak olmadığı
halde şarabın kokusu gittikten sonra bir kimsenin şarap içtiğine dair
şâhitler, şahâdet etse yahut kendisi şarap kokusu gittikten sonra ikrar etse
yahut ikrarından dönse içki haddi hâlis Allah hakkı olduğu için o kimseye had
vurulmaz. Bu i‘tibarla içki hakkında yapılan ikrardan dönülebilir. İçki
haddinin sübûtu Ashâb-ı Kirâm’ın icmâlarıyladır. İcmâda ancak Hz. Ömer (r.a.)
ile İbn Mes‘ûd (r.a.)’in reyleriyledir. Bu zâtlar ise içki haddinin sübûtu
için içki kokusunun bulunmasını şart kılmışlardır.

Bir sarhoş -Allâh’a sığınırız- mürtedliği gerektiren bir söz söylemekle mürted
olsa, mürted olması sahîh olmaz.

Cevhere’nin içkiler bahsinde “bene (uyuşturucu ve keyif verici ban denilen bir
ot ve bunun tohumu), haşîş (esrar denilen “hind keneviri” yaprağı) ve afyonu
yemek haramdır.

(İbn-i Âbidîn, 8.c., 230-237.s.)

10

---
YAPTIKLARIMIZDAN SORULACAĞIZ

---
İNCEDEN İNCEYE HESAB VERECEĞİZ

Ey Oğul! Ben İncil’de gördüm, Îsâ (a.s.) buyurdu ki:

Meyyiti tabutun üstüne (içine) koyup kabrin kenarına koyuncaya kadar Cenâb-ı
Hakk azamet-i ilâhiyyesiyle meyyite kırk suâl sorar. Evvelki suâl şudur:

Cenâb-ı Hakk buyurur ki:

- Senelerce halkın gördüğü a‘zâlarını tathir ettin (temizledin). Sen benim nazargâhım olan kalbini bir saat temiz etmedin. Hâlbuki ben her gün kalbine nazar ederim.

Cenâb-ı Hakk yine buyurur:

- Ey kulum! Benden gayriye ne işlersin? Amelin benim için olsun. Zîrâ Benim ni‘metime gark olmuşsun. Senin için Benden gayri bir kimseden ni‘met yoktur. Sen benim ni‘metim ve hayrımla müstağrak olmuşsun. Sen sağır mısın, işitmiyor musun?

Bilmiyor musun ki senin üzerinde bu kadar ni‘metlerim vardır. Neden mu‘cibiyle
amel etmiyorsun da hilâfına amel ediyorsun?

Resûlullâh (s.a.v.) şöyle buyurmuşlardır:

Dünyâda ne kadar kalacak isen dünyân için o kadar amel et.

Âhirette ne kadar kalacak isen âhiretin için o kadar amel et.

Allâh’a ne kadar ihtiyacın varsa O’nun için o kadar amel et.

Ateşe ne kadar tahammül edebileceksen o kadar günah işle.

Ey Oğul! Gece teheccüde kalk! Seherlerde istiğfar et! Bu, Allâh’ın kullarına
emridir. Bu emir ihtiyarî değil vücûbîdir.

(Hz. Mahmûd Sâmî Ramazanoğlu (k.s.), Musâhabe, 4.c., 116.s.)

11

---
HER TÜRLÜ HAYIRLI TALEB VE MURÂD İÇİN OKUNACAK DUÂ

“Önce cum‘a gecesi sabaha karşı, 2 rek‘at namâz kılınıp arkasından aşağıdaki
duâ ta‘rif edildiği şekilde 480 def‘a okunacak:

Önce “Bi’smi’llâhi’r-rahmâni’r-rahîm” dedikten sonra, 100 def‘a: “Rabbene’ftah
beynenâ ve beyne kavminâ bi’l-hakkı ve ente hayru’l-fâtihîn” (A‘râf s. 89)
duâsı okunup, arkasından bir def‘a: “Allâhümme yâ müfettiha’l-ebvâb iftâh lenâ
hayra’l-bâb” duâsı okunacak.

Dört kere bu şekilde tekrardan sonra yine besmelenin arkasından 80 def‘a:

“Rabbene’ftah beynenâ ve beyne kavminâ bi’l-hakkı ve ente hayru’l-fâtihîn”
duâsı ve bir def‘a

“Allâhümme yâ müfettiha’l-ebvâb iftâh lenâ hayra’l-bâb” duâsı okunacak.

Ayrıca aşağıdaki üç duâ (âyetler) 7’şer def‘a okunacak.

1. Duâ (âyet): “Fa’llâhu hayrun hâfizan vehüve erhamü’r-râhimîn” (Yûsuf s. 64)

2. Duâ (âyet): “Selâmün kavlen min rabbi’r-rahîm” (Yâsîn s. 58)

3. Duâ (âyet): “Selâmün ‘aleyküm bimâ sabertüm fe-ni‘me ukbe’d-dâr” (Ra‘d s.
24)

4. Duâ (Âyetü’l-kürsî): 8 def‘a okunacak.

Birinci okunuşta; ön tarafa, ikincide; sağa, üçüncüde; sola, dördüncüde;
arkaya, beşincide; yukarıya, altıncıda; aşağıya üflenilecek, yedinci okunuşta;
yutulacak, sekizinci okunuşta; etrafa dönülerek (dört bir tarafa doğru)
üflenecektir.

12

---
SEHÂVET

Abdullah bin Cafer (r.a.) bir gün kendi çiftliğine giderken yolu üzerinde bir
bahçeye inip istirahat eyledi. O bahçenin siyah genç bir bahçıvanı vardı.
Bahçeyi beklerdi. O gencin yanına bir köpek geldi. Genç, köpeği görünce köpeğe
bir ekmek atıverdi. Köpek onu hemen yedi. Bir ekmek daha verdi. Onu da yedi.
Üçüncü bir ekmek daha verdi köpek onu da hemen yedi. Abdullah bin Cafer
hazretleri o gencin hâline nazar etti ve:

- Sana bir günde ne kadar ekmek verirler, diye sordu. Genç de:

- Şu gördüğün üç ekmekten fazla vermezler, dedi. Abdullah da:

- Niçin bir günlük nafakanın hepsini kelbe verdin, sen kendini aç koydun, dedi. Genç köle de şöyle cevap verdi:

- Bu mekân köpek yeri değildir. Bildim ki bu kelb uzak yerden gelmiş ve çok acıkmıştır. Onu aç göndermeği revâ görmedim. Onun karnı doysun da ben birgün aç kalır oruç tutarım.

Bu sözü işitince Abdullah bin Cafer yanında hazır bulunanlara hitâben dedi ki:

- Bana niçin bu kadar cömertlik yapıp malını dağıtırsın diye levmederler. Meğer ben cömert değilmişim, bu genç benden daha cömerttir.

Abdullah bin Cafer (r.a.) o genç köleyi ve o beklediği bahçeyi sâhibinden
satın alıp genç köleyi âzâd etti, bahçeyi de ona bağışladı.

Böylece hadîs-i şerîfin sırrına mazhar oldu. Hadîs-i şerifte şöyle
buyurulmuştu:

“Cûd ve sehâ ile mevsûf olunuz ki Cenâb-ı Allâh hakkınızda cömertlikle muâmele
buyursun...”

Cenâb-ı Allâh buyurmuştur ki: “Sen infâk et ben de sana infâk edeyim.”

İşte bu genç köle bir saat içinde hem kölelikten ve hem de fakirlikten
kurtuldu ve hem de dünyaca zengin oldu. Âhiretce nâil olacağı mükâfât-ı
ebediyye ise şüphesiz daha büyüktür.

(Hz. Mahmûd Sâmî Ramazânoğlu (k.s.), Musâhabe 3, s. 140-141)

13

---
İSÂRIN SEVÂBI

Bil ki, isâr, cömertlikten de büyüktür. Zîrâ cömert kendine lâzım olmayanı
verir. İsâr ise kendine lâzım olanı vermektir. Demek ki, cömertliğin en büyük
mertebesi isârdır ve kendinin ihtiyacı olduğu şeyi vermektir. Bahilliğin son
haddi de kendi ihtiyacını kendinden dahi esirgemesidir. Hattâ hasta olur;
kendine ilâç almaz. Canı birçok şeyler çeker, fakat başka bir kimseden
istemeyi gözetir ve kendi malından, parasından satın alamaz, isârın sevâbı
büyüktür ve Allâhü Te‘âlâ ashab-ı kirâm (r.a.e.)’i bununla övüyor ve
“Kendilerinin ihtiyacı olsa da, diğerlerini kendilerine tercih ederler”
buyuruyor. Resûlullâh (s.a.v.) buyurdu ki: “Bir kimsenin eline bir şey geçer
ve kendisine lâzım olur da, kendi arzu ve ihtiyacını te’hir edip bunu
başkasına verirse, Allâhü Te‘âlâ onu afveder.” Âişe (r.anhâ) buyurur
ki:“Resûlullâh (s.a.v.)’in evinde asla doyuncaya kadar yemezdik. Halbuki
yiyecek şey vardı. Fakat isâr ederdik.” Resûlullâh (s.a.v.)’e misafir geldi.
Evde hiçbir şey yoktu. Ensâr (r.a.e.)’den birisi geldi ve onu evine götürdü.
Halbuki onların da yemeği azdı. Kandili söndürdüler ve bütün yemeği onun önüne
koydular. Evdekiler de misâfirlerle beraber ellerini yemeğe uzatıp ağızlarına
götürdüler, fakat yemediler. Hepsini misâfire yedirdiler. Ertesi gün
Resûlullâh (s.a.v.) buyurdu:“Allâhü Teâlâ sizin ahlâkınızı ve misafire karşı
olan cömertliğinizi çok beğendi ve “Kendilerinin ihtiyacı olduğu hâlde,
diğerlerini kendilerine tercih ederler” âyetini indirdi.”

Mûsâ (a.s.), “Yâ Rabbi! Muhammed (s.a.v.)’in Senin katındaki yerini bana
göster.” dedi. “Ona dayanamazsın, yalnız O’nun derecesinden birini sana
göstereyim.” buyurdu. Gösterildiği zaman, onun azametinin nûrundan düşüp
öleceğinden korktu ve “Yâ Rabbi! Bunu ne ile elde etti?” dedi. “İnsanlara isâr
ile” buyurdu. Ve yine buyurdu: “Yâ Musa, ömründe bir kere isâr eden kuluma,
hesap sormaya haya ederim. Nerede olursa olsun onun yeri cennettir.”

(Huccetü’l İslâm İmâm-ı Gazâlî (rh.a.), Kimyâ-i Saâdet, 499-500.s.)

14

---
SİLSİLE-İ ÂLİYENİN ONBEŞİNCİ POSTNİŞÎNİ ŞAH-I NAKŞİBEND (K.S.)

Muhammed Baba Semmâsî (k.s.) ile Emîr Külâl (k.s.)’ün talebesidir. İsmi,
Muhammed bin Muhammed’dir. Behâeddîn ve Şah-ı Nakşibend gibi lakabları vardır.
Allâhü Te‘âlânın sevgisini kalplere nakşettiği için, “Nakşibend” denilmiştir.
1318 (h.718) senesinde Buhârâ’ya beş kilometre kadar uzakta bulunan Kasr-ı
Ârifân’da doğdu. Kasr-ı Ârifân’da 1389 (h.791)’de Rebîul-Evvel ayının üçünde
Pazartesi günü vefât etti. Kabri oradadır.

Şah-ı Nakşibend hazretleri orta boylu, mübârek yüzü değirmi olup, yanakları
kırmızıya yakındı. İki kaşı arası açık, gözleri sarı ile elâ karışımı olan
kestane rengindeydi. Sakalının beyazı siyahından çoktu. Ne hızlı ne de yavaş
yürürdü. Konuşmaları Peygamber (s.a.v.) Efendimizin konuşması gibi tane
taneydi. Konuştuğu kimseye yönünü dönerek konuşurdu. Kahkaha ile gülmez
tebessüm ederdi. Her gün kendini yirmi kere ölmüş ve mezara konmuş olarak
düşünürdü. Kimseyi küçük ve hakir görmez, dâimâ güleryüzle karşılardı. Ancak
celâllendiği zaman kaşlarını çatardı. Heybetinden karşısında durulmaz olurdu.
Şemâli, çok bakımdan Peygamber (s.a.v.) Efendimize benzediği gibi, sözleri,
işleri bütün hareketleri sünnet-i seniyyeye uygundu.

Helâl kazanmak, kendilerine ve hane halkına helâl lokma temin etmek için çok
fazla dikkat eder ve haram karışır diye çok korkardı. Hanelerinde olsun,
talebeleriyle sohbet yaptığı topluluklarda olsun, “İbâdet on kısımdır. Onda
dokuzu helâl rızık talep etmektir. Kalanı sâlih ameller ve ibâdetlerdir.”
hadîs-i şerîfini çok söylerdi.

Fakir olmasına rağmen lütuf ve keremi bol ve cömertti. Bir kimse kendilerine
bir hediye getirse o kimseyi eli boş göndermezdi. Misafire bizzat kendisi
hizmette bulunur, bir başkasına yaptırmazdı. Eğer haneleri soğuk ise misafirin
üşümemesi için sırtındaki elbiselerini ve hatta yattığı yatağı verir, kendisi
döşeksiz yatardı: Misafirin hayvanı varsa suyunu, samanını bizzat kendisi
verirdi. Nafakasını çalışarak temin ederdi.

(Yeni Rehber Ansiklopedisi)

15

---
HIRS VE TAMÂ’IN İLACI

Birinci ilaç: İktisâd etmektir. Resûlullâh (s.a.v.) buyurdular ki: “İktisâd
edeni, Allâh kimseye muhtaç etmez. İktisâd etmeyeni fakir yapar ve Allâhü
Te‘âlâyı zikredeni, hatırlayanı Allâhü Te‘âlâ sever.”

İkinci ilaç: Günlük kendine yetecek kadarını bulunca, gelecek için uzun
ümidlere kapılmamak ve bunu istemekte rahatı kaçmamaktır. Çünkü şeytan ona der
ki. -“Belki çok yaşarsın, yarın bir şey kazanamazsın. Bugün hiç durma, çalış.
Nerede bulursan elde etmeye bak.” Nitekim Allâhü Te‘âlâ buyurur: “Şeytan size
fakirliği vâdediyor ve kötü işleri emrediyor.” Yarınki günün fakirlik
korkusundan, bugün birçok sıkıntılara katlanmanı ister. Aynı zamanda senin
hâline güler. Çünkü yarın gelmeyebilir ve yarınlar bitmez. Yarının geldiğini
farzedelim, sıkıntısına bugün katlanmak doğru olmaz. Bundan kaçınmanın çaresi,
harîs olanın hırsı, yâni çok istemesi ile rızkın artmayacağını, kaderde olanın
verileceğini bilmektir. Resûlullâh (s.a.v.), İbn Mes‘ûd (r.a.)’e uğradı ve onu
çok üzüntülü gördü. Ona, “Kalbin o kadar üzülmesin. Zîrâ takdir edilen olur ve
senin rızkın elbette sana gelir” buyurdu. Çok kere kul, rızkının nereden
geldiğini de bilmez. Nitekim Allâhü Te‘âlâ buyurdu ki:

“Allâh’tan korkanlara bir kapı açılır ve bilmedikleri yerden rızıkları önüne
gelir.”

Süfyân-ı Sevrî (r.a.) buyurdu: “Muttekî ol. Zîrâ muttekîlerden takvâ
sahiplerinden! hiçbiri açlıktan ölmemiştir.” Yâni, Allâhü Te‘âlâ insanların
kalbini sana karşı öyle yapar ki, onların şefkati sen istemeden sana yetecek
kadar getirir. Ebû Hazım (r.a.) buyurdu ki: “Olanlar iki kısımdır: Benim
rızkım olan, vaktinde bana gelir. Rızkım olmayan ise yerdekilerin ve
göktekilerin hepsi uğraşsa da bana gelmez.”

(Huccetü’l İslâm İmâm-ı Gazâlî (rh.a.), Kimyâ-i Saâdet, 493.s.)

16

---
YEDİ ŞEY OLMADAN YEDİ ŞEYİN        FAYDASI YOKTUR

1. Hazersiz havfin (çekinme duygusuz korkunun). “Ben Allâh’ın azâbından
korkarım” deyip, günah işlemekten çekinmeyene, o sözünün hiçbir yararı olmaz.

2. Talepsiz ricânın (yoluna girmeden bir şeyi ümit etmenin). “Ben Allâh’tan
sevâb umuyorum” deyip yararlı hiçbir işe koyulmayanın sözü hiçbir fayda
sağlamaz.

3. Kasıtsız niyetin (bir işe girişmeden yapılan niyetin). Bir kimse vardır;
kalbinde, hayırlı işlere ve tâata niyet eder, ancak hiçbir şekilde kendini o
yöne zorlamaz. Onun bu çeşit niyetinin, hiçbir işe yaradığı yoktur.

4. Gayretsiz duânın. Allâh’a duâ edip yalvarır, kendisini hayırlı işlere
muvaffak kılmasını diler; ancak bu istediği yolda, hiçbir çabası görülmez. Bu
şahsın duâsında hiçbir fayda yoktur. Böyle bir kimsenin istediği yolda
muvaffak olabilmesi için çaba sarfetmesi gerekir.

- “O kimseler ki, uğrumuzda çaba harcarlar. Hidâyet yollarımızı onlara açarız. Elbette Allâh iyilerle beraberdir.” (Ankebût s. 69)

5. Pişmanlık duymadan yapılan tevbenin.

Meselâ: “Ben, Allâh’tan bağışlanmamı istiyorum” der; ancak yapmış olduğu
günahlara pişmanlık duymaz. Böylesi için istiğfarın hiçbir faydası yoktur.
Pişman olmadan yaptığı istiğfarın yararını göremez.

6. Amellerini açık yaparak, gizlemeyenin. Ya‘ni: Görünürde âbid, zâhid..
Gizlide hiç...

Daha açık tâbirle, görünürde, işlerini düzeltme yoluna gider. Yararlı iş
yapmaya bakar; fakat gizli, riyâsız hiçbir yararlı işi yoktur. Bu kimsenin
işinin de hiçbir yararı olmaz.

7. İhlâssız zorlu amelin.

Tâat ve ibâdet işinde, zorlu çaba harcar. Fakat yaptığı ameli Allâh rızâsı
için yapmaz. Ya‘ni: Hâlis olarak yapmaz, işte, bu kimseye ihlâssız ameli
hiçbir fayda sağlamaz. Böyle ihlâssız amel, kişinin nefsini aldatmaktan başka
bir işe yaramaz.

(Ebu’l-Leys Semerkandî, Tenbihül Ğâfilîn Bostânü’l Ârifîn, 7.s.)

17

---
SAÎD B. ZEYD (R.A.)’İN BEDDUÂSIYLA          KÖR OLAN KADIN

Ömer oğlu Abdullah (r.a.) anlatıyor: “Mervân b. Hakem, Saîd b. Zeyd (r.a.)’e
bazılarını göndererek ondan davacı olan Üveys kızı Ervâ hakkında konuşmalarını
istedi. Saîd (r.a.), aracılara:

- Benim ona zulmettiğimi mi sanıyorlar? Halbuki ben, Resûlullâh (s.a.v.)’den dinlemiştim:

- Kim başkasının yerinden bir karış miktarı haksız zabtederse o yerin yedi katı onun boynuna (halka gibi) geçirilir, buyurmuştu.

- Allâhım! Eğer kadın yalan söylüyorsa gözlerini kör etmedikçe canını alma, kendi kuyusunu mezarı yap, diye bedduâ etti.

Râvi diyor ki: Allâh’a yemin ederim ki kadın kör olmadıkça ölmedi. Korka korka
evinin avlusunda yürürken kendi su kuyusuna düştü ve mezarı orası oldu.”

Aynı kıssayla ilgili diğer bir rivâyet şöyledir: Ebû Bekir b. Muhammed b. Amr
b. Hizam anlatıyor: “Üveys kızı Ervâ, Mervân b. Hakem’e müracaat ederek Saîd
b. Zeyd’e (r.a.) karşı kendisinden yardım istedi. Saîd (r.a.) şöyle duâ etti:

- İlâhî! Kadın benim kendisine zulmettiğimi söylemiş. Eğer yalan söylüyorsa gözünü kör et, kendi kuyusuna düşür, ona zulmetmediğimi müslümanlara ayan-beyân açıklayacak şekilde hakkımda bir aydınlık izhar eyle!

Derken Akik vadisinden eşi benzeri görülmemiş bir sel aktı, Saîd (r.a.) ile
kadın arasında ihtilâf mevzuu olan sınırı ortaya çıkardı. Saîd (r.a.)’in
haklılığı belli oldu.

Aradan bir ay geçmişti ki kadının gözleri kör oldu. Arâzisinde dolaştığı bir
gün kendi kuyusuna düşüp öldü. Biz gençler birisinin birine: “Allâh Ervâ’yı
kör ettiği gibi seni de kör etsin” dediğini duyduğumuzda yabanî hayvanlardan
Ervâ’yı (dağ keçisini) kastettiklerini zannederdik. Meğer bu sözleriyle Saîd
b. Zeyd (r.a.)’in bedduâsını alan Ervâ kadını kastediyorlarmış. Halk böyle duâ
etmekle Allâhü Te‘âlâ Saîd (r.a.)’in duâsını kabul buyurduğu gibi kendi
duâlarının da kabûlünü isterlermiş.”

(M. Yûsuf Kandehlevî (rh.a.), Hadîslerle Müslümânlık, 4.c., 259.s.)

18

---
SADAKANIN FAZÎLETİ

“Saîd b. Mes‘ud Kindî, Resûlullah (s.a.v.)’in şöyle buyurduğunu anlattı:

- “Gece olsun, gündüz olsun, bir gün içinde bir mü’min sadaka verirse Allahü Te‘âlâ böcek sokması sonunda ölümden, çarpma neticesi vukû‘ bulacak ölümden ve ansızın ölümden onu korur.”

Ebû Hüreyre (r.a.), Resûlullah (s.a.v.)’den şöyle anlattı:

- “Sadaka vermekle mal eksilmez. Bir kimse bir zulümden dolayı birini affederse Allâh onun şerefini artırır. Tevâzu‘ eden bir kimseyi de Allâh yükseltir.”

İkrime (r.a.), İbn Abbas (r.a.)’dan naklen anlattı ki:

- İki şey var ki, şeytandandır. İki şey de var ki, Allah’tandır. 

Sonra şu âyeti okudu:

- “Şeytan sizi fakir olacaksınız diye korkutur. Size cimriliği ve sadaka vermemeyi telkin eder. Allah ise size katından bir mağfiret ve bir lütuf va‘d eder.” (Bakara s. 268)

Ya‘ni: Size ibâdeti ve sadaka vermenizi emrediyor. Tâ ki, mağfiretine ve
fazlına nâil olasınız.

- “...Allah’ın fazlı boldur. Sadaka verene yapacağı ihsanı bilir.” (Bakara s. 268)

İbn Büreyde, babasından naklen, Resûlullâh (s.a.v.)’in şöyle buyurduğunu
anlatır:

Bir kavim, ahdini bozarsa, Allâhü Te‘âlâ onları anarşiye uğratır.

Bir kavim içinde kötülükler açıktan işlenirse Allâhü Te‘âlâ onlara ölümü
musallat eder.

Bir kavim zekâtı vermezse Allâhü Te‘âlâ onlara yağmur yağdırmaz.

(Ebû Leys Semerkandî, Tenbihü’l Gafilin Bostânü’l Ârifîn, 356-357.s.)

19

---
ABDESTİNİN BOZULDUĞUNDAN       ŞÜPHELENEN KİMSENİN DURUMU

İbn Abbas (r.a.)’nın rivâyetine göre Resûlullâh (s.a.v.) şöyle buyurmuştur:
“Biriniz namaz kılarken şeytan gelerek oturağına üfler. O kimse abdesti
bozulmadığı halde abdestinin bozulduğunu zanneder. Böyle bir durumdaki kimse
ses veya koku duymadıkça namazını bırakmasın.”

Hâkim en-Nîsâbûrî’nin Ebû Saîd el-Hudrî (r.a.)’den rivâyetine göre Resûlullâh
(s.a.v.), “Şeytan birinize gelip abdestin bozuldu diye vesvese verdiğinde ‘sen
yalancısın’ diye karşılık versin” buyurdu.

Hadîsi İbn Hibbân Sahih’inde “İçinden sen yalancısın diye karşılık versin’’
lafızlarıyla rivâyet etmiştir.

İbn Abbas (r.a.) rivâyetinin konuya delâleti açıktır. İmâm Nevevî’nin bu
rivâyetle ilgili açıklaması şöyledir:

Bu hadis İslâm’ın temellerinden ve dînin önemli kurallarından biridir. Buna
göre aksi kesin olarak tesbît edilmedikçe eşyanın aslı üzere olduğuna
hükmedilir ve bu arada ortaya çıkan şüphe bu durumu değiştirmez. Bu, konuyla
ilgili de söz konusudur. Abdestli olduğunu bilen ancak namazda veya namaz
hâricinde abdestin bozulduğundan şüphe eden kimse, abdestinin devam ettiğine
hükmedecektir. Bu, bizim ve âlimlerin çoğunun görüşüdür. Ama bunun aksine bir
kimse abdestinin bozulduğundan emîn olup, sonra abdest alıp almadığı husûsunda
şüphe ediyorsa onun abdestli olmadığında müslümanların icmâı bulunmaktadır.

Dürrü’l Muhtar’da ise şöyle denilmektedir:

Abdestli olduğundan emîn olup abdestinin bozulduğundan şüphe ediyorsa veyâ
aksi durum söz konusu ise emîn olduğu şekilde hareket eder.

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 1.c., 208-209.s.)

20

---
MAFSALLARI GEVŞEYECEK ŞEKİLDE     UYUMANIN ABDESTİ BOZACAĞI

Peygamber (s.a.v.), “Uzanıp uyumadıkça secdede iken uyuyana abdest gerekmez.
Zîrâ kişi uzanıp uyuduğunda mafsalları gevşer” buyurmuştur.

Hadîsi Ahmed b. Hanbel, Ebû Ya‘lâ rivâyet etmiştir. Râvîleri güvenilirdir.

Hz. Alî (r.a.)’in nakline göre Resûlullah (s.a.v.), “Dübürün bağı gözlerdir
(Göz uyudu mu bağ çözülür). Bu sebeple uyuyan kimse abdest alsın.”
buyurmuştur.

Hadîsi Ebû Dâvûd rivâyet etmiş, Münzirî, İbnü’s-Salah ve Nevevî hasen olduğunu
söylemiştir.

Yezid b. Kasît’in nakline göre Ebû Hüreyre (r.a.) şöyle demiştir:“Oturarak,
ayakta iken veya secde ederken uyuyana abdest gerekmez. Abdest ancak yatarak
uyuyana lâzımdır.”

İbn Abbas (r.a.) hadisinin konuya delâleti açıktır. Hz. Peygamber (s.a.v.)
abdestin bozulmasının sebebini uzanmak hâlinde mafsalların gevşemesi olarak
belirlemiştir. Öyle ise asıl olan mafsalların gevşemesidir. Bunun sonucu da
mafsalların gevşemesi sonucunu doğuracak şekilde uyumanın abdesti bozacağıdır.

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 1.c., 155-156.s.)

•••••••••

(Namazı bozan) bu uyku oturağı yerden kesilmekle olur ki, ya bir tarafına
yahut kafası veya yüzü üzerine yatmakla tahakkuk eder.

(İbn-i Abidin, 1.c., 202.s.)

Mak‘adı yerleşmiş olarak uyuyan ise, her ne kadar bir şeye yaslanmış olup söz
konusu şeyin çekilmesiyle düşerse bile abdesti bozulmaz.

(Muhammed Alâeddin, İlmihâl, 24.s.)

21

---
GÜNLERİN ÖZELLİKLERİ

Resûlullâh (s.a.v.) Efendimize pazar günü hakkında soruldu;cevâben buyurdular
ki: - Ağaç dikip, imar işlerini tedvir etme günüdür. Çünkü Cenâb-ı Halik
Te‘âlâ dünyâyı yaratmağa ve imar etmeğe pazar günü başlamışdır.

Resûlullâh (s.a.v.)’e pazartesi günü hakkında suâl ettiklerinde: - Sefer ve
ticâret günüdür, çünkü Şuayb (a.s.) pazartesi günü sefer etti de ticâretinde
kazancı bol oldu, buyurdular.

Resûlullâh (s.a.v.)’e salı günü hakkında suâl ettiler;Resûlullâh (s.a.v.): -
Kan günüdür, çünkü o gün Havva hayz getirdi, Âdem’in oğlu kardeşini o gün
öldürdü. Yine o gün Cercis, Zekeriyyâ, Yahya ve oğlu, Firavn’un karısı Âsiye
bint-i Müzâhim ve Benî İsrail’in bakarası katlolundu. Resûlullâh (s.a.v.) salı
günü hacamat yaptırmakdan şiddetle nehyetmişlerdir. Çünkü o günde öyle bir
saat vardır ki, kişi hacamat yaptırırsa kanı durmaz ve ekseri hallerde insan
kanı durdukdan sonra ölür. Yine salı günü İblis yeryüzüne indi, yine o gün
cehennem yaratıldı, ve yine o gün Eyyûb (a.s.) derde tutuldu.

Çarşamba gününden sordular. Cevâben: - Meşakkat ve azâb günüdür. Çünkü o gün
Firavun ve kavmi boğuldular, yine o gün Ad, Semûd ve Salih (a.s.)’ın kavmi
helâk oldular ve o gün tırnak kesmek nehyolundu. Çünkü çarşamba günü tırnak
kesmek abraslık îrâs eder (alatenlilik yapar). buyurulmuştur. Bazıları
çarşamba hasta ziyâretini mekruh gördüler.

Resûlullâh (s.a.v.)’e perşembe gününden sordular; Resûlullâh cevâben: -
Hacetlerin yerine getirildiği gündür. -Gerektiğinde- sultanların huzûruna da
perşembe günü çıkılır. Çünkü İbrahim (a.s.) Mısır Melîki’nin huzûruna perşembe
günü çıktı, hâcetini gördü ve Mısır Melîki ona Hâcer’i hediye etti.

Resûlullâh (s.a.v.)’e cumadan soruldu, cevâben: - Nikâh günüdür, Âdem, Havva
ile, Yûsuf, Züleyha ile, Musa, Şuayb’ın kızıyla, Süleyman, Belkıs ile, ve
Resûlullâh (s.a.v.) de Hâdice ve Âişe (r.anhüma) ile cuma günü nikahlandılar.
denildi.

(Hz. Mahmûd Sâmî Ramazanoğlu (k.s.),

Yûnus ve Hud Sûreleri Tefsîri, 8.s.)

22

---
HIZIR VE MÛSÂ (A.S.)’IN TAVSİYELERİ

Rivâyet edildiğine göre Mûsâ (a.s.), Hızır (a.s.)’dan ayrılırken Hızır (a.s.)
---
O’na şöyle vasiyet etti:

- Eğer sabretseydin birbirinden güzel bin türlü acâib şeyler görecektin ve biri diğerinden fazla hayretini mûcib olacaktı.

Bunun üzerine Hazret-i Mûsâ bu ayrılıktan dolayı ağladı ve:

- Ey Allâh’ın Nebîsi! Bana vasiyette bulun, dedi. Hızır (a.s.) da ona şöyle buyurdu:

- İlmi insanlara beyân edip onunla şöhret bulmak için değil, onunla amel etmek için öğren! Zîrâ ilmiyle amel etmeyenin konuşmasında bir fâide yoktur. İnsanlara faydalı ol, zararlı olma! Güler yüzlü ol, öfkeli ve eksi yüzlü olma. Faydasız ise yorulma. Acâib görmeksizin gülme. Günâhına pişman olup tövbe edenleri, vaktiyle işlemiş oldukları hatalarından dolayı ayıplama. Hayâtta kaldığın müddetçe günâhlarına ağla. Bugünün işini yarına bırakma. Daima varacağın son yeri düşün. Seni alâkadar etmeyen şeylerle meşgûl olma. Kendisinden emîn olduğun kimsenin seni bir gün korkutacağından emîn olma. Seni korkutan kimsenin bir gün seni kendisinden emîn kılabileceğini ihtimâl dışında görme. Bütün işlerinde zahirî tedbîri bırakma. Kudretin dâhilindeki iyiliği yapmaktan geri kalma.

Bunun üzerine Mûsâ (a.s.) Hızır (a.s.)’a:

- Çok kısa, fakat son derece fâideli vasiyetlerde bulundun. Allâhü Te‘âlâ, sana bütün ni‘metlerini versin, seni rahmetine gark eylesin. Seni düşmanlarından korusun, dedi.

Bundan sonra Hızır (a.s.) Mûsâ (a.s.)’a:

- Ey Mûsâ, sen de bana vasiyet et, dedi. 

Mûsâ (a.s.) dedi ki:

- Sakın öfkelenme. Şayet öfkelenirsen ancak Allâh rızâsına muhalif bir şey için öfkelen. Dünyâya muhabbet etme, çünkü seni îmândan çıkarır, küfre götürür. Hızır (a.s.) Musa (a.s.)’a:

- Sen de bana, kısa fakat çok kıymetli tavsiyelerde bulundun. Kendisine kulluk ederken Allâh sana yardım etsin, işlerinde seni mesrûr kılsın, seni mahlûkâta sevdirsin. Fazl u keremini senin üzerine bol eylesin.

Bu duâdan sonra Mûsâ (a.s.) “Âmîn” dedi. (Rûh’ül-Beyân)

(Hz. Mahmûd Sâmî Ramazanoğlu (k.s.), Hz. İbrâhim (a.s.), 129.s.)

23

---
RESÛLULLÂH (S.A.V.)’İN DOĞRU SÖZLÜLÜĞÜ

Abdullâh b. Amr der ki “Ben, Resûlullâh (s.a.v.)’den duyduğum her şeyi
ezberlemek ister ve yazardım. Kureyşîlerden olan Sahâbîler, beni, bundan nehy
ettiler (Sen, Resûlullâh (s.a.v.)’den duyduğun her şeyi yazıp duruyorsun amma,
Resûlullâh (s.a.v.), beşerdir. Gazap halinde de, rızâ halinde de, söz söyler!)
dediler. Bunun üzerine, ben, bir müddet, yazmaktan vazgeçtim. Nihâyet, durumu,
Resûlullâh (s.a.v.)’e arz ettim.

Resûlullâh (s.a.v.), ağzına parmağıyla işâret ederek “Yaz!. Varlığım, Kudret
Elinde bulunan Allâh’a yemîn ederim ki, buradan, hak sözden başkası çıkmaz!”
buyurdular.”

Peygamberimiz (s.a.v.), dil şakası yaparken bile, doğruluktan, doğru
sözlülükten ayrılmaz “Ben, şaka yaparım amma, gerçekten başkasını söylemem!”
buyururlardı.

Bir koca karı, Peygamberimiz (s.a.v.)’e gelip “Yâ Resûlallâh (s.a.v.)! Beni,
cennete koyması için Allâh’a duâ et!” dedi. Peygamberimiz (s.a.v.) “Ey Ümmü
filân! Yüce Allâh, koca karıyı, cennete koymaz!” buyurdu. Namaz vakti girince,
Peygamberimiz (s.a.v.), namaza çıktı. Peygamberimiz (s.a.v.), namazdan
dönünceye kadar, kadıncağız, ağladı durdu. Hz. Âişe (r.a.) “Yâ Resûlallâh
(s.a.v.)! ‘Koca karı, cennete girmez!’ dediğin için, bu kadıncağız, ağlayıp
duruyor!” dedi. Peygamberimiz (s.a.v.) güldü,

“Haber veriniz ki: O, cennete koca karı olarak girmeyecek! Çünkü, Yüce Allâh
‘Gerçekten, biz, onları, yep yeni bir yaratılışla yarattık ta, kız oğlan
kızlar, kocalarına sevgiyle düşkün hep bir yaşıt yaptık. Amel defterleri sağ
taraflarından verilecek Ashâb-ı yemîn için! (Vâkıâ s. 35) buyuruyor ve
kendisinin gençleşip de, cennete, öyle gireceğini söylemek istediğini anlattı.

(M. Âsım Köksal (rh.a.), İslâm Tarihi, 11.c., 437.s.)

24

---
KÂFİRLERİN SINIFLANDIRILMASI

Kâfirler beş sınıfdır:

1- Allahü Te‘âlâ Hazretlerini inkâr edenlerdir, Bunlara “dehriyye” denilir,

2- Allahü Te‘âlâ Hazretlerinin varlığını ikrar edip fakat vahdanîyetini
birliğini inkâr edenlerdir. Bunlara “seneviyye” denilir.

3- Allahü Te‘âlânın varlığını ve vahdaniyyetini ikrar edip peygamberleri inkâr
edenlerdir. Bunlara “Felâsife: Filozoflar” denilir.

4- Bunların hepsini inkâr edenlerdir. Bunlara “Veseniyye” denilir.

5- Bunların hepsini kabul edip yalnız Resûl-i Ekrem (s.a.v.) Efendimizin
peygamberliğini inkâr edenlerdir. Yahudîler ve Hıristiyanlar gibi ki bunlara
“ehl-i kitâb” denir.

İbn-i Hümam Müsâyere adlı eserinde “Yahudî ve hıristiyanların müslüman
olmaları için “Eşhedü enlâ ilâhe illallâh ve eşhedü enne Muhammeden abdühû ve
resûlühû” dedikten sonra “bütün bâtıl dinlerden berî olduk” demelerinin şart
olması kendilerine dünya ahkâmının, yani müslümanlarla evlenmeleri,
müslümanlara mirasçı olmaları, arkalarında namaz kılınması, öldüklerinde
cenâze namazlarının kılınması, müslüman kabristanına defnedilmeleri gibi dünya
hükümlerinin tatbik edilmesi içindir. Yoksa kendileri ile Allahü Te‘âlâ
arasındaki îmânın sâbit olması için şart değildir. Hattâ onlardan bir kimse
Resûl-i Ekrem (s.a.v.) Efendimizin bütün insanlara ve cinlere Peygamber
gönderilmiş olduğuna inanarak: “Eşhedü, en lâ ilahe illallah ve eşhedü enne
Muhammeden abdühû ve resûlühû” dese Allahü Te‘âlâ katında îmân etmiş olur.”
diye zikretmiştir. Yahudî veya hıristiyan olan bir kimse “şahâdet
kelimelerini” söylese “kendi bâtıl dînimden berî oldum” demedikçe müslüman
olduğuna hükmedilmez.

(İbn-i Âbidîn, 9.c.,13-17.s.)

25

---
KUR’ÂN SEVGİSİ

Hz. Ömer (r.a.), Ebû Mûsâ el-Eş‘arî (r.a.)’e:

“Bize Rabb’imizi hatırlat!” buyurur ve sonra da onun okuduğu Kur’ân’ı
dinlerdi.

Hz. Ömer (r.a.) evine girdiğinde Kur’ân-ı Kerim’i açar ve yüzünden okurdu.

Habîb b. Şedîd anlatıyor:

“Abdullah ibn Ömer (r.a.)’nın âzâdlısı Nâfî’ye:

- Abdullah (r.a.) evinde ne yapardı? diye soruldu.

Şu cevâbı verdi: - Halk onun yaptıklarını yapamaz. Her vakit namazı için
abdest alır ve bu iki vakit arasında sürekli mushafı açar, Kur’an okurdu.”

Hz. Osman (r.a.) şöyle buyurmuştur: “Eğer kalblerimiz tertemiz olmuş olsaydı
Rabb’imizin kelamına doyamazdık. Ben üzerimden mushafa bakmadığım bir günün
geçmesini istemiyorum.”

Hz. Osman (r.a.)’in mushafı çok okunmaktan ve çok bakılmaktan dolayı
yırtılacak hale gelmiş bazı yaprakları ise delinmişti.

İbn Mes‘ûd (r.a.) şöyle buyurmuştur: “Mushaflarınızı açıp onlara bakmayı aslâ
ihmal etmeyiniz.”

İkrime b. Ebû Cehil mushafı eline alıp yüzüne sürer ve ağlayarak “Bu benim
Rabbimin kelâmı ve O’nun kitâbıdır” derdi.

İbn Ömer (r.a.) şöyle buyurmuştur: “Kim Hz. Peygamber (s.a.v.)’e bir kere
salevât-ı şerîfe getirecek olursa ona on hasene yazılır. Çarşıdaki işinizi
bitirip de evinize döndüğünüzde mushafınızı açarak okuyunuz. Çünkü onun her
bir harfine karşılık on hasene verilir. Ancak ben “Elif-Lâm-Mîm, bir kelimedir
demiyorum. Bunlar üç ayrı kelime olup her biri için de on hasene vardır.
(M. Yusuf Kandehlevî, Hayatü’s-Sahâbe, 4.c., 23-24.s.)

26

---
HZ. HASAN VE HÜSEYİN (R.ANHÜMÂ)

Taberâni naklediyor: “Mervân, ölüm döşeğinde yatmakta olan Ebû Hüreyre
(r.a.)'in yanına uğradı ve:

- Arkadaş olduğumuzdan beri sana, Hasan ile Hüseyin'i sevmen dışında hiç bir hususta kızmış değilim, dedi.

Ebû Hüreyre (r.a.) zorla doğrulup oturdu ve:

- Allah için şahâdet ediyorum, Resûlullah (s.a.v.) ile birlikte bir sefere çıkmıştık. Biraz yol aldıktan sonra Allah Resûlü (s.a.v.) (kafilede bulunan) Hasan ile Hüseyin'in ağladıklarını duydu. Anneleriyle beraberdiler.

Peygamber (s.a.v.) sür'atle yanlarına vardı, kızına:

- Oğullarıma ne oldu? Niye ağlıyorlar? diye sordu.

- Susuzluktan! dedi.

Resûlullâh (s.a.v.) terkisindeki eski kırbayı yoklayıp su aradı, ama su
kalmamıştı. “Suyu olan var mı?” diye seslendi, istisnasız herkes kırbasına
bakarak su araştırdılar, ama damla su bulamadılar. Çünkü o tarihte yolcular
akar su başlarına vararak su ihtiyaçlarını öyle karşılarlardı (yanlarında su
taşımazlardı). Kimsede su bulunamayınca (s.a.v.) Efendimiz çadır içinde
bulunan Hz. Fâtıma (r.anhâ)'ya:

- Çocuklardan birini bana ver, dedi.

---
O da çadırın altından Hasan'ı uzattı. Efendimiz (s.a.v.), Hasan'ı aldı,
sînesine bastı. Ama çocuk durmuyor, sürekli bağırıyordu. Resûl-i Ekrem
(s.a.v.) dilini çıkararak Hasan'ın ağzına verdi, çocuk da emmeye başladı.
Sesini kesti.

Hüseyin de öyle ağlıyor, bir türlü susmuyordu. Resûlullâh (s.a.v.), Hasan'ı
böyle susturduktan sonra kızına: “Ötekini de uzat” dedi. Fâtıma (r.anhâ),
Hüseyin'i de verdi. Efendimiz (s.a.v.) onu da aynı şekilde susturdu. Bir daha
ağladıklarını duymadım. Daha sonra Allah Resûlü (s.a.v.):“Yürüyün” diye
hareket emrini verdi. Allâh Resûlü (s.a.v.)'in böyle yaptığını gören ben mi
Hasan ile Hüseyin'i sevmeyeceğim?! dedi.”

Yâ Rabbi, bizleri Resûlullâh (s.a.v.)'i sevenlerden, onun sevdiklerini
sevenlerden eyle. Âmin... (Taberânî)

(M. Yûsuf Kandehlevî, Hayâtü’s-Sahâbe, 2.c., 481.s.)

27

---
KABRİN SÖYLEYECEĞİ SÖZLER -1

İmâm Tirmizî’nin Ebû Saîd el-Hudrî (r.a.)’den rivâyet ettiği hadîsde Ebû Saîd
şöyle demiştir:

“Resûl-i Ekrem (s.a.v.) Efendimiz (bir cenâze namazı kıldırmak üzere)
musallâya gelince birtakım insanların çok çok konuşmakta (ve dişlerini
gösterecek derecede gülmekte) olduklarını gördü. Bunun üzerine (s.a.v.)
Efendimiz:

- (Musallamızın yanında oturup gülüşen insanlar) haberiniz olsun ki sizler muhakkak zevk ve lezzetleri kesip yok eden şeyi -yani ölümü- çok zikredip hatırlasaydınız elbette sizleri görmekte olduğum bu halinizden sizi meşgul ederdi (de sizler gülecek yerde ağlardınız). 

Binâenaleyh zevk ve lezzetleri sür‘atle kesen ölümü çok hatırlayınız. Zîrâ şu
muhakkak ki kabrin üzerinden geçen her günde kabir:

- Ben gariplik eviyim, ben yalnızlık eviyim, ben azâb eviyim (ben toprak eviyim), ben kurt ve böceklerin eviyim, diye hitâbeder. Mü’min kul toprağa verildiği zaman kabir kendisine:

- Sen (uyuman için) geniş bir yere geldin, sevdiğin bir ev halkına kavuştun, iyi bil- ki sen, üzerinde yürüyenlerin (en fazîletli olanı ve) bana en sevgili olanı idin. 

Binâenaleyh bugün ben de seni himâyeme alarak senin başına âmir olup sen de
benim içimde esir olduğundan sana yapacağım (ihsanım)ı göreceksin, der ve
hemen mezar mü’min için gözünün görebildiği ve erişebildiği yere kadar
genişler ve ona cennetten bir kapı açılır.”

Kâfir kul veyâ fâsık, fâcir mü’min gömülünce kabir ona da şöyle hitâb eder:

- Sen geniş ve emniyetli bir yere gelmedin. Ve sevdiğin bir ev halkına da kavuşmadın. İyi bil ki sen muhakkak üzerimde yürüyenlerin bana en menfuru, en düşmanı idin. İşte bugün ben seni emrim altına alıp benim içimde sana tatbik edeceğimi göreceksin, der. Akabinde kabir o şahsı, kaburga kemikleri birbirine geçip kırılıncaya kadar sıkar.”

(İmâm-ı Şa‘rânî, Ölüm-Kıyâmet-Âhiret ve Âhirzaman Alâmetleri, 98.s.)

28

---
KABRİN SÖYLEYECEĞİ SÖZLER -2

Bazı yüce kişilere:

- En tesirli va‘z ve öğütler nelerdir? diye soruldu. Onlar da:

- Ölüler(in hallerin)e bakmaktır, diye cevap verdi.

Zâhid kişilerin bazıları kalbinde bir kararma ve katılaşma hissettikleri zaman
mezarlığa giderek ölüleri gece uykularına yatmışlar ve amelleri kesilmiş bir
vaziyette olduklarını görünce kalbi incelmiş ve yumuşamış halde geri dönerdi.

Şöyle hikâye edilmiştir:

Hasan-ı Basrî (r.a.) bir cenâze namazı kılarak defninde hazır bulundu. Halk
ölüyü mezar çukuruna yaklaştırınca bir kadın yüksek sesiyle:

- Ey mezarlık ahâlisi yanınıza getirilen zatın kim olduğunu bilseydiniz (ayağa kalkarak) muhakkak ona i‘zaz ve ikramda bulunurdunuz, diye nidâ etti. Bunun üzerine mezar çukurundan:

- İyi biliniz, vallâhi o zat bizim yanımıza dağlar gibi günâhlarla beraber nakledilmiştir (yani getirilmiştir). Yere de, eskiden olduğu gibi o zatı yiyip çürüterek toprak etmesi için izin verilmiştir. Şimdi iki melek onu oturtarak kendisine ellerinin tuttuğu şeyden, ayakların yürüdüğü yerden, dilinin konuştuğu şeylerden ve (mes’ul) âzâlarla erkânların amellerinden sormaktadırlar, diye cevâb veren bir ses işitildi. Bunun üzerine Hasan-ı Basrî (r.a.) baygın bir vaziyette yere serildi. İşitilen bu sözden dolayı tabutun üzerinde ölü de ızdırap duydu (yani kıpırdadı).

(İmâm-ı Şa‘rânî, Ölüm-Kıyâmet-Âhiret ve Âhirzaman Alâmetleri, 100.s.)

İmâm-ı A‘zam (r.a.) buyurdular ki:

Münker ve Nekir’in, kabirde ölüyü sorguya çekmesi haktır. Kabrin sıkması ve
kabir azâbı da haktır. Kabrinde rûhun cesede iâdesi de haktır. Kabir azâbı
kâfirlerin hepsi, mü’minlerin de âsîleri için haktır.

(Fıkhı Ekber Şerhi, Çev. Ahmet Karadut, 308.s.)

29

---
MESCİD-İ NEBEVÎ’NİN İNŞAASI

Enes (r.a.) şöyle buyurmuşlardır: Resûlullâh (s.a.v.) Medine’ye geldiği zaman,
Medîne’nin yüksek kısmında, kendilerine Benî Amr ibn Avf denen bir kabîleye
indi. Onların yanında on dört gece kaldı. Sonra Benî Neccar’a haber gönderdi.
Onlar kılınçlarını kuşanmış olarak geldiler. Ben (şu anda) Resûlullâh
(s.a.v.)’i devesi üzerinde Ebû Bekir (r.a.)’i de terkisinde, Benî Neccar’ın
ileri gelenleri etraflarını sarmış olarak görür gibiyim. Aleyhi’s-Salâtü
ve’s-Selâm Efendimiz, (yükünü) Ebû Eyyûb el-Ensârî (r.a.)’in evinin avlusuna
indirdi. “Ey Benî Neccar! Şu bahçenin fiyatında pazarlık edelim!” buyurdular.
Onlar: “Hayır! dediler. Vallâhi biz Senden onun bedelini istemiyoruz,
Allâh’tan istiyoruz!” Bu arsada hurma ağaçları, müşriklere âit kabirler ve
bazı yıkıntılar vardı. Resûlullâh (s.a.v.) hurma ağaçlarının kesilmesini,
müşrik kabirlerinin kaldırılmasını, harâbelerin de düzlenip arâzinin
tesviyesini emretti. Hurma kütükleri mescidin kıble tarafına (direkler
halinde) dizildiler, kapının iki yanı taşla örüldü. (Bu inşaat devam ederken
Müslümanlar) şu beyti terennüm ediyorlardı, Resûlullâh (s.a.v.) de onlara
katılıyordu:“Ey Rabbimiz, ahiret hayrından başka hayır yok! Öyleyse muhâcir ve
ensâra yardım et!” (H.Şerîf, Buhârî)

Abdullah ibn Ömer (r.a.)’dan şöyle rivâyet edilmiştir:Mescid, Resûlullâh
(s.a.v.) zamanında kerpiçten yapılmıştı. Tavanı hurma dallarıyla örtülmüştü.
Direklerini hurma kütükleri teşkil ediyordu. Hz. Ebû Bekir (r.a.) buna (gerek
tezyin ve gerekse tevsi yönüyle) hiçbir ilâve getirmedi. Hz. Ömer (r.a.),
(enini boyunu) artırarak mescidi, Resûlullâh (s.a.v.) devrindeki tarz üzere
(kerpiç ve hurma dallarıyla) yeniden inşa etti. Onu esaslı şekilde Hz. Osman
(r.a.) (hem tezyin hem tevsi yönleriyle) değiştirdi ve pek çok ilâvelerde
bulundu. Duvarlarını nakışlı taşlarla ve kireçle inşa etti. Direklerini de
nakışlanmış taşlardan yaptı. Tavanını da (pek kıymetli olan) sac ağacından
yaptı. (H.Şerîf, Buhârî)

30

---
TEMMUZ 2008

---
REGÂİB GECESİ VE NAMÂZI

Ramazân-ı şerîfin karşılayıcısı durumunda olan mübârek aylardan Receb ayının
ilk cum’a gecesine Regâib gecesi denir. Bu geceye Regâib gecesi denmesinin
asıl sebebi şudur: Bu gecede Peygamberimiz (s.a.v.)’e hâs bazı ma’nevî
ihsânlar vâki olmasıdır ki bunun şükür ifâdesi olarak Peygamberimiz (s.a.v.)
on iki rek’at namâz kılmışlardır. Resûlullâh (s.a.v.):“Bir kimse Receb’in ilk
perşembe gününü oruç tutup o günün gecesinde (akşam ile yatsı arasında) iki
rek’atta bir selâm vererek on iki rek’at namâz kılsa (şöyle ki: Her rek’atta
bir Fâtiha, üç Kadîr sûresi, on iki İhlâs sûresi okumak sûretiyle namâzdan
sonra “Allâhümme salli ‘alâ muhammedin nebîyyi’l- ümmiyyi ve ‘alâ âlihi ve
sellim” diyerek benim üzerime yetmiş def’a salâvât-i şerîfe getirdikten sonra
secdeye varsa, secdede (70) def’a “Sübbûhun kuddûsun rabbünâ ve rabbü’l-
melâiketi ve’r-rûh” dedikten sonra secdeden başını kaldırsa, oturduğu yerde 70
def’a “Rabbi’ğfir ve’rham ve-tecâvez ‘ammâ ta‘lemü inneke ente’l- e‘azzü’l-
ekrem” dedikten sonra ikinci def’a secde edip secdede iken birinci def’a
secdede ne okumuşsa aynen onları tekrar eder bitiminde ise secdede Allâh
(c.c.)’den isteyeceklerini ister, duâ ve niyâzını yaparsa, Hakk Te’âlâ da onun
ihtiyâçlarını, dilek ve temennilerini kabûl eder.” buyurmuşlardır.

Bu namâzı kılanlar hakkında Resûlullâh (s.a.v.) şu mübârek sözlerini beyân
buyurmuşlardır:

“Nefsim kudret elinde olan Allâhü Te’âlâya kasem ederim ki her hangi bir erkek
ve kadın ta’rif edilen bu namâzı kılarsa, Yüce Allâh bütün günâhlarını
bağışlar; günâhları denizin köpüğü ve kum taneleri de dağların ağırlığı ve
ağaçların yaprakları kadar çok olsa bile. Bundan başka, kıyâmet günü
âilesinden (yedi yüz) kişi hakkında şefâat hakkı verilir, müjdeler olsun ki,
sen her türlü sıkıntılardan kurtuldun, rahatı buldun, denilir.”

(Hz. Gavs-ı A’zam Seyyid Abdü’l-kâdir-i Geylânî (k.s.), Üç Aylar ve
Fazîletleri, 37.s.)

1

---
RECEB AYININ FAZÎLETLERİ

Receb demek heybetli, muazzam, muhterem, kıymetli demektir. Receb ayı Hz. Âdem
(a.s.)’dan beri kıymetli idi. Ayrıca Receb ayı “eşhuru’l- hurum” (Harâm
Aylar)dan olup bu ayda savaş yapmak, harâm sayılmıştır. Yüce Allâh (c.c.)
Kur’ân-ı kerîminde şöyle buyuruyor: “Ey îmân edenler. Bu dört ayda
(Zi’l-ka’de, Zi’l-hicce, Receb, Muharrem) (nefsinize) zulmetmeyiniz. Çünkü bu
aylarda işlenecek güzel amellerin sevâbı, kötülüğün cezâsı öteki aylardan daha
büyüktür.” İkrime ve İbn-i Abbâs (r.a.)’den rivâyet edilen bir hadîs-i şerîfte
şöyle buyuruluyor: “Receb Allâh (c.c.)’ün ayıdır. Şa’bân Benim ayımdır.
Ramazân ise, ümmetimin ayıdır.” Bu ay Allâh (c.c.)’ün ayı olduğu için Zât-ı
İlâhîyi bildiren “İhlâs” sûresini çok okumak lâzımdır. Bilhassa İhlâs sûresini
günde 11 def’a okumak tevhîd, istiğfâr ve salâvât-ı şerîfeyi ihmâl etmemek
lâzımdır. Abdullâh b. Zübeyr (r.a.)’den rivâyet edilen bir hadîs-i
şerîfte:”Bir kimse, Receb ayında (şehrü’l-   esem olan) bir mü’mini bir
sıkıntıdan kurtarsa, Allâhü Te‘âlâ o kimseye Firdevs’te gözünün görebileceği
yükseklikte bir saray verir. Receb’e ikrâm ve hürmet ediniz. Zîrâ Allâhü
Te‘âlâ da size bin çeşit kerâmetle ikrâm, ihsân eder.” buyurmaktadır.

Resûlullâh (s.a.v.), bu aya ta’zîmen ekseriyâ oruçlu bulunurlardı. Receb’de
oruç tutanlar Allâhü Te’âlânın üç türlü iyilik ve inâyetine mazhâr olurlar:
Bunlardan biri, geçmiş günâhların mağfireti;ikincisi, kalan ömürlerin
bereketi; üçüncüsü “müfekkuf”, haşirde susuzluktan emin olmasıdır. Bir başka
hadîs-i şerîfte: “Bir kimse Receb’in ilk günü oruç tutsa, Allâhü Te’âlâ onun
bu orucunu yetmiş yıllık günâhına keffâret sayar...”

Bir ihtiyâr, Resûlullâh (s.a.v.)’in Receb ayının fazîleti hakkındaki
beyânlarından sonra: “-Yâ Resûlallâh (s.a.v.)! Ben ihtiyârım, Receb ayının
küllîsini tutamam.” dediğinde: “-Sen Receb’in evvel günü, ortası ve âhir günü
oruçlu ol, cümlesini oruç tutmuş gibi olursun.” buyurmuşlardır.

Receb ayı içerisinde iki fazîletli gece vardır. Bu gecelere kandil denir.
Receb-i şerîfin ilk cuma gecesine Regâib gecesi, yirmiyedinci gecesine Mi’râc
gecesi denir.

(Hz. Gavs-ı A’zam Seyyid Abdü’l-kâdir-i Geylanî (k.s.), Üç Aylar ve
Fazîletleri)

2

---
MÜBÂREK “ÜÇ AYLAR”DA OKUNACAK DUÂLAR

Receb-i şerifte okunacak duâ:

Bi’smi’llâhi’r- rahmâni’r- rahîm

Allâhümme bârik lenâ fî recebe ve şa’bân ve belliğnâ ramazân vahtim lenâ
bi’l-îmân ve yessir lenâ bi’l- kur’ân.

(Bu duânın, sayı tahdidi olmamakla beraber, Receb-i şerif boyunca günde 100
def’a okunmasında fazîlet vardır.)

Receb-i şerîf duâları:

İlk on (10) gün: “Sübhâna’llâhi’l- hayyil- kayyûm”

İkinci on (10) gün: “Sübhâna’llâhi’l- ehadi’s- samed”

Son on (10) gün: “Sübhâna’llâhi’l- gafûri’r- rahîm”

Şa’bân-ı şerîfte okunacak duâ:

Allâhümme bârik lenâ fî şa’bân ve belliğnâ ramazân vahtim lenâ bi’l-îmân ve
yessir lenâ bi’l- kur’ân.

(Bu duânın, sayı tahdidi olmamakla beraber, Şa’bân-ı şerîf boyunca günde 100
def’a okunmasında fazîlet vardır.)

Şa’ban-ı şerîf duâları:

İlk on (10) gün: “Yâ latîfü celle şânühü”

İkinci on (10) gün: “Yâ rezzâku celle şânühü”

Son on (10) gün: “Yâ azîzü celle şânühü”

Ramazân-ı şerîfte okunacak duâlar:

İlk on (10) gün: “Yâ erhame’r- râhimîn”

İkinci on (10) gün: “Yâ gaffârü’z- zünûb”

Son on (10) gün: “Yâ ‘atîka’r- rikâb”

1. Îkâz: Bu duâlar günde en az yüz (100) def’a okunmalıdır.

2. Îkâz: Ramazân-ı şerîfin herhangi bir gecesi Fetih sûresi okunursa, o sene
içindeki kötülük, belâ ve musîbetlerden bi-izni’llâhi te’âlâ muhâfaza olunur.

3. Îkâz: Ramazân-ı şerîfin yirmi üçüncü (23.) gecesi Sûre-i Ankebût ve Sûre-i
Rûm okunur.

4. Îkâz: Ramazân-ı şerîfin herhangi bir gününde 363 (üç yüz altmış üç) İhlâs-ı
şerîf okunur.

3

---
ESMÂÜ’L HÜSNÂ, EL-MÜ’MİN (C.C.)

Mü’min: İnanan ve koruyan anlamına gelir.

Cenâb-ı Hakk buyuruyor ki:

“O Allâh ki, O’ndan başka İlâh yoktur. Meliktir; Kuddûstur;Selâm’dır;
Mü’mindir; Müheymindir; Azîzdir; Cebbardır; Mütekebbirdir. Allâh,
(müşriklerin) şirk koştuklarından çok Yücedir.” Allâh, kıyâmet günü azâb gören
mü’minleri cehennemden çıkardıktan sonra onlara derki: “Mü’min benim, sizler
de mü’minlersiniz. Allâh, sözünün doğru olduğunu ispatlayandır, mü’min
kullarını îmânlarında yanıltmayan, onları doğru yola çıkarandır, kullarına
va‘dinde sâdık olandır, insan kalbini şüphe ve tereddütlerden kurtararak îmâna
kavuşturan, kalplere îmân bağışlayan; yaratıkların zulümden, mü’minleri
azâbdan emîn kılan;onların şâhitliklerini kabul ve tasdik eden; taahüdlerini
mutlaka yerine getirendir.”

İhlâsla “Yâ Mü’min” diyen bir müslüman bu isme devâm etse, küfürden, şirkten,
yalandan, insan ve cin şerrinden emîn olur. Her türlü hastalıktan kurtulur.

(Rauf Pehlivan,Yüce Allâh (c.c.)’ün Güzel İsimleri, Esmâü’l-Hüsnâ)

"La ilâ illallâh benim kalemdir. Kim ki benim kaleme sığınırsa azâbımdan emîn
olur!...”

Kâinatta, her türlü emniyet, selâmet sebeplere yapışılarak elde edilir. Bu
sebepleri yaratan ve onlara tevessül edilmesini öğreten de yalnız ve yalnız
Allâh’dır. Her bir şeyi yaratan, sonra da hidâyet veren işte O’dur. Hakk ve
Mutlak Mü’min yine O'dur!..

İnsanlar içinde Mü’min ismine en çok lâyık olan onları kurtuluş yoluna irşâd
ederek ve Allâh’ın yolunu göstererek O'nun azâbından emîn olmalarına sebep
olan kişidir. Bu ise peygamberlerle âlimlerin işidir, işte bunun içindir ki:

Nebî (s.a.v.) şöyle buyurur:“Şüphesiz siz, kelebekler gibi ateşe düşeceksiniz.
Ve, ben sizi tutup kurtaracağım!..”

(Huccetü’l İslâm İmâm-ı Gazâlî (rh.a.), Esmâü’l Hüsnâ Şerhi, 116.s.)

4

---
SALEVÂTLARIN RESÛLULLÂH (S.A.V.)’E    ARZEDİLİŞİ

Mübârek kabirlerinde bir melek durur ve ümmetinin salevâtını Resûlullâh
(s.a.v.)’e arzeder. İmâm Ahmed ve Nesâî böyle rivâyet etmişlerdir. Fakat
Hâkim, şu hadîsi bildiriyor: “Muhakkak ki Cenâb-ı Hakk’ın yeryüzünde gezen
melekleri vardır. Bana ümmetimden selâm yetiştirirler” (H.Şerîf, Nesâî)

İsbahânî de Umâre’den aldığı şu hadîsi bildiriyor: “Bir melek var ki, Cenâb-ı
Hakk ona bütün kulların konuştuklarını işitme imkânı vermiştir. O melek bana
salevât getiren kimsenin salât ve selâmını muhakkak bildirir.”

Ümmetinin amelleri de Hz. Peygamber (s.a.v.)’e bildirilir, O (s.a.v.) de onlar
için istiğfar eder.

Abdullâh bin Mübârek (rh.a.) Saîd b. Müseyyeb (r.a.)’in şöyle anlattığını
yazıyor: Her gün sabah ve akşam, ümmetinin amelleri Resûlullâh (s.a.v.)’e
arzolunuyor. Efendimiz (s.a.v.) de onları yüzleri ve emelleriyle bilir. Bunu
düşünerek ona göre amel etmek her mü’mine vâciptir.

••••••••

---
MİNBERİ İLE KABRİ ARASININ

---
CENNET BAHÇELERİNDEN SAYILMASI

“Evimle mimberim arası cennet bahçelerinden bir bahçedir.” (H. Şerîf, Müslim)
Minberle O (s.a.v.)’in Şerefli Kabri arası cennet yerinden bir parça olması
câizdir. Kâ‘be’deki Hacerü’l-Esved cennet taşlarından bir parça olduğu gibi,
burada cennet toprağından bir parça olabilir. Bunun gibi Nil ve Fırat
nehirlerinin de cennetten olduğu rivâyet edilmiştir. Allâh’ın hikmetinin
gereği olarak cennetin taşından, toprağından suyundan ve meyvesinden dünyâda
bulunması câizdir.

(İmâm-ı Kastalânî, İlâhî Rahmet Hz. Muhammed (s.a.v.), 518.s.)

5

---
TAKVÂ

“Benim nezdimde hükümler değiştirilmez. Ben kullarıma zulmedici değilim.”

Gizli, âşikâr, dünyâ ve âhirete âit işlerde Allâh’a muhâlefetten sakınınız.
Kim Allâh’a muhâlefetten sakınırsa Allâh (c.c.) onun hatâlarını affeder ve ona
büyük mükâfatlar verir. Allâh’a isyandan sakınan büyük bir kazanç sağlamış
olur.

Takvâ kişiyi Allâh’ın gazâbından, cezâsından ve hoşnutsuzluğundan korur. Takvâ
yüzleri ağartır, Allâh’ı râzı eder ve kişinin derecesini yükseltir. Fırsatı
kaçırmayın ve Allâh’a karşı vazîfelerinizi ihmal etmeyiniz. Allâh (c.c.) size
kitâbını (Kur’ân’ını) öğretti, inananları ve inkâr edenleri tesbît için doğru
yolu gösterdi. Allâh’ın size ihsânda bulunduğu gibi siz de iyilik yapın.
Düşmânlarına düşmân olun. Allâh (c.c.) yolunda hakkıyla cihâd edin.

Allâh (c.c.), insanlar arasından sizi seçti ve size Müslümân ismini verdi.
Artık bundan sonra mahvolan haksız yere mahvolmamış, bahtiyar olan da sebepsiz
yere bahtiyar olmamış olur. Allâh’ın yardımı olmadan hiçbir şey yapılamaz.
Öyleyse Allâh’ı çok zikrediniz, gelecek için çalışınız.

Allâh’la arasındaki münâsebetlerde dikkatli olan kimseleri, Allâh (c.c.) diğer
insanlarla olan münâsebetlerinde korur. Bu, Allâh’ın insanlar hakkında
dilediği hükmü verebilmesi ve insanların ise Allâh’ın hükmüne bir müdâhalede
bulunamamaları sebebiyledir. Allâh (c.c.) insanlar üzerinde dilediği gibi
hükümrandır. İnsanlar Allâh’ın işine karışamazlar. Allâh büyüktür ve yüce
Allâh’ın yardımı olmadan hiçbir kuvvet işe yaramaz.

(M. Yûsuf Kandehlevî (rh.a.), Hadîslerle Müslümânlık, 5.c., 1763)

6

---
NAMAZIN ANAHTARI TEMİZLİKTİR

Namazın anahtarı temizliktir. Kabirde de ilk olarak temizlikten sorulur.
Temizlikten dolayı suâlin sebebi ise abdestsiz olarak namaza başlanmasıdır.
Nitekim Suyûtî, Câmiü’s-Sağir’de şu hadîsi rivâyet etmektedir:

“Namazın anahtarı tahârettir, girişi tekbirdir, çıkışı da selâmdır.”

Erkeğin istibrâda bulunması gereklidir. Yani mahrecini (erkeklik uzvunu) idrar
kalıntısından bir daha sızmayacağına kanaat getirinceye kadar âdet edindiği
şekilde ibrâ etmek zorundadır. Kezâ istibrâ büyük abdest için de söz
konusudur. İdrar sızıntısının kesildiğine kanaat getirmedikçe abdeste başlamak
câiz değildir. Kadın ise, yürümek gibi erkeğin başvurduğu istibra metoduna
ihtiyaç duymadan, idrarın kesilmesinden sonra az bir müddet bekler ve her iki
mahrecini siler, sonra su ile temizler.

Sızıntıdan geç kesilenler, bir parça kağıt benzeriyle idrar kanalını kurutmaya
çalışır. Çünkü bu yapacağı, korkulan sızıntıyı emerek keser. Böylece
sızıntının dış yanlara sirâyet etmemesi için kurutucu şeyin kanala
yerleştirilmesi uygun görülür. Şayet sızıntı husûsunda çok vesveseli ise,
mahrecine ve iç donuna su serper ki, sızıntı şüphesi sırasında hissettiği
(sızıntı olduğunu yakînen bilmedikçe) serpilmiş olan suya hamletsin.

(Muhammed Alâeddin, el-Hediyyetü’l Alâiyye, 11-20.s.)

•••••••

---
SÜTRE

Bir insanın yüzüne karşı namaza durmak da mekruhtur. Ayakta veya oturmakta
olanın sırtına karşı namaza durmak mekrûh değildir.

Musalli (namaz kılan)’ın imâm olsun veya tek başına olsun, önünden geçme
ihtimâli bulunan yerlerde namaz kıldığında, sütre edinmeyi terk etmesi
mekrûhtur. Zîrâ Efendimiz (s.a.v.):

“Sizden biriniz namaz kılarken, önüne sütre çeksin ve önünden kimsenin
geçmesine imkân vermesin.” buyurmuştur.

(Muhammed Alâeddin, el-Hediyyetü’l Alâiyye, 97-99.s.)

7

---
SÂDIKLARLA BERÂBER OLMAK

Sana dünyâlığın kötü yönlerini sevdirmek isteyenlerle oturma. Onun
kötülüklerinden kim sakındırıyorsa onu bul. Her şey cinsini çeker. Her şeyin
parçası kendi aslını arar. Seven sevgilisini arar. Tâ onu buluncaya kadar
aramaya devâm eder. Allâh için sevişenler, O’nun uğruna sevgi gösterisi
yaparlar. Bundan sonradır ki, Allâh onları sever. Birinin sevgisini öbürüne
kenetler. Kuvvetlerini bu sevgi ile verir. Allâhü Te‘âlâdan bu yardımı
aldıktan sonra kulları ona çağırırlar. Bu uğurda birbirlerine yardımcı
olurlar. Kulları kötü şeylere çağırmazlar, îmâna, tevhîde çağırırlar.

Acıma duygusu ile kulların elinden tutar. O yüce kapıya kadar getirir,
durdururlar. Ondan ötesi kulun elinde değildir. Ev sâhibi dilerse içeri alır.

Hizmet edene, hizmet edilir. İyilik yapan iyilik bulur. Verene verilir. Bugün
yaptığın işler, ateşe götürecek şeyler olursa, yarın gideceğin yer orasıdır.
Hangi yolu tutuyorsan ondan başka yola gidemezsin. Nasıl olursanız idareciniz
ona göre olur. Karşınıza çıkan işler, hep yaptığınızın karşılığıdır. Cehennem
ehlinin işini görürken cennet ümîdin boştur. Cennete girecekler gibi iş
tutmadıktan sonra, nasıl oraya girmeyi istersin?..

Dünyâda hakîkî kalb sahipleri tanınır. Onlar kalbe önem verirler. Dış duygular
onlara göre sonradan gelir. Kalbi bırakıp yalnız kalıpla olmazlar. Bunu
yetersiz görürler.

Kalbin haberi olmadan tutulan iş neye yarar? Riyakâr, dışından amel eder.
İhlâs sâhibi, kalbini hak yola koyar. Allâh için iş tutan, önce kalbini, sonra
dış varlığını yola getirir, îmân sâhibi, yaptığı iyi işlerle diridir. İçi
bozuk adamı yaptığı işler perîşân eder, öldürür, îmân sâhibi, yalnız Allâh
için iş yapar; dirilir, içinde bozukluk besleyen, halkı görür, onlara göre
amel eder, kalbini öldürür. Halktan öğülme ve fayda beklemek münâfık için
ölümdür.

(Seyyid Abdülkâdir-i Geylânî (k.s.), İlahi Armağan, 113.s.)

8

---
ÜMEYYE B. HALEFİN ÖLDÜRÜLMESİ -1

Abdullah b. Mes‘ûd (r.a.) der ki: “Sa‘d b. Mu‘az (r.a.)’le Ümeyye b. Halef
dost idiler. Sa‘d (r.a.), Mekke’ye gidince, onun evine inerdi. O da, Şam’a
gidince, Medine’ye uğrar, Sa‘d (r.a.)’in evine inerdi. Resûlullâh (s.a.v.),
Medine’ye geldikten sonra, Sa‘d b. Mu‘az (r.a.), umre yapmak üzere Mekke’ye
gitmiş, Ümeyye b. Halefin evine inmişti.

Sa‘d b. Mu‘az (r.a.), Ümeyye’ye “Benim için tenhâ bir zaman kollasan da,
Beytullâh’ı tavaf etsem!” dedi. Ümeyye de “Günün ortalandığı, herkesin gaflete
daldığı, sırayı bekle!” dedi.

Sa‘d b. Mu‘az (r.a.), o vakitte gelip tavafa başladı. O sırada Ebû Cehil,
çıkageldi. Ümeyye’ye “Ey Ebâ Safvân! Şu yanında bulunan, Kâ‘be’yi tavaf eden
kim?” dedi. Ümeyye “Sa‘d” dedi.

Sa‘d b. Mu‘az (r.a.) de “Ben, Sa‘d’ım!” dedi Ebû Cehil, Sa‘d b. Mu’az (r.a.)’e
“Bak, sen, Kâ‘be’yi emniyet içinde tavaf ediyorsun. Halbuki, siz, ortaya yeni
bir din çıkarmış olan Muhammed (s.a.v.)’le ashâbını barındırıyor, onlara
yardım ediyorsunuz. Vallâhi, sen, Ebû Safvân’ın yanında olmasaydın, buradan
evine sağ salim dönemezdin!” dedi.

Sa‘d b. Mu‘az (r.a.), bağırarak, “Eğer sen, beni tavâf-dan men’ edersen, ben
de, vallâhi sana daha ağırını yapar, senin Medine’deki Şam ticâret yolunu
keserim!” dedi.

Ümeyye, Sa‘d b. Mu’az (r.a.)’i tutarak “Ey Sa‘d! Sen, bu vadi halkının büyüğü
olan Ebü’l-Hâkem’e karşı bağırma!” deyince, Sa‘d b. Mu‘az (r.a.) kızdı. “Ey
Ümeyye! Sen de, beni tutma, bırak! Vallâhi, ben, Allâh’ın Resûlü Muhammed
aleyhi’s-salâtü ves-selâmdan senin öldürüleceğini, söylerken işittim!” dedi.

(M. Âsım Köksal (rh.a.), İslâm Tarihi, 8-9.c., 317.s.)

9

---
ÜMEYYE B. HALEF’İN ÖLDÜRÜLMESİ -2

Ümeyye Sa‘d (r.a.)’in öleceği hakkında Resûlullâh (s.a.v.)’in beyânını
duyunca: “Beni mi?!” diye sordu.

Sa‘d (r.a.): “Evet, seni!” dedi. Ümeyye: “Mekke’de mi?” diye sordu.

Sa‘d (r.a.): “Bilmiyorum!” dedi. Bunun üzerine, Ümeyye “Vallâhi, Muhammed
(s.a.v.), yalan söylemez!” diyerek büyük bir korku ve heyecan içinde evine,
âilesinin yanına döndü ve “Ey Ümmü Safvân! Bizim Medîneli kardeşlik Sa‘d, bana
ne söyledi bilir misin?” dedi. Karısı: “Sana ne söyledi?” diye sordu.

“Muhammed (s.a.v.), onlara beni öldüreceğini haber verirken işittiğini
söyledi!” dedi. “Mekke’de mi?” diye sordum. “Bilmiyorum!” dedi, dedi.
Ümeyye’nin karısı “Vallâhi Muhammed (s.a.v.), yalan söylemez!” deyince, Ümeyye
“Ben de vallâhi, Mekke’den dışarı çıkmam!” dedi.

Bedir’e çıkış gününde Ebû Cehîl’in halka: “Develerinize bininiz!” dediği
zaman, Ümeyye, Mekke’den çıkmak, ayrılmak istemedi. Ebû Cehîl gelip “Ey Ebû
Safvân! Sen, Mekke vâdisinin eşrâfındansın. Halk, senin geri kaldığını
görürse, onlar da, seninle birlikte geri kalırlar. Sen, bir iki gün olsun
sefere katıl!” diyerek kandırıncaya kadar yanından ayrılmadı.

Nihâyet, Ümeyye, Mekke’nin en iyi ve en sür’atli devesini satın aldı.
Karısının yanına gelip: “Ey Ümmü Safvân! Beni, sefere çabuk hazırla!” dedi.
Karısı, feryâd ederek “Ey Ebû Safvân! Medîneli kardeşinin sana söylediğini
unuttun mu?!” dedi. Ümeyye “Hayır, unutmadım! Onlarla birlikte bulunmayı ben
de, istemiyorum. Ancak, az bir müddet aralarında bulunacağım!” dedi.

Bedir harbine katıldı ve çok geçmeden harbde öldürüldü.

(M. Âsım Köksal (rh.a.), İslâm Tarihi, 8-9.c., 318.s.)

10

---
KAZANCIN FAZÎLETİ HAKKINDA

---
BÜYÜKLERİN SÖZLERİ

Lokman Hekim oğluna nasîhatinde: “Oğlum, helâl kazanç ile yoksulluktan korun.
Yoksul düşen kimse üç musîbetle karşılaşır. 1- Din zayıflığı; çünkü fakirlik
insanı kötülüğe sürükler. 2- Akıl zayıflığı; çünkü ihtiyaç düşüncesi insanı
şaşırtır. 3- Mürüvvet ve insanlığı kaybolur. Bunlardan daha büyüğü de
insanların maskarası olur.” dedi.

Hz. Ömer (r.a.) “Sakın oturduğunuz yerde, ‘Allâhım rızkımı ver’ deyip
oturmayın. Biliyorsunuz ki, gök ne altın yağdırır ne de gümüş.” buyurdu.

İbn Mes‘ûd (r.a.): “Dünyâsına ve âhiretine yarayacak bir işle meşgûl olmayıp
boş duran bir insanı görmekten hoşlanmam.” demiştir.

Eyyûb-i Sahtiyânî: “Benim için helâlden az kazanç, dilenip çok kazanmaktan
daha sevimlidir.” demiştir.

İbrahim b. Ethem hazretleri bir deniz yolculuğundayken şiddetli bir fırtına
olmuştu. Gemidekiler, bu ne büyük bir felâkettir dediklerinde o; “Bu bir şey
değil, asıl felâket, insanlara arz-ı ihtiyaçtır.” dedi.

Eyyûb-i Sahtiyânî: Ebû Kulâbe’nin kendisine; çarşıya git iş ara. Zîrâ en büyük
huzur insanlara muhtaç olmamaktır, dediğini söylemiştir.

Evzâî birgün İbrahim b. Ethem hazretleri ile karşılaştı. İbrahim’in omzunda
bir miktar odun vardı. Evzâî, İbrahim b. Ethem hazretlerine:“Ey Ebû İshak, bu
yaptığın nedir? Dostların senin ihtiyaçlarını temin ederler.” deyince, İbrahim
b. Edhem: “Ya Amr! Böyle söyleme. Zîrâ helâl kazanç uğruna zillete katlanan
kimseye cennet vâcib olur, diye duyduğum için kendi nafakamı kendim temîne
çalışırım.” dedi.

Ebû Süleyman Dârânî: “Bize göre ibadet, senin dâimâ namazla meşgûl olup da
nafakanın başkası tarafından temin edilmesi demek değildir. Önce sabah ve
akşam yiyeceğini temin et, sonra ibâdet eyle.” demiştir.

(Huccetü’l İslâm İmâm-ı Gazâlî (rh.a.), İhyâ-u ‘Ulûmiddîn, 2.c., 165.s.)

11

---
TİCÂRÎ İLİŞKİLERDE İHSÂN

Allâhü Te‘âlâ hem adâlet hem de ihsân emretmiştir. Adl kurtuluşa biricik
sebeptir. Kurtuluş için ticâretin sermayesi gibidir. İhsân, umduğunu bulmaya
ve ebedi saadete vesiledir. Bu da ticâretin kârı gibidir. Dünyâ ticâretinde
hiç kâr yapmadan sermayesine alış verişe kimsenin râzı olmadığı gibi âhiret
muâmelesinde de, dindar olan kimsenin, sadece zulüm yapmaktan kaçınıp, yalnız
adâletle yetinerek ihsânı terk etmesi uygun olmaz.

Nitekim Allâhü Te‘âlâ “Allâh’ın, sana ihsan ettiği gibi sen de ihsan et.”
(Kasas s. 77)

“Muhakkak Allâh’ın rahmeti ihsan edenlere yakındır, ihsan edenleredir.” (Araf
s. 56)

“Muhakkak Allâh, adâlet ve ihsân ile emreder.” (Nahl s. 90) buyurmuştur.

Ticârette ihsân demek müşteriye ikrâm etmek demektir. Bu ihsân vâcip değil,
belki bir fazîlettir. Vâcib olan yukarıda da anlattığımız gibi, zulmü terk
edip adâlete riâyettir.

İnsan şu altı şeyin birini yapmakla ihsân mertebesine yükselebilir. 1. Fâhiş
kâra kaçmamak. Az kâra kanaat eden çok sürüm yapar, sürümden kazanır ve bu
sûretle bereket sağlar. 2. Kârı üzerine almakta, yani bir miktar aldanmakta da
ihsan olur. 3. İhsanın üçüncü şekli parayı almaktadır. Parayı alırken küsûrunu
bahşetmek, borçluyu sıkıştırmamak ve para üzerinde titizlik göstermemek gibi
husûslardır. 4. Borcu hakkıyla ve tamâmen ödemektir. Kendisi alacaklının
ayağına giderek memnûniyetini belirterek borcunu ödemelidir. 5. Yapılan ticârî
muâhedeyi bozmak için mürâcaat edeni reddetmemeli. Çünkü aldanmış veyâ pişmân
olmuştur. Başkasının zararlanmasına sebep olmayı kabul etmek doğru olmaz,
derhal alış-veriş iptal edilmelidir. 6. Para bulamayan yoksullara hiç almamaya
niyet ederek veresiye vermek. Hâsılı uzun sözün kısası ticaret mehengtir.
Kişinin dîni ve verâı bununla ölçülür.

(Huccetü’l İslâm İmâm-ı Gazâlî (rh.a.), İhyâ-u Ulûmiddin, 2.c., 207.s.)

12

---
MEDÎNE’DE İKÂMET VE                  HZ. PEYGAMBER (S.A.V.)’E KOMŞULUK

Medîne halkı arasında anlatılan şu hikâye çok meşhurdur:Anadolu tarafından
sâdık bir Hakk ve Peygamber âşığı gelip Medine’ye yerleşmiş. Orada evlenmiş,
uzun müddet ikâmet ettiği için Hücre-i Şerîfte bir hizmet ile şereflenmiş. Bir
zaman geçtikten sonra humma hastalığına tutulmuş. Hummânın ateşi ile yanıp
tutuşurken bir gün hâtırına gelmiş ki “Şimdi Anadolu’daki vilâyetimde olsaydım
ve şu filan yoğurttan bir tas ayran içseydim...” Bu düşünceleri içinden
geçirmiş, ama lisânıyla ne kendi kendine ne de başkasına bir şey dememiş. O
gece Resûlullâh sallallâhu ‘aleyhi ve sellem (âlem-i rûhâniyette)
Şeyhü’l-Harem’e şöyle buyurmuşlar: “Burada bizim filan hizmetimizi, hacılar
ile gelecek olan filan adama ver.” demiş? Şeyhü’l-Harem hürmet ve edeb ile "Yâ
Resûlallâh, o hizmete ümmetinizden Medîne’de oturan filan kimse bakmaktadır,
deyince (s.a.v.) Efendimiz şöyle buyurmuşlar: “- O kimseye bizden selam eyle,
varsın vilâyetinde ayran içsin!” Ertesi gün Şeyhü’l-Harem hasta olan o zâtın
evine gitmiş. Peygamber (s.a.v.) Efendimizin emrini tebliğ etmiş. Bir gönülde
iki muhabbet olmaz. Eğer bir kimse Medine’ye yerleşip Resûlullâh sallallâhu
‘aleyhi ve selleme komşu (mücâvir) olmak isterse kendisini başka şeylerin
sevgisinden temizlemesi gerekir. İmâm-ı A‘zam (r.a.) Efendimiz buyurmuşlardır
ki: “Bizim için hayırlı olan şudur: Medine’de olup da gönlümüz Bağdad’da
olmaktansa, biz Bağdad’da olalım da gönlümüz Medine’de olsun...” Yüce Allâh
gönlümüzden diğer bütün muhabbetleri çıkartsın ve kendi aşkıyla Resûlü
(s.a.v.)’in muhabbetini doldursun. Âmîn...

(Tayyibetü’l-Ezkâr, 45.s.)

13

---
İNSANLAR UYKUDADIR,                ÖLDÜKLERİ ZAMAN UYANIRLAR

Mûsâ’ya ve birâderine “Mısır’da kavminiz için evler hazırlayın. O evlerinizi
namazgâh yapın ve oralarda namazı dosdoğru kılın. Ve ey Mûsâ! Mü’minleri
dünyâda nusret ve âhirette cennetle müjdele” diye vahyettik.

Mûsâ, “Ey Rabbimiz” dedi, “Hakîkaten sen Fir‘avn’a ve ileri gelen avenesine
dünyâ hayatında ziynet, haşmet ve nice mallar verdin. Senin yolundan
saptırsınlar diye mi ey Rabbimiz!? Sen onların mallarını mahvet, kalblerini
katılaştır ki, onlar çetin azabı görünceye kadar îmân edemesinler.”

Allâh (c.c.) dedi ki, “İkinizin de duâsı kabul olunmuştur. O halde yine
istikâmette devâm edin. Sakın bilmezlerin yoluna uymayın.” (Yûnus s. 87-89)

Âyette, dünyâ metâının nicelerinin dalâletine ve başkalarını dalâlete
düşürmeğe sebep olduğu beyân buyurulmuştur. “Çünkü insan biraz zengin olduğunu
görünce tuğyan eder.” (‘Alâk s. 6-7)

Bir başkasının ziynet ve refâh içinde olduğunu gören, kendisinin de aynı
şeylere sâhib olmasına tama’ eder. Nitekim, “Karun ziynet ve ihtişamı içinde
arz-ı endam eyleyince, dünyâ hayatını murad edenler, “Ne olurdu! Karun’a
verildiği kadar bize de verilseydi” dediler.” (Kasas s. 79)

Bu sebeple ağniyâ ve sultan çocuklarıyle sohbet tahzir edilmiştir.

Ebû Bekir Sıddîk -radıyallâhu anh- “Allâhım, dünyâyı önüme ser, beni onda
zâhid kıl (yani terkettir). Onu gözümde ziynetleyip beni ona rağbet ettirme!”
diye duâ ederdi.

Nefis için en şiddetli azâb onu arzularından, şehvetlerinden kesmektir,
alıştığı şeylerden mahrum etmektir. Çünkü o âhirete hakîkat olarak îmân etmez.
Cenâb-ı Hakk’ı taleb yoluna da girmez. Ne zaman ki o azâbı tadar, ancak o
zaman yola girer. Çünkü bu onun ölümü demektir. “İnsanlar ancak öldükten sonra
uyanırlar” hadisinin ma‘nâsı da budur.

Cenâb-ı Hakk cümlemizi gaflet uykularından uyandırsın, âmin!..
(Hz. Mahmûd Sâmî Ramazanoğlu (k.s.),

Yûnus ve Hud Sûreleri Tefsîri, 52.s.)

14

---
NAMAZLARI HUŞÛ‘ İLE KILMAK

Her namaz kılacağı zaman kendi zâhirini ve bâtınını sık sık yoklamalı, bâtınî
âfetlerden kibir, dünyâ sevgisi ve benzeri şeyleri içinden temizlemeli,
bunların netice verdiği kötü hasletlerden kurtulmaya çalışmalıdır.

Namaza, bu hasletlerden temizlenmiş, hiç olmazsa temizlenmeye azmetmiş olarak
kalkması, Rabbine selîm bir kalb ve temiz bir beden ile münâcaat etmesi
gerekir. İlâhî huzûrun kapısında melekler dururlar ve bakarlar: Kimde hased,
kin, kibir, hîle ve dünyâ sevgisi gibi şeyler varsa onu huzûra almazlar.

Ebû Bekir Kettânî der ki: “Allâhü Te‘âlâ şöyle buyurur:“Hangi bir kul ki
kalbinde iki arzu vardır, ben ondan uzağım. Bu iki arzu:Ma‘siyet arzûsu ve mal
sevgisidir.”

Sâlikin, Rabbi huzûrunda kalb-i selîm ile durup cesedi ile beraber kalbinin de
namâz kılması lâzımdır. Kalbinde Allâh’ın sevmediği bir haslet bulunarak
huzûra gelen bir kimse kalb-i selîm ile huzûra çıkmış değildir.

Bâtınına bakmayıp sadece zâhiriyle meşgûl olan kimse bir uyuz gibidir ki
doktor ona hem içildiğinde hastalığı kökünden kesecek bir ilaç, hem de
derisine sürülecek bir ilaç vermiştir. O ise hastalığı kökünden tedâvî edecek
olan ilacı bir kenara atıp uyuz taraflarına ilaç sürmekle meşgûl olmaktadır.
Halbuki dışına ne kadar ilâç sürerse sürsün içinden bir başka uyuzluk tepecek
ve hastalığı devam edecektir.

Eğer riyâ ve iki yüzlülük gibi çirkin hasletlerin asılları içinde duruyorsa,
bu illetlere mübtelâ olan kimse istese de istemese de bunun eseri
görülecektir. Hastalık içeriden ve dışarıdan kendini gösterecektir. Vesvese
belâsına dûçar olanların ekserisinin halleri budur.

Akıllı kimse eve kapısından giren, yani her bir hastalığın aslı, kaynağı,
sebebi neyse, onu doğru tesbît edip tedâvîsi için sağlam yolu arayan kimsedir.

(Muhammed Hânî (k.s.), Âdâb, 129-130.s.)

15

---
SİLSİLE-İ ÂLİYENİN ONALTINCI POSTNİŞÎNİ  ALÂEDDÎN-İ ATTÂR (K.S.)

Buhârâ’da yetişen evliyanın büyüklerindendir. Adı, Muhammed bin Muhammed
Buhârî’dir. Silsile-i aliyye denilen büyük âlim ve velîlerin onaltıncısıdır.
Şâh-ı Nakşîbend Buhârî (k.s.)’un hem talebesi, hem damadıdır. Buhârâ’nın
Çağanyân nahiyesinde 1400 (h.802)’de vefât etti.

Babası, Buhârâ’nın zengin eşrâfından olan Alâeddîn-i Attar (k.s.)
çocukluğundan itibaren zenginliğine rağbet etmeyip, fakirler gibi yaşamaya
çalıştı. Küçük yaştan i‘tibaren medrese tahsîline başladı. Babasının
vefâtından sonra, Şâh-ı Nakşîbend Bahâeddîn-i Buhârî (k.s.)’a talebe oldu ve
onun kızıyla evlendi. Bu büyük zâtın sohbetinde yetişerek tam bir velî oldu.
Hocasına teslîmiyet ve bağlılıkla hizmet etti. Hocasının emriyle nefsini
terbiye etmek için odun topladı ve pazarda elma sattı.

Şâh-ı Nakşîbend Buhârî hazretleri henüz hayatta iken, bütün talebesinin
yetiştirilme işini Alâeddîn-i Attâr (k.s.)’a bıraktı ve buyurdu ki:“Alâeddîn,
bizim yükümüzü çok hafifletti.” Çok talebe yetiştirdi. Seyyid Şerif Cürcânî,
Muhammed Pârisâ, Yâkûb-i Çerhî gibi âlim ve velîler Alâeddîn-i Attâr (k.s.)’un
yetiştirdiği talebelerdendi. Seyyid Şerîf Cürcânî diyor ki:“Alâeddîn-i Attar
hazretlerinin sohbetine kavuşunca, Rabbimi tanıyabildim. O zamana kadar
câhildim.”

Buhârâ’da, Allâhü Te‘âlânın cennette zamansız ve mekansız olarak görüleceğini
isbât etti. Hastalıkları esnasında talebelerine, birlik ve beraberliği,
Peygamber (s.a.v.) Efendimizin yolundan ayrılmamayı ve sohbete devam etmeyi
tavsiye etti. Nakşibendî yolunun “Alâiyye” kolu onunla başlar. Dünyâ malına
meyletmezdi.

“Hakikat, zenginliğin gösterişinden korkmak ve titremek gerektirir. Zenginlik
taslamamalı, Allâhü Te‘âlânın verdiğine şükretmelidir. Bir âlimi ve evliyâyı
ziyâret etmekten maksât, Allâhü Te‘âlâya yönelmektir. O büyüklerin rûh-ı
şerîflerini tam bir yönelme île ziyâret etmek, Cenâb-ı Hakk’ın rızâsına
kavuşmaya vesiledir. Nitekim görünüşte, halka tevâzu‘, hakîkatta Hakk’a
tevâzûdur. Çünkü insanlara tevâzu‘ göstermek, Allâhü Te‘âlânın rızâsı için ise
makbûldür. Evliyâ ile sohbet, aklın artmasına sebeptir.” buyurmuşlardır.

(Yeni Rehber Ansiklopedisi)

16

---
SALEVÂT

Abdurrahman b. Avf (r.a.) anlatıyor: “Bir ihtiyacı olur düşüncesiyle Sahâbe
(r.a.e.)’den beş veya on kişi gece ve gündüz Resûlullâh (s.a.v.)’in yanından
ayrılmazdı. Bir defasında (sıra bende iken) yanına geldim. Evinden çıktı, ben
de peşini ta‘kip ettim. Ensâr (r.a.e.)’in ileri gelenlerinden bir zâtın
hurmalığına girip namaza durdu, sonra secdeye vardı. Secdeyi çok uzattı, öldü
diye ağladım. Derken başını kaldırıp beni çağırdı ve:

- Ne var? diye sordu.

- Yâ Resûlallâh, secdeyi uzattın, içimden “Allâh (c.c.), Resûlü’nün rûhunu aldı, O (s.a.v.)’i bir daha göremeyeceğim” dedim, diye cevâb verdim.

Resûlullâh (s.a.v.): - Ümmetim husûsunda beni râzı ettiği için Rabbime şükür
maksadıyla secde ettim. Ümmetimden her kim bana bir kere salevat getirirse
Allâh ona on iyilik yazar, on günâhını da siler, buyurdu.”

Aynı kıssayla alâkalı olarak İmâm Ahmed ile Hâkim’in tesbît ettikleri
rivâyetlerde farklı şu ifâdeler vardır: “Abdurrahman b. Avf (r.a.) diyor ki:
Ben, Resûlullâh’a ağlamamın sebebini söyleyince Resûlullâh (s.a.v.) şöyle
dedi:

- Cebrâil bana: “Yâ Muhammed (s.a.v.)! Sana müjde var. Allâh (c.c.) “Sana salevat getirene rahmet ederim, sana selâm verene selâm veririm” buyuruyor” dedi. Ben de şükretmek maksadıyla Allâh’a secde ettim.”

Ebû Talhâtü’l-Ensârî (r.a.) anlatıyor: “Bir gün Resûlullâh (s.a.v.) oldukça
neş’eli sabahladı, sevinci yüzünde görülüyordu.

- Yâ Resûlâllah, neş’elisiniz! Sevinciniz çehrenizden okunuyor! dediler.

- Evet, dedi. Rabbim katından bana gelen elçi: “Ümmetinden her kim sana bir salevat okursa Allâh bu sebebten ona on sevap verir, on günahını siler, on derece yükseltir ve aynı salevâtla mukâbelede bulunur” dedi.”

(M. Yûsuf Kandehlevî (rh.a.), Hadîslerle Müslümânlık, 4.c., 43.s.)

17

---
SILA-İ RAHM (AKRABÂ ZİYÂRETİ)

Selâm, hediye, yardımlaşma, bir arada oturma, konuşma, şefkat gösterme ve
ihsânda bulunma gibi iyi ilişkilerin sürdürülmesiyle sıla-i rahimde bulunmak
vâcibtir. Buhârî ve Müslim’in rivâyet ettiği hadîsde şöyle denilmektedir:
“Rızkının geniş olmasını ve ömrünün uzun olmasını isteyen, sılâ-i rahm’de
bulunsun.”

Kişi, mahremlerini sık sık ziyâret eder ki sevgi bağları güçlensin. Hatta
akrabasını haftada veya ayda bir ziyaret eder. Evet akraba derece i‘tibariyle
farklılık gösterir. Şöyle ki: Ana ve baba, sâir mahremlerden, mahremler de
geride kalan akrabadan önceliklidir. Bunlar uzak yerlerde ise mektuplarla
gereken irtibâtı sağlar, hal ve hatırlarını sorar ve öğrenirler. Eğer bilfiil
ziyâret imkanı varsa, ziyâret etmeleri efdaldir. Ana ve babası hayatta olup da
yanında bulunmazlarsa, bu durumda bilfiil ziyâret etmesini arzularlarsa veya
hizmetlerine ihtiyaçları varsa, mektup göndermekle yetinilmez. Sıla-i rahm
konusunda büyük kardeş, babadan sonra baba gibidir. Kezâ dede ve daha yukarıda
olanlar da. Büyük kız kardeş ve teyze de ana gibidir. Kimi amca da baba
gibidir demiştir. Bunların dışında kalan akraba için sıla-i rahm, mektup ve
hediye göndermekle de kâfî gelir. Bilinmiş olsun ki, sıla-i rahimden gâye,
onların irtibat kurmaları hâlinde “sen de irtibat kurarsın” ma‘nâsı değildir.
Çünkü bu, karşılıklı bir irtibat şekli olur. Asıl amaç, onlar irtibâtı
kesseler bile sen irtibâtı sağlayacaksın ma‘nâsıdır.   (Muhammed Alâeddin, el-
Hediyyetü’l Alâiyye, 324-326.s.)

---
ÂYET-İ KERÎME

“Allâh’a kulluk edin, O’na hiç bir şeyi ortak koşmayın. Ana-babaya,
akrabalara, yetimlere, düşkünlere, yakın ve uzak komşuya, yanınızdaki
arkadaşa, yolcuya ve size hizmet eden kimselere iyilik edin. Allâh, kendini
beğenip öğünenleri elbette sevmez.”

(Nisâ s. 36)

18

---
HAYÂ

Ebû Eyyûb el-Ensârî (r.a.)’den nakledildiğine göre Resûlullâh (s.a.v.) şöyle
buyurdu:

- “Şu dört şey, peygamberlerin sünnetleri arasındadır: Güzel koku sürünmek, nikâh (evlenmek), misvak ve hayâ.” Ukbe b. Âmir (r.a.) yolu ile gelen bir rivayette, Resûlullah (s.a.v.)’in şöyle buyurduğu anlatılır:

- “Peygamber sözlerinden insanlara ulaşan bir cümle şudur:Utanmadıktan sonra istediğini yap.” Abdullah b. Mes‘ûd (r.a.), Resûlullah (s.a.v.)’in şöyle buyurduğunu anlatır: “Hakkı ile Allâh’tan hayâ ediniz.”

- Allâh’a hamdolsun, Allâh’tan utanıyoruz, dediler. Bunun üzerine, Resûlullah (s.a.v.) şöyle anlattı:

“Allâh’tan utanmak, anladığınız ma‘nâda değildir. Bir kimse, Allâh’tan
utanıyorsa, başı ve onun ihtivâ ettiği duyguları korur. İçini ve onun
çevresindeki duyguları korur. Ölümü ve kabirde çürümeyi hatırlar. Âhireti
isteyen kimse, dünya hayatının geçici süsünü bırakır. Bir kimse, anlatılanları
yaparsa, tam ma‘nâsı ile Allâh’tan utanmış olur.”

- Hayâ iki çeşittir: Biri, insanlarla senin aranda olan hayâdır. Diğeri Allâh’la senin aranda olan hayâdır. 

İnsanlarla aranda olan hayâ, onların senin için bakılması helâl olmayan
yerlerine gözlerini kapamandır.

Allâh’la aranda olan hayâ ise, O’nun ni‘metini bilip, O’na isyân etmekten
utanmandır.

Hz. Ömer (r.a.) birgün Resûlullâh (s.a.v.)’in yanına gitti, Resûlullâh
(s.a.v.) ağlıyordu.

- Yâ Resûlallâh (s.a.v.)! Seni ağlatan nedir? diye sorunca, şöyle anlattı:

- “Cebrâil’in bana dediğine göre, Allâhü Te‘âlâ, saçı ağaran bir müslümana azâb etmekten utanıyor. Ama, o yaşlı kimse, Allâh’a karşı gelmekten nasıl utanmıyor! Hele müslüman olarak saçı ağardıktan sonra!”

(Ebu’l Leys Semerkandî, Tenbihül Ğâfilin Bostânü’l Ârifîn, 555.s.)

19

(KABİRDE) İKİ MELEĞİN KULA             SUÂL SORMALARI

Münker ve Nekîr, Sıhâh’ta iki melek ismidir, denilmiştir. Kabri sıkmak
sûretiyle içindekine azâb verirler. Fâcir kimse kabre girince, Münker ve
Nekir:

- Rabbin kimdir? diye sorarlar. O da:

- Bilmiyorum, der. Bunun üzerine suâl melekleri ona:

- Sen bilemedin, hatırlayamadın, derler. Sonra onlar bu fâcir kimseye ellerindeki o gürz ile öyle bir darbe indirirler ki fâcir kimse bu darbenin şiddetinden yerin derinliğine doğru gömülür. Sonra toprak onu silkeleyerek kabrine atar. Daha sonra bu melekler ona (böylece) yedi def‘a gürzle vururlar.

Huccetü’l İslâm İmâm-ı Gazâlî (r.a.) der ki:

Kabirdeki suâl husûsunda insanların halleri değişik olur. İnsanların kimi
birtakım şeylerden sorulur. Kimi de azâb hususunda insanların halleri değişik
olduğu gibi diğer başka bir kısım şeylerden sorulur. İnsanlardan kimi de var
ki, (kötü) amelleri bir köpek sûretine çevrilir ve kıyâmet kopuncaya kadar ön
dişleriyle ısırarak sâhibine işkence yapar, durur. Bu zümre Haricîler
fırkasıdır.

Kezâ insanlardan öyle kimseler var ki, (kötü) amelleri domuz sûretine
çevrilerek onunla (kabrinde) azap çektirilir. Bu zümre, şüpheci kimselerdir.

İlim adamları derler ki:

Bunun esâsı, her insan dünyâda korkmakta olduğu şeyle kabrinde azâblandırılır.
İnsanlardan kimi köpek yavrusundan korkar, kimi de arslandan korkar. Sen
(diğerlerini de) bunlara kıyâs et.

Yüce Allâh’tan bizler ve bütün Müslümanlar için âfiyet isteriz. Âmîn..
(İmâm-ı Şa‘rânî, Ölüm-Kıyâmet-Âhiret

ve Âhirzaman Alâmetleri, 115-116.s.)

20

---
ZEKÂT

Allâhü Te‘âlâ zekâtı da İslâm’ın esâslarından kabul ederek müteaddid âyetlerde
İslâm’ın en büyük alâmetlerinden olan namaz ile beraber zikretmiştir ve:
“Namazı ikâme edin ve zekâtı verin.” (Bakara s. 110) buyurmuştur. Peygamber
(s.a.v.) Efendimiz de: “İslâm (dîni) beş (esas) üzerine kurulmuştur. Şahâdet
kelimesi, namazı ikâme etmek ve zekât vermek...” buyurmuştur.

Allahü Te‘âlâ zekâtını tam vermeyenler hakkında şiddetli bir uyarı ile: “Onlar
ki altın ve gümüşü kenz edip (istif edip saklarlar) Allâh uğrunda infak etmez
(zekâtlarını vermez)ler, işte onları elem verici azâb ile müjdele.” (Tevbe s.
34) buyurmuştur.

Ahnef bin Kays diyor ki, ben Kureyş’ten birkaç şahısla bir arada bulunuyordum.
Ebû Zerr (r.a.) gelerek: “Paralarını hazîne edip zekâtlarını vermeyenlerin
arkalarından vurulup yanlarından çıkacak, enselerinden vurulup alınlarından
çıkacak olan kızgın demir ile onları müjdele.” demiştir. Bir rivâyette bu
kızgın demir başından sokulup iki omzu arasından ve iki omzu arasından sokulup
memesi ucundan titreyerek çıkacaktır. Ebû Zerr (r.a.) devâm ederek diyor ki:
Oradan Resûlullâh (s.a.v.)’in yanına gittim. O da Kâ‘be’nin gölgesinde
oturuyordu. Beni gördüğü vakit: “Kâ‘be’nin Rabbine yemin olsun. Onlar en büyük
hüsrandadır.” Ebû Zerr (r.a.) soruyor: “Kimdir onlar yâ Resûlallâh (s.a.v.)?”
Peygamber (s.a.v.) Efendimiz: “Zenginler, bol mal ve servete sâhip olanlardır.
Ancak önlerinden ardlarından, sağlarından sollarından verenler müstesnâ.
Hâlbuki onlar da azdır. Zekâtı verilmeyen koyun, inek ve deve gibi hayvanlar;
kıyâmet gününde daha semiz ve besili olduğu halde sâhibini boynuzu ile sürecek
ve tırnaklarıyla çiğneyeceklerdir. Biri gidince diğeri gelecek ve hesap faslı
bitinceye kadar bu böyle devâm edecektir.” buyurmuştur.  (Huccetü’l İslâm
İmâm-ı Gazâlî (rh.a.),

İhyâ u ‘Ulûmi’d-dîn, 1.c., 576-577.s.)

21

---
DÜĞÜNLERDEKİ İSRÂF VE ZARARLARI

Düğünlerde, işlenen israf ve aşırı masrafların ve kız velileri tarafından
alınmış olan (başlık parası gibi) gayri meşrû‘ paraların tevlîd ettiği; ferdî,
içtimâî, âilevî, ahlâkî, maddî ve ma‘nevî zararları, menfî te’sirleri pek
büyüktür. Bunları şöyle hulâsa etmek mümkündür:

1) Bu menfur davranış, her şeyden evvel nikahın feyz-ü bereketinden mahrum
etmekte ve zinâya zemin hazırlamaktadır.

2) Cemiyet binasının bir temel taşı mesâbesinde olan âile yuvalarını perişan
edip temelden sarsmaktadır. Çünkü ağır, şiddetli borç altında kalmaktadırlar.
Halbuki ağır borç, huzûrsuz eder, uyku uyutmaz, rahatı kaçırır. Huzûru
kalmamış ve rahatı kaçmış olan âileler ise; vücûdun, felce tutulmuş, titrek
uzvuna benzerler. Bilâhare ailelerin bu ıztırap ve rahatsızlığı -tabii ki-
topluma da sirâyet eder...

3) Bu yüzden, evlenen çiftler (karı-koca) arasında da elbette geçimsizlik
zuhûr edecektir. Borçlarını ödemek için erkek, -çalışmak maksadiyle- diyâr-ı
gurbete gidip taze karısını yapayalnız bırakmaya mecbur kalacak fakat hanım
bundan rahatsız olup şikâyette bulunacaktır. Zamanımızda, vakur ve fıtrat-ı
selîmeye sahibi gençlerin, istikrah edip evlenmekten yüz çevirmelerinin bir
sebebi de, bu hazîn manzarayı her yerde müşâhede etmiş olmalarıdır.

4) Bu haram parayı yiyenler, hayattan haz alamaz, rızıklarında bereket bulamaz
ve sînelerinde sürûr, vicdan huzûru duyamazlar. İbâdetleri de kabûl edilmez!..

5) Evlenen oğlan ile kızın âileleri; birbirine, daha hısım olmadan hasım olur,
amansız düşman kesilir ve böyle olmaktadır. Halbuki nikâhın en büyük
hikmetlerinden biri de, sadece zevceyn’in; karı-kocanın değil, her iki tarafın
âileleri arasında da bir akrabalık rabıtası te’sis etmek, mühim hadiselere
karşı birbirinin yardımına koşacak hısımları çoğaltıp bu dâireyi
genişletmektir.

(Ekrem Doğanay, İslâmda Tesettür ve Zinânın Hükmü, 126-127.s.)

22

---
MEDÂR-I NECÂT ANCAK ÎMÂNDIR

“Allâh’ın izni olmadan hiç bir kimsenin îmân etmesi mümkün değildir. O,
akıllarını iyi kullanmayanlara murdarlık (azâb) verir.

De ki, “Göklerde ve yerde neler var, bakın.” Fakat bunca âyet ve inzârlar,
îmân etmeyecekler gürûhuna fayda vermez.

Onlar kendilerinden evvel gelip geçmiş kavimlerin o acıklı günleri gibi bir
günden başkasını mı bekliyorlar? De ki, “Haydi o günü bekleyin, şüphesiz ben
de sizinle beraber bekleyenlerdenim.”

Nihâyet biz resûllerimizi ve îmân edenleri selâmete erdiririz. Müşriklere azâb
çattığı zaman böylece mü’minleri de üzerimizde bir hak olarak kurtaracağız.”
(Yunus s. 100-103)

Âyette beyân olunduğu veçhile, medâr-ı necat ancak îmândır. Bu da Cenâb-ı
Hakk’ın bütün ümmetlere şâmil kıldığı değişmez sünnetidir.

Allâhü Te‘âlâ evvelki resûllerini ve onlara îmân edenleri nasıl kurtarmışsa
Resûlullâh (s.a.v.)’i ve îmân edenleri de öylece kurtaracaktır.

Kıyâmet saatine yakın bir zamanda bütün mü’minleri kâfirlerin ellerinden ve
şerlerinden halâs edecektir. Şer’-i şerîfi bâkî ve onunla amel kâim olduğu
müddetçe bu böyle devâm edecektir.

Necâtın en aşağı derecesi ölümdür. Ölüm, büyüklere hediyyedir. Resûlullâh
(s.a.v.), uğradığı bir cenâze hakkında “rahata ermiş, yâhud elinden rahata
erilmiş” diye buyurmuşlardır. Bunlardan birincisi sâlih ricâldir ki dünyâ
meşakkatinden kurtulur. Cennetin yarısı olan sevâb-ı rûhanî ile berzâhda
(kabir âleminde) istirahat eder. İkincisi de fâsık ricaldir ki ölümüyle halk
rahata kavuşur ve ezâsından kurtulur. O da cehennemin yarısı olan azâb-ı
rûhâniyyeye berzâhda kavuşur.           (Hz. Mahmûd Sâmî Ramazânoğlu (k.s.),

Yunus ve Hud Sûreleri Tefsiri, 64-65.s.)

23

---
SABIR ÎMÂNDA BAŞ GİBİDİR

Hz. Alî (r.a.) buyuruyor ki: “Ayık olunuz, dinleyiniz, Herhangi birinizi,
yalnız günahı korkutsun. Bir ümidi varsa, o da Rabbine olsun. Bilmediği bir
şeyi öğrenmek için, sizden hiç kimse utanmasın. Ayrıca, bilmediği bir şey
kendisine sorulduğu zaman: Bilmiyorum, demekten utanmasın. Biliniz ki, işleri
yapmakta sabır, bedende baş gibidir.”

Yezîd Rakkaşî şöyle anlattı: “Bir adam ölüp kabre girdiğinde namazı gelir;
sağına durur. Zekâtı gelir; soluna durur, iyiliği gelir; onu korumasına alır.
Sonra, sabrı gelir; onun için müdâfaaya geçer.” Diğerlerine şöyle der: “Eğer
bu arkadaşınızı kurtaracaksanız öne geçin. Yoksa ben arkadan onun müdafaasını
yaparım.”

Yâni; ona gelecek azabı atmaya gücünüz yeterse yapın, yoksa ben hepinize
bedelim. Ondan azâbı tek başıma def ederim. Bu rivâyet, şunu gösterir ki,
sabır, amellerin en üstünüdür. Allâhü Te‘âlâ bu konuda şöyle buyurdu:

“Sabredenlere, mükâfatları hesapsız verilecektir.” (Zümer s. 10)

Anlatılır ki: “Bir kimse kötü bir iş yaparsa, cezâsını görür.” (Nisâ s. 23)
Âyet-i kerimesi nâzil olunca Hz. Ebû Bekir (r.a.) şöyle sordu:

- Bu âyetten sonra, nasıl ferahlık olur, yâ Resûlallâh (s.a.v.)?

Resûlullah (s.a.v.) şöyle buyurdu:

- “Allâh seni bağışlasın, ey Ebû Bekir! Sen hiç hasta olmuyor musun? Sana bir ezâ gelmiyor mu? Sen hiç yorulmuyor musun? Sen hiç üzülmüyor musun? Bütün bunların hepsi, senin günâhlarına keffârettir.”

Ebû Davud, Muhammed b. Eşlem yolu ile Resûlullâh (s.a.v.)’e ulaştırdığı bir
rivâyeti şöyle anlattı:

- “Biri Resûlullah (s.a.v.)’e geldi ve şöyle dedi:

- “Yâ Resûlallâh (s.a.v.)! Malım gitti. Vücûdum da hastalandı.” Resûlullah (s.a.v.) şöyle buyurdu:

- “Vücûdu hasta olmayan, malı gitmeyen kulda hayır yoktur. Allâh bir kulunu sevince musîbete uğratır. Musîbete uğratınca da sabır ve tahammül gücü verir.”

(Ebû Leys Semerkandî, Tenbihül Ğâfilin Bostânü’l Ârifîn, 281.s.)

24

---
SEYYİÂTI GİDEREN HASENÂT

Gündüzün iki tarafında gecenin yakın saatlerinde namazı dosdoğru kıl. Çünkü
hasenat, seyyiatı giderirler. Bu, hakkı zikredenlere güzel bir öğüttür. (Hud
s. 114)

Hasenatın ahseni, tâatların efdali Allâh hakkında ilim sahibi olmak ve O’nun
tevhidinin yolunu bilmek ve nefsin hevâsına muhalefet etmektir. Kul zikrullâh
ile günâhlardan arınır, tezkiye-i nefse ancak zikrullâh ile müyesser kılınır.
Tasfiye-i kalbin de yegâne medarı zikrullâha kesretle devamdır. Zikrullâh ile
kul, Allâh’a ibâdete kuvvet kazanır, şeytanın hilelerinden, tuzaklarından
kurtulur.

Resûlullâh (s.a.v.)’e:

- Ya Resûlallâh, kelime-i tevhid hasenattan mıdır? denildikde:

- O hasenatın ahsenidir, diye buyurmuşlardır. Âyet-i celîlede, namazın gece ve gündüzün muayyen vakitlerinde, zikrullâhın ise her vakit devam etmesi için işaret vardır. Ayrıca bu insanın zarurî ihtiyaçlarındandır. Gündüz nasıl epey vaktini maîşet talebine, gecenin fazlaca bir vaktini istirahatine hasrediyorsa, günün ibâdet vakitlerini ibâdetlerine hasredip her ânını da zikrullâha vakfetmelidir. El kârda, gönül yârda olmalıdır. Böyle olursa hasenat, seyyiatı giderir, temizler.

Bu âyet-i celîlede beş vakit namaza işaret vardır. Şöyle ki:Tarafeyi’n nehâr
müsenna olmakla iki vakte işârettir. Zülefen de zülfe’nin cem’idir. Cem’in
ekalli (en azı) üçtür. Bu da üç vakte işarettir ki evkat-ı hamseye işâret
olmuş olur.

Ebû Bekir Verrak demiştir ki, senelerdir dört şeyi aradık, dört şeyde bulduk:

1 - Allâh’ın rızâsını aradık;

---
O’na itaatte ve ibâdette bulduk.

2 - Maîşet genişliğini aradık;

Duhâ (kuşluk) namazında bulduk.

3 - Din selâmetini aradık; lisanı muhafazada bulduk.

4 - Kabir aydınlığı aradık; gece namazında bulduk.

(Hz. Mahmûd Sâmî Ramazanoğlu (k.s.),

Yûnus ve Hud Sûreleri Tefsîri, 148.s.)

25

---
EBÛ UBEYDE B. CERRÂH (R.A.)

Abdullah ibn Ömer (r.a.) diyor ki: “Kureyş kabîlesine mensup üç kişi vardı ki
insanların en güzel yüzlüsü, en mütekâmil ahlâklısı, en çok hayâlısı idiler.
Sana bir söz söylediklerinde yalan konuşmazlar, sen kendilerine bir şey
söylediğinde seni yalanlamazlardı. Bunlar, Ebû Bekir Sıddîk, Osman b. Affân ve
Ebû Ubeyde b. Cerrah idi. Allâh hepsinden razı olsun.”

Ebû Recâ el-Utaridî anlatıyor: “Medine’ye gitmiştim. Baktım, bir yerde halk
toplanmış, ortalarında bir adam, bir zâtın başını öpüyor ve:“Sana kurban
olayım, sen olmasaydın, biz yıkılmıştık!” diyordu.

- Öpen ve öpülen kimlerdir? diye sordum.

- Şu Hattâb oğlu Ömer (r.a.), zekât vermeye yanaşmayan mürtedlere savaş açma husûsundaki isâbetli görüşünden dolayı Ebû Bekir (r.a.)’in başını öpüyor! dediler”

Temim b. Seleme anlatıyor: “Ömer (r.a.) Şam’a geldiğinde kendisini Ebû Ubeyde
b. Cerrah (r.a.) karşılayarak hem musâfaha etti, hem de elini öptü. Sonra
ikisi de ağlayarak başbaşa yürüdüler.

Eslem anlatıyor: “Ebû Ubeyde (r.a.) Mü’minlerin Emîri Ömer (r.a.)’e bir mektup
yazarak Rumların kalabalık oluşundan, kendilerinden çekindiğinden bahsetti.
Hz. Ömer (r.a.) şu cevâbı yazdı:

“Cenâb-ı Hakk mü’min kuluna bir belâ indirdiğinde akabinde bir kurtuluş kapısı
gösterir. Bir güçlük hiç bir zaman iki kolaylığı yenemez. Allâh (c.c.) şöyle
buyuruyor: “Ey îman edenler, sabr (ve sebat) edin. (Düşmanlarınızla) sabır
yarışı edin (onlara galebe çalın. Sınırlarda) nöbet bekleşin (yurdunuzu
çiğnetmeyin). Allâh’tan korkun. (Bu sayede) felah bulacağınızı umabilirsiniz.”
(Âl-i İmrân s. 200)

Resûlullâh (s.a.v.) şöyle buyurmuştur:

“Ebû Ubeyde b. Cerrah hâriç istesem Sahâbelerimden her birinin ahlakıyla
ilgili bir kusur bulabilirim.”

(M. Yûsuf Kandehlevî (rh.a.), Hadîslerle Müslümânlık, 3.c., 43-150.s.)

26

---
HAYÂT-I HAKÎKÎYE ULAŞMANIN YOLU

Süleyman (a.s.) devrinde güzel sesli ve güzel görünüşlü bir kuş vardı.. Bir
adam bu kuşu bin dirheme satın alır. Bir gün bir başka kuş gelir ve bu kuşun
kafesinin üstünde öterek uçup gider. Bundan sonra o güzel sesli kuş susar, hiç
ötmez. Kuşun sahibi, Süleyman (a.s.)’a gelip şikâyette bulunur. Süleyman
(a.s.):

- Onu bana getirin, der. Kuşu getirdiklerinde Süleyman (a.s.) kuşa der ki:

- Sahibin seni yüksek fiyatla satın aldığından onun sende hakkı var, sen niye ötmüyorsun? Kuş cevâben:

- Ey Allâh’ın Peygamberi, ona söyle, ben bağımı çözmedikçe, kafeste bulunduğum sürece asla ötmeyeceğim, der.

- Niçin? der Süleyman (a.s.). Kuş:

- Benim ötüşüm evlâd ve vatan hasretindendi. Ancak bir kuş geldi ve bana “Senin kafeslere konman, güzel sesindendir; susar, ötmezsen kurtulursun” dedi. Ben de onun için ötmüyorum, diye cevâb verir.

Süleyman (a.s.) bunun üzerine adama:

- Kuşun ne dediğini duydun mu? der. Adamcağız;

- Ey Allâh’ın Peygamberi, onu salıver; çünkü ben onu sesi için kafese koymuştum, der. Süleyman -aleyhisselâm- da bin dirhemini vererek kuşu kafesten birakıverir. Kuş: “Benim şeklimi ve sesimi güzel yapan, bana havada uçma kabiliyeti veren ve kafeste sabretmek imkânı bahşeden Rabbimi tesbîh ederim” diye öterek uçar, gider.

Süleyman (a.s.) der ki:

- Eğer kuş sabretmemiş olsaydı, feraha çıkamayacaktı, sabretti ve kurtuldu.

Bu kıssada gerçekten nefsin sıfatlarından fânî olup kurtulmaya işâret vardır.
Zîrâ kul, zarûrî ve kesin ölümünden önce kendi ihtiyarıyla ölmedikçe; kendini
hemen ölecekmiş gibi ölüme hazırlamadıkça hayat-ı hakîkiye vâsıl olamaz.

(Hz. Mahmûd Sâmî Ramazanoğlu (k.s.), Musâhabe, 6.c., 85.s.)

27

---
Mİ‘RÂC GECESİ

Cenâb-ı Allâh’ın emriyle Sevgili Peygamberimiz (s.a.v.) “Burak” adı verilen
semâvî bir binek ile bu gecede Mescîd-i Harâm’dan, Mescid-i Aksâ’ya gitmiştir.
Yolculuğun başlangıcını, Resûl-i Ekrem (s.a.v.) Efendimiz şöyle
anlatmışlardır: “Ben Kâ‘be’de, Hicr-i İsmâîl’de, uyku ile uyanıklık arasında
bulunduğum bir sırada, bir de baktım; Cibrîl (a.s.) bana Burak’ı getirdi.”
Böylece başlayan yolculuk bir gece içinde tamam olmuştur. Peygamberimiz
(s.a.v.) Mescid-i Aksâ’da iki rek’at namâz kılmıştır. “Bana peygamberler
gösterildi; onlara, imâm olarak namâz kıldırdım.” diyerek Mescîd-i Aksâ’daki
namâzı ta’rîf etmişlerdir. Sonra yine Cebrâil (a.s.) ile birlikte semâya
yükselerek “Sidretü’l-müntehâ” denilen kısma geldiği zamân Cebrâil (a.s.),
Sevgili Peygamberimiz (s.a.v.)’e: “Yâ Resûlallâh, artık ben ileri gidemem.
Eğer bir parmak ileri gidersem yanarım. Daha ilerisi Allâh’a ve Habîbine
âiddir.” demiştir. Bundan sonra Peygamberimiz (s.a.v.) “Refref” adı verilen
vasıta ile bu ulvî seyahâta devam ederek arş, kürsî, cennet, cehennem gibi
varlıkları seyretmişlerdir.                             (Tebliğ Gazetesi)

---
Mİ‘RÂC-I NEBEVÎ (S.A.V.)

Resûlullâh (s.a.v.)’in mi‘râcı hicretten bir sene veyâ onsekiz ay evvel vukû‘
bulmuştur. Rûh ve cesetle berâber gerçekleşmiştir. Ebû Seleme (r.a.) der ki:
“Mî‘râc, İsrâ vak‘âsı üzerine müşrikler fitne buhrânına düşerek âdetâ deli
gibi oldular. Ebû Bekir (r.a.)’in yanına koşarak Resûlullâh (s.a.v.)’in:
İsrâ’ya dâir verdiği haberi Ebû Bekir (r.a.)’e söylediler.” Ebû Bekir (r.a.)
de onlara: “Muhammed (s.a.v.)’in doğru sözlü olduğuna kanâatım vardır. Bu
kanaatimi size de bildiririm.” dedi. Müşrikler: “Demek Muhammed (s.a.v.)’in
bir gecede Mescid-i Aksâ’ya gidip sonra dönüp geldiğini sen de tasdîk
ediyorsun?” dediler. Hz. Ebû Bekir (r.a.) de: “Evet tasdîk ediyorum. Değil
böyle, bundan daha ziyâde uzaklarına da, meleklerin gökten haber
getirdiklerine de inanmışımdır.” dedi.

(Hz. Mahmûd Sâmî Ramazânoğlu (k.s.), Musâhabe, 3.c., 29.s.)

28

---
Mİ‘RÂC GECESİNDE KILINACAK NAMÂZ

---
VE OKUNACAK DUÂ

Receb-i şerîfin yirmi yedinci gecesi on iki (12) rek‘at namâz kılınır. Her iki
rek‘atta bir selâm verilir. Her rek‘atta bir (1) Fâtiha ve on bir (11) İhlâs
okunur. Namâzdan sonra yüz (100) def‘a salevât-ı şerîfe ve şu duâ okunur:

Allâhümme innî es’elüke bi-müşâhedeti esrâri’l- muhibbîne ve bi’l-
hılveti’lletî hassante bi-hâ seyyidi’l- mürselîn. Hîne üsriyet bihî leyletü’s-
sâbi’u ve’l-ışrûne en-terhame kalbiye’l- hazîne ve tücîbe da‘vetî yâ ekreme’l-
ekremîn. Âmîn!

---
RECEBİN YİRMİ YEDİNCİ GÜNÜ

---
YAPILACAK İBÂDETLER

Ebû Hüreyre (r.a.)’den rivâyet edilmiştir: Resûlullâh (s.a.v.): “Receb’in
yirmi yedinci günü oruç tutan kimse için, Hâkk Te‘âlâ, altmış ay oruç tutmuş
sevâbını yazar. Ve o gün Nebî (s.a.v.) üzerine Cebrâil (a.s.)’ın Allâhü Te‘âlâ
tarafından peygamberlik vazîfesini indirdiği ilk gündür.” buyurdular.

Hasan-ı Basrî (r.a.) anlatmıştır: “Abdullâh b. Abbâs (r.a.) Receb’in yirmi
yedinci günü sabahından i‘tibâren i‘tikâfa girerdi. O, öğle vaktine kadar
namaz kılardı. Öğle namazını kıldıktan sonra biraz istirahât eder, sonra (dört
rek‘at) namaza durur: Her rek‘atta; bir Fâtiha, üç Kadir sûresi (İnnâ
enzelnâhu fî leyleti’l-kadr), elli İhlâs sûresini (kul hüva’llâhu ahad), bir
Felâk ve bir Nâs sûresini okuyarak kılardı. Sonra ikindi vaktine kadar duâ
ederdi. İbn-i Abbâs (r.a.), Resûlullâh (s.a.v.)’in böyle yaptığını da
söylerdi.”

Ebû Hüreyre ve Selmân-ı Fârisî (r.a.)’dan bildirilmiştir:Resûlullâh (s.a.v.):
“Receb’de bir gün ve bir gece vardır ki o günde oruç tutan ve o gecede namâz
kılan kimse için yüz sene oruç tutmuş ve yüz sene ibâdet etmiş gibi sevâb
verilir.” buyurdular. O gün, Receb’in çıkmasına üç gün kalan gündür. Ya‘ni,
Receb’in yirmi yedinci günü ve gecesidir. Ve o gün, Resûlullâh (s.a.v.)’in
Peygamber olarak ta‘yîn olunduğu gündür. (Hz. Gavs-ı A’zam Seyyid
Abdü’l-kâdir-i Geylânî (k.s.), Üç Aylar ve Fazîletleri)

29

---
EZÂN DİNLERKEN MÜEZZİNİN DEDİĞİ GİBİ DEYİN

Hz. Ömer (r.a.)’in nakline göre Peygamber (s.a.v.) Efendimiz şöyle
buyurmuştur: “Sizden biriniz müezzin Allahüekber Allahüekber dediğinde
Allahüekber Allahüekber der, sonra müezzin eşhedü en lâ ilâhe illallâh
dediğinde o da eşhedü en lâ ilâhe illallâh der, sonra müezzin eşhedü enne
Muhammeden Resûlullâh dediğinde o da eşhedü enne Muhammeden Resûlullâh der,
müezzin hayye ale’s-salah dediğinde o da lâ havle ve lâ kuvvete illâ billâh
der, sonra müezzin hayye ‘ale’l-felâh dediğinde o da lâ havle ve lâ kuvvete
illâ billâh der, sonra Allahüekber Allahüekber dediğinde o da Allahüekber
Allahüekber der sonra müezzin lâ ilâhe illallâh dediği zaman o da kalbiyle lâ
ilâhe illallâh der ve bu şekilde ezâna katılırsa cennete girer.”

Ezânı duyan kimsenin buna katılması gerekir. Hayye ‘ale’s-salâh’a gelindiğinde
Lâ havle ve lâ kuvvete illâ billâh der. Ezânı duyan kimselerin buna
katılmaları gerekir. Ezana katılma, müezzinin dediğinin aynısını söylemektir.
Hükmü ise, ezâna hem fiilen, hem de sözle icâbette bulunmaktır.

Ortaya çıkan sonuç, mezhep imamlarımızın ezana dille katılma konusunda
vâcibdir veya müstehâbdır şeklinde ihtilâf ettikleridir. Hadîslere en yakın
olanı Kâdîhân’ın şu ifâdesidir: Hz. Peygamber (s.a.v.)’in “Müezzinin dediği
gibi deyin” şeklindeki emrinin zâhiri, her ne kadar vâciblik hükmünü
gerektiriyorsa da bu emir, başka deliller göz önüne alındığında mendubluk
olarak yorumlanır.

Bilâl (r.a.) ayağa kalkıp, ezân okumaya başladı. Ezânını bitirince Hz.
Peygamber (s.a.v.) şöyle buyurdu: “Kim Bilâl’in dediğini inanarak tekrarlarsa
cennete girer.”

“Müezzini duyduğunuzda onun dediği gibi deyin. Sonra bana salevât getirin.
Çünkü kim bana bir def‘a salevât getirirse, Allâh ona on salevât getirir.”
(Münzirî)

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 2.c., 134-136.s.)

30

---
EZÂN OKUNURKEN VE BİTTİKTEN      SONRA YAPACAKLARIMIZ

Meymûne (r.anhâ) anlatır: Hz. Peygamber (s.a.v.) erkeklerle kadının safları
arasında durdu ve şöyle buyurdular: “Ey kadınlar topluluğu! Şu Habeşlinin
ezânını ve kâmetini duyduğunuzda onun söylediğini tekrarlayın. Çünkü bu
sözlerin her bir harfinin sizin için bir milyon derecesi vardır.”

Hz. Ömer (r.a.) “Bu kadınlar için, erkekler için ne var?” diye sorunca, Hz.
Peygamber (s.a.v.) “Erkekler için bunun iki katı var ey Ömer” buyurdu.

Abdullah bin Amr bin el-Âs (r.a.) Hz. Peygamber (s.a.v.)’i şöyle buyururken
duymuştur: “Müezzini işittiğiniz vakit siz de onun dediği gibi deyin. Sonra
bana salevât getirin. Çünkü her kim bana bir def‘a salevât getirirse Allah ona
bu sebeple on def‘a salât eyler. Sonra Allâh’tan benim için vesîleyi isteyin.
Zîrâ vesîle cennette bir makamdır ki Allâh’ın kullarından yalnız bir tânesine
nasîb olacaktır. Umarım o kişi de ben olayım. Her kim benim için vesîleyi
isterse ona şefaatim vâcib olur.” (Hadîs-i şerîf, Müslim)

Câbir b. Abdullâh (r.a.)’in nakline göre Hz. Peygamber (s.a.v.) şöyle
buyurmuştur: “Her kim ezânı duyduğunda Allahümme Rabbe
hâzihi’d-da‘veti’t-tâmme ve’s-salâti’l-kâime âti Muhammedeni’l-vesîlete vel-
fadîle veb’ashu makâmen Mahmûdeni’llezî ve‘adteh- Ya Rabbi şu kutlu da‘vetin
ve kılınacak olan namazın Rabbi olan Allahım! Muhammed (s.a.v.)’e vesîleyi ve
fazîleti ver. Onu va‘d buyurduğun Makam-ı Mahmûd’a gönder! derse kıyâmet
gününde o kimseye şefaatim bol olur.” (Hadîs-i şerîf, Buhârî)

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 2.c., 140-142.s.)

31

---
AĞUSTOS 2008

---
DİLİN HAKÎKATİ

Dil, Hakk Te‘âlânın yarattığı şaşılacak şeylerdendir. Görünüşte bir et
parçasıdır; ama hakîkatte varlıkta olan her şey onun tasarrufu altındadır.
Hattâ olmayan şeyler bile ondadır.

Dil ile yalvarır, ağlar, sızlar ve böyle sözler söylerse, ağlama sesleri
çıkarırsa, kalb bundan bir incelik, yanma ve üzülme sıfatı edinir. Böylece
kalbdeki ateşin alevi beyni kaplar ve gözlerden yaş akmaya başlar.
Neşelendirici şeyler ve güzelleri anlatan sözler söyleyince, kalbde sevinç ve
neşe hareketi meydana gelmeye başlar, şehvet kamçılanır. Bunun gibi dilin
söylediği her sözden kalbde ona uygun bir sıfat zuhûr eder. Kötü sözler
söylerse kalb kararır, doğru ve iyi şeyler konuşursa kalb nûrlanmaya,
parlamaya başlar. Yalan ve eğri-büğrü konuşursa, kalb de eğri olur. Öyle ki,
doğruyu göstermez. Eğik ayna gibi olur. Bu sebeple, şâirlerin ve yalan
söyleyenlerin rüyâları doğru çıkmaz. Çünkü kalbleri yalan ve bozuk sözlerden
eğrilmiştir. Doğru konuşmayı ve doğru olmayı âdet edenin, rüyaları da doğru
olur. Bunun gibi doğru rüya görmeyenler, âhirete gidince, bütün lezzetlerin en
üstünü olan Allâhü Te‘âlâyı görmesi de, kalbine eğri olur ve olduğu gibi
görmez. O lezzetin saadetinden mahrum kalır. Güzel bir yüz, eğik bir aynada,
eğri ve yamuk-yumuk olur. Nitekim kılıcın üzerindeki ayna gibi parlak, fakat
yüksek ve alçak olan yerlere bakınca, bir güzel yüze bakmanın lezzetini
bulamaz. Âhiret hakkındaki işler de böyledir. O hâlde kalbin doğruluğu ve
eğriliği, dilin doğru ve eğriliğine bağlıdır. Bunun için Resûlullâh (s.a.v.),
“Kalb doğru olmayınca, îmân doğru ve müstakîm olmaz. Dil doğru olmayınca, kalb
de doğru olmaz.” buyurdu.

(Huccetü’l İslâm İmâm-ı Gazâlî (rh.a.), Kimyâ-i Saâdet, 425-426.s.)

1

---
YALAN KONUŞMAK VE                  YALAN YERE YEMÎN ETMEK

Yalan büyük günahlardandır.

Resûlullâh (s.a.v.) buyurdu ki: “Yalan, nifak kapılarından bir kapıdır.” “Kul,
Allâhü Teâlâ’nın indinde yalancı yazılana kadar, bir yalan söyler.” “Yalan
rızkı azaltır.”

“Tüccarlar fâcirdirler.” Yâni tüccarlar, kötü iş işlerler. Alışveriş helâl
olunca, “Niçin böyledir?” diye, sordular. “Yemîn ettikleri ve günaha
girdikleri, konuştukları zaman yalan söyledikleri için” buyurdular.

Yine buyurdular ki: “İnsanları güldürmek için yalan söyleyenlere, yazıklar,
esefler, korkular olsun!.”

Abdullah ibn Cîrad (r.a.) Resûlullâh (s.a.v.)’e “Mü’min zinâ eder mi?” dedi.
“Edebilir” buyurdular. “Yalan söyler mi?” dedi. “Hayır” buyurdular ve “Yalan
söyleyenler, îmânı olmayanlardır” âyet-i kerîmesini okudular. Abdullah ibn Âmr
(r.a.) der ki: “Küçük bir çocuk oyun oynamaya gitti. Gel, sana bir şey
vereyim, dedim. Resûlullâh (s.a.v.) evimizde idi. “Ne vermek istedin?”
buyurdular. “Hurma” dedim. “Vermezsen, amel defterine yalan söyledi yazarlar.”
buyurdular. Yine buyurdular ki: “En büyük günahların neler olduğunu size
bildireyim: Şirk, anayı babayı incitmek.” Böyle buyurdu ve bir yere dayanıp
otururken kalktı, doğru oturdu ve “Ayrıca yalan da söylememelidir” buyurdular.
Yine buyurdular ki: “Yalan söyleyen kuldan melek bir mil uzak olur.” Bunun
için demişlerdir ki, aksırma, doğru söz konuşurken olur. Zîrâ hadîs-i şerîfte,
“Aksırmak melektendir ve esnemek şeytandandır” buyuruluyor. “Konuşma yalan
olursa melek bulunmaz ve aksırma da olmaz” buyuruldu. Yine buyurdular ki:
“Yalan bir sözü nakleden de bir yalancıdır.” Yine buyurdular ki: “Yalan yere
yemin ile bir kimsenin malını alan, kıyamet günü Allâhü Te‘âlâyı kızgın olarak
görür.” Yine buyurdular ki: “Mü’minde her haslet (huy) bulunabilir; hâinlik ve
yalan bulunamaz.”

(Huccetü’l İslâm İmâm-ı Gazâlî (rh.a.), Kimyâ-i Saâdet, 437-438.s.)

2

---
ŞA‘BÂN AYININ FAZÎLETİ

Ebû Hüreyre (r.a.)’in bildirdiği hadîs-i şerîfte: “Şa‘bân, Benim ayım, Receb
Allâhü Te‘âlânın ayı, Ramazân da Benim ümmetimin ayıdır. Şa‘bân günâhların
keffâret ayı, Ramazân ise, günâhların temizleyici ayıdır.” buyuruldu.

Yine buyuruldu ki: “Şa‘bân, Receb ile Ramazân ayları arasında bir aydır.
İnsanlar bundan gâfildir. Hâlbuki Şa‘bân’da kulların ameli, Allâhü Te‘âlânın
dergâhına çıkarılır. Ben, Şa‘bân’da oruçlu olduğum hâlde, amelimin
çıkarılmasını arzu ederim.”

Enes bin Mâlik (r.a.)’in bildirdiği hadîs-i şerîfte: “Receb ayının diğer
aylara olan üstünlüğü, Kur’ân-ı kerîmin diğer kitâblar üzerine olan üstünlüğü
gibidir. Şa‘bân ayının diğer aylardan üstünlüğü, Benim, diğer peygamberlerden
üstünlüğüm gibidir. Ramazân’ın diğer aylardan üstünlüğü, Allâhü Te‘âlânın
yaratıklarına olan üstünlüğü gibidir.” buyuruldu.

Hz. Âişe (r.a.)’nın bildirdiği hadîs-i şerîfte: “Yâ Âişe, bir sene içerisinde
ölecek olan kimselerin isimleri Şa‘bân’da özel defterinden silinip Azrâil
(a.s.)’a teslim edilir. Binâen‘aleyh oruçlu olduğum hâlde ismimin defterden
silinip diğer deftere nakledilmesini arzu ederim; bu sebepten dolayı Şa‘bân
ayına muhabbet ederim.” buyuruldu.

Enes bin Mâlik (r.a.) der ki: “Resûlullâh (s.a.v.)’in ashâb-ı kirâmı, Şa‘bân
ayının hilâlini görünce, Mushâf-ı şerîf üzerine kapanıp Kur’ân-ı kerîm okumağa
devâm ederlerdi. Müslümânlar bu ayda mallarının zekâtını çıkarıp Ramazân-ı
şerîfte oruç tutacaklara kuvvet ve kudret bahşetmek için fakîr, miskin ve
zaîflere verirlerdi.” Ecel ve rızıkları ve o yıl hacca gideceklerin yazıldığı
Berât gecesi Şa‘bân-ı şerîfin on beşinci gecesidir.

(Hz. Gavs-ı A‘zam Seyyid Abdü’l-kâdir-i Geylânî (k.s.a.), Günyetü’t Tâlibîn,
289. s.)

3

---
ESMÂÜ’L HÜSNÂ, EL-MÜHEYMİN (C.C.)

Müheymin: Gözetici ve koruyucu olan, doğrulayıcı ve güvenilir anlamına gelir.

Cenâb-ı Hakk buyuruyor ki: “O Allâh ki, O’ndan başka İlâh yoktur. O Meliktir;
Kuddûstur; Selâmdır; Mü’mindir; Müheymindir; Azîzdir;Cebbârdır; Mütekebbirdir.
Allâh, (müşriklerin) şirk koştuklarından çok Yücedir.”

Görüp gözeten, her şeye şâhid olan koruyan ve bekçilik eden de Allâh
(c.c.)’dür. Müheymin, kıyâmet günü, kendisine ibâdet edenlerin ibâdetinden ve
sevâbından bir şey eksiltmeyendir. Allâh sevâb vermekten âciz kalmadığı gibi
onu zorlanarak veren değildir. Sevâb vermekle kendisinden ve mülkünden bir şey
eksilmez ki, sevâbını kısıp sınırlasın. O, mülkünden faydalanan değil ki,
başkası faydalandığında mülkünden bir şey eksilsin. Allâh (c.c.), âsîlerin de
isyanlarından ve hak ettikleri cezâdan bir şey artırmaz. Allâh (c.c.),
cehennem ehlinin azâbını “cezâ” (amellerin karşılığı) olarak adlandırmıştır.
Bu yüzden günâh olmayan şeyin cezâsı (karşılığı) yoktur. Bu da Allâh (c.c.)’ün
inkarcıların ve âsîlerin cezâlarını arttırmayacağını göstermektedir.

Müheymin, doğrulayıcı, tasdik edici ve güvenilir anlamındadır. Kur’an,
kendisinden önceki kitapları doğrulayan bir kitaptır. Açıkça görüldüğü gibi
Allâh (c.c.) içinde bir ateş topu barındıran dünyânın yüzeyinde mükemmel bir
düzen yaratmıştır. Hiçbir yer için en ufak bir başı boşluk söz konusu
olmamaktadır. O, gökleri ve yeri kontrol altında tutmakta, kâinattaki tüm
canlıları bildikleri veyâ bilmedikleri büyük tehlikelere karşı her an
korumaktadır. İnsanı ise daha cenin halindeyken savunması sağlam olan bir yere
yerleştirerek korumaya almıştır.

“El-Müheymin” Her kim bunu yazıp üzerinde bulundurursa bütün malı ve rızkı
Hakk Te‘âlânın hıfzında ve emânında olur. Yine demişlerdir ki, bir kimse gusül
eyleyip bu ismi 100 kere okursa o kimsenin dışı parlak ve nurlu olur.

(Mehmed Nuri Şemseddin Nakşıbendî, Kalplerin Anahtarı)

4

---
RESÛLULLÂH (S.A.V.)’İN SÛRLA BİRLİKTE İLK ÖNCE KALKMASI

Hz. Peygamber (s.a.v.)’in mübârek mezarı, hepsinden evvel yarılacaktır ve
Sûr’un üfürülüşünden bayılanların tümünden önce kendine gelip ayılanların ilki
olacaktır. Müslim’in rivâyetinde “toprağı yarıp çıkanların ilki benim” diye
buyrulmuştur.

İmâm Buhârî, Ebû Hüreyre (r.a.)’in şöyle anlattığını yazıyor. Hz. Peygamber
(s.a.v.) mübârek mezârından kalktığı zaman yetmiş bin melek arasından
çıkacaktır.

İmâm Buhârî, Tarih-i Medine’de Kâ‘bu’l-Ahbâr (r.a.)’in şöyle anlattığını
yazıyor:

Her sabah 70 bin Melek gökten iner, Resûlullâh (s.a.v.)’in mübârek mezarının
etrafını çevreleyip kanadlarını gererler. Akşam olunca göğe çıkarlar ve yine
70 bin melek inerler tâ mübarek mezarı yarılıp çıkıncaya kadar böyle devam
eder. Çıktığı zaman 70 bin Melek arasında çıkar. Melekler O (s.a.v.)’i ulular
ve tekrim ederler. Burak’a binip Haşir yerine varır. Hâfız Selefî’nin böyle
rivâyet ettiğini, Taberî yazıyor. Haşir’deki yerine varınca Cennet elbisesinin
en şereflisini giydirirler.

Resûlullâh (s.a.v.): “Bana öyle bir elbise giydirdiler ki, onun değerini insan
bilemez” diye buyurmuştur. (Beyhakî)

Kâ‘b bin Mâlik (r.a.) de şöyle buyurduğunu söylüyor:“Kıyâmet gününde insanlar
Haşir olunurken Ben, ümmetimle bir tepenin üstünde olacağız. Rabbim bana yeşil
bir elbise giydirecektir.” (H.Şerîf, Müsned)

Bir rivâyete göre de Hz. Peygamber (s.a.v.) ümmetiyle diğer insanların
üzerinde yüksek bir tepe üstünde haşr olunur demişlerdir.

İbn Mes‘ud (r.a.), Hz. Peygamber (s.a.v.)’den öğrenip bildiriyor: O gün
Resûlullâh (s.a.v.) Arş’ın sağında duracak, ondan başka hiç kimse orada
durmayacak. O (s.a.v.)’i orada gören ilkler ve sonrakiler, ah biz de orada
dursaydık ne olurdu! diyeceklerdir.

(İmâm-ı Kastalânî, İlâhî Rahmet Hz. Muhammed (s.a.v.), 519.s.)

5

---
YALAN YERE SÖZ VERMEK

Resûlullâh (s.a.v.): “Üç şey vardır ki, bunlardan biri kimde bulunursa, namaz
kılsa da, oruç tutsa da münafıktır. Konuşunca yalan söyler, söz verince
sözünde durmaz, kendisine verilen emânete hıyânet eyler.” “Söz vermek borç
gibidir. Kaçmamak lâzımdır.” buyururlar.

Allâhü Te‘âlâ, İsmail (a.s.)’ı övüyor ve onun için, sözünün eri buyuruyor.
Derler ki, bir kimseye bir yerde buluşmak için söz verdi. Yirmi iki gün orada
bekledi ve sözünü yerine getirmek istedi. Ashâb-ı kirâmdan biri anlatır:
Resûlullâh (s.a.v.)’e biât ettim ve şuraya geleceğim, dedim, sonra unuttum.
Üçüncü gün gittim, orada idi. Buyurdular ki: “Ey delikanlı, üç gündür seni
bekliyorum.”

Resûlullâh (s.a.v.) birine söz verip, “Geldiğin zaman işini görürüm.” buyurdu.
Hayber’den alınan ganimetleri taksim ettikleri vakit o kimse geldi ve “Yâ
Resûlallâh (s.a.v.), bana söz vermiştiniz” dedi. “Ne istersen vereyim”
buyurdu. Seksen koyun istedi. Verdi, ve “Çok az istedin. Musa (a.s.), Yûsuf
(a.s.)’ın kemiklerini bulduğunu söyleyen kadına, istediğini yapacağım diye söz
verince o senden iyi istedi ve senden daha çok istedi. Musa (a.s.) ne
istersin? buyurduğu zaman: Gençliğimin bana verilmesini ve Cennette seninle
olmayı isterim, demişti” buyurdu.

Bunun üzerine bu kimsenin bu hikâyesi Arablar arasında darb-ı mesel oldu.
Filân kimse Allâh’ı istemektense seksen koyun ister, diye söyler oldular.

Elden geldiği kadar zorla söz vermemelidir. Resûlullâh (s.a.v.) “İnşâallâh
yapabilirim” derdi. Söz verince, bir zarûret olmaksızın, elden geldiği
müddetçe sözünü yerine getirmelidir. Bir kimseye bir yerde buluşmayı söz
verince, âlimler, namaz vakti girinceye kadar orada beklenir, dediler. Bir
kimseye verilen bir şeyi geri almak, sözünde durmamaktan daha çirkindir.
Resûlullâh (s.a.v.) böyle kimseyi kustuğunu yiyen köpeğe benzetmiştir.

(Huccetü’l İslâm İmâm-ı Gazâlî (rh.a.), Kimyâ-i Saâdet, 436.s.)

6

---
HULEFÂ-İ RÂŞİDÎN’İN DEVLET REİSLİĞİ

Hulefâ-i râşidînin ilki Ebû Bekir Sıddîk (r.a.)’dır. Ebû Bekir (r.a.)
hilâfetin şartlarını şahsında toplamış, bütün ashâb-ı kirâma üstünlüğü kabul
edilmiş bir zâttır. Ashâb (r.a.e.) O’nun hilâfetinde ittifâk etmiştir. Bu
ittifak kesin bir delil teşkil eder. Peygamber (s.a.v.) Hz. Alî (r.a.)’in
hilâfetini açıkça haber verdiğini ileriye süren kimselerin iddiası da bu icmâ‘
karşısında sükût eder. Çünkü Resûl-i Ekrem (s.a.v.) Efendimiz “Benim ümmetim
dalâlet üzere ittifak etmez” buyurmuştur. Hz. Ebû Bekir (r.a.) vefâtından önce
Ömer b. Hattâb (r.a.)’i velîahd seçtirdi. Rivâyet olunur ki halîfe Ebû Bekir
(r.a.) hayatından ümîd kesince Osman (r.a.)’i çağırmış ve Ömer (r.a.)’i
velîahd edindiğine dâir mektubu ona yazdırmıştı. Mektubun yazılışı bitince onu
mühürleyerek Medine’lilerin huzûruna çıkarmış ve onlara mektup sahifesinde
yazılı bulunan zâta bey‘at etmelerini emretmiş, onlar da bey‘at etmiştir.
Hatta mektup Alî b. Ebû Tâlib (r.a.)’in yanından geçerken Hz. Alî (r.a.),
“Orada yazılı bulunan zâta bey‘at ettik, Ömer (r.a.) de olsa!” demiş. Sonra
ashâb-ı kirâm (r.a.e.) Hz. Ömer (r.a.)’in hilâfetinde ittifak etmiştir. Halîfe
Ömer (r.a.) Ebû Bekir (r.a.)’in yolunu tatbîk etmiş, ordular sevketmiş ve
ikmal kıt‘aları düzenlemiş. Nihâyet Allâhü Te‘âlâ O’nun kılıcı sayesinde küfr
ile fesâdı kökünden kurutmuştur. Sonra halîfe Ömer (r.a.) şehîd edildi.
Hilâfet işini altı kişi arasındaki istişâre neticesine havâle etti: Osman,
Alî, Abdurrahmân b. Avf, Talha, Zübeyr ve Sa‘d b. Ebû Vakkas (Allâh’ın rızâsı
hepsinin üzerine olsun). Şûrâ ehlinin beşi halîfe seçimini altıncı üye
Abdurrahmân (r.a.)’e havâle edip onun vereceği karâra râzî oldular. O da Hz.
Osman (r.a.)’i seçti ve ashâbın huzûrunda O’na bey‘at etti. Ashâb-ı kirâm
(r.a.e.) de kendisine bey‘at edip hilâfeti boyunca emirlerine boyun eğdiler,
arkasında Cum‘a ve Bayram namazlarını kıldılar. Bu onların Hz. Osman (r.a.)’in
hilâfeti üzerinde ittifak ettiğini gösterir. Nihâyet halîfe Osman (r.a.) de
hilâfet konusunda bir şey söyleme imkânı bulamadan şehîd edildi. Bunun üzerine
Muhâcirîn ile Ensârdan ileri gelen bir ashâb gurubu toplanıp Hz. Alî
(r.a.)’den hilâfeti kabul etmesini istediler, bu konuda ısrar edip onu Allâh
(c.c.)’e saldılar. O da kabûl etti ve orada bulunan seçkin ashâb topluluğundan
kendisi için bey‘at aldı. Hulefâ-i râşidînin fazîlet sırası ehl-i sünnete göre
hilâfet sırası ile aynıdır.

(Nûreddîn Es-Sabunî, Maturidiyye Akâidi, 127-130.s.)

7

---
FİTNE DÖNEMİ

Ebû Mûsâ (r.a.) anlatıyor: “Resûlullâh (s.a.v.) buyurdular ki:

“Kıyâmetten hemen önce karanlık gecenin parçaları gibi fitneler var. Kişi o
fitnelerde mü’min olarak sabaha erer, akşama kâfir olur;mü’min olarak akşama
erer, sabaha kâfir çıkar. O fitnede oturan, ayakta durandan hayırlıdır.
Yürüyen koşandan hayırlıdır. Öyleyse yaylarınızı kırın, kirişlerinizi
parçalayın, kılıçlarınızı da taşa vurun. Sizden birinin evine girerlerse Hz.
Âdem’in iki oğlundan hayırlısı olsun (ölen olsun, öldüren değil).” (Ebû Dâvud)

Ebû Dâvud, “koşandan” kelimesinden sonra şu ziyâdeyi kaydetmiştir:
Yanındakiler, “Bize ne emredersiniz (ey Allâh’ın Resûlü)?” dediler. “Evinizin
demirbaşları olun!” buyurdu.

1. Resûlullâh (s.a.v.), kıyâmete yakın çıkacak fitnelerin dehşetini belirtmek
için, zifirî karanlık gecenin parçalarına benzetmiştir. Yani peşpeşe fitneler
olacak, her biri, gece parçası gibi karanlık, yani doğru yanlış, haklı haksız,
isabetli hatalı vs. şekilde tefrik etmek imkânı tanımayacak, son derece
dehşetli olacak demektir. Bu teşbihten maksat fitnenin büyüklüğünü ifadedir.

2. Hz. Âdem (a.s.)’ın iki oğlundan hayırlısı Hz. Hâbil’dir. Kardeşi Kabil onu
öldürmek istediği vakit âyet-i kerîmenin ifâdesiyle kardeşine:“Sen beni
öldürmek için elini bana kaldırsan da, ben seni öldürmek için elimi sana
kaldırmayacağım” (Mâide s. 28) demiştir. Bu âyette, Cenâb-ı Hakk fitne
sırasında Müslümanların takip edeceği siyâseti açıklamış olmaktadır: “Fitneden
kaçmak, öldürmektense ölmeyi tercih etmek.” İslâm’da bunun ilk örneğini Hz.
Osman (r.a.)’in verdiği belirtilir: O fitnenin büyümemesi için öldürmeyi
değil, öldürülmeyi tercih etmiştir.

3. Evin demirbaşı olmaktan maksâd, evden ayrılmamak, dışarı çıkıp fitneye
bulaşmamaktır. Nasıl ki demirbaş denen halı, kilim gibi bir kısım eşyalar
devamlı evde kalırlar; fitne sırasında da o eşyalardan biri gibi olmak yani
evden dışarı çıkmamak tavsiye edilmiştir. Bundan da maksad, fitneye
katılmamaktır.

(Prof. Dr. İ. Canan, Kütüb-i Sitte, 13.c., 184.s.)

8

---
SÂLİH VE SÂDIKLARLA BERABER OLMAK

Nakşibendiyye büyüklerine göre Allâh (c.c.)’a en çabuk vasıl eden dört esas
vardır. “el-Hadikat’ün-Nediyye” kitabında bunlar şöyle anlatılır:

Birinci Esas: Sohbet

İkinci Esas: Râbıta

Üçüncü Esas: Şeyhin telkin ettiği zikre devam

Dördüncü Esas: Teveccüh ve murâkabe

Hakîkî ve kâmil bir şeyhin sohbetine devam etmek ki, en yüksek, en güzel ve en
sağlam esas budur.

Bir sohbetten istifâde etmenin iki şartı vardır:

Birincisi: Peygamberimiz (s.a.v.)’in sünnet-i seniyyelerine tam uymak.

İkincisi: Kâmil bir şeyhe muhabbet beslemek. Bunun bir takım edepleri vardır.
Fakat hepsi bu iki şartta toplanır. Bu güzel ahlâkı öğrenip onu tatbîk etmek,
diğer ahlâkî esaslara da riâyet etmeyi gerektirir.

Bahâeddin Nakşibend (k.s.) Hazretleri her fırsatta sohbet ederdi. Sohbetle
farz olan ilim ve ahlâk terbiyesi yapılırdı.Peygamber-i Zîşân (s.a.v.)’in ve
Ashâbı (r.a.e.)’in yolu da bu idi.

“Yolumuz sohbet yoludur. Sohbeti terk eden yolu da terk etmiş olur”
buyururlardı. (Muhammed Hânî (k.s.), Âdâb, 73-187.s.)

••••••••

Tezkiye-i nefisde en önemli düsturlardan biri de muhakkak ki sâlih ve
sâdıklarla beraber olmaktır.

Buna dâir delil Tevbe sûresinde Cenâb-ı Hakk; “Ey îmân edenler, Allâh’tan
korkun ve sâdıklarla beraber olunuz.” (Tevbe s. 119) diye emir buyurmuştur. Bu
husûsda ağyardan içtinâba dâir nehiy de var. “Nefsine zülmedenlerle ihtilat
etme, alışveriş biter bitmez, kalk savuş” (En‘am s. 68)

Kişinin ma‘nevî terakkîsinde beraber bulunduğu şahıslar çok önemlidir. Kalbden
kalbe hal in’ikas eder.

Hadîs-i şerîfte “el-Mer’u me‘a men ehabbe” “Kişi sevdiğiyle beraberdir”
buyuruluyor. Bu dünyâda sâlih, sâdıklarla bulunan kişi yarın mahşer günü bu
sâdık ve sâlih dostundan istifâde edecektir.

(Hz. Mahmûd Sâmî Ramazanoğlu (k.s.),

Tasfiye-i Kalp ve Tezkiye-i Nefs, 28-29.s.)

9

---
MESCİDLER ALLÂH’IN EVİDİR

“Allâh’ın mescidlerini, ancak Allâh’a ve âhiret gününe îmân eden, namazı
gereği gibi kılan, zekâtı veren ve Allâh’tan başkasından da korkmayanlar îmâr
ederler. İşte onların, doğru yola ulaşmış olmaları umulur.” (Tevbe s. 18)
Buradaki “mescidler” ifâdesi, hem Mescid-i Haram’ı, hem de diğer mescidleri
kapsar. Bir tek olan Allâh’a îmânın içerisinde, Peygamber (s.a.v.)’e îmân da
yer almaktadır. Âhiret gününün kapsamında; öldükten sonra diriltilmek, hesap
vermek ve ceza görmek, ya da mükâfat elde etmek de vardır.

Farz olan zekâtı da, gönül rızâsıyla vermek gerekir. Âyette zekât, namazla
birlikte anlatılmıştır. Çünkü, bunların biri olmadan, diğeri kabul edilmez.
İşte, bütün bu ilmî ve amelî özellikleri kendisinde toplayan kimse, mescidleri
de tamir edebilir.

Ayrıca bu kimse, Allâh’tan başka hiçbir şeyden de korkmaz. Kınayanın
kınamasından ve zâlimin zulmünden çekinmez. İşte bu niteliklere sahip
kimseler, cennetteki isteklerine ve oradaki yüceliklere ulaşırlar. Bu güzel
sıfatlara ulaşmalarının anlatılmış olması, inkarcıların amellerinin fayda
vermeyeceğini belirtmek ve inkarcıları azarlayarak, kendilerinin doğruluğa
erişmediklerini anlatmak içindir. Çünkü inkarcılar, kendilerinin güzel şeyler
yaptıklarını sanıyorlardı. Mü’minler bile, kendilerinde bu güzel vasıfların
bulunmasına rağmen, “belki, umulur ki” gibi ümit belirten kelimeler
kullanılmak sûretiyle ifâde edilmişlerdir. Mü’minlerin durumu böyle olursa,
bozgunculuk yapan inkarcıların durumu ne olacaktır acaba?

“Mescidin altına ilk defa hasır döşeyen, Hz. Ömer (r.a.)’dir. Daha önce burası
küçük çakıl taşlarıyla döşeliydi.” Mescitlere kandil asmak, mum yakıp onları
aydınlatmak da tamir sayılır. Mescide ilk olarak kandil takan yine Hz. Ömer
(r.a.)’dir. Ubey b. Kâ‘b (r.a.)’in etrafına, terâvih namazı kılmak için
insanlar toplandığında, Hz. Ömer (r.a.) oraya kandil asmıştı. Hz. Alî (k.v.)
bunu parlar halde her gördüğünde: “Ey Hattab’ın Oğlu! Mescitlerimizi
aydınlattın. Allâh (c.c.) de senin kabrini aydınlatsın” diye duâ edermiş.

(İsmâil Hakkı Bursevî (k.s.), Rûhu’l-beyân Tefsîri, 3.c. 400.s.)

10

---
SELMÂN-I FÂRİSÎ (R.A.) VE NAMÂZ

Selmân-ı Fârisi (r.a.) diyor ki: “Kul namaza durduğunda küçük günahları başı
üstüne konulur. Namazını bitirir bitirmez hurmaları yenmiş salkımların sağa-
sola atıldığı gibi günahları da öyle atılır.”

Selmân (r.a.)’den bu husûsda yapılan diğer bir rivâyet şöyledir:“Kul namaza
durduğunda bütün günahları başı üstünde toplanır. Secdeye vardığında da
sallanan bir ağacın kuru yapraklarının döküldüğü gibi dökülürler.”

Târik b. Şihâb anlatıyor: “Bir gece Selmân-ı Fârisi (r.a.)’in yanında kalarak
gece nasıl ibâdet ettiğini görmek istedim. Gecenin sonuna doğru kalktı, sadece
namaz kıldı. Bu durumu yadırgadığım için kendisine niyetimi açıkladım. Şu
cevâbı verdi:

- Beş vakit namaz üzerinde titizlikle durun. Kişi öldürücü günahlar sahasına girmedikçe bu namazlar onun küçük günahları için keffârettir. İnsanlar akşama eriştiklerinde üç sınıfa ayrılırlar: Gece, kiminin tamâmen lehine, kiminin tamâmen aleyhine olur. Kiminin de ne lehine ne de aleyhine olur. Şöyle ki: Kişi, gece karanlığını, insanların uykuda oluşunu fırsat bilerek kalkar, sabaha kadar namaz kılar, işte gece bu kimse için bütünüyle kâr zamanıdır. Kişi de vardır ki insanların, uykuda oluşlarını, gecenin karanlığını ganimet bilerek günahlara dalar; bu kimse için de gece tamâmiyle hüsran vaktidir. Birisi de vardır ki yatsıyı kıldığı gibi yatar uyur. Gece, böylesinin ne aleyhine ne de lehinedir. Ey Târık, yorucu yürüyüşlerden uzak dur, mu‘tedil fakat sürekli yürü!..”

Ebû Mûsâ el-Eş‘arî (r.a.), rivâyet olunduğuna göre şöyle demiş: “Nefislerimize
günahlar yüklüyoruz, sonra farz namazı kılınca bu namaz işlediğimiz küçük
günahları bağışlatıyor. Sonra yine nefislerimize günahlar yüklüyoruz, farz
namazı kılınca bu namaz kendinden önce işlenen hatalara keffâret oluyor.”

(M. Yûsuf Kandehlevî (rh.a.), Hadîslerle Müslümânlık, 3.c., 356.s.)

11

---
ALLÂH’IN İPİNE (KUR’ÂN’A) TOPLUCA SARILIN

Hâris el A‘ver anlatıyor: “Mescide uğramıştım, gördüm ki halk, zikri terkedip
mâlâya‘nî konulara dalmış, konuşuyor. Hz. Alî (r.a.)’e çıkıp durumdan haberdâr
ettim. Bana:

“Doğru mu söylüyorsun, öyle mi yapıyorlar? Ben:

Resûlullâh (s.a.v)’in şöyle söylediğini işittim:

“Haberiniz olsun bir fitne çıkacak!” Resûlullâh (s.a.v.)’e hemen sordum:

“Bundan kurtuluş yolu nedir Ey Allâh’ın Resûlü (s.a.v.)?” buyurdular ki:
“Allâh’ın Kitabı (na uymak) dır. O’nda sizden önceki (milletlerin ahvâliyle
ilgili) haber, sizden sonra (kıyâmete kadar) gelecek fitneler ve kıyâmet
ahvâli ile ilgili haberler mevcut. Ayrıca sizin aranızda (îmân küfür, taat
isyân, haram helâl vs. nev’inden) cereyân edecek ahvâlin de hükmü var. O, hak
ile bâtılı ayırdeden ölçüdür. O’nda herşey ciddîdir, gâyesiz bir kelâm yoktur.
Kim akılsızlık edip, O’na inanmaz ve O’nunla amel etmezse, Allâh onu helâk
eder. Kim O’nun dışında hidâyet ararsa Allâh onu saptırır. O Allâh’ın sağlam
ipidir. O, hikmetli olan zikirdir, O dosdoğru yoldur. O, kendine uyan hevâları
koymaktan, kendisini (kıraat eden) delilleri iltibastan korur. Âlimler ona
doyamazlar. Onun çokca tekrarı usanç vermez, tadını eksiltmez. İnsanı
hayretlere düşüren mümtaz yönleri son bulmaz, tükenmez, O öyle bir kitâbdır
ki, cinler işittikleri zaman şöyle demekten kendilerini alamadılar:

“Biz, hiç duyulmadık bir tilâvet dinledik. Bu doğruya götürmektedir, biz onun
(Allâh kelâmı olduğuna) inandık.” (Cin s. 1) Kim ondan haber getirirse doğru
söyler. Kim onunla amel ederse ücrete mazhar olur. Kim onunla hüküm verirse
adâletle hükmeder. Kim ona çağrılırsa, doğru yola çağrılmış olur. Ey A‘ver, bu
güzel kelimeleri öğren.” (H.Şerîf, Tirmizî)

12

---
İNANDIĞIMIZ GİBİ YAŞAMALIYIZ

“Şu kimseler ki muhakkak Rabbimiz Allâh’tır, dediler ve Allâh’ın rubûbiyyetini
i’tirâf ile mu‘âmelâtında istikâmet ettiler. Onlar üzerine melekler nâzil olur
ve derler ki:

Ey mü’minler! Siz korkmayın ve mahzun olmayın ve size va‘d olunan cennetle
müjdeler olsun! Zîrâ îmânınızın muktezâsı (gereği) istikâmet (dinde sebât)
ettiğiniz için size va‘d olunan cennet sizin için hazırdır.” (Fussilet s. 30)

Fiilin delâleti, sözün delâletinden daha kuvvetlidir.

Binâenaleyh bir kimse ezân sesi işitiyor, namaza da‘vet olunuyor. Cenâb-ı Hakk
namazı farz kılmıştır. Eğer namazı kılmıyorsa o kimsenin lisânı her ne kadar
kılmayacağım diye söylemiyorsa da, fiilen kılmıyorum, demiş oluyor. Yani
Cenâb-ı Hakk’ın emrini kabul etmemiş oluyor.

Allâhü Zü’l-Celâl Hazretleri âyet-i celîlede:

“Benîm kullarım üzerinde senin hiç bir tahakkümün olamaz. Meğer ki azıp
sapanlardan senin izinde gidenler olsun.” (Hicr s. 42)

«Onun zoru ancak onu yâr edinmekte olanlara ve onu kendisine (Allâh’a) eş
koşanlara karşıdır.» (Nahl s. 100) buyuruyor.

Bizim hâlimiz, pâdişâhı bırakıp uşağı i’zâz etmeğe (yüceltmeye) benzer.
Halbuki uşak bugün var yârın ve hatta biraz sonra yok olur. Pâdîşah ise
Cenâb-ı Allâh’dır.

Biz mâlikiyyeti mâ-dûndan bekliyoruz. Köleyi mâl sahibi biliyoruz. Bu, hatâ
üstüne hatâdır. Zîrâ hiçbir şey yok, ancak Cenâb-ı Allâh vardır.

(Hz. Mahmûd Sâmî Ramazanoğlu (k.s.), Musâhabe, 6.c., 194.s.)

13

---
BERÂT GECESİ VE FAZÎLETLERİ

Şa‘bân’ın on beşinci gecesi bir senelik günâhlara keffârettir. Bunun için
Şa‘bân’ın on beşinci gecesine “Keffâret gecesi” de denilir.

Yüce Allâh’ın mağfiret hazînelerinin dolup taştığı ve isteyen her mü’mine bol
bol ihsân edildiği gecelerden biri de Berât gecesidir. Şa‘bân-ı şerîfin 14.
gününün akşamı Berât gecesidir.

Berât demek “suçtan ve borçtan kurtulmak” ma‘nâsına gelir. Böyle bir gecede
kul, Rabbine dönüp O (c.c.)’ün dergâhına yüz sürerek afv dileyecek olursa,
Cenâb-ı Hakk, o kulun günâhlarını bağışlar ve onu kendine dost seçer. Bir
hadîs-i şerîfte:

“Allâhü Te‘âlâ, bu gece ümmetime, Benî Kelb kabîlesinin koyunlarının tüyleri
adedince rahmet eder.” buyurulmaktadır. (İbn-i Mâce, Tirmizî)

Bu gece mağfiret gecesidir. Bütün günâhlarının bağışlanmasını isteyen
mü’minler şu hadîs-i kudsîdeki çağrıya uymalıdırlar: “Bu gecede istiğfâr eden
yok mu, onu mağfiret edeyim? Rızık isteyen yok mu, ona (bol bol) rızık
vereyim, herhangi bir sıkıntıya, hastalığa ve belâya duçar olan yok mu, ona da
sıhhât ve âfiyet vereyim.”

Me’mûr melekler tarafından kulların rızıkları, ecelleri ve diğer işleri bu
gece yazılır ve tertîb edilir. Vazîfeli melekler, bugünden i‘tibaren Levh-i
Mahfûz’dan insanların hayat hâdiselerini yazmağa başlarlar ve bu durum, Kadir
gecesine kadar devâm eder.

Nitekim Allâhü Te‘âlâ hazretleri, âyet-i celîlesinde: “Her hikmetli iş o
mübârek gecede ayırt edilir. (Rızık, ecel, hayır ve şerrden ibâret bütün işler
o gece yazılır.)” buyurmaktadır. (Duhân s. 4)

Hz. Âişe Sıddıkâ (r.a.)’nın rivâyetine nazaran Nebî-yi Ekrem (s.a.v.) Berât
gecesi için buyurmuşlardır ki:

“Allâh tebâreke ve te‘âlâ, Şa‘bân’ın on beşinci gecesi, semâ-yı dünyâya iner
ve Kelb kabîlesi koyunlarının tüylerinin sayısından fazla günâhı afveder.”
buyurmuşlardır.

(Tirmizî)

14

---
BERÂT GECESİ KILINACAK NAMÂZ

Bu gecede yüz rek‘at namâz kılınır. Bu durumda namâzın, her iki rek’atında bir
selâm verilir. Her rek‘atda Fâtiha’dan sonra 10 (on) İhlâs-ı şerîf okunur.
Dilenirse bu namâz on rek‘at da kılınabilir. (O zamân her rek‘atda Fâtiha’dan
sonra 100 (yüz) İhlâs-ı şerîf okunur ve 10 (on) rek‘atın sonunda bir kerre
selâm verilerek namâz tamamlanır.) Bu şekilde kılmak, bütün müstehâb
namâzlarda da mervîdir. Selef (r.a.), bu namâzı kılar ve buna “Hayır namâzı”
derlerdi. Hattâ bu namâzı, bir araya toplanıp cemâatle de kılarlardı.

(Hanefî mezhebinde terâvihten başka hiçbir sünnet namâzı cemâatle kılınmaz.)

Hasan-ı Basrî (r.a.)’in bu namâz için şöyle dediği rivâyet olunur: “Allâh
Resûlü (s.a.v.)’in sahâbîlerinden otuz kişi bana dediler ki:

Bu gecede bu namâzı kılan bir kimseye, Cenâb-ı Hakk yetmiş def‘a nazar eder ve
her bir nazar ile onun yetmiş ihtiyâcını giderir. Bu ihtiyâcların en azı da
afvedilmektir.”

(Hüccetü’l- İslâm İmâm-ı Gazâlî (rh.a.), İhyâ-u ‘Ulûmi’d-dîn, 1 c., 555. s.)

---
BERÂT GECESİNDE NE YAPMALIYIZ?

Gündüzünü mutlakâ oruçlu geçirmeliyiz. Hz. Alî (k.v.)’den “Şa‘bânın on beşinci
günü oruç tutun, gecesinde kâim olun.” meâlinde İbn-i Mâce bir hadîs rivâyet
etmiştir.

(Hüccetü’l- İslâm İmâm-ı Gazâlî (rh.a.), İhyâ-u ‘Ulûmi’d-dîn 1 c., 556. s.)

Dedikodudan, yalandan, harâma bakmaktan sakınmalıyız. İftârımızı yapıp Allâhü
Te‘âlâya şükrettikten ve akşam namâzını edâdan sonra, üç def‘a Yasîn-i şerîf
okunacaktır. Her Yâsîn’den sonra bir def‘a Berât duâları okunacaktır. Bu Berât
duâları, ilkinde, Cenâb-ı Hakk’tan hayırlı ve uzun ömür taleb ile kazâ’ ve
belâlardan emîn olmak; ikincisinde bol ve helâl rızık temennîsi; üçüncüsünde,
son nefesinde hüsn-i hâtime ile bu dünyadan göçmek niyyetiyle, okunacaktır.

15

---
BERÂT GECESİNDE OKUNACAK DUÂLAR

(Bu duâ 3’er def‘a okunacak. Her okuyuştan önce Yâsîn-i şerîf okunacak sonra
bu duâ okunacak.)

Bi’smi’llâhi’r- rahmâni’r- râhîm

Allâhümme yâ ze’l-menni velâ yümennü ‘aleyhi. yâ ze’l-celâli ve’l-İkrâm. Yâ
ze’t-tavli ve’l-in‘âm. lâ- ilâhe illâ ente zahra’l-lâci’îne ve
câre’l-müste’cirîne ve emâne’l-hâifîne. Allâhümme in-künte ketebtenî ‘ındeke
fî ümmi’l-kitâbi şekıyyen ev mahrûmen ev matrûden ev mukatteren ‘aleyye
fî’r-rızkı fe’mhu’llâhümme bi fazlike şekâvetî ve hırmânî ve tardî ve ıktâre
rızkî ve esbitnî ‘ındeke fî ümmi’l-kitâbi sa‘îden ve merzûkan ve müveffekan
li’l-hayrâti fe-inneke kulte ve kavlüke’l-hakku fî kitâbike’l-münzeli ‘alâ
lisâni nebiyyike’l- mürselîn. Yemhu’llâhu mâ-yeşâü’ ve yüsbitü ve ‘ındehu
ümmü’l-kitâbi ilâhî bi’t-tecelliyyi’l-‘azîmi fî leyleti’n-nısfi min şa‘bâne’l-
mükerremi’lletî fî-hâ yüfraku küllü emrin hakîmin. Ve yübremü en-tekşife ‘annâ
mine’l-belâi’ mâ-na‘lemü vemâ lâ-na‘lemü vemâ ente bihî a‘lemü inneke
ente’l-e‘azzü’l- ekrem. Ve sallâ’llâhu ‘alâ seyyidinâ Muhammedin ve ‘alâ âlihî
ve ashâbihî ve evlâdihî ve ezvâcihî ve sellem.

•••

Bi’smi’llâhi’r- rahmâni’r- râhîm

“İlâhî cû‘düke dellenî ‘aleyk. Ve ihsânüke evsalenî ileyk. Ve keremüke
karrebenî ledeyk. Eşkû ileyk mâ-lâ yahfâ ‘aleyk. Ve es’elüke mâ-lâ ye’süru
‘aleyk. Îz-‘ılmüke bi-hâlî yekfî ‘an süâlî. Yâ müferrice kürebe’l-mekrûbîn.
Ferric annî mâ-ene fîh. Lâ ilâhe illâ ente sübhâneke innî küntü
mine’z-zâlimîn. Festecibnâ leh. Ve necceynâhü mine’l-ğammi ve kezâlike
nünci’l- mü’minîn. Allâhümme yâ ze’l-menni velâ- yümennü ‘aleyh.”

“Allâhümme salli ‘alâ rûh-i seyyidinâ muhammedin fi’l-ervâh. Ve salli ‘alâ
cesed-i seyyidinâ muhammedin fi’l-ecsâd. Ve salli ‘alâ kabr-i seyyidinâ
muhammedin fi’l- kubûr.” (100 aded)

---
HADÎS-İ ŞERİF

“Allâhü Te‘âlâ bu gece ümmetime, Benî Kelb kabîlesinin koyunlarının tüyleri
adedince rahmet eder.” buyurulmaktadır.

16

---
BİR MEDÎNE HATIRÂSI

Medine halkından bir kimse âilesiyle şöyle bir ahid yapmış. “Bu sene seninle
kanaat edelim, hiç borç yapmayalım. Zîrâ her sene Huzûr'a varıp Yâ Resûlallâh
şu kadar borcum vardır demekten utanıyorum...” Bu dediğini tutmuş ve o sene
hiç borca girmemiş. Ama geçen seneden buğdaycıya bir altın borcu kalmış, lakin
hatırından çıkmış. Vakta ki, halkın Peygamber (s.a.v.) huzuruna borçlarını arz
ettikleri gece gelmiş, herkes toplanmış borcunu bildirmiş.

Ama o zat, borcum yok diye gelmemiş. O kimse rüyâsında (ma‘nâ âleminde) gördü
ki, Hücre-i Şerif açılmış, bir yüce divan kurulmuş, aleyhi’s-salâtü ve’s-selâm
Efendimiz saâdette bir kürsü üzerine oturmuşlar, cümle ashâb o mecliste
hazırlar... Velâyet şâhı Hz. Alî (k.v.) Efendimizin elinde bir defter var, o
deftere göre Sahâbe (r.a.e.) Efendilerimiz ehl-i Medîne'yi birer birer huzûra
götürüyorlar. “Yâ Resûlallâh (s.a.v.), filan oğlu filandır, şu kadar borcu
var...” diye arz ediyorlar, Efendimiz (s.a.v.) de “verilsin” diye emir
buyurduklarında Şah-ı velâyet Hz. Alî (k.v.) Efendimiz elindeki deftere kayıt
ediyorlar... Rüyâyı gören kimse de huzûra varıp Peygamber (s.a.v.)’e arz
olundukta (s.a.v.) Efendimiz ona şöyle hitâb etmişler: “Geçen seneden
buğdaycıya bir altın borcu var verilsin, onun, bu sene bize ihtiyacı yoktur.”
Adamcağız ah u enîn ile vücûdu tirtir titreyerek şiddetle ağlaya ağlaya
uyanınca yüzü üstü sürünerek Huzûr-ı Saâdete varıp Peygamber (s.a.v.)’in
eşiğine “Aman yâ Resûlallâh beni affeyle, ben kimim ki Sana ihtiyacım
olmaya... On sekiz bin âlem sana muhtaçtır ya Resûlallâh, el-amân, el-
amân....” diye ağlayıp inleyerek tevbe ve istiğfar etmiş... Ve ondan sonra da
ömrünün sonuna, kadar borçsuz kalmamış diye anlatırlar.

Resûlullah (s.a.v.) ehl-i beldeyi kimseye muhtaç etmez... Onların kalp
zenginliği ve düzgün halleri vardır.

(Tayyibetü’l-Ezkâr, 42-44.s.)

17

---
ŞİS ALEYHİSSELAM

Şis (a.s.); Adem (a.s.)’ın oğullarının en ulusu, en üstünü, Adem (a.s.)’a, en
sevgilisi ve ona, en çok benzeyeni idi.

Âdem (a.s.); vefâtından on bir gün önce, Şis (a.s.)’a: “Ey oğulcuğum! Sen,
benden sonra, Halîfemsin!” diyerek vazifesini takva üzere yürütmesini tavsiye
etti. Onu, bir Vasiyetnâme ile yerine vekil bıraktı. Bunu, Kabil’den ve Kabil
oğullarından gizli tutmasını, ona emretti. Gece ve gündüz saatlerini ve her
mahlukun, Allâha, hangi saatlerde, ne gibi ibadetler yaptıklarını bildirdi.
Vuku‘ bulacak Tufan hakkında da, bilgi verdi.

Yüce Allâh; Âdem (a.s.)’a, yirmi bir, Şis (a.s.)’a da yirmi dokuz sâhife
indirip Şis (a.s.)’ı, bu elliyi bulan sahifelere göre hareket ve amel etmekle
mükellef kıldı. Yüce Allâh’ın; A‘lâ sûresinin on sekizinci âyetinde andığı
Suhufu’l ‘Ûla, Hîbetullâh Şis b. Âdem (a.s.) ile İdris (a.s.)’a indirilmiş
olan Sâhifelerdi.

Âdem (a.s.)’dan sonra, oğullarından, Kâ‘be’nin onarımını ilk defa, taşla ve
çamurla yapan da, Şis (a.s.) idi.

Şis (a.s.); vefât edinceye kadar, Mekke’de kalmaktan hacc ve umre yapmaktan
geri durmadı.

Şis (a.s.), vefât ettiği zaman, dokuz yüz on iki yaşında idi. İdris (a.s.) da,
o zaman yirmi yaşında bulunuyordu.

Âdem (a.s.)’ın oğullarından, Şis (a.s.)’dan başkasının nesli devam etmeyip
kesilmiş, Şis (a.s.), böylece, Ebulbeşer olan Âdem (a.s.)’la birlikte, bütün
insanların soylarının varıp dayandığı soy direği olmuştur.

Şis (a.s.)’dan sonra, bütün Şis oğullarının nesebleri, Şis (a.s.)’a ulaşmadığı
gibi, İdris (a.s.)’a kadar da, onlarda Vahy ve Peygamberlikte, bulunmamıştır.

(M. Asım Köksal, Peygamberler Tarihi, 67.s.)

18

---
İNSANLARI ÖVME

Bunda altı âfet vardır. Dördü söyleyen için, ikisi de övülmekte olan, dinleyen
içindir:

1. Öven kişi olduğundan fazla söyleyip, yalancılık yapar. Hadîs-i Şerîfte
geldi ki: “İnsanları övmekte aşırı gidenin kıyâmette dili, o kadar uzun edilir
ki, yere yayılır, üzerine basar ve ayağı kayıp düşer.”

2. Nifâka düşer. Karşısındakini överek onu sevdiğini göstermek ister. Halbuki
onu sevmemektedir.

3. Aslını bilmediği şeyler söyler. Meselâ siz zâhidsiniz, müttekisiniz, ilimle
dolusunuz ve bunun gibi sözler söyler.

Bir kimse, bir başkasını övdü. Resûlullâh (s.a.v.). “Sana yazıklar olsun. Onun
boynunu vurdun” buyurdu. Sonra yine buyurdular ki: “İlle de bir adamı övmek
istiyorsanız, falancayı böyle sanıyoruz, Allâh’a karşı kimseyi tezkiye edecek
değiliz. Herkesin murâkıbı Allâh’tır. Allâh da böyle kabul ederse iyidir,
dersiniz.”

4. Övdüğü kimse zâlim olabilir ve onun sözüyle sevinebilir. Zalimi sevindirmek
ise caiz değildir: Resûlullâh (s.a.v.) buyurdu ki: “Fâsıkı övene Allâhü Te‘âlâ
gazab eder.”

Övülen kişiye iki şekilde zararı vardır:

1. Kendini beğenir ve gururlanır, Hazret-i Ömer (r.a.) bir gün yanında kamçısı
oturuyordu. Cârûd isminde birisi yanlarına geldi. Birisi, bu Rebia kabilesinin
reîsidir, dedi. Ömer (r.a.) Cârûd’a kamçı ile vurdu. “Yâ Emîre’l-Mü’minin, bu
dayak niçindir?” dedi. “Bu adamın ne dediğini duymadın mı?” buyurdu. Ve tekrar
Ömer (r.a.) buyurdu ki: “Kalbine bir şey geldiğinden korktum. O gururu kırmak
istedim.”

2. Karşısındakine âlimsin ve sâlihsin gibi sözler söylerse ilerisi için
çalışmaz ve “Ben zaten olgunlaştım.” der.

Resûlullâh (s.a.v.)’in huzûrunda birini övdüklerinde, “Boynunu vurdun, duyarsa
felâh bulmaz. Bir kimsenin, keskin bir bıçak ile, bir kimseye saldırması, onu,
yüzüne karşı övmekten daha iyidir.” buyururlardı.

(Huccetü’l İslâm İmâm-ı Gazâlî (rh.a.), Kimyâ-i Saâdet, 452-454.s.)

19

---
YALAN NE ZAMAN CÂİZ OLUR?

Yalanın haram olması, kalbe tesir etmesi, iz bırakması, kalbi bulanık ve
karanlık eylediği içindir. Fakat yalana ihtiyaç düşerse ve bir iş için olursa,
mekruh olsa da haram değildir. Çünkü mekrûhtan kalbde haram gibi eser kalmaz.
İyilik için söylerse, kalb ondan kararmaz. Şüphesiz bir Müslüman bir zâlimin
elinden kaçarsa, onun nerede olduğunu doğru olarak söylemek gerekmez. Belki
yalan söylemek burada vâcib olur.

Resûlullâh (s.a.v.) yalan söylemeye üç yerde izin vermiştir:Biri harbde olup
düşmana niyetini ve harekâtını söylememektir. İkincisi, iki Müslümanı
barıştırmak için, her iki taraftan, söylememiş olsalar da, güzel sözler
söylemek. Üçüncüsü, iki hanımı olan, her birine en çok seni seviyorum,
diyebilir. O hâlde bir zâlim, bir kimsenin malının ve parasının ne kadar
olduğunu sorarsa, ona doğru söylememek câizdir. Bir başkasının gizli bir
günahını sorsalar söylememek yine câizdir. Çünkü İslâm dîni, kötü ve çirkin
işleri örtünüz buyuruyor. Bazı va‘dlerde bulunmadan kadın kocasının sözüne
itaat etmiyorsa, elinden gelmezse bile va‘d etmek câiz olur. Bunun gibi şeyler
günah olmaz. Burada ölçü, yalan söylememektir. Fakat doğru söylediği zaman
sakınılması îcâb eden bir zarar meydana gelecekse, adâlet ve insaf terâzisiyle
tartıp, o şeyin şerîatta bulunmaması, yalanın bulunmamasından daha çok
isteniyorsa: Meselâ insanlar arasında harp, kavga, dargınlık, karı-koca
arasındaki dargınlık, bir malın telef olması, gizli şeylerin açığa vurulması,
günahlarından ötürü hakârete uğramak gibi şeylerde, yalan söylemek mubah olur.

Çocuğa, mektebe, hocaya gitmesi için bazı şeyler va‘d etmek, yalan bile olsa
câizdir. Hadîs-i şerîfte, “Onu yazarlar, mubah olanı da yazarlar. Niçin bunu
söyledin diye sorarlar. O da öyle bir sebep söyler ki, yalan söylemesi onunla
mubah olur” buyuruldu.

(Huccetü’l İslâm İmâm-ı Gazâlî (rh.a.), Kimyâ-i Saâdet, 438-440.s.)

20

---
SÂLİHLERİN ORUCU VE ESRÂRI

Havass’ın yani sâlihlerin orucu bütün azâları günahlardan korumaktır.

Gözü korumak: Peygamber (s.a.v.) Efendimiz:

“Şehvet nazarı ile bakmak, şeytanın zehirli oklarından bir oktur. Kim Allâh
korkusuyla onu terk eder, yani şehvet gözü ile bakmazsa, Allâhü Te‘âlâ ona
öyle bir îmân nasîb eder ki zevkini kalbinde duyar.”

Dilini korumak: Yine Resûl-i Ekrem (s.a.v.):

“Oruç, (bütün fenâlıklardan ve cehennemden bir kalkandır. Sizden biriniz
oruçlu olduğu vakit câhillik edip kem söz söylemesin. Şâyet birisi kendisiyle
itişmeğe veya kendisine karşı ağız bozmağa kalkışırsa; ben oruçluyum, diye
mukâbelede bulunsun.” buyurmuştur.

Kulağı korumak: Kulağı, şer‘an dinlenmesi mekruh olan her şeyden muhâfaza
etmektir. Konuşulması yasak olan her şeyin, dinlenmesi de yasaktır. Resûl-i
Ekrem (s.a.v.) de:

“Gıybet eden ve dinleyen, günahta ortaktırlar.” buyurmuşlardır.

Diğer uzuvları korumak: El ayak gibi diğer uzuvlarını fenalıktan, midesini
iftar vakti şübheli lokmadan korumaktır. Peygamber (s.a.v.) Efendimiz:

“Nice oruç tutanlar var ki tuttukları oruçtan, açlık ve susuzluktan başka
kârları yoktur.” buyurmuştur.

İftar vakti az yemek: İftar vakti, helâl yemeğinden de tıka-basa karnını
doldurmayacak şekilde az yemektir.

İftardan sonra korku ile ümit arasında olmaktır: Acaba orucu kabul olan
mukarreblerden mi, yoksa kabul olmayan gazaba uğramış kimselerden midir? Bunu
düşünmelidir.              (Huccetü’l İslâm İmâm-ı Gazâlî (rh.a.),

İhyâ u ‘Ulumi’d-din, 1.c., 660-665.s.)

21

---
SA‘D B. MUAZ (R.A.)

Ensâr (r.a.e.)’den bir zât anlatıyor: “Sa‘d (b. Muâz), Kurayza oğulları
hakkında hüküm verip (Medine’ye) dönünce (kolundaki) yarası açılıp kan akmaya
başladı. Peygamber (s.a.v.) bu durumu öğrenince Sa‘d (r.a.)’in yanına geldi,
başını kucağına koydu.

Sa‘d (r.a.)’in kolundan çıkan kan Allâh Resûlü (s.a.v.)’in yüzüne ve sakalına
fışkırıyordu. Çevresindekiler kendisini kandan korumaya çalıştıkça o daha
fazla Sa‘d (r.a.)’e sokuluyordu. Sa‘d (r.a.) vefât edinceye kadar Resûlullâh
(s.a.v.) onu bu şekilde kucağında tuttu. Sa‘d (r.a.)’in üzerinde beyaz bir
örtü vardı. Kendileri iri yapılı, beyaz tenli bir zâttı. Örtü yüzüne
çekildiğinde ayakları açıkta kalıyordu.

Peygamber (s.a.v.) Efendimiz:

- Allâhım! Sa‘d senin yolunda cihâd etti, senin peygamberini doğruladı, üzerine düşen vazîfeyi yerine getirdi. Onun rûhunu iyi şekilde kabûl ettiğin rûhlar gibi kabûl buyur, diye duâ etti.

Sa‘d (r.a.), Resûlullâh (s.a.v.)’in sözlerini duyunca gözlerini açtı ve:

- Selâm sana, ey Allâh’ın Resûlü! Şahâdet ediyorum ki Sen Allâh’ın Peygamberisin, dedi.

Sa‘d (r.a.)’in yakınları, (s.a.v.) Efendimizin onun başını kucağına koyduğunu
görünce korkuya kapıldılar. Keyfiyet Resûlullâh (s.a.v.)’e iletilince Allâh
Resûlü (s.a.v.):

- Şu evdeki sayınız kadar meleğin de Sa‘d’ın vefatında bulunmaları için Allâh’a niyaz ediyorum, buyurdu. 

Sa‘d (r.a.)’in annesi: “Gerçekten vay Sa‘d’ın annesine!” diye ağıt yakarak
ağlıyordu. Çevresindekiler:

- Sa‘d için ağıt mı yakıyorsun? diye kendisini kınayınca Resûlullâh (s.a.v.):

- Kadına ilişmeyin, diğer şâirler ondan daha yalancıdır, buyurdular.”

(M. Yûsuf Kandehlevî (rh.a.), Hadîslerle Müslümânlık, 3.c., 7-8.s.)

22

---
BÜYÜK VELÎ AHMED-İ BEDEVÎ (K.S.)

İslâm âlimlerinin ve evliyanın büyüklerindendir. Babasının ismi Ali, annesinin
ismi, Fâtımâ’dır. Kendisi, hem seyyid hem de şeriftir. Künyesi, Ebü’l-Fityân
ve Ebü’l-Abbâs olup, lakabı Şihâbüddîn’dir. Seyyid Bedevî diye tanınır. 1200
(h.596) senesinde Fas’ta doğdu, 1276 (h.675) senesinde Mısır’ın Tanta şehrinde
vefât etti. Kabri orada olup, Mısır’ın en büyük velîlerindendir.

Dedeleri 692 (h.73)’de Arabistan’da çıkan kargaşalıklar üzerine Fas’a hicret
ederek yerleşmiş olan Seyyid Ahmed-i Bedevî (k.s.) küçük yaşta ilim tahsiline
başladı. Kur’ân-ı kerîmi ezberledikten sonra, kıraat ilmini öğrendi. Pekçok
âlim ve evliyanın ilim meclislerinde ve sohbetlerinde bulundu. Şâfiî mezhebi
fıkhında derin âlim oldu. Ailesiyle birlikte 1210’da Mekke-i mükerremeye
geldi. Babası orada vefât etti. Ahmed-i Bedevî (k.s.) kendini ilme ve ibâdete
verdi. Irak’a giderek Ahmed Rifâî, Abdülkâdir Geylânî, Hallâc-ı Mansûr,
Sırrî-i Sekatî, Ma‘rûf-i Kerhî, Cüneyd-i Bağdadî (k.s.e.) gibi büyük velîlerin
kabirlerini ziyâret etti. 1236’da Mısır’ın Tanta şehrine gitti. Orada ders
okuttu, va‘z ve nasîhatta bulundu. Âlimler, büyüklüğünü anlayıp ona talebe
oldular. Sultan Baybars da bu talebeler arasındaydı.

Zamanının âlimleri tarafından; “Sahili görülmeyen bir hakîkat ve irfan
denizidir.” diye medh edilen, ömrünün sonuna kadar ilim öğreten, talebe
yetiştiren ve halka va‘z ve nasihatte bulunan Ahmed-i Bedevî (k.s.), Mısır’ın
Tanta şehrinde vefat etti. Türbesinin bulunduğu camide her sene Rebîulevvel
ayının birinci Cuma gecesi mevlîd-i şerîf okunması âdet oldu. Bâzıları hâlen
devâm eden bu uygulamaya son vermek istedilerse de, muvaffak olamadılar.

Yüzünü devamlı peçe ile örttüğü için bedevî denilen Ahmed Bedevî hazretleri,
Kur’ân-ı kerîmi ezbere bilir, çok Kur’ân-ı kerîm okurdu. Ders ve sohbetleri
haricindeki zamanlarda insanlardan ayrı olarak kendi hâlinde yaşar, uzun
müddet oruç tutar, sâdece bir zeytin ile iftar ve sahur ettiği çok olurdu.
Kendisi uzun boylu, buğday benizli, kolları uzun, pazuları iri olup gayet
heybetli idi. Sağ yanağında bir, sol yanağında iki beni vardı. Burnunun orta
yeri hafif yüksekçe olup, yüzü büyükçe, gözleri sürmeli idi. Talebelerine
teveccüh ederek, onların kalplerini temizler ve olgunlaştırırdı. Umumiyetle
bir evin damında bulunur, ibâdet ve tâatle meşgul olurdu. Seyyid Ahmed-i
Bedevî’nin Salevât, Vesâyâ, el-İhbâr fi Elfâz-ı Gâyetü’l-İhtisâr ve başka
eserleri vardır. (Yeni Rehber Ansiklopedisi)

23

---
OSMANLI HAKANLARININ VE ASKERLERİNİN YÜCE ADÂLET VE AHLÂKLARI

Yıldırım Bâyezid’ın orduları Konya’yı kuşatmıştı. Fakat mevsim ekin biçme
zamanı idi. Çiftçiler tarlalarındaki mahsullerini toplayamadan şehre
sığınmışlardı. Konya o zaman Karaman’ın elindeydi. Ordunun zâhiresi
tükendiğinden, buğday satın almak gerekiyordu. Fakat mal sahiplerinden hiçbiri
meydanda yoktu. Buğday sahibinden alınacağı için Yıldırım Bâyezid Han Konya
kalesine vazîfeli kimselerini gönderdi. Vazifeliler: “Tarlalarda malı
olanlarınız, kaleden çıksınlar, tarlalarını biçsinler. Ordu parasile ekin
satın alacaktır.” diye seslendiler. Birkaç kişi dışarı çıktı Osmanlı ordusuna
yüksek fiyatla buğday sattı. Osmanlının bu adâletini gören Konya halkı dışarı
çıkıp mallarını sattılar. Arkasından da Konya Kalesinin kapılarını Osmanlılara
açtılar. Osmanlı nereyi fethetti ise ora halkının malını hiçbir zaman parasız
almamıştır. Osmanlı kanunlarında dâimâ para ödenerek mal alınırdı.

Kânûnî Sultan Süleyman Hân zamanında Avrupa’da bir ordunun bir memleketten
geçmesi, büyük bir felâketti. Ortalığı soyup soğana döndürürler. Fakat Türk
ordusunun bir memleketten geçişi, ora halkı için bulunmaz bir ni‘metti. O
şehirden ne alınacak ise, o yerin rayicine göre peşin olarak satın alınırdı.
Türk ahlâkının ve medeniyetin kemâle vardığı dosta düşmana tasdik ettirilirdi.

Bunun aksine bir davranışta bulunan askerin rütbesi ne olursa olsun derhal
cezâlandırılır ve îdâm edilirdi. Bu husûsda hiçbir tâviz verilmezdi.

Türk askeri bir bağdan bir salkım üzüm koparırsa parasını kırmızı bir kese ile
omcanın kütüğüne asardı. İşte Asya ve Afrika’da Osmanlı Türkünün yüce ahlâkı
cihan orduları için bir numûne-i imtisal teşkil etmektedir.

(Enver Behnan Şapolyo, Türk Menkıbeleri, 56-62.s.)

24

---
İDRİS ALEYHİSSELAM

İdris (a.s.)’a; Yüce Allâh’ın kitabından ve İslâm dîninin sünnetinden,
kitaplardan, Âdem ve Şis (a.s.)’ın sâhifelerinden çok çok ders yaptığı için
İdris adı verildiği rivâyet edilir.

İdris (a.s.); Âdem (a.s.)’dan sonra, kalemle ilk kez yazı yazan, ilk kez,
yıldızlar ve hisab ilmini gözden geçiren zat idi. Geçmiş devirlerin bütün
ilimleri, kendisinde toplanmıştı. Bütün ilimler, kendisine öğretilmiş, Şis
(a.s.)’dan sonra, hiç kimseye verilmeyen gizli ilimlerin Mushaf’ı da, ona,
teslim edilmişti.

Kendisi, terzi idi. İlk kez, iğne ile dikiş diken, ilk kez, elbise dikip giyen
de, İdris (a.s.)’dı. Halbuki, ondan önce, insanlar, hayvanların derilerini
giyerlerdi.

Adem ve Şis (a.s.)’dan sonra, İdris (a.s.)’a, Yüce Allâh tarafından
Peygamberlik verildi ve kendisine otuz sâhife indirildi.

İdris (a.s.); kavmini, putlara tapmaktan men ve Yüce Allâh’a ibadete da‘vet
etti. Fakat, onlar, onu, yalanladılar. İdris (a.s.); Şis oğullarından olan
kavmini yanına çağırıp onlara, öğütler vermiş, Yüce Allâh’a itaat, şeytana ise
isyan etmelerini ve Kabil oğulları ile düşüp kalkmamalarını emretmiş ise de,
onlar, dinlememişler, Kabil oğullarının yanına, birbiri ardınca, kafile kafile
inmeğe başlamışlar, İdris (a.s.)’ın da‘vetine, ancak, bin kişi icâbet
etmiştir.

İdris (a.s.), ilk kez, Allâh yolunda Kabil oğulları ile savaşmış, onlardan
esirler alıp azad etmiştir.

İdris (a.s.); göğe yükseltilmeden önce, oğlu Mettu Selah’i, kendisine halef ve
ev halkına vasi ta‘yin etti. Yüce Allâh’ın; Kabil oğullarını, onlarla düşüp
kalkanları ve onlara meyl edenleri azaba uğratacağını bildirdi ve kendilerini,
onlarla düşüp kalkmaktan nehy etti. Allâh’a ibadette ihlaslı olmalarını,
doğruluk ve yakîn üzere amel etmelerini tavsiye etti.

Bundan sonra, Yüce Allâh, İdris (a.s.)’ı, pek yüce bir yere kaldırıp
yükseltti. (Meryem s. 57) O zaman, kendisi, yüz altmış beş yaşında idi. Ona ve
gönderilen bütün Peygamberlere selâm olsun!

(M. Asım Köksal, Peygamberler Tarihi, 79.s.)

25

---
MALAZGİRT MEYDAN MUHAREBESİ

Büyük Selçuklu Devleti Sultanı Alparslan ile Bizans İmparatoru Romen Diojen
kuvvetleri arasında 26 Ağustos 1071 târihinde Doğu Anadolu'da Malazgirt
Ovasında meydana geldi. Bu muharebe, dînî, millî, siyâsî, askerî neticeleri ve
Türk-İslâm târihinin en büyük zaferlerinden biri olması bakımından önemlidir.

Alparslan, muhârebe azmiyle ordugâh kurarken, önceden düşmanla döğüşeceğini
Bağdat'taki Abbasî Halîfesine bildirip duâ talebinde bulundu. Büyük Sultan,
savaş başlamadan evvel, Halîfe el-Kâim’in (1031-1075) gönderdiği
İbnü'l-Mahleban'ı, değerli komutanlarından Sav Tigin'le birlikte Diojen'e elçi
gönderdi.

Sultan Alparslan'ın heyeti, 25 Ağustos 1071 sabahı Bizans ordugâhında hafîfe
alınıp, hakârete uğradı. Diojen heyet başkanına;"Kışlamak için İsfehan'ın mı,
yoksa Hemedan'ın mı daha iyi olduğunu” sordu. Sulh teklifini şiddetle
reddedip; "Sultânınıza söyleyiniz;kendileriyle müzâkerelerini Rey'de
yapacağım, ordumu İsfehan'da kışlatıp, Hemedan'da sulayacağım” dedi. Heyet
başkanı da, Diojen'e; "Atlarınızın Hemedan'da kışlayacaklarından ben de
emînim, fakat sizin nerede kışlayacağınızı bilemiyorum." diyerek gereken
karşılığı verdi.

Selçuklu Sultanı Alparslan, âlimlerinin ve devlet adamlarının tavsiyesiyle,
muhârebeyi Cuma günü yapmayı tercîh etti: 26 Ağustos Cuma günü askerlerini
toplayan Alparslan atından inip secdeye vardı; "Yâ Rabbî! Sana tevekkül
ediyor, azametin karşısında yüzümü yere sürüyor ve Senin uğrunda cihâd
ediyorum. Yâ Rabbî niyetim hâlistir. Bana yardım et; sözlerimde hilaf varsa
beni kahret" diye duâ etti. Sonra askerlerine dönerek;"Burada Allâhü Te‘âlâdan
başka bir Sultan yoktur, emir ve kader O'nun elindedir. Bu sebeple benimle
birlikte cihâd etmekte serbestsiniz." dedi. Askerler coşarak şevke geldiler ve
hep bir ağızdan; "Asla emrinden ayrılmayacağız." mukâbelesinde bulundular.
Cuma namazından sonra başlayan muhârebede Sultan Alparslan, fevkalâde bir
taktik uyguladı. Bozkır çevirme hareketiyle, Türk ordusu hilâl şeklinde
yayıldı. Bizans ordusunda Türklerin ok, gürz ve kılıcından kurtulanların,
akşam teslim olmaya can attıkları görüldü. Cengâverliğine rağmen hiçbir şey
yapamayan mağrur Bizans imparatoru Diojen, yaralı halde bütün maiyeti ile
beraber esir edildi.

(Yeni Rehber Ansiklopedisi, 13.c. 194.s. )

26

---
NEFİS MUHÂSEBESİ

Cenâb-ı Rabbü’l Âlemîn Kur’ân-ı Kerîm’inde şöyle buyuruyor:

Nefsini tezkiye et (arındır). (Müddessir s. 4)

Kim, Rabbinin huzûrunda duracağından korkar ve nefsini arzularından
alıkoyarsa, şüphesiz, cennet onun sığınağıdır. (Nâziât s. 41)

Nefse ve onu düzgün bir biçimde şekillendirip ona kötülük duygusunu ve
takvâsını (kötülükten sakınma yeteneğini) ilham edene andolsun ki, nefsini
tezkiye eden muhakkak kurtuluşa ermiştir. (Şems s. 9)

İbn Ebi’d-Dünyâ Hz. Ebû Bekir Sıddîk (r.a.)’in şöyle dediğini naklediyor:

“Allah'ın rızâsını kazanma uğrunda nefsini kızdıranı Cenâb-ı Hakk gazabından
emîn kılar.”

El-Hilye isimli kitâbda Sabit b. Haccâc rivâyet ediyor ki:

Ömer b. Hattâb (r.a.) şöyle demişti:

-Tartılmadan önce nefislerinizi tartınız, hesâba çekilmeden nefislerinizi muhasebeye tâbi tutunuz. Bugün nefislerinizi hesaba çekmeniz yarın hesaba çekilmenizden daha kolaydır. O en büyük arz günü için takva ve iyi amellerle süsleniniz. Evet, o öyle bir gün ki Allah o gün hakkında şöyle buyuruyor: 

“O gün (huzûra) arzolunacaksınız. Öyle ki size ait hiçbir sır gizli
kalmayacaktır.” (Hâkka s. 18)

Enes b. Mâlik (r.a.) anlatıyor:

Bir gün Ömer b. Hattâb (r.a.) ile birlikte sokağa çıktım. Kendisi bir bostana
girdi, aramızda duvar vardı. Kendi kendine: “Ey Mü’minlerin Emîri! Vallahi ya
Allah'tan korkarsın ya da Allâh sana azâb eder” diye söylendiğini duydum.

(M. Yûsuf Kandehlevî, Hayâtü’s-Sahâbe, 3.c. 181.s.)

27

---
KADINLARIN NAMAZDA ELLERİNİ        KALDIRIŞ ŞEKİLLERİ

Vâil b. Hucr (r.a.)’in nakline göre Hz. Peygamber (s.a.v.) şöyle buyurmuştur:

“Ey İbn Hucr! Namaza durduğunda ellerini kulak hizasına kadar kaldır. Kadınlar
ellerini göğüs hizâsına kadar kaldırırlar.”

Bu konuda yukarıda nakledilen hadis-i şerîfden başka kadınların nasıl el
kaldıracaklarına dâir herhangi bir rivâyet olmadığını bilmek gerekir. Celî
(açık) kıyâsa göre el kaldırma konusunda kadın erkek gibi olmalıdır.

Çünkü kadının elleri avret değildir, fakat hafî (gizli) kıyas, yukarıdaki
hadîs-i şerîfe uygun düşmektedir.

Çünkü hadîs-i şerîfde gösterilen şekil, kadın için tesettüre daha uygundur.
Kadın açısından olabildiğince tesettüre riâyet etmek dinde dâimâ talep edilen
bir husûsdur.

İbn Mukâtil’in nakline göre ise kadın ellerini omuzları hizâsına kadar
kaldırır. Çünkü bu tesettüre daha uygundur. Merğınanî de bunun sahîh olduğunu
belirtmiştir.”

İbn-i Abidîn: “Kadın tekbir esnâsında ellerini göğüslerinin hizasında
omuzlarına kadar kaldırır.”

Abdu Rabbih b. Selman b. Umeyr şöyle anlatır:

“Ümmü’d-Derdâ’yı (kendisi büyük sahâbe hanımlardan biridir) namaz kılarken
ellerini omuzları hizâsına kadar kaldırırken gördüm.”

Kadınların durumları tesettür ilkesine göre düzenlendiği için yapılacak bir
akıl yürütme, onların namazda oturma ve secde şekillerinin erkeklerinkinden
farklı olacağını hemen ortaya çıkarır.

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 2.c., 203-338.s.)

28

---
GÖZÜMÜN NÛRU “NAMÂZ”

Resûl-i Ekrem (s.a.v.) şöyle buyurmuşlardır:

“Gerek erkek ve gerek kız yedi yaşındaki çocuklarınıza namazı emrediniz. On
yaşındakiler için de kılmazlarsa darb ediniz ve yataklarını ayırınız.” On
yaşındaki çocuklar namaz kılmazlarsa hafifçe el ile avuçtan ziyâde olmamak
üzere darb edileceği fıkıh kitablarında kayıtlıdır.

İşte namazın derece-i ehemmiyeti ve devâmı lüzûmu çocukluk çağında
başlamaktadır. Bir müslümanın evlâdına çocukluk çağında namazını ve ferâiz-i
dîniyesini öğretmesi farzdır, aksi takdirde ebeveyn mes‘ûldur. Ve evlâdına
dîni şefkatsizliğine binâen vicdânen de mu‘azzebdir.

Hadîs-i sahîhde:

“Her doğan çocuk muhakkak İslâm fıtratı üzerine doğar, sonra anasıyla babası
onu yahûdi, nasrânî, mecûsi yaparlar.”

Binâenaleyh evlâdın küçüklüğünde dînî terbiyesini, ta‘limi ihmal eden kimsenin
evlâdı fena ahlâk ve bozuk i‘tikat ve ceryana kapılmak tehlikesine ma‘rûz
kalacağı bedîhîdir.

Ensâr (r.a.e.)’den bir delikanlı beş vakit namazı Resûlullâh (s.a.v.) ile
beraber kıldığı halde menhiyata dahî musırr olduğu haber verildiğinde
Resûlullâh (s.a.v.): “Yakında onu namaz fuhşiyâttan nehyeder.” buyurmuşlar ve
çok geçmeksizin o delikanlı tâib (tevbekâr) ve müstağfir olmuştur.

Şu halde namaza devam eden kimseyi namaz elbette ıslâh eder.

Eğer bir kimse namaza devâm ettiği halde ıslâh-ı nefs edememiş ise o kimsenin
kılmakta olduğu namaz ındellâh (Allâh (c.c.) katında) şâyân-ı kabûl olamıyor
demektir. Nitekim (s.a.v.) Efendimiz buyurmuşlardır ki:

“Bir kimsenin kıldığı namaz kendisini menhiyattan men etmezse o kimse için
Cenâb-ı Allah’ın rahmetinden uzaklaşmasından başka bir fâide vermez.”

Binaenaleyh namazda huzura, tâdîl-i erkâna, taharete, âdaba vesâir erkân-ı
salâta riâyet ve dikkat etmekliğimiz lâzımdır. (Hz. Mahmûd Sâmî Ramazânoğlu
(k.s.), Musâhabe 3, 59-93.s.)

29

---
HAZRET-İ PEYGAMBER (S.A.V.)’İN       FESÂHAT VE BELÂGATI

Hz. Peygamber (s.a.v.) Efendimiz yaratılışca pek fasih (açık ifâdeli) idi.
Yüksek maksatlarını açıkça ve parlak bir şekilde söylerdi. Huzûrlarına gelen
elçilerin konuşmalarına pek açık bir şekilde karşılık verirdi. O (s.a.v.)’in
mübârek sözleri arasında birçok ma‘nâları toplayan öyle yüksek parçalar vardır
ki, onlara “Cevâmi‘u’l-Kelim” denir. Yine O (s.a.v.)’in mübârek sözleri
arasında öyle güzel ve hikmet dolu parçalar vardır ki, bunlara
“Bedâyi‘u’l-Hikem” denilir. Şu anlamdaki hadîs-i şerîfler, bu ahlâk ve hikmet
esaslarından bazısıdır:

“Hikmetin başı Allâh korkusudur.”

“İnsanlar altın ve gümüş madenleri gibidir.”

“İnsanlar, tarak dişleri gibi, hukuk bakımından eşittirler.”

“Kendi değerini bilen kişi helâk olmaz.”

“Kendisi için istediğini senin için de istemeyen kimsenin dostluğunda hayır
yoktur.”

“Kendisi için sevdiğini, kardeşi için de sevmedikçe, kişinin îmânı kâmil
olmaz.”

“Yalan yere yemin etmek yurdları harabeye çevirir.”

“Emâneti, sana güvenen kimseye teslim et; sana hıyânet edene sen hıyânet
etme.”

“Eski dostluğu devam ettirmek, îmândandır.”

“Alış-verişinde en çok ziyân eden o kimsedir ki, başkasının dünyâsı uğrunda,
kendi âhiretini yitirir.”

“Kardeşinin uğradığı musîbetten dolayı sen sevinç gösterme;yoksa Yüce Allâh
onu kurtarır da seni musîbete düşürür.”

“Cezâsı en çabuk verilen şey, zulümdür.”

“İnsanlara kendini sevdirmek aklın yarısıdır.”

“Kanaat tükenmez bir hazinedir.”

“Pişmanlık bir tevbedir...”

(Ömer Nasuhi Bilmen, Büyük İslâm İlmihali, 528.s.)

30

---
RAMAZAN’DA İBÂDET

Hz. Katâde (r.a.) Ramazan boyunca her üç gecede bir hatim indirirdi, fakat son
on gününde her gece bir hatim indirirdi. İmâm Ebû Hanîfe hazretlerinin kırk
sene boyunca yatsı namazı abdesti ile sabah namazı kıldığını bilmeyen yoktur.
Bu gücü nereden alıyorsun diye soranlara Ebû Hanîfe (r.a.):“Allâh'a, isimleri
adına husûsî bir yolla ve tarzla duâ etmiştim (o yolla bu sabır bana nasîb
oldu).” Hadîs-i şerîfte öğle uykusundan bahsedildiği için sünnete uymak üzere
öğleyin biraz uyurdu (Kaylûle yapardı). Kur'ân-ı Kerîm okurken o kadar ağlardı
ki duyan komşuları ona acırdı. Hatta bir gece sabaha kadar Kamer sûresinin
üçüncü hizbindeki (es-sâatü mev‘idühüm) âyetini tekrar ederek okudu ve ağladı.
İbrahim b. Edhem hazretleri Ramazan’da ne gündüz ne gece uyumamıştı. İmâm-ı
Şafiî hazretleri Ramazan’da gece ve gündüz namazlarında yetmiş hatim
indirirdi. Onlar (Ben cin ve insanları ancak bana ibadet etsin diye yarattım)
âyetine göre amel ederek, böyle ibâdetin imkânsız ve hatta zor olmadığını bize
gösterdiler. Eski büyüklerin bu davranışlarını şimdi de uygulayanlar vardır. O
derece mücâhede olmasa da kendi zamanlarına göre, kendi güç ve kudretlerine
göre geçmişin örnekleri şimdi de vardır. Resûl-i Ekrem (s.a.v.)'in gerçek
takipçileri bu fesat devrinde bile vardır. Ne rahat ve bollukla dolu bir
hayat, ne de yoğun dünyâ işleri onları ibâdetten alıkoymuyor. Resûl-i Ekrem
(s.a.v.) buyuruyor ki: "Allâhü Te‘âlâ şöyle buyurmaktadır:"Ey Âdemoğlu sen
bana ibadet için kendini ayarlar, ona zaman ayırırsan gönlüne (benden
başkasına minnet etmemek) dolduracağım ve senin yoksulluğunu kapatacağım. Öyle
yapmazsan gönlünü meşgûliyetlerle doldurup, yoksulluğunu gidermeyeceğim."

(M. Zekeriyya Kandehlevî, Fezâil-i A‘mâl, 336-342.s.)

31

---
EYLÜL 2008

---
DUÂ-İ ARŞ

(Ramazân ayının evvelinde veyâ ortasında veyâ âhirinde üç kerre okunacak.)

Bi-smi’llâhi’r-rahmâni’r-rahîm

Allâhu rabbun ahadun samedun ferdun li’l-‘âlemîne, nebîyyinâ Muhammedin
erselehu mübeşşiren. li’l-kâfirîne münzirûn münzîren mine’n-nâri ve münziren
nebîyyinâ Muhammedun ahadun, hâmidun ve kâsimun ve şâhidun li’l-mü’minîne ve
kâimun nebîyyinâ Muhammedun vehüve nebîyyü’l- Mustafâ salla’llâhu te‘âlâ
‘aleyhi ve sellem. Ve’l-imâmu’l-murtezâ, ve’r-resûlü’l- müctebâ, nebîyyinâ
Muhammedun hüve’r-resûlü’l-murselü, sâhibu’l-kitâbi, münziru
ve’l-kitâbu’l-mecdü, nebîyyinâ Muhammedun sâhibu’l-livâ’i ve’l-minberi
ve’l-burâki’l- ezheri ve’r-rızâ’i ve’l-kevseri nebîyyinâ Muhammedun ve
zeynü’l-cinâni Ahmedun, ‘abdun mutî‘un, ‘âdilun, ‘abdun, cevâdun, nâfi‘un,
li’l- müşrikîne kâilun, nebîyyinâ Muhammedun ve şefî‘unâ Muhammedun ve
resûlünâ Muhammedun fahrun lenâ Muhammedun hayrun li’l-‘âlemîne şefî‘un
li’l-müznibîne ve’l-mücrimîne, nebîyyinâ Muhammedun ihtârahu ve erselehu fî
halkıhî şerrefehu, yuhibbuhu nebîyyinâ Muhammedun salla’llâhu ‘alâ seyyidinâ
Muhammedin ve âlihî ve sahbihî ecma‘îne bi-rahmetike yâ erhame’r- râhimîn.

---
HADÎS-İ ŞERÎF

“Resûlullâh (s.a.v.) şu (meâldeki) kelimelerle duâ olunmasını emrederlerdi:

“Allâhım! Cimrilikten Sana sığınırım, korkaklıktan da Sana sığınırım, erzel-i
ömür (denilen ihtiyârlığın bunaklığın)dan da Sana sığınırım, dünyâ fitnesinden
ya‘ni Deccâl’in şerrinden de Sana sığınırım!” (Buhârî)

1

---
DECCÂL

Resûlullâh (s.a.v.) şöyle buyurdular:

“Deccal çıkacak ve mü'minlerden bir zât onun tarafına doğru yönelecektir.
Karşısına silâhlılar, Deccal'ın silâhlıları çıkacak ve ona:Nereye gitmek
istiyorsun? diye soracaklar. O da, şu çıkan adama gitmek istiyorum, cevabını
verecek. Silâhlılar kendisine:

Sen bizim Rabbimize îmân etmiyor musun? diyecekler. O zât:

Bizim Rabbimizde bir gizlilik yoktur! cevâbını verecek. Silâhlılar:

Öldürün şunu! diyecekler. Fakat birbirlerine:

Rabbiniz size ondan başka hiç birinizin bir kimse öldürmesini yasak etmedi mi?
diyecekler. Arkacığından onu Deccal'a götüreceklerdir. Mü'min onu görünce:

Ey insanlar! Resûlullâh (s.a.v.)'in andığı Deccal işte budur, diyecek.
Müteâkiben Deccal onun hakkında emir verecek ve karnı üzerine uzatılacaktır.
Deccal:

Onu alnı ve başını yarın! diyecek. Bunun üzerine dayaktan sırtı ve karnı
genişletilecektir. Deccal:

Bana îmân etmiyor musun? diyecek. Mü'min de:

Sen yalancı Mesih’sin! cevâbını verecektir. Bunun üzerine mü’min hakkında emir
verilecek ve başının ayrıntısından tâ bacaklarının arasına kadar testere ile
yaracaktır. Sonra Deccal iki parçanın arasında yürüyecek ve ona, kalk!
diyecek, o da hemen doğrulacaktır. Sonra ona:

Bana îmân ediyor musun? diyecek. Mü'min de:

Senin hakkında ancak basîretim arttı, cevâbını verecek. Sonra:

Ey insanlar! Bu adam benden sonra insanlardan hiç birine bu işi
yapamıyacaktır, diyecek. Deccal onu kesmek için derhal yakalayacaktır. Fakat
mü'min boynu ile köprücük kemiği arası bakır kesilecek, Deccal onu kesmeye
imkân bulamayacaktır. Bunun üzerine elleriyle ayaklarından tutarak onu atacak.
İnsanlar da onun cehenneme atıldığını sanacaklardır. Fakat o ancak cennete
konacaktır.”

(Sahih-i Müslim Tercüme ve Şerhi, 11.c., 393-394.s.)

2

---
RESÛLULLÂH (S.A.V.)’İN ÜMMETİ

---
O (s.a.v.)’in Ümmeti, bütün ümmetlerin en fazîletlisidir.

“Siz insanlar için (insanlığın fâidesi için gaybdan yâhut Levh-i Mahfuz’dan
seçilip) çıkarılmış en hayırlı bir ümmetsiniz.” (Âl-i İmrân s. 110)
buyurulmuştur. Ümmet-i Muhammed (s.a.v.) iftihâr hil‘atı ile teşrîflendirildi
ve Peygamberlerin varisleri kılındı ve şerîat hükümlerini çıkarmada onlara
ictihâd rütbesi verildi ki, bu reylerinin gerekli kıldığı kararlarla
hükmederler. Bu ümmet zamanına kalan Peygamberlerden Hz. Îsâ ve Hızır
(a.s.)’lar, bir şeye hükmetseler Hz. Muhammed (s.a.v.)’in şerîatıyla
hükmederler.

Hâkim Tirmizî, Hâtemü’l-Enbiyâ adlı kitabında ve Ankâ-i Mağrib sâhibi ile
Mevlânâ Sâdeddîn ve Taftazâni bazı eserlerinde şöyle bildirmişlerdir. Eğer
sorulsa ki, Hz. Peygamber (s.a.v.)’in, “Gerçekten, size adâletle hükmedecek
Meryem oğlu Îsâ (a.s.)’ın inişi yaklaştı. İner inmez haçları kıracak,
domuzları öldürecektir. Kitab ehli olan kâfirlerden cizye (vergi) kabul etmez.
Ya İslâm’a gelirler yoksa kılıçtan geçirilirler” diye buyurduğu yazılıdır.
Bunda şerîatın hükümlerine aykırılık vardır. Çünkü kitabı olan kâfirler, cizye
verirlerse kabul etmek vâcibtir ve öldürülmeleri câiz değildir. Böyle olduğuna
göre Îsâ (a.s.)’ın Hz. Muhammed (s.a.v.)’in şerîatıyla hüküm edeceği nasıl
söylenebilir. Bunun cevâbı şudur:

Resûlullâh (s.a.v.)’in şerîatıyla hükmedeceği kesindir. Kitâbı olan
kâfirlerden cizye alınması hükmü kıyâmete kadar devam eden hükümlerden
değildir. Belki Îsâ (a.s.)’ın inişine kadar devam eder ve o geldikten sonra bu
hükmün kalkacağını Hz. Peygamber (s.a.v.) bildirecektir. Kaldıran Hz. Îsâ
(a.s.) değildir. Kalkışını bildiren Hz. Peygamber (s.a.v.)’dir. Buna göre Îsâ
(a.s.)’ın cizye kabul etmediği yine Peygamberimiz (s.a.v.)’in şerîatının
gereğidir. İmâm Nevevî, Şerh-u Müslim’de buna işaret etmiştir.

İbn Battal diyor ki, zamanımızda cizyenin kabul olunması ve o zaman cizyenin
kabul olunmamasının sebebi, şimdi mala ihtiyaç vardır. Fakat Îsâ (a.s.) indiği
zaman mal o kadar çok ve değersiz olacaktır ki onu kimse almayacak. Onun için
ya İslâm olacaklar ya da öldürüleceklerdir.

(İmâm-ı Kastalânî, İlâhî Rahmet Hz. Muhammed (s.a.v.), 521.s.)

3

---
KOLONYANIN HÜKMÜ

Kolonya içinde alkol maddesi bulunduğundan necistir. Üzümden imal edilmiş olan
şarap ile diğer maddelerden imal edilmiş sekr (sarhoşluk) veren her türlü rakı
ve alkollü şeyler arasında fark yoktur, hepsi necistir. Bir yere isabet ederse
onu yıkamak îcâb eder. Şafiî mezhebinde asla buna cevaz veren olmamıştır. Onu
kullanan kimse günahkar olduğu gibi vücut ve elbisesinde değdiği yeri
yıkamadan namaz kılarsa namazı batıldır.

Hanefi mezhebinde üzümden imal edilmiş olan şarap, kesinlikle necistir. Başka
maddelerden imal edilmiş olan alkollü madde hakkında üç görüş vardır.

l - Şarap gibi necaset-i muğallazadır.

2- Necaset-i muhaffefedir.

3- Tahirdir.

En kuvvetli görüş şarap gibi olması görüşüdür .

Binâenaleyh Şafiî olan kimsenin kolonyayı asla kullanmaması gerekir.

Hanefi mezhebinde fetva var ise de Hanefî'nin de ondan sakınması daha evladır.

(Halil Gönenç, Günümüz Meselelerine Fetvalar, 1.c., 135.s.)

Beşiktaş eski müftüsü Merhum Fuât Çamdibi hocaefendiye kolonyadan sorulunca:

Kolonya elbîseye döküldüğü zaman kısa sürede uçar. Böylece ne abdeste ne de
namaza mânisi olmaz. Fakat ele, yüze veya deri üzerine dökülürse deri üzerinde
necis bir tabaka bırakmaktadır. Kolonyanın bulaşığı ve dînen pis olan bu ince
tabakayı yıkamadan namaz geçerli olmaz, demiştir.

(Hanefî mezhebindeki Fuat Çamdibi hocaefendinin dînî ilimlerinin yanında
kendilerinin eski bir kimya hocası olması sebebiyle meseleye derinlemesine
vâkıf olduğu bir gerçektir.)

4

---
İBN ÖMER (R.A.)’NIN HZ. PEYGAMBER (S.A.V.)’E OLAN BAĞLILIĞI

İbn Ömer (r.a.) ile birlikte Arafat’taydım. İbn Ömer (r.a.) öğleden önce
gitti. Onunla beraber gittik, imâmın yanına vardık. İmâmla beraber öğle ve
ikindi namazlarını kıldıktan sonra Arafat vakfesini yaptık. Ben ve bazı
arkadaşlarım da onunla beraberdik.

İmâm Arafat’tan ayrılınca, biz de onunla beraber ayrıldık. Böylece Arafat dağı
ile Müzdelife arasındaki dar geçide kadar geldik. Orada devesini çöktürdü. Biz
de öyle yaptık. Biz onun namaz kılacağını sanıyorduk. Fakat devesinin yularını
tutan hizmetçi “O namaz için durmadı. Fakat Hz. Peygamber (s.a.v.) burada
abdestini bozmuştu. O da aynı şeyi yapmak istiyor!” dedi.

İbn Ömer (r.a.), Peygamber (s.a.v.)’in izine tâbi olurdu. Nerede namaz
kılmışsa oraya gider, kılardı. Hatta Hz. Peygamber (s.a.v.) bir ağacın altında
konaklamıştı. İbn Ömer (r.a.) da hayatı boyunca o ağaca gidiyor, altında
konaklanıyordu. Onun köküne su döküyordu ki ağaç kurumasın.

Biz İbn Ömer (r.a.) ile beraber sefer halindeydik. Bir yerden geçtik. Ve o,
yana doğru yolunu değiştirdi. Niçin böyle yaptığı sorulunca “Resûlullâh
(s.a.v.)’ın burada böyle yaptığını gördüm” dedi.

İbn Ömer (r.a.) Mekke yolunda devesinin bazen yolunu değiştiriyor, yana doğru
gidiyordu. Ve “Umulur ki, Resûlullâh (s.a.v.)’in ayağının bastığı yere,
ayağımı basabilirim” diyordu.

Çölde yavrusunu kaybeden, onu arayan bir deveden daha fazla, İbn Ömer (r.a.),
Hz. Peygamber (s.a.v.)’in izini takib ediyordu.

(M. Yusuf Kandehlevi, Hayatü’s-Sahabe, 2.c., 407-408.s.)

5

---
GIYBET ÂFETTİR

Gıybet, doğru olsa bile bir kimsenin arkasında ondan bahsedip, duyduğu zaman
üzüleceği şekilde konuşmaktır. Yalan söylerse, iftirâ ve bühtan olur.

Bu da ekseriya dil ile olur. Allâhü Te‘âlânın korudukları hariç bundan kimse
kurtulamaz. Çok büyük günahtır.

Âyet-i Kerîme’de; “Bâzınız bâzınızı gıybet etmesin. Hanginiz ölü kardeşinin
etini yemekten hoşlanır? Ondan tiksinirsiniz.” (Hucurât s. 12) buyuruluyor.

Resûlullâh (s.a.v.) buyurdu ki: “Gıybetten sakınınız; zîrâ gıybet, zinâdan
daha şiddetlidir. Çünkü zinâ eden kimse tevbekâr olur, Allâh da kendisini
afveder. Fakat gıybet edilen, affedilinceye kadar, gıybet eden affedilmez.”

Yine buyurdu: “Mi‘rac gecesi bir grup insan gördüm, tırnakları ile yüzlerinin
etlerini kazırlardı. Bunlar kimdir? dedim. İnsanları gıybet edenlerdir,
dediler.”

Süleyman ibn Câbir (r.a.) anlatır: Resûlullâh (s.a.v.)’e bana, beni koruyacak
bir şey öğretiniz, dedim. “Kendi kovandan başkasının kabına su doldurmak olsa
bile iyi işi küçük görme, Müslüman kardeşine doğru ol, yanından kalkınca
gıybet etme” buyurdu.

Allâhü Te‘âlâ Mûsâ aleyhisselâma vahiy gönderdi: “Gıybet edip tevbe etmeyen
cehenneme girenlerin birincisi olur. Tevbe edip de ölen ise cennete girenlerin
sonuncusu olur.”

Katâde (r.a.) buyuruyor: “Kabir azâbı üç kısımdır: Üçte biri gıybet, üçte biri
söz taşımak, üçte biri de elbisesini bevilden korumamaktandır.”

Ali ibn Hüseyin (r.a.) gıybet eden birini gördüğünde, “Sus! Bu, cehennem
köpeklerinin yiyeceğidir” buyururdu.

(Huccetü’l İslâm İmâm-ı Gazâlî (rh.a.), Kimyâ-i Saâdet, 441-442.s.)

6

---
GIYBETİN KEFFÂRETİ

Gıybetin keffâreti tevbe etmekle, pişman olmakla ve helâlleşme ile olur. Ancak
bu şekilde Allâh ve kul hakkından kurtulunur. Resûllullah (s.a.v.) buyuruyor
ki: “Bir kimsenin malını veya parasını gasb eden; malın, paranın ve dünyânın
işe yaramadığı, kendi sevâbları hak sâhibine verilip, sevâbı yoksa, hak
sahibinin günâhları da kendisine verileceği gün gelmeden onunla helalleşsin.”
Aişe (r.anhâ) bir kadın için, “Uzun dillidir” deyince, Resûlullâh (s.a.v.);
“Bir gıybet ettin, o kimseden helâllik iste” buyurdular. Hadîs-i şerîfte
bildirildi ki: “Bir kimse bir kimseyi gıybet ederse, Allâhü Teâlâ’dan ona afv
ve mağfiret dilesin.” Bazıları bu hadîs-i şerîften mağfiret dilemenin kâfi
geldiğini, helâllaşmaya lüzum kalmadığını zannettiler. Diğer sözlerin delîli
ile yanıldıkları anlaşılır. İstiğfar, yâni mağfiret dileme, hayatta olmadığı
zaman olur. O zaman onun için istiğfar etmelidir. Helâllaşmak ise, tevâzu ve
pişman olarak huzûruna çıkıp, yanıldım, yalan söyledim, beni afvet demekle
olur. Affetmezse, onu övmeli, bağlılığını, sevdiğini bildirmeli, yalvarmalı,
gönlünü almalı ve helâl ettirmelidir. Yine helâl etmezse, hak onundur. Fakat
bu hareketleri sevâb olarak yazılır ve belki de, kıyâmet günü onun karşılığı
olur. Affetmek hepsinden iyidir. Bizden öncekilerden öyleleri vardı ki,
haklarını helâl etmediler ki, bizim amel defterimizde bundan daha iyi sevâb
yoktur. Affetmenin sevâbı, o sevâbdan daha üstündür.

Hasan-ı Basrî Hazretlerini bir kimse gıybet etti. O kimseye bir tabak hurma
gönderip, “Duydum ki, ibadetlerini bana hediye etmişsin. Ben de karşılık
olarak bir şey vermek istedim. Ancak bu kadar hurmam vardı. Hepsinin
karşılığını veremediğim için özür dilerim.”

(Huccetü’l İslâm İmâm-ı Gazâlî (rh.a.), Kimyâ-i Saâdet, 449.s.)

7

---
FİTNE

İbn-i Abbas (r.a.) anlatıyor:

“Resûlullâh (s.a.v.) buyurdular ki:

“Bu gece Rabbimden bir melek (elçi olarak) geldi. Bir rivâyette ise şöyle
demiştir: “Rabbim bana en güzel bir sûrette geldi” ve: “Ey Muhammed!” dedi.

“Buyur Rabbim, emrindeyim!” dedim.

“Mele-i A‘lâ (da bulunanların) nelerde yarıştıklarını biliyor musun?” dedi.

“Hayır!” dedim. Bunun üzerine elini omuzlarımın arasına koydu. Hatta onun
serinliğini göğüslerimde hissettim. Derken semâvat ve arzda olanları öğrendim.
Sonra: “Ey Muhammed! Mele-i A‘lâ (efrâdı) nelerde yarışır biliyor musun?”
dedi.

“Evet! Dereceler (i artıran ameller) de, keffâretlerde.” (Keffaretler ise)
yaya olarak cemaatlere gitmek, şiddetli soğuklarda abtesti tam almak, namazdan
sonra namaz beklemektir. Kim bunlara devâm ederse hayır üzere yaşar, hayır
üzere ölür, günah mevzuunda da annesinden doğduğu gündeki gibi olur” dedim.
Sonra tekrar: “Ey Muhammed!” dedi.

“Buyurun emrinizdeyim!” dedim.

“Namaz kıldığın vakit, dedi, şunu oku: “Allâhım, senden hayırları yapmamı,
kötü şeyleri de terketmemi ve fakirleri sevmemi talep ediyorum! Kullarına bir
fitne arzu edersen, beni, fitneye düşmeden, yanına al!”

(Gece bana gelen elçi veyâ Rabbim son olarak) dedi ki:“Dereceler ise, selâmı
yaymak, yemek yedirmek, insanlar uyurken gece namaz kılmaktır!”

(Tirmizî)

8

---
NAMAZLARIMIZA DİKKAT ETMENİN ÖNEMİ

Bir hadîsi şerîfte şöyle anlatılmıştır: "Kim namazına dikkat ederse Allâh ona
beş büyük ikramda bulunur:

1) O kişiden geçim sıkıntısını kaldırır.

2) Kabir azâbını ondan kaldırır.

3) Kıyâmet günü Allâh (c.c.) ona amel defterini sağ tarafından verdirir.

4) Sırat üzerinden şimşek gibi geçer.

5) Sorgusuz suâlsiz cennete girer.

Kim de namaza aldırış etmezse ona on dört çeşit cezâ verilir.

1. Ömründen bereket çekilip alınır.

2. Yüzünden sâlih kişilerin nûru kaybolur.

3. Yaptığı her amelden dolayı hak ettiği mükâfaatı Allâh (c.c.) ona vermez.

4. Hiç bir duâsı (kabûl olmak için) göğe yükselmez.

5. İyi kulların duâsı içinde onun duâsına yer yoktur.

6. Zelîl ve aşağılık olarak ölür.

7. Aç olarak ölür.

8. Bütün dünyânın göllerini içse yine suya kanmadan ölür.

9. İç organları birbirine geçecek şekilde kabir onu sıkar.

10. Kabir ona bir ateş yakar da gece gündüz onun korları üzerinde döner durur.

11. Kabrinde ona bir yılan musallat olur ki gözleri ateş saçar, tırnakları bir
günlük mesâfe uzunluğunda demirdendir. Ölüye der ki:"Beni rabbim gönderdi.
Sana, sabah namazını geçirip güneşin doğuşundan sonraya bıraktığından dolayı
ve öğleyi ikindiye kadar bırakıp, ikindiyi akşama kadar bırakıp yitirdiğinden
dolayı, akşam namazını yatsıya kadar bırakıp yitirdiğinden dolayı, yatsı
namazını da sabaha kadar bırakıp yitirdiğinden dolayı vurmamı emretti". Ve ona
her vuruşunda yerin içine doğru yetmiş kulaç gömülür. Ve kıyâmete kadar
sürekli kabirde azâb görür.

12. Hesâba çekilişi çetin ve serî olacaktır.

13. Allâhü Te‘âlâ ona gazap edecektir.

14. Cehenneme girecektir.

(M. Zekeriyya Kandehlevi, Fezâil-i A‘mâl, 265-267.s.)

9

---
KALBİN HUZÛRU BEDENİN

---
SIHHATİNE BAĞLIDIR

İnsanın, bedenine zarar verecek şeylerden sakınacak kadar tıb ilminden bilmesi
müstehabdır. Çünkü tıb ilmi bedenin sıhhatini muhafazaya yardımcıdır. Dînî ve
dünyevî ilimlerin tahsili de ancak sıhhat olduğu vakit mümkün olur.

Bu husûsda demişlerdir ki: İlim iki kısımdır: İlm-i ebdân, ilm-i edyân. Çünkü
hastalıkdan ve fesâddan salim olmadıkça kalblerde huzur, gönüllerde sürûr
olmaz. Ve kalb, hastalıkların mihnet ve elemleriyle teşvîşe müstağrak bir
durumda iken kendini Allâh’a ibâdete veremez. Nebîy-yi Ekrem (s.a.v.):

Huzûr-ı kalb olmadıkça namaz olmaz, buyurmuşlardır ki kâmil ve Allâh’a arz
olunmağa lâyık bir namaz olmaz demektir. Namazın tamam olması için kalbin
huzur içinde ve huzur halinde, gönlün de tertemiz bir halde bulunması
lâzımdır.

Nasıl ki, insanın dîninde dosdoğru amel edebilmesi için dînini bilmesi
gerekiyorsa, bedeninin sıhhatini muhafaza edebilecek kadar da tıb ilminden
nasîbini alması gerekir. İnsanın, zararlı şeylerden ictinâb etmesi lâzımdır.
Bedenine zarar verecek şeylerden sakınmak mürüvvetin tâ kendisidir.

Bütün tabîbler ittifak etmişlerdir ki; insanın sıhhatini koruması için tıb
ilmini bilmesi kadar faydalı bir şey yoktur.

Bazı hukemâ da; hastalık mideyi doldurmaktan, şifâ da sıhhat esaslarına riâyet
etmektendir. Kim bunlara riâyet ederse tabiblerden müstağnî kalır,
demişlerdir.

Bazı sahâbeden rivâyet olunduğuna göre bir sahabî diğerine:

- Sana çok zaman tabiblerin bile dikkatinden kaçan bir tıbbı, çok zaman âlimlerin bilemediği bir ilmi, çok yerde hukemânın gâfil bulunduğu bir hikmeti öğreteyim mi dedikde, karşısındaki:

- Öğret, dedi. Bunun üzerine:

- Çok zaman tabiblerin bile dikkatinden kaçan tıb kâidesi:Sofraya muhakkak sûrette aç iken otur. Çok zaman âlimlerin fevtettikleri ilim kâidesi: Sana bilmediğin bir şey suâl edildiği vakit, Allâh bilir, de. Çok zaman hukemânın fevtettikleri hikmet kâidesi: Tanımadığın bir topluluk içinde bulunduğun zaman eğer hayır söylerlerse, onlara iştirak et, şer söylerlerse îkaz edebileceksen et, edemeyeceksen orayı terk et.

(Hz. Mahmûd Sâmî Ramazanoğlu (k.s.), Musâhabe, 4.c., 98.s.)

10

---
ÜMMET-İ MUHAMMED (S.A.V.)’İN

---
FAZÎLETLERİ

Ebû Nuaym, Hilye’de, İbn Ömer (r.a.)’dan merfû‘an rivâyet etmiştir. “Ümmetimin
seçkinleri her asırda beş yüz kimsedir. Ebdâl’ler kırk kimsedir. Ne beş yüzler
ne kırklar eksilirler. Bunlardan biri vefat edince Cenâb-ı Hakk onun yerine
bir başkasını getirir. Bunların belli bir yerleri yoktur. Dünyânın her yerinde
bulunurlar” diye buyurmuştur.

Yine Hilye’de Ebû Nuaym, Abdullâh bin Mes‘ud (r.a.)’den merfû‘an rivâyet
etmiştir. Resûlullâh (s.a.v.) buyurmuş ki: “Ümmetimden 40 kişi yok olmazlar. O
kırk kişi ki, kalbleri İbrahim (a.s.)’ın kalbi üzerinedir yani onun gibidir.
Cenâb-ı Hakk onların yüzü suyu hürmetine insanlar üzerinden belâları kaldırır.
Bunlara Ebdâl denilir. Onlar bu mertebeye namaz kılmakla ermediler. Farz olan
orucu tutmak ve sadaka vermekle de ulaşmadılar.”

İbn Mes‘ûd (r.a.) sordu :

- Ya Resûlallâh (s.a.v.)! Onlar bu mertebeye ne ile vardılar. Efendimiz (s.a.v.):

- Cömert (açık ellilikleriyle ve müslümanları hayra, iyiliğe ve barışa götüren telkin ve nasîhatlarıyla yetiştiler, diye buyurdu.

Ma‘rûf-i Kerhî (k.s.) buyurmuşlar ki; Bir kimse her gün “Allâhüm-me’rham
ümmete Muhammedin” dese Cenâb-ı Hakk onu Ebdâllerden yazar. Fakat Hilye’de
şöyle yazılmıştır. Bir kimse her gün on kerre “Allâhümme aslih Ümmete
Muhammedin, Allâhümme ferric ümmete Muhammedin, Allâhümme’rham ümmete
Muhammedin” dese Cenâb-ı Hakk onu Ebdâllerden yazar demişlerdir!

(İmâm-ı Kastalânî, İlâhî Rahmet Hz. Muhammed (s.a.v.), 538.s.)

11

---
KÖLELİK VE CÂRİYELİK

Kölelik ve câriyelik kavramlarının, toplumumuzda ayrı kavramlar olarak
algılandığını ve özellikle câriye kelimesinin çok yanlış ma‘nâlarda
kullanıldığını esefle müşâhede ediyoruz.

Köle tâbiri ile câriye tâbiri arasında hukukî muhteva itibariyle hiçbir ma‘na
farkı yoktur. Her ikisi de rıkkıyet yani kölelik ma‘nâsını ifâde etmek üzere
kullanılmıştır. Sadece köleliğe ma‘ruz erkekler için kul veyâ köle tâbiri
kullanılırken, köleliğe maruz kadınlar hakkında da câriye veyâ eme tâbiri
kullanılmaktadır.

Toplumda, câriye denilince, sâhibinin ve efendisinin istediği zamân cinsi
duygularını tatmin için bir zevk âleti olarak kullandığı kadınlar şeklindedir
ki, bu ma‘nâ İslâm Hukûku açısından doğru değildir. Câriye denilen kadın
köleler ile efendilerinin, İslâm Hukûkunun aradığı şartlara uymak kuralıyla
karı-koca münâsebetine girmeleri ve meşrû dâirede bunu bir evlilik müessesesi
gibi yürütmeleri mümkündür. Ancak her câriye, efendisi ile karı-koca
münâsebetine giriyor demek değildir. Kur’ân-ı kerîm bahsettiğimiz ayırımı
açıkça ifâde etmektedir: “Aranızdaki bekârları, erkek kölelerinizden ve
câriyelerinizden (Kur’ân, burada kadın köleler için imâ kelimesini
kullanmıştır) durumu müsait olanları evlendiriniz. Eğer bunlar fakir iseler,
Allâh kendi lûtfu ile onları zenginleştirir.”

Şimdi sormak gerekmiyor mu? Eğer her câriye, efendisinin cinsî münâsebetleri
için kullandığı bir zevk âleti ise, bir efendi, Kur’ân’ın bu emri gereği
başkasıyla (Bu, hür veyâ köle bir erkek olabilir) evlendirdiği câriyesi ile
yine karı-koca münâsebetini sürdürecek midir? Hâşâ.. Böyle bir hüküm İslâmî
değildir. Peki nasıl olacak? Efendi, câriyesini evlendirecek.

Câriyesi, başkasının karısı olacak. Ancak tıpkı bugün özellikle evlerde
çalışan hizmetli kadınlar gibi, fakat kölelik statüsünde olarak efendisinin
evine gelip hizmetlerini görmeye devâm edecek. Efendisinin kölesi ve kocasının
da karısı olacak. Demek ki, câriye demek, kölenin kadını demektir; efendisiyle
istediği gibi karı-koca hayatı yaşayan ortalık kadını demek değildir.

İslâm hukûkunda, câriye ile karı-koca hayatı yaşama hakkına istifraş hakkı
veyâ teserrî denmektedir. Şer‘î şartlar ve hükümler çerçevesinde, bu statüde
olan câriyeler de vardır. Ancak bunlar, evli kadınlardan çok az hükümlerle
ayrılmaktadır.

(Prof. Dr. Ahmet Akgündüz, Bilinmeyen Osmanlı, 312-313.s.)

12

(ÖZELLİKLE) YATSI NAMAZINDAN SONRA      FAYDASIZ SÖZLER SARFETMEMEK

Ebû Berze el-Eslemî (r.a.)’in nakline göre “Hz. Peygamber (s.a.v.) ateme
denilen yatsı namazını ertelemeyi müstehap görürdü. Namazdan önce uyumaktan,
sonra da oturup konuşmaktan hoşlanmazdı.”

İbn Mes‘ud (r.a.), “Hz. Peygamber (s.a.v.) yatsı namazından sonra gece oturup
sohbet etmemizi yasakladı” demiştir.

Hz. Ömer (r.a.) şöyle der: “Hz. Peygamber (s.a.v.) Müslümanları ilgilendiren
husûslarda Hz. Ebû Bekir (r.a.)’le birlikte gece müzâkerelerde bulunurdu. Ben
de onlarla birlikte olurdum.”

İbn Mes‘ud (r.a.)’in nakline göre Hz. Peygamber (s.a.v.) şöyle buyurmuştur:
“Namazı bekleyen veyâ yolculuk yapan kimse hâriç (yatsı namazından sonra)
sohbete dalmak yoktur.”

İbn Ömer (r.a.) bazen yatsı namazını kılmadan yatar ve kendisini
uyandırmalarını isterdi.

Yukarıdaki hadîslerden birincisi, zikredilen her iki fiilin mekruh olduğunu
göstermektedir. İkincisi, sadece gece sohbetinin mekruh olduğunu
göstermektedir. Üçüncüsü gece sohbetinin din işleriyle ilgili olanının câiz
olduğunu ifâde etmektedir. Dördüncü hadîs, gece sohbetinin uyumayıp, namazı
bekleyen kimseler ve eşyasını çalınmaktan korumak için uyumayan ve geceyi
sohbetle geçirmeye çalışan yolcular gibi ihtiyaç sâhipleri için câiz olduğunu
ifâde etmektedir. Beşinci hadis, yatsı namazı için uyanacağından emîn olan
kimsenin namazı kılmadan yatmasının câiz olduğunu göstermektedir. Bu bölümdeki
hadislerin her biri, konu ile ilgili bir meselenin hükmünü ifâde etmektedir.

Bilginler şöyle demişlerdir: Yatsı namazından sonraki sohbetin mekruhluğu,
faydasız şeyleri konuşma durumunda söz konusudur. Buna karşılık faydalı
husûslarda sohbet etmek hayırlıdır ve mekruh da değildir.

(Eşref Alî et-Tehanevî - Zafer Ahmed el-Osman et-Tehanevî,

 Hadislerle Hanefi Fıkhı, 2.c., 111-113.s.)

13

---
BİLÂL-I HABEŞÎ (R.A.)

Bilâl-i Habeşî, Müslümanlığa çok bağlı, temiz kalbli bir zât idi.
Müslümanlığını, ilk açıklayan yedi müslümandan birisi idi. Kendisi,
mü’minlerin zayıf ve fakir tabakasındandı. Dîninden döndürülmek, Lât ve Uzzâ
adını söylemesi için, yapılan en ağır işkencelere katlanır “Haydi, sen de,
bizim gibi söyle!” diye zorlandıkça “Dilim, onu, söyleyemiyor! (Ona, dilim,
dönmüyor!) Ehad! Ehad! = Bir’dir! Bir’dir!” demekten geri durmaz, Lât ve Uzzâ
putlarına tanrıdır! dedirtemezlerdi.

Hz. Ebû Bekir (r.a.) tarafından satın alınıp âzâd edilerek işkenceden ve
kölelikten kurtarıldı. Peygamberimiz (s.a.v.), İslamda ilk ezânı, Bilâl-i
Habeşî (r.a.)’e okuttuğu gibi, Mekke’nin fethinde, Kâ‘be’nin üzerinde de, ilk
def‘a ona ezân okutmuştu.

Peygamberimiz (s.a.v.): “Ey Bilâl! Ben, cennette, önümde senin ayakkabılarının
tıkırtısını işittim!” buyurmuş, kendisinin, cennetlik olduğunu duyurmuştur.
Bilâl-i Habeşî (r.a.), Allâh yolunda Mekke’den, Medine’ye hicret etmiş Bedir,
Uhud, Hendek ve diğer bütün savaşlara Peygamberimiz (s.a.v.)’in yanında
katılmıştır.

Bilâl-i Habeşî (r.a.); Peygamberimiz (s.a.v.)’in vefâtı üzerine, Şam’a gitmek
için hazırlandı. Hz. Ebû Bekir (r.a.)’in yanına gelerek “Ey Resûlullâh’ın
Halîfesi! Allâh yolunda ölünceye kadar serhadlerde cihâd etmek istiyorum!”
dedi. Hz. Ebû Bekir (r.a.): “Ey Bilâl! Yanımızda otursan da, bize yardım etsen
olmaz mı?” dedi. Bilâl-i Habeşî “Eğer, Sen, beni, kendin için satın aldın,
seninle birlikte olayım diye âzâd ettinse, yanında alıkoy. Eğer, Allâh için
satın aldın, âzâd ettinse, beni, bırak da, Yüce Allâh’ın hizmetine gideyim!”
dedi. Hz. Ebû Bekir (r.a.) “Ey Bilâl! Allâh aşkına! Üzerinde bulunan hakkımı
ve hürmetimi göz önünde tut da, yanımdan ayrılma! Ben, yaşlandım, zayıfladım,
ecelim de, yaklaşmıştır!” deyince, Bilâl-i Habeşî (r.a.), Hz. Ebû Bekir
(r.a.)’in vefâtına kadar, yanından ayrılmadı. Bilâl-i Habeşî (r.a.); hicretin
yirminci yılında, Şam’da vefât etmiş, Küçük Kapı yanında Dımaşk kabristanına
gömülmüştür. Vefat ettiği zaman, kendisinin, yaşı, altmışı aşmış, yetmişe
yaklaşmıştı.. Allâh, ondan, râzî olsun!

(M. Âsım Köksal, İslâm Târihi, 3.c. 119.s.)

14

---
SAĞLIĞIN ÖNEMİ

Peygamberimiz (s.a.v.): “Sizlerden her kim vücutça sağlıklı, nefsinden,
malından korkusuz ve huzurlu, günlük yiyeceği de yanında olarak sabahlarsa,
sanki dünyanın bütün nimetleri, kendisinde toplanmış gibi olur.”

“İki ni‘met vardır ki insanlardan pek çoğu bunların kıymetini bilmeyerek zarar
etmiştir. Biri sağlık, diğeri ise boş vakit.”

“Emniyetli (korkusuz) yaşamak ve sağlıklı olmak iki büyük ni‘mettir ki,
insanlardan pek çoğu bu iki ni‘metten mahrumdur.”

“Sağlıklı mümin, hastalıklı müminden daha iyi, daha üstün ve Allâh’a daha
sevimlidir...”

“Beş şey gelmezden önce beş şeyin kıymetini bil! İhtiyarlık gelmezden önce
gençliğinin, hastalık gelmezden önce sağlığının, fakirlik gelmezden önce
zenginliğinin, meşgûliyet gelmezden önce boş vaktinin, ölüm gelmezden önce de
hayatının.”

“Yedi şey gelmezden önce iyi işler yapmakta acele ediniz! Kulluk vazîfesini
unutturan yoksulluk; azdıran zenginlik; bedenî güçleri bozan hastalık;
bunaklık getiren yaşlılık; ansızın gelen ölüm; beklenilenlerin en kötüsü olan
Deccal ve Kıyâmet. Kıyâmet ise daha ağır ve daha acıdır” buyurmuşlardır.

Abdullah b. Hubeyb (r.a.) demiştir ki: “Bizler bir mecliste otururken,
Peygamber (s.a.v.) çıkageldi. Saçlarında ise yaşlık belirtileri vardı.

Bunun üzerine Biz: “Yâ Resûlallâh! Bugün sizi neşeli olarak görüyoruz” dedik.
“Evet” dedi. Daha sonra cemaat zenginlikten söz etmeye başladılar.

Bunun üzerine Peygamber (s.a.v.): “Allâh’tan korkan kimsenin zengin olmasında
bir sakınca yoktur, Allâh’tan korkan kimse için sağlıklı olmak ise,
zenginlikten daha üstündür. Gönül hoşluğu (neşeli olmak) da Allâh’ın
ni‘metlerindendir” buyurdu.

(Tıbb-i Nebevî Ansiklopedisi, 2.c., 561-562.s.)

15

---
SADÂKATİN (DOĞRULUĞUN) FAZÎLETİ

Kur’ân-ı Kerîm’de Allâhü Te‘âlâ: “İnsanlardan, Allah’a verdiği ahdi yerine
getirenler vardır.” (Azhâb s. 23) buyurmuştur. Resûl-i Ekrem (s.a.v.) de:
“Doğruluk iyiliğe, iyilik ise cennete hidâyet eder. İnsan, sadâkatiyle Allah
katında sıddîklardan yazılır. Yalancılık kötülüğe götürür. Kötülük de
cehenneme iletir. Kişi yalan söylemekle Allah katında yalanclardan sayılır.”
buyurmuşlardır.

Abdullâh ibn Abbas (r.a.): “Dört vasfa sâhib olan kârdadır. Bunlar doğruluk,
hayâ, güzel huy ve şükürdür.” demiştir.

Bişr b. El-Hâris: “Allah’a karşı doğrulukla amel eden, insanlardan tevahhuş
eder, uzaklaşır” demiştir.

Ebû Abdullâh er-Remelî anlatıyor: “Mansûr ed-Dinnûrî’yi rü’yâmda gördüm ve:

- Allâh sana ne mu‘âmele yaptı? diye sordum. O da:

- Allâh beni mağfiret etti, bana rahmet etti ve umduğumun fazlasını verdi, dedi. Bunun üzerine kendisine:

- Kulun Allâh’a yönelttiği ibâdetlerin en güzeli nedir? diye sordum. O da:

- En güzeli sadâkat, en çirkini de yalancılıktır, dedi.

Ebû Süleymân da: “Doğruluğu binit, hakkı kılıç ve Allah’ı aramağı da gâye
edin.” demiştir.

Adamın biri hâkimin birisine:

- Dünyâda doğru insan görmedim, deyince, hâkim:

- Doğru olsan, doğruları bulurdun, demiştir.

Muhammed b. Alî el-Kettânî: “Allah (c.c.)’ün dînini üç direk üzerinde bulduk.
Bunlar, hak, sadâkat ve adâlettir. Hak âzâlarda, adâlet kalbde, sadâkat da
sözdedir” dedi.

Allâhü Te‘âlânın: “Allah’a karşı yalan uyduranların, kıyâmet günü, yüzlerinin
simsiyah olduğunu görürsün” (Zümer s. 60) buyurduğu âyet-i celîlesinin
tefsîrinde, Sevrî (rh.a.): “Bunlar, Allah’ı sevdikleri iddialarında doğru
olmayan kimselerdir” demiştir. Allâhü Te‘âlânın Dâvud (a.s.)’a bir vahyinde:
“Yâ Dâvud, yalnızlığında beni tasdik edeni, toplum arasında ben tasdik ederim”
buyurmuştur.

(Huccetü’l İslâm İmâm-ı Gazâlî (rh.a.), İhyâ u Ulûmid-din, 4.c., 692.s.)

16

---
KABİR AZÂBI VE KABİRDE MÜ’MİNLERİN ÂSÎLERİ İLE KÂFİRLERİN AZAPLARININ

---
DEĞİŞİK OLMASI -1

Yüce Allâh’ın, “Her kim benim zikrimden yüz çevirirse muhakkak onun için dar
bir yaşayış vardır” (Tâ-Hâ s. 124) meâlindeki âyeti hakkında Ebû Saîd el-Hudrî
(r.a.) ile Abdullah ibn Mes‘ud (r.a.)’in:

- Bu dar yaşama kabir azâbıdır, diye tefsir ettikleri rivâyet edilmiştir.

Hazreti Alî (r.a.)’den: “Şu, sizleri çoklukla iftihar ediş o derece oyaladı
ki, tâ kabirlere kadar gidip ziyâret ettiniz. Bundan sakının. İleride (bu
öğünmenizin kötü âkıbetini) bileceksiniz. Yine sakınınız, ileride
bileceksiniz.” (Tekâsür s. 1-4) mealindeki sûre nâzil oluncaya kadar insanlar
kabir azâbının varlığı hakkında şüphede idiler. Binâenaleyh, birinci ileride
bileceksiniz sözü kabir azâbına işâret, ikinci bileceksiniz sözü de âhiret
azâbına işârettir, diye rivâyet edilmiştir.

- Ebû Hüreyre (r.a.)’in rivâyet ettiği hadîsde kezâ Resûl-i Ekrem (s.a.v.) Efendimiz şöyle buyurmuştur: “Şu, muhakkak onun için dar bir geçim vardır ve kıyâmet gününde de biz onu kör olarak haşredeceğiz” (Tâ-Hâ s. 124) meâlindeki âyet kim hakkında nâzil oldu bilir misiniz? Ve dar geçimin ne olduğunu bilir misiniz? diye sordu. Sahâbeler:

- Allâh ve Resûlü (s.a.v.) en iyisini bilir, dediler. Resûl-i Ekrem (s.a.v.):

- O, kâfirin kabrindeki azâbı (hakkında nâzil olmuş)tur. Ve hayatım kudret elinde olan Allâh’a yemin ederim ki o, kâfire (kabrinde) doksan dokuz tinnin musallat edilir. Tinnin nedir bilir misiniz? Doksan dokuz yılandır ve her yılanın dokuz başı vardır ki, kıyâmet gününe kadar kâfirin vücûdunu ısırıp sokarlar ve şişirirler. Ve o kabrinden mahşer yerine de kör olarak haşredilir, buyurdular.

(İmâm Şa‘rânî, Ölüm-Kıyâmet-Âhiret

ve Âhirzaman Alâmetleri, 122-123.s.)

17

---
KABİR AZÂBI VE KABİRDE MÜ’MİNLERİN ÂSÎLERİ İLE KAFİRLERİN AZÂBLARININ

---
DEĞİŞİK OLMASI -2

İbn Ebû Şeybe’nin merfû olarak rivâyet ettiği hadîsde:

- Kabir azâbının en çoğu idrar (sidik sıçramasın) dan ileri gelir, buyurmuştur.

İbn Abbas (r.a.)’dan rivâyet edilen hadîsde İbn Abbas (r.a.) şöyle demiştir:

- Peygamber (s.a.v.) Efendimiz (bir gezinti sırasında) iki kabir yanına uğradı ve:

- Bu kabirlerde yatanlar muhakkak azâb olunmaktadırlar. Hem de (onlar nazarında) büyük bir şeyden dolayı azâb olunmuyorlar. Evet, onların işlediği şeylerin günâhı (aslında) büyüktür. Şöyle ki:

- Onlardan biri koğuculuk ederdi. Diğeri ise idrar yaparken sidik (sıçramasın)dan korunmazdı, buyurdu. (Buhârî) Başka bir rivâyette:

- Öbürü sidikten sakınmazdı, şeklinde buyurulmuştur. (Müslim)

İlim adamları, “Bu hadîs, sidikten temizlenmenin, kurulanmanın, ondan
sakınmanın vâcib olduğuna delîldir. Çünkü insan ancak vâcibi terk etmekten
dolayı azâblandırılır. İdrara kıyâsen pislik nevîlerinin hepsini gidermek ve
onlardan temizlenmek de böyledir, dediler.

İmâm-ı Mâlik (r.a.): “Her kim sidikten kurulanmadan namaz kılarsa o abdestsiz
namaz kılmış olur” derdi.

Âlimler şöyle dedi: “Haberiniz olsun ki, vallâhi eğer insanlar niçin
yaratıldıklarını bilselerdi muhakkak gafil olup uyumazlardı.”

(İmâm Şa’rânî, Ölüm-Kıyâmet-Âhiret ve

Âhirzaman Alâmetleri, 123-124.s.)

18

---
İSKENDER-İ ZÜ’LKARNEYN (A.S.)

Hikâye olunur ki:

Zü’l-karneyn (a.s.), dünyâya değer vermeyen, ölülerinin kabirlerini
kapılarının önüne yapan, yerden yetişen nebatlarla rızıklanan ve taatle meşgûl
bir kavme rastladı ve onların reislerine elçi gönderdi. Reisleri:

- Benim Zü’l-karneyn’le görüşmeme ne gerek var? diye görüşmekten imtina etti. Bilâhare Zü’l-karneyn (a.s.) onların yanına geldi ve:

- Niçin sizin altın ve gümüşünüz azdır? Reis:

- Bizim aramızda dünyâya tâlib olan yoktur. Zîrâ dünyâ hiç kimseyi doyurmamıştır. Biz ölümü unutmamak için ölülerimizin kabirlerini kapımızın önüne yapıyoruz, dedi.Sonra bir kafatası çıkardı ve:

- Bu, halkına zulmeden ve dünyâ malını cem‘eden meliklerden birinin başıdır. Allâh (c.c.) onun rûhunu kabzetti de onun seyyiâtından başka birşeyi geri kalmadı, dedi.

Tekrar bir başka kafatası çıkardı ve:

- Bu da âdil ve müşfik bir melikin başıdır. Allâhü Te‘âlâ onun rûhunu kabzetti de onu cennetine yerleştirdi ve derecesini yüceltti, dedi.

Topluluğun reisi bu defâ elini Zü’l-karneyn (a.s.)’ın başının üstüne koydu ve:

- Senin başın bunların hangisindendir, dedi. Zü’l-karneyn (a.s.) ağladı ve:

- Eğer benimle arkadaş olmayı arzu edersen memleketi aramızda taksim edelim ve vezirliği sana vereyim, dedi. O da:

- Heyhat, yazık, dedi. Zü’l-karneyn (a.s.):

- Niçin? dedi.

- Çünkü halk, mal ve mülk sebebiyle sana düşmandır. Benim dostlarım ise beni kanaatim sebebiyle sevmektedirler.

(Hz. Mahmûd Sâmî Ramazanoğlu (k.s.), Musâhabe, 6.c., 35.s.)

19

---
HADÎS EZBERLEMENİN ÖNEMİ

Beyhakî, Abdullah b. Ömer (r.a.)'dan nakletti; Abdullah (r.a.) dedi ki: Ben
Resûlullâh (s.a.v.)'den birşey işittiğim zaman, onu ezberlemek için yazardım.
Kureyş ise onları yazmayıp sadece ezberlememi istediler. Dediler ki; Sen
Resûlullâh (s.a.v.)'den ne işitirsen yazıyorsun, oysa Resûlullâh (s.a.v.) de
bir beşerdir. Hoşnutluk ve gazap anında da konuşur.

Bir müddet durdum ve onlara Resûlullâh (s.a.v.)'in şu hadîsini anlattım.
Resûlullâh (s.a.v.) buyurdu ki:

“Benden hadîs yaz. Nefsim elinde olan Allâhü Te‘âlâya yemin ederim ki, buradan
hak olan şey hariç bir şey çıkmaz” buyurarak eliyle ağzını işâret ettiler.

Bu hadîsi Dârimî ve Hâkim de nakletmişlerdir.

Beyhakî Ebû Hüreyre (r.a.)'den nakletti ki: Ebû Hüreyre (r.a.) şöyle dedi:
Ensâr (r.a.e.)’den bir kişi Resûlullâh (s.a.v.)'e gelerek:

Yâ Resûlallâh (s.a.v.)! Şüphesiz ben Senden hadîs dinliyorum fakat onu
ezberleyemiyorum. Resûlullâh (s.a.v.) buyurdular ki: “Sağ elinden destek al.
(Eliyle de yazı için işâret ettiler.)” (Yani hadîsi yaz, çünkü yazmak
ezberlemen için sana yardımcı olur buyurdular.) Bu hadîsi Tirmizî de nakletti.

Beyhakî ve Dârimî, Abdullah b. Dinar'dan naklettiler: Ömer b. Abdulaziz
(r.a.), Ebû Bekir b. Muhammed b. Amr b. Hazm'a bir mektup göndererek dedi ki:
Resûlullâh (s.a.v.)’in hadîslerinden ve unutulmuş sünnetlerinden ne varsa
hepsini araştırarak yaz. Çünkü ben, ilmin yok olmasından ve onun ehlinin
gitmesinden korktum.

Beyhakî ve Dârimî, Zührî'den naklettiler:

Zührî (rh.a.) dedi ki: Bizim geçmiş âlimlerimiz “Sünnete tutunmak kurtuluştur”
derlerdi.

(İmâm-ı Suyûtî, Akîdede Sünnetin Yeri, 83-84.s.)

20

---
KALB-İ SELÎM

“Yâ Rabbi! Ölülerin diriltilip kabirlerinden kalktıkları günde beni rüsvây
etme. Zîrâ ölülerin kabirlerinden kalktıkları günde mal ve evlât fâide
veremez. Sâdece Allâh’a selâmet-i kalb ile gelen kimsenin ameli menfaat verir
ve o kimse menfaat görür!” dedi. (Şu‘arâ s. 83-89)

“Kalb-i selim” ile gelen kimseden murad: Malını hayrata sarf ve evlâdına Hakk
dîni öğreten ve Hakk yola irşad ile kalbi mal ve evlâdının fesâdından sâlim
olan kimsedir.

Binâenaleyh Kalb-i selîm: Dîninde cehâletten, ahlâk-i fâsideden, mal ve
evladın şerrinden sâlim ve pâk olarak huzûr-u İlâhiyyeye gelen kimsedir. Şu
halde malını hayrâta sarf ve evlâdına ahkam-i dîniyyeyi öğreten, emrâz-i
kalbi, ahlâk-ı zemîme ve cehâletten sâlim olarak âhirete giden kimsenin mal ve
evlâdından menfaat göreceğine bu âyet-i celîle delâlet eder. Hakk Te’âlâ
Hazretlerinden duâ talebeden kimsenin evvelâ Vâcib Te’âlâ Hazretlerini medh u
senâ etmesi, duâsının kabûlünün şartlarından olduğuna bu âyet-i celîle delâlet
eder.

Keşfü’l-Esrâr Tefsîri’nde; “Selîm kalb”: Kalbin küfür, nifâk marazlarından ve
meâsîden sâlim olmasıyla tefsir edilmiştir. Zira

Sahih bir Hadîs-i Şerîf’de beyan edildiği vechile a’za-yı cevârih kalbe
tâbi’dir.

Ebu’l-Kasım el-Hakim’e, “Kalb-i selîm”den sorulduğunda dedi ki:

Onun üç alâmeti vardır:

1 - Hiç kimseye eziyet etmemek,

2 - Hiç bir kimseden incinmemek,

3 - Bir kimseye iyilik yaptığında ondan mükâfat beklememek.

Zira insan hiç kimseye eziyyet etmeyince huzur-u İlâhi’ye “vera” ile, kimseden
incinmeyince vefâ ile, yaptığından mükâfat beklemeyince de ihlâs ile gelir.
(Rûhu’l-Beyân)

İbn-i Atâ dedi ki: “Selim”, Dünyâ ve âhiret âfetlerinden hiçbir şey karşısında
teşevvüş duymayan kimsedir. (Ya’ni zihni karışmayan, bocalamayan kimsedir.)

(Hz. Mahmûd Sâmî Ramazanoğlu (k.s.), Hz. İbrâhîm (a.s.), 105.s.)

21

---
ALLÂH’IN RAHMETİNE ERMİŞ ÜMMET

İmâm Taberânî, Evsaf’ında Enes bin Malik (r.a.)’den aldığı şu hadîs-i şerîfi
yazıyor: Resûlullâh (s.a.v.) buyurdu ki: “Ümmetim Allâh’ın rahmetine ermiş bir
ümmettir. Mezarlarına günahlarıyla girerler ve mü’minlerin istiğfariyle
mezarlarından günahsız çıkarlar.”

Mezarlarına diğer ümmetlerden sonra girerler ve onlardan önce mezarlarından
çıkarlar.

Kıyamet gününde ümmetler Peygamberlerinin kendilerine bildirdikleri dînî
emirleri inkâr edeceklerdir. Cenâb-ı Hakk bu gerçeği bildiği halde inkarcıları
susturmak için Peygamberlerden şâhid istiyecektir. Onlar da Ümmet-i Muhammed
(s.a.v.)’i şâhid göstereceklerdir. O zaman ümmetler, Ümmet-i Muhammed
(s.a.v.)’e:

- Siz bu Peygamberlerin dînî emirleri bize bildirdiklerini nereden biliyorsunuz diye soracaklardır. Onlar da:

- Cenâb-ı Hakk bize Kur’ân-ı Kerîm’de haber vermiştir. Oradan biliyoruz diye cevâb vereceklerdir. Sonra Hz. Peygamber (s.a.v.)’i götürüp ondan ümmetinin bu şâhidlik hakkındaki fikrini soracaklardır. Hz. Peygamber (s.a.v.) de ümmetinin doğruluk ve adâletlerine şahâdet edecek ve ümmetini temize çıkaracaktır. Amel defterleri, bu ümmetin sağ ellerine sunulacaktır.

Bu ümmetin kişileri kendi yaptıkları amellerin sevâbını buldukları gibi
başkalarının kendileri için yaptıkları çalışmanın da sevâbını kazanırlar. Eski
ümmetlerde bu hal yoktu. “Hakîkaten, insan için kendi çalıştığından başkası
yoktur.” (Neml s. 39) âyeti kerîmesi gereğince sevâb alamaması gerekirken İbn
Abbas (r.a.)’nın ifâdeleri ile “Îmân edip de zürriyet (nesil)leri de îmân ile
kendilerine tâbî olanlar (yok mu) biz onların nesillerini de kendilerine
kattık.” (Tûr s. 21) âyet-i kerîmesi bu hükmü iptal etmiş, ortadan
kaldırmıştır.

(İmâm-ı Kastalânî, İlâhî Rahmet Hz. Muhammed (s.a.v.), 539.s.)

22

---
TESETTÜR, MEDENİYET-İ FÂZILA’YA

---
HİÇ BİR SÛRETLE MÂNİ TEŞKÎL ETMEZ

Resûl-i Ekrem (s.a.v.) Efendimiz, ilmihâl derecesinde ilim öğrenmek ile
insanlara muhtaç ve onlara yük olmayacak derecede helâlinden rızık kazanmak
her müslim ve müslimeyn (müslüman erkek ve kadın) üzerine farz olduğunu beyan
buyurarak herkesi kendi gayret ve çalışmasıyla geçinmeye sevk ve icbar
etmektedir.

Hicab ve tesettür gibi şer'î hükümler medeniyet-i fâzılaya mâni olsaydı
kimsesiz ve fakir kadınların kendi çalışma ve gayretleriyle geçinmeleri farz
kılınmaz ve Hz. Âişe (r.a.) gibi, müslüman kadınların meşâhirinden
(ünlülerinden), iktisab etmiş (kazanmış) oldukları fazîlet ve kemâle nâil
olamazlardı.

Şer‘-i şerîf nazarında kadınların öğrenecekleri ulûm (ilimler) ve fünûn
(fenler) üç kısımdır: Vacib, mendûp, mubâh. İlmihal derecesinde i'tikâdiyet
(inanılacak şeyler) ve ameliyyat-ı diniye (işler) ile karı-koca hukûkuna dâir
içtimâî meseleleri öğrenmek her müslüman kadına vâcibdir. Koca ile muâşeret
keyfiyetini, ev idaresini, çocuk terbiyesini, maîşette iktisad ve tasarruf
gibi faydalı ma‘lûmatlar ile terzilik, dokuculuk, örücülük, ip eğirmek ve
bükmek, nakış ve aşçılık gibi kadınların hallerine mütenâsib olan faydalı
sanatları öğrenmek mendûbdur.

Çünkü, “Kadın Rabbisinin farz kıldığı ibâdetleri edâ edip, kocasına itaat eder
ve elinde ip eğirme aletini hareket ettirirse Cenâb-ı Allâh'ı mütemâdiyen
tesbîh etmiş gibi sevâba nâil olur. Elinde ip eğirme âleti, işine devâm ettiği
müddetçe sanki cemaatle namaz kılmış gibi sevâba nâil olur. Çocukları için
yemek pişirdiği zaman, küçük günâhları dökülür.” hadîs-i şerîfi ile Resûlullâh
(s.a.v.) Efendimiz dînî farzlarını edâ eyleyip de, el işleriyle, ev işleriyle
meşgûl olan kadınlara sevâb ve mükâfat va‘d buyurmaktadır.

(Hüseyin Erdoğan, İslâm’da Kadın Tesettür İzdivaç, 350.s.)

23

---
HZ. EBÛ ZERR (R.A.)

İslâmî usûllere göre Hz. Peygamber (s.a.v.)’e ilk selâm veren Ebû Zerr
(r.a.)’dir.

Ebû Zerr (r.a.) şöyle anlatıyor:

Kardeşim Mekke’ye gitti. Geri döndükten sonra bana “Mekke’ye gittim. Orada bir
kişi gördüm ki, halk ona sabî diyorlardı. O insanların hepsinden daha çok sana
benziyordu” dedi. Bunun üzerine ben Mekke’ye geldim. Adamın biri ondan söz
ediyordu. Kendisine “Sabî nerededir?” diye sordum.

Adam bana dönerek “İşte Sabî” dedi ve halk bana tokat, yumruk ve taş atmak
sûretiyle hücûm etti. Ben kanlar içinde kaldım. Sonra kaçtım. Kâ‘be ile örtüsü
arasına girerek kendimi gizledim. Orada on-beş gün kaldım. Yiyecek içeceğim
yoktu. Sadece zemzem içiyordum.

Nihâyet bir gün Resûlullâh (s.a.v.) ile Ebû Bekir Sıddîk (r.a.) birlikte
mescide girdiler.

Allâh (c.c.)’e yemîn ederim ki, ilk önce kendisine İslâm usûlüne göre selâm
veren ben oldum. Kendisine “Es-Selâmu ‘aleyke yâ Resûlallâh” dedim. “Ve
aleyke’s-Selâm ve Rahmetullâh!” dedi ve benim kim olduğumu sordu. Ben de “Ben
Ğıfar’dan bir kişiyim!” dedim.

Resûlullâh (s.a.v.)’in arkadaşı “Ey Allâh’ın Resûlü (s.a.v.)! Bu zâtı bu gece
misâfir etmeme izin ver” dedi ve beni evine götürdü. Evi Mekke’nin aşağı
mahallesindeydi. Benim için birkaç avuç kuru üzüm getirdi.

Sonra ben kardeşimin yanına döndüm. Kardeşime “Ben müslüman oldum” dedim.
Kardeşim “Senin dînin ne ise, benim dînim de odur” dedi. Sonra annemize
gittik. O da “İkinizin dîni ne ise, benim dînim de odur” dedi. Sonra da
kavmimi İslâm’a da‘vet ettim. Bir kısmı İslâm’a tâbi oldular.

(M. Yusuf Kandehlevî, Hayatü’s-Sahâbe, 1.c., 286.s.)

24

---
KADİR GECESİ

Ramazan’ın son onundaki geceleri ihyâ etmek (ibâdetle geçirmek) menduptur. Hz.
Âişe (r.a.)'dan bildirildiğine göre, Resûl-i Ekrem (s.a.v.) Efendimiz,
Ramazan’ın son on günü girince, geceyi ihyâ ederlerdi ve çoluk-çocuğunu
kaldırarak ibâdet ederlerdi. Maksat Kadir gecesini ihyâdır.

“Kadir gecesini Ramazan’ın son onunda arayınız.” Hadîs-i şerifi, hakkında
ihtilâf edilmeyen kuvvetli bir hadîstir.

“O mübârek gecedeki amel, içinde Kadir gecesi bulunmayan bin aydaki amelden
hayırlıdır.” (Kadir s. 3)

Hadîs-i şerifte:

“Kadir gecesinde, sevâbına inanarak ve umarak namaz kılanın (ihyâ edenin)
günâhlarının geçeni ve geleceği bağışlanır.” buyurulmuştur.

Kadir gecesinin, ömür boyunca işlenmiş günahları örtücü olduğunu, müellif
anlatmıştır.

Ma‘lûmdur ki, Kadir gecesi, şeref gecesi demektir. Ha-dîs-i şeriflerin verdiği
haberlere göre, Kadir gecesi, Ramazan’ın son on gecelerinde gizlidir.
Gecelerini ihyâya gayret sarf etmek için gizli tutulmuştur. İ‘tikâfa girerek
onu Ramazan’ın son on gününde aramak gerekir. Nevevî'nin beyânına göre, en
ümitlisi, o on gecenin teklerinde aramaktır. Peygamberimiz (s.a.v.) Efendimiz,
İbn Abbâs (r.a.)'nın ve Sahâbe (r.a.e.)’nin bir kısmının kavillerine göre,
Ramazan’ın yirmi yedinci gecesi olduğuna işaret etmiştir.

(Mehmet Zihni Efendi, Ni‘met-i İslâm, 353-355.s.)

••••••••

Ebû Saîd (r.a.)’den: Resûlullâh (s.a.v.) buyurdular ki:

“Kadir gecesi bana (bugün rüyâmda) gösterildi, (şu anda hangisi olduğunu
unuttum). O gecenin sabahında kendimi su ve toprak içinde secde eder buldum.”
derken hava bozdu, yağmur başladı. Zaten mescid çardak şeklindeydi (üstü
dallarla örtülü idi). Resûlullâh (s.a.v.)'in burnu (alnı) üzerinde ve burun
yumuşaklarında su ve toprak bulaşığını gördüm. O gün Ramazan’ın yirmi birinci
sabahıydı.

(Buhârî)

25

---
KADİR GECESİ VE FAZÎLETLERİ

“Gerçek, biz onu Kadir gecesinde indirdik, Kadir gecesinin (o büyük fazl u
şerefini) sana bildiren nedir? Kadir gecesi, bin aydan hayırlıdır. o gece
melekler ve rûh, Rablerinin izniyle, her bir iş için iner de iner. O (gece)
tan yeri ağarıncaya kadar bir selâmdır.” (Kadir Sûresi)

Peygamberimiz (s.a.v.) buyuruyor: “Kadir gecesini sıdk ve yakîn ile ihyâ eden
mü’min-i kâmilin günâh-ı sağîrleri (küçük günâhları) mağfûr olur (affedilir).”
(Câmi‘u’s-Sağîr)

Kadir gecesi, Ramazân ayında ve bu ayın da büyük bir ihtimalle son on günü
içindedir. Kur’ân-ı kerîm, âyetler hâlinde inzâl olmağa bu gecede başlamıştır.
Kadir gecesi, içinde Kadir gecesi bulunmayan bin aydan daha hayırlıdır. “Kadir
gecesini Ramazân’ın son on (gününün) tekinde arayın.” (Tirmizî) diye
buyrulmuştur.

Müslümanlar olarak bu geceyi ibâdetle, tâatle ihyâ etmeli, kusûr ve
günâhlarımızdan dolayı tövbe ve istiğfâr etmeliyiz. Yine terâvihten sonra iki
rek’ât nâfile namâz kılmalı, Kur’ân-ı kerîm tilâvet etmeli, Peygamber (s.a.v.)
Efendimize bol bol salât ü selâm getirmeliyiz. Ana, baba, akraba ve dîn
kardeşlerimizin de hukûkuna bu gecede riâyet etmeliyiz. Kötü fiillerden son
derece kaçınmalıyız.

Kadir kelimesinin lûgat ma’nâsı, güç getirmek, hüküm ve kazâ, şeref ve azâmet,
tazyîk demektir. Bu ma‘nâlara göre müfessirler Kadir gecesini, şu vecihlerle
tefsîr etmişlerdir.

1- Takdîr-i ilâhîde hükmolunmuş işlerin ayırd edildiği mübârek gece demektir.
2- Azâmet ve şeref demektir. 3- Tazyîk ma‘nâsınadır ki, tazyîk gecesi demek
olur. Çünkü o gece inen meleklere yeryüzü dar gelir denilmiştir. İşte Kadir
gecesinde şu her üç ma‘nâ mevcûddur.

Yeryüzüne nûr saçan, âlemi zulmetten nûra garkeden ve insanlığa ebedî saâdeti
bahşeyleyen Kur’ân-ı ‘azîmû’ş-şân bu mübârek gecede nâzil olmuştur. Kadir
gecesi bütün sene içerisinde gizli olup en ziyâde Ramazân ayının yirmi yedinci
gecesi olmak gâlibdir. O gece amel, ibâdet ve mücâdele sûretiyle erişilecek
hayır ve sevâb, onsuz bin ayda kazanılacak hayır ve sevâbdan çok daha ziyâde
hayırlıdır.

(Ömer Nasûhî Bilmen (rh.a.), B. İslâm İlmihâli, 531. s.)

26

---
KIRK HADÎS-İ ŞERÎF -1

"Selmân (r.a.) dedi ki: Resûlullâh (s.a.v.)'den:

"Ümmetimden kim onu ezberlerse cennete mutlaka girer." buyurduğu o kırk hadîsi
sordum,

Buyurdular ki:

1-       Allâh'a îmân.

2-       Âhiret gününe îmân.

3-       Meleklere îmân.

4-       Allâh'ın gönderdiği kitaplara îmân.

5-       Allâh'ın gönderdiği peygamberlere îmân.

6-       Öldükten sonra dirilmeye îmân.

7-       Kadere, yani hayrın ve şerrin O'ndan geldiğine îmân.

8-       Allâh’dan başka ilâh olmadığına ve Muhammed (s.a.v.)'in Allâh’ın
elçisi olduğuna îmân.

9-       Şartlarına uygun alınmış tam bir abdestle namazı vaktinde kıl.

10-      Zekâtını ver.

11-      Ramazan ayında oruç tut.

12-      Malın var ve kâfî ise haccet.

13-      On iki rekat namazı her gece ve gündüz kıl.

14-      Hiç terk etmeden her gece vitir namazını kıl.

15-      Allâh'a hiçbir şeyi aslâ ortak koşma.

16-      Anne babana karşı gelme.

17-      Zulüm ve haksızlıkla yetimin malını yeme.

18-      İçki içme.

19-      Zinâ etme.

20-      Yalan yere yemîn etme.

21-      Yalan yere şâhitlik etme.

22-      Nefsine göre hareket etme.

(M. Zekeriyya Kandehlevî, Fezâil-i A‘mâl, 412-413.s.)

27

---
KIRK HADÎS-İ ŞERÎF -2

23-      Müslüman kardeşinin arkasından konuşma (gıybet etme).

24- İffetli, nâmuslu kadına iftirâ atma.

25-      Müslüman kardeşine kin gütme.

26-      Nefsânî eğlencelere dalma.

27-      Aylak kimselerle düşüp kalkma.

28-      Ayıplamak maksadıyla, kısa boyluya ey kısa boylu deme.

29-      İnsanların hiçbiri ile alay etme.

30-      İki kardeş arasında söz getirip, götürme.

31-      Verdiği ni‘metlerden dolayı Allâh'a hamdet.

32-      Musîbet ve belâlara sabret.

33-      Kendini aslâ Allâh'ın azâbında kurtulmuş sanma.

34-      Akrabanla aranızdaki bağları kat’iyen koparma.

35-      Akraba ve yakınlarını hep ziyâret et.

36-      Allâh'ın yaratıklarından hiçbirine la‘net etme.

37-      Sık sık tekbir getirip 'lâ ilâhe illallâh' de ve çokça tesbîh
(sübhânallâh) oku.

38-      Cuma ve bayramlarda câmide cemaatte olmayı hiçbir zaman terk etme.

39-      Bil ki, sana nasîb olan huzur ve rahat senin kaderinde olduğundan
sana verildi, o senden katiyen yanlışlıkla başkasına gitmedi. Senin nasibin
olmayan şey de aslâ sana ulaşmaz.

40-      Ve Kur'ân-ı Kerîm’i okumayı hiçbir şekilde bırakma.

Selmân (r.a.) diyor ki: "Bunu ezberleyen kimseye ne sevâb verilecek" diye
sordum da buyurdular ki: "Allâhü Zü’l-Celâl o kimseyi peygamberler ve
âlimlerle birlikte haşredecektir."

(M. Zekeriyya Kandehlevhî, Fezâil-i A‘mâl, 412-413.s.)

28

---
AREFE GÜNÜ DUÂSI

Hazreti Peygamber (s.a.v.) Arefe günü en ziyâde şöyle derlerdi:“Lâ-ilâhe
illa’llâhu vahdehu lâ-şerîke lehu, lehu’lmülkü velehu’lhamdu bi-yedihi’l-hayr
vehüve ‘alâ külli şey’in kadîr.”

---
BAYRAMLARIN MENDÛBLARI

1- Erken kalkmak

2- Gusletmek

3- Misvâk kullanmak

4- Güzel koku sürünmek

5- Giyilmesi mübâh olan elbisenin en güzelini giymek

6- Allâh (c.c.)’ün ni‘metlerine şükretmiş olmak için sevinçli ve neşeli
görünmek ve yüzük takınmak

7- Ramazan bayramında câmiye çıkmadan önce tatlı bir şey yemek

8- Yenilen şeyin kuru hurma olması

9- Yenilecek olanın adedinin tek olması

10- Kurban bayramında kurban kesecek kimsenin kurban etinden yemek için yemeği
namazdan sonraya bırakması

11- Namaza erkence davranıp sabah namazını mahâlle mescidinde kılarak bayram
namazı için namazgâha ve büyük câmiye gitmek

12- Namaza giderken acele etmeyip sükûnetle yürümek

13- Namaza giderken Ramazân bayramında gizli ve Kurban bayramında açıktan
tekbîr getirmek

14- Namazdan dönerken mümkünse başka yoldan gelmek

15- Mü’minlerle karşılaştığı zamân güler yüz göstermek

16- Elinden geldiğince çokça sadaka vermek.

(Ni‘met-i İslâm, 510.s.)

---
HADÎS-İ ŞERİF

Enes b. Mâlik (r.a.), Resûlullâh (s.a.v.)’in şöyle buyurduğunu rivâyet
etmiştir: “Allâhü Te‘âlâ arz ve semâlara konuşma izni verse onlar Ramazân
orucunu tutanları elbette cennetle müjdelerlerdi.”

(Hz. Gavsu’l-A‘zam Seyyid Abdülkâdir-i Geylânî (k.s.),

Üç Aylar ve Faziletleri, 101.s.)

29

---
ASR-I SAÂDETTE BAYRAMLAŞMA

Ramazan ve Kurban bayramı kutlamaları Asr-ı Saâdet’te musallâ (namazgâh) adı
verilen geniş bir alanda kadınların ve genç kızların da katıldıkları bayram
namazı ile başlardı. İlk def‘a bayram namazı, musallâda hicretin ikinci
yılında kılındı. Kurban bayramında Zilhicce ayının onuncu günü kılınmıştır.
Hz. Peygamber (s.a.v.) musallâda kurbanını keserdi. Bayramların kalabalıkla ve
büyük bir coşku içinde kutlanmasını arzu ederdi. Hattâ kimseye zarar verme söz
konusu olmadığı durumlarda silâhlarla folklor gösterilerine dahî izin verirdi.
Mescid-i Nebevî’nin toprak zemîni üzerinde bir grup Habeşlinin oynadığı
mızrak-kalkan oyunlarını hanımı Hz. Âişe (r.a.) ile birlikte seyretmiştir.
Ayrıca, kendisi seyretmemekle birlikte, Hz. Âişe (r.a.)’nın yanında
cariyelerin def çalıp oynamalarına izin vermiştir. Hz. Peygamber (s.a.v.)’in
Ramazan bayramlarında namazgâha çıkmadan önce hurma yeme âdeti bir sünnet
telâkkî edilmiş; bu anlayış, bayramlarda tatlı ikrâmı geleneğini doğurmuştur.
Tebrikleşme de vardı. İlk Müslümanların, muhtemelen, Hz. Peygamber (s.a.v.)’in
“Allahım! Muhammed’den, Muhammed âilesinden ve Muhammed ümmetinden kabul et”!
demesinden mülhem olarak “Allah bizden ve sizden kabul etsin” duâsıyla
tebrikleştikleri mervîdir.

Hz. Peygamber (s.a.v.) zamanındaki eğlencelerden birisi de hayvan yarışları
idi. Burada söz konusu olan, birbirinin hayatına kastedecek veya yaralayacak
şekilde dövüştürülmesi câiz olmayan hayvanların yarıştırılmasıdır. Bu
hayvanlar da at, katır, deve gibi binek hayvanlarıdır. Hz. Peygamber (s.a.v.)
bu yarışları teşvik etmiştir. Yarışların mesâfesi, idmansız atlar için
yaklaşık 1600 m. uzunluğunda, Seniyyet’ül-Vedâ ile Benî Züreyk Mescidi arası;
özel olarak yarışa hazırlanmış atlar için ise, yaklaşık 10 km. uzunluğunda,
Hafyâ ile Seniyyetü’l-Vedâ arası idi. Bu yarışlar bizzat Hz. Peygamber
(s.a.v.)’in öncülüğünde yapılıyor ve yarışı kazananlar ödüllendiriliyordu.
(İbrahim Sarıçam, Hz. Muhammed (s.a.v.) ve Evrensel Mesajı, 323.s.)

30

---
EKİM 2008

---
ESMÂÜ’L HÜSNÂ, EL-AZÎZ (C.C.)

Azîz: Üstün, kuvvetli, güçlü, şerefli, mağlup edilmesi mümkün olmayan, galip
olan demektir.

Cenâb-ı Hakk buyuruyor:

“..O, üstün ve güçlü olandır, hüküm ve hikmet sahibidir.”

Kur’ân-ı Kerîm’de doksan bir yerde geçmektedir. Fakat hiçbir yerde tek başına
zikredilmemiş; dâimâ Esmâü’l Hüsnâ’dan diğer bir isimle beraber vârid
olmuştur.

Allâhü Te‘âlânın “Azîz” sıfatı, O’nun hiçbir zaman mağlup edilemeyeceğini, her
zaman galip olanın Kendisi olduğunu ifâde eder. Allâh kâinatta mutlak kuvvet
sahibidir ve O’ndan üstün hiçbir güç yoktur.

Kâinattaki tüm düzeni, insanların sırrını kavramaya güç yetiremedikleri veyâ
yeni yeni keşfedebildikleri her türlü kanunu yaratan Allâh’tır. Bunun yanı
sıra yeryüzünde bulunan her canlıyı yaratan da O’dur. Allâh’ın kâinatta
kendini gösteren sonsuz gücü ve kudreti karşısında, yarattıklarının âcizliği
ise apaçıktır. Yarattığı tüm varlıklar ancak O’nun emriyle hareket
edebilmekte, yaşamlarını sürdürebilmekte, belirli bir düzen içinde var
olabilmektedirler.

Kuşkusuz bu âcizlik yeryüzüne hâkim olduğunu zanneden insan için de
geçerlidir. Bir insan ne kadar güçlü, zengin ve i‘tibar sâhibi olsa da, Allâh
(c.c.) karşısında âcizdir, güçsüzdür. Ne malı, ne parası, ne de ona i‘tibar
eden insânların sayısı, onu Allâh’ın azâbına karşı koruyamaz. Ancak Allâh’a
teslim olan, O’nun emirlerine uygun yaşayan, rızâsını kazanmaya çalışanlar
hâriç.

---
O hiçbir şekilde ve sûrette asla yenilgiye uğramayan, her şeye gücü yetendir.

---
O, haksızlık yapılamayacak kadar güçlüdür.

---
O en üstündür, en yücedir, şeref ve izzet sahibidir.

(Mehmed Nuri Şemseddin Nakşıbendî, Kalplerin Anahtarı)

1

---
RESÛLULLÂH (S.A.V.)’İN

---
ÂHİRETTEKİ YÜKSEK DERECELERİ

Taberânî: Resûlullâh (s.a.v.) “Peygamberler, hayvanlar üstüne binmiş olarak
haşrolunurlar. Ben, Burak üzerinde haşrolunurum. Bilâl, cennet develerinden
bir deve üstünde haşr olunur ve ezân okur “Eşhedü enne Muhammeden Resûlullâh”
dediği zaman ilk ve sonraki mü’minler ona şahâdet ederler” diye buyurmuştur.

Tirmizî, Ebû Hüreyre (r.a.)’den şöyle rivâyet etmiştir:Resûlullâh (s.a.v.):
“Mezarda bana bir Hulle (giyim) giydirildikten sonra kalkarım. Gider Arş’ın
sağında dururum. O makamda benden başka kimse durmaz” diye buyurmuştur. Ka‘b,
bu Hulle yeşildir demiştir, İmâm Buhârî, İbn Abbas (r.a.)’den şöyle rivâyet
etmiştir. Resûlullâh (s.a.v.) “Anadan doğduğunuz gibi çıplak, yalın ayak ve
sünnetsiz haşr olunursunuz.”

Beyhakî şöyle rivâyet etmiştir: Resûlullâh (s.a.v.): “Cennet hullelerinden ilk
giydirilen İbrahim (a.s.)’dır. Oradan, Arş’ın sağ tarafına götürülen Kürsî
üzerine oturturlar. Ondan sonra cennetten bir hulle getirip bana giydirirler
ki, Âdem oğlu bunun değerini biçemez ve gidip Arş’ın sağındaki Kürsî üzerinde
oturacağım” diye buyurmuştur.

İbrahim (a.s.)’ın Hz. Peygamber (s.a.v.)’den önce giydirilmesiyle, ondan daha
fazîletli olması lâzım gelmez. Bununla beraber ihtimâl ki, Hz. Peygamber
(s.a.v.), içinde vefât ettiği kendi elbisesiyle mezardan çıkacak ve kendisine
giydirilen kerâmet hullesi olacaktır ve bu halde Arş’ın sağındaki Kürsî’de
oturacaklardır. Bu takdirde İbrahim (a.s.)’ın durumu diğer insanlara göre olur
demişlerdir.

(İmâm-ı Kastalânî, İlâhî Rahmet Hz. Muhammed (s.a.v.), 494.s.)

2

---
ALTI GÜN ORUCUNU TUTUYOR MUYUZ?

Salla’llâhu ‘aleyhi vesellem Efendimiz’in bizlere olan emir ve vasiyetlerinden
biri de Ramazân orucundan sonra, Şevvâl ayında altı gün oruç tutmamız
hakkındadır.

Bu altı günlük oruç onarım gibidir. Şöyle ki: Ramazân ayında farz olan oruçlar
sırasında, bizlerden çıkan hatâ ve kusûrların, terbiye ve edebimizdeki bozuk
yönlerin, farz ve sünnet namazlarındaki aksaklıkların, ya‘ni eksik veyâ fazla
rükû‘ ve secdelerin secde-i sehivle tashîh edilip noksanlığı doldurulduğu
gibi, altı günlük oruç da eksik ve bozuk ibâdetlerimizin doldurulmasına
yarayan birer ta’mîr ve telâfi aracıdır. “Her kim Ramazân orucunu tutar ve
altı gün de Şevvâl’den ilâve ederse, bütün seneyi oruçlu geçirmiş gibi olur.”

(Müslim, Ebû Dâvud, Tirmizî, Nesâî, İbn-i Mâce)

“Ramazân bayramından sonra altı gün oruç tutan bir kimse, bir seneyi oruç
tutmuş gibi olur. Kişi bir iyilikte bulunursa, kendisine bunun on katı
verilir.” buyurulmuştur.

(İbn-i Mâce ve Nesâî)

Taberânî’nin rivâyetinde şu ziyâde vardır: Allâh Resûlü (s.a.v.) böyle deyince
Ebû Eyyûb (r.a.)’in (s.a.v.) Efendimize: “Ey Allâh’ın Resûlü! Tutulacak bir
günlük oruç on güne karşı mıdır?” sorusuna (s.a.v.) Efendimiz “Evet!”
buyurmuşlardır. Hâfız Münzirî, Taberânî’nin râvîlerinin sahîh olduğunu
kaydetmişlerdir.     (İmâm-ı Şa’rânî (r.h.), El-Uhûdü’l- Kübrâ, 225. s.)

Altı günlük oruç bayramdan sonra arka arkaya tutulabileceği gibi bütün Şevvâl
ayına dağıtılarak da tutulabilir. Lâkin pazartesi ve perşembe günleri
tutulursa daha makbûl olur. Zîrâ Âişe (r.a.) vâlidemiz: “Resûl-i Ekrem
(s.a.v.) Efendimiz pazartesi ve perşembe günlerinde oruçlu olmaya çalışırdı.”
buyurdular. “Her ayda üç gün oruç tutmak, bütün hayatını oruçlu geçirmek
gibidir.”          (Buhârî ve Müslim)

Hz. Ebû Ubeyde (r.a.), Resûlullâh (s.a.v.)’den şöyle işittiğini söylemiştir:
“Oruç, insan için bir kalkandır. İnsan onu delmedikçe...”           (Neseî,
ibn-i Mâce, Hâkim, Terğîb)

3

---
KÜÇÜK BİR AŞÎRETİ CİHAN DEVLETİ YAPAN OSMANLI’NIN SIRLARI…

Osmanlıların hareket noktası İslâm idi, ama diğer din ve cemaatleri buna
zorlamadı. Kendisine tâbi milletlerin millî ve ma‘nevî değerlerine dokunmadı,
onları kendine daha çok yaklaştırdı ve Osmanlı Devleti’ni kendi devletleri
olarak kabul etmelerini sağladı.

Osmanlı Devleti, Müslüman Türk Milleti’nin; elele, gönül-gönüle, canıyla ve
kanıyla kurduğu ve İslâm’ın bayrağını yüceltmek ve islâm’a gelecek tehlikeleri
ortadan kaldırmak için üç kıtada uzun bir müddet payidar ettiği bir devletin
adıdır.

Uç beyliğinden Rum Sultanlığı’na ve daha sonra Osmanlı Devleti’ne dönüşmüştür.
Çok kısa bir zamanda çeşitli din, dil, ırk ve mezheblere sahip milletleri
şemsiyesi altına alarak, onları Osmanlı potasında toplamış, çok dinli ve çok
milletli bir dünya devleti halini almıştır.

Sadece Müslüman-Türk’ün dünya ve âhiret mutluluğunu değil, kendi teb‘asından
olan bütün insanlığın mutluluğunu düşünüyordu ve insanların Allâh (c.c.)
katında ve yaradılışda eşit olduğu fikri hakimdi. Ümmet-i Muhammed (s.a.v.),
ehl-i İslâm, millet-i İslâmiyye, topluluk, reâyâ, berâyâ, cumhur, cemaat,
teb‘a... gibi tabirler, onun yönettiği topluluğa vermiş olduğu güzel
isimlerdi.

Devşirme olan Yeniçeri, bir Osmanlı askeri olup bir zaferden diğerine atıldı.
Kendi baba yurtlarını, Osmanlı’nın bir parçası yapmak için çalıştı.
Kabiliyetine göre, o devlette vezir, komutan oldu ve en yüksek mevkileri elde
etti.

En uzak denizlerde Osmanlı’nın ününü ve şânını duyan kahraman denizciler gelip
onun filosunda yer aldı. Mukaddes sancağını çekip Akdeniz’i bir Türk Gölü
yaptı ve İslâm’ı Doğu’dan ve Güney’den tehdid eden tehlikeleri bertaraf etti.
Fas, Tunus, Cezâyir Müslüman Gırnata’nın âkibetine uğramaktan kurtuldu ve bir
Müslüman devlet olarak kaldı. Bugün orada binlerce şehîdimiz yatmaktadır.

Libya, Malta şövalyelerinden, Osmanlı’nın yine bu îmânlı Turgut Reis’i
tarafından kurtarılmıştır. Turgut Reislerin, Oruç Reislerin, Barbarosların,
Sinan Paşaların rûhları şâd olsun.

(Tarih ve Medeniyet Dergisi)

4

---
TA‘DİL-İ ERKÂNA RİÂYET

Rifâa b. Rafî (r.a.) anlatıyor: Bir gün mescidde Peygamber (s.a.v.) Efendimiz
ile birlikte oturduğumuz bir esnâda bedevîye benzeyen bir adam çıkageldi.
Namaza durdu ve namazını özensiz bir şekilde kıldı. Bitirince Peygamber
(s.a.v.) Efendimize selâm verdi. Efendimiz (s.a.v.) “Sana da selâm. Dön
namazını yeniden kıl, çünkü sen namaz kılmış olmadın” buyurdu. Bunun üzerine
adam geri döndü, namaz kıldı, sonra gelip Efendimiz (s.a.v.)’e selâm verdi.
Peygamber (s.a.v.) Efendimiz iki veya üç kez “Sana da selâm. Ancak sen namaz
kılmış olmadın” buyurdu. Adam her seferinde Efendimiz (s.a.v.)’e gelip selam
verdi, Efendimiz (s.a.v.) de ona “Sana da selâm. Dön namazını kıl, çünkü sen
kılmış olmadın” buyurdu. Bu durum insanları meraklandırdı ve namazını özensiz
kılan kimsenin kılmamış olması hükmü, onlara ağır geldi. Sonunda o kişi “Bana
göster ve öğret çünkü ben bir beşerim. Doğru da yapabilirim, yanılabilirim de”
deyince Peygamber (s.a.v.) Efendimiz “Evet namaza durmak istediğin zaman
Allah’ın sana emrettiği gibi abdest al, sonra şahâdet getir, hemen kâmet
getir. Ezberinde Kur’ân’dan bildiğin varsa onu oku, yoksa Allâh’a hamdet,
tekbir getir, lâ ilâhe illallâh de. Sonra rükûya eğil. Rükûda vücûdun tamâmen
sükûnete ersin. Sonra rükûdan iyice doğrul, sonra secdeye git. Secdede sırtın
dümdüz olsun, sonra otur. Bir an hareketten kesil, sonra ayağa kalk. Böyle
yaptığın takdirde namazın tam olur. Bunlardan herhangi birini eksik yaptığında
namazın eksik olur” buyurdu. Rifâa (r.a.) der ki: “Bu, onlara birinci durumdan
daha hafif geldi. Çünkü bunlardan bir şey eksik olduğunda namaz eksik olacak
ama büsbütün gitmeyecekti.”

Abdullah b. Muğaffel hadîsi, rükûyu ve secdeyi tam ve mükemmel olarak yapmanın
gerekli olduğunu açıkça belirtmektedir. Çünkü Peygamber (s.a.v.) Efendimiz, bu
rükünleri tam yapmamayı, haram olan hırsızlık kâbilinden saymıştır.

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 2.c., 309-310.s.)

5

---
HÂLİD B. VELÎD (R.A.)’İN CİHÂDA OLAN TUTKUSU VE ALLÂH YOLUNDA ŞEHÎD OLMAYI
---
İSTEMESİ

Hâlid (r.a.) vefât ederken “Yeryüzünde bana göre, suyun donduğu bir gecede
muhâcirlerden bir grubun içinde, sabahın erken saatlerinde düşmana hücûm etmek
üzere hazırlanmaktan daha sevimli bir şey yoktur. O halde cihada devâm ediniz”
dedi.

Hâlid b. Velîd (r.a.) “Sevdiğim bir gelinin bana hediye edildiği veya erkek
bir çocuğumun doğduğu müjdesinin verildiği gece benim için, muhâcirlerden
oluşan bir müfreze içinde olup sabahında düşmanla karşılaşmayı beklediğim ayaz
ve buzlu bir geceden daha güzel değildir” dedi.

Hâlid b. Velîd (r.a.) “Allâh yolunda cihâd, çok def‘a beni okumaktan alıkoydu”
demiştir.

Yine, Hâlid b. Velîd (r.a.) “Cihad yüzünden Kur’an’ın birçok yerini
öğrenemedim” demiştir.

Hâlid b. Velîd (r.a.) vefâtı sırasında “Savaşlarda hep ölüm tehlikesinin çok
olduğu yerleri aradığım halde, bugün yatağımda ölmekten başka bir şey nasîb
olmadı. Amellerim içinde şahâdet kelimesinden sonra, sabaha kadar sağnak
hâlinde devam eden yağmurun altında kalkanımı elime alıp düşmana baskın
yapmayı beklediğim bir gece kadar bana ümit veren bir amelim yoktur” dedikten
sonra:

“Ben ölünce atımı ve silahımı Allâh yoluna vakfedin” dedi.

Hâlid b. Velîd (r.a.) vefât ettiği zaman, Hz. Ömer (r.a.) cenâzenin başına
gelerek:

“Bağırıp çağırarak ağlamamak ve yaka-paça yırtmamak şartıyla Velîd âilesinin
kadınları Hâlid için gözyaşı dökmelidirler” dedi.

(M. Yusuf Kandehlevî, Hayâtü’s-Sahâbe, 1.c., 445.s.)

6

---
SÜNNETE UYGUN BİR SECDE NASIL YAPILIR

Meymûne (r.anhâ) şöyle der: “Peygamber (s.a.v.) Efendimiz secdeye vardığında
bir kuzu kollarının altından geçmek istese geçerdi.”

Bu hadîs, secde esnâsında kolların yanlardan uzaklaştırılmasını ve koltuk
altlarının daha fazla açık tutulmasını hükme bağlamaktadır. Sünnete uygun olan
secdenin yapılış şekli budur. Ancak kişi namazını cemaatle birlikte
kılmaktaysa koltuklarını açmakta abartı yapmaz. Çünkü bu sağında ve solunda
bulunan cemaate rahatsızlık verir.

Yezid b. Ebû Habîb nakleder: Hz. Peygamber (s.a.v.) namaz kılmakta olan iki
kadına rastlamış ve onlara “Secdeye vardığınızda vücudunuzun bir kısmı yere
gelsin. Çünkü bu konuda kadın, erkek gibi değildir” buyurmuştur. Bu hadîs,
kadınların secde şekillerini açıkça göstermektedir.

Ebû Hanîfe (r.a.)’in Nâfî’den nakline göre İbn Ömer (r.anhümâ)’ya “Kadınlar
Peygamber (s.a.v.) Efendimizin döneminde nasıl namaz kılarlardı?” diye
sorulunca, “Onlar yere bağdaş kurup oturuyorlardı. Sonra böyle yapmayıp,
uyluklarını bitiştirmeleri emredildi” demiştir.

İbn Ömer (r.a.)’nın nakline göre Hz. Peygamber (s.a.v.) şöyle buyurmuştur:
“Kadın namazda oturduğunda dizlerini birbirine bitiştirir. Secdeye vardığında
olabildiğince tesettüre riayet ederek karnını uyluklarına yapıştırır. Çünkü
Yüce Allah ona bakarak ‘ey meleklerim! Sizleri şahit tutuyorum ki ben bu
kulumu bağışladım” buyurur.

Kadınların durumları tesettür ilkesine göre düzenlendiği için yapılacak bir
akıl yürütme, onların namazda oturma ve secde şekillerinin erkeklerinkinden
farklı olacağını hemen ortaya çıkarır.

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 2.c., 329-338.s.)

7

---
FİTNE PATLAK VERİRSE YAPILACAK ŞEYLER

Ebû Ümeyye eş-Şa‘bânî anlatıyor: “Ey Ebû Sa‘lebe, dedim, şu âyet hakkında ne
dersin?” (Meâlen):

“Ey îmân edenler! Siz kendinize bakın. Siz doğru yolda oldukça sapıtmış
olanlar size zarar vermez..” (Mâide s. 105)

Bana şu cevâbı verdi:

“Gerçekten bunu, iyi bilen birine sordun. Zîrâ ben aynı şeyi Resûlullâh
(s.a.v.)’e sormuştum: Buyurmuştu ki:

“Ma‘rufa sarılın, münkerden de kaçının! Ne zaman uyulan bir cimrilik, takip
edilen bir hevâ, (dîne, âhirete) tercih edilen dünyâlık görür, rey
sâhiplerinin (selefi dinlemeden) kendi reylerini beğendiklerini müşahede
edersen, o zaman kendine bak. İnsanlarla uğraşmayı bırak. Zîrâ (bu safhaya
gelince) arkanızda sabır günleri var demektir. O günler avuçta ateş tutmak
gibi (sıkıntılıdır. O günlerde, sizin kadar amel yapabilen bir kimseye elli
kişinin ecri verilecektir.” (Ebû Dâvud)

Hadîsde bu alâmetler şöyle sayılır:

• İtaat gören cimrilik. Bazı âlimler aşırı, hırsla karışık cimrilik diye
açıklamıştır.

• Hevâya uyulması, yani şerîatın emirlerinin terkedilmesi.

• Dîne tercih edilen dünyâ.

• Rey sahiplerinin kitaba, sünnete, icmâı ümmete, sahâbe akvaline bakmadan
kendi görüşünü beğenip ona tâbi olması.

Bu sayılanlar, hâricî bir düşmanın hâkimiyeti değil, İslâm cemiyeti içerisinde
gayr-i İslâmî, beşerî değerlerin hâkimiyetidir, fitnedir, dahilî kargaşanın
had safhaya ulaşmasıdır.

(Prof. Dr. İ. Canan, Kütübi Sitte, 13.c., 177.s.)

8

---
PEYGAMBER (S.A.V.) EFENDİMİZİ ZİYÂRET

Mescid-i Nebevîye vardığında Bâb-ı Selâm’dan veya Bâb-ı Cibrîl’den girilir.
Peygamber (s.a.v.) Efendimizin minberi yakınında (kerahet vakti değilse) iki
rek‘at Mescide saygı namazı kılar. Sonra Allah’a şükür olsun diye iki rek‘at
daha namaz kılar ve Cenâb-ı Hakk’ın kendisine olan tevfîkinden ve o yüce
makama ulaşma şerefini lûtfettiğinden şükür secdesine varır. Sonra dilediği
duâyı eder. Sonra kalkıp tam bir edep ve terbiye içinde arkasını kıbleye
dönerek Peygamber (s.a.v.)’in huzûrunda durur. Peygamber (s.a.v.)’in mübârek
yüzünün kendisine dönük olduğunu, sözlerini işittiğini düşünerek hareket eder.
Selâmını alacağını, yapacağı duâya âmin diyeceğini hatırlayarak: “es-Selâmü
‘aleyke yâ Resûlallâh! es-Selâmü ‘aleyke yâ Nebiyyallâh! es-Selâmü ‘aleyke yâ
Habîballâh! es-Selâmü ‘aleyke yâ Nebiyye'r-rahmeti! es-Selâmü ‘aleyke yâ
Şefî‘a’l-ümmeti! es-Selâmü ‘aleyke yâ Seyyide'l-mürselîn! es-Selâmü ‘aleyke yâ
Hâteme'n-nebiyyîn! es-Selâmü ‘aleyke yâ Müddessir! es-Selâmü ‘aleyke yâ
Müzzemmil! Eşhedü enneke Resûlullâhi kad bellağte'r-risâlete ve
eddeyte'l-emânete ve nasahte'l-ümmete ve avdahte'l-hüccete ve câhette fî
sebîlillâhi hakka cihâdihî...” der, sonra mümkünse şu duâyı yapar: “Sana ölüm
gelinceye kadar dîni ayakta tutan yâ Resûlallâh! Allâh’ın salât-ü selâmı sana
ve senin mübârek cisminin bulunduğu yere olsun. Hem bu salât-ü selâm devâm
ededursun. (Ayrıca) Olmuş ve olacak şeylerin sayısınca (salât-ü selâm) olsun!”

Kendisine tebliğ edilmek üzere tevdi‘ edilmiş selâm varsa, emâneti yerine
getirmek vâcib olduğuna göre, onu tebliğ etmek üzere: “Selâm sana falan oğlu
falandan. Senden Rabbin katında şefaat istiyor. Ona ve Müslümanlara şefaatçi
ol!” der ve sonra salevât-ı şerîfe getirerek dilediği duâyı yapar.

Duâların en güzel ve en kısası: Salât-ü selâmdan ve Kur'ân-ı kerîmdeki: “Onlar
kendilerine zulmedildikleri zaman, sana gelip de, Allah'tan mağfiret
dileselerdi, sen peygamber de onlar için bağışlanma isteyiverseydin, elbette
Allâh'ı tevbeleri kabûl edici ve çok bağışlayıcı bulacaklardı.” (Nisâ s. 64)
meâlindeki âyetten sonra: “Sana, günâhlarımdan dolayı istiğfar ederek geldim.
Senden Rabbin katında şefaat dileyerek huzûruna vardım.” der.

 (Mehmet Zihni Efendi, Nimet-i İslâm, 674.s.)

9

---
YUSUF (A.S.)’IN MALÎYE VEZİRLİĞİ

Yûsuf (a.s.), Mısır’a on yedi yaşında gelmişti. Mısır Azî-zi’nin evinde on üç
yıl kaldı. Otuz yaşında bulunduğu sırada, mâliye vezîri oldu. Yûsuf (a.s.),
Mısır’da vazîfesini, adâletle yerine getirdiği için, kadın erkek herkesin
sevgisini kazandı,

Kendisi, kıtlık günlerinde, doyasıya yemek yemezdi. “Yer yüzünün hazîneleri
elinde iken, ne için aç duruyor, karnını doyuramıyorsun?” denildiği zaman:
“Tok olursam, açları, unuturum diye korkarım” derdi.

Yûsuf (a.s.); kralın aşçısına, krala, geceli gündüzlü bir günde öğle vaktinde
bir kerre yemek vermesini emretti. Bununla da, kralın, açlığı tadıp açları,
unutmamasını ve muhtaçlara ihsanda bulunmasını sağlamak istedi. Aşçı, böyle
yaptı. Artık, kralların yemeklerinin, gün ortasında verilmesi âdet oldu.

---
YÛSUF (A.S.)’IN KITLIK UYGULAMASI

Gelen ilk kuraklık ve kıtlık yılı, bolluk yıllarında hazırlanan her şeyi silip
süpürüp yok etti. Mısır halkı, bu ilk yılda, bütün altın ve gümüşlerini verip
Yûsuf (a.s.)’dan, yiyecek satın aldılar. İkinci yılda, bütün zînet eşyalarını,
takımlarını verip devletten, yiyecek satın aldılar. Üçüncü yılda, büyük küçük
baş hayvanlarını verip devletten yiyecek satın aldılar. Dördüncü yılda, bütün
erkek ve kadın kölelerini verip devletten yiyecek satın aldılar. Beşinci
yılda, arazi, akar ve evlerini verip devletten, yiyecek satın aldılar. Altıncı
yılda, çocuklarını verip devletten, buğday veya arpa satın alır oldular.
Yedinci yılda, halk canlarını, devlete satıp devletten, yiyecek satın aldılar.

Bundan sonra, Yûsuf (a.s.), bu icrâatını, nasıl bulduğunu Mısır Kralı Firavun
Reyyan’a sorup takdîr ve tasvîb aldıktan sonra dedi ki:“Ben, Allâh’ı ve seni
şâhid tutarım ki: Bütün Mısır halkını âzâd ettim ve kendilerine, mülklerini,
akarlarını, kölelerini ve oğullarını geri verdim!” Halk, Yûsuf (a.s.)’ın bu
işinden hayretlere düştüler: “Vallâhi, biz, bundan daha şanlı ve daha büyük
bir vezîr görmedik!” dediler.

(M. Âsım Köksal, Peygamberler Târihi, 1.c., 297.s.)

10

---
HAVZ-I KEVSER

Allâh (c.c.) meâlen: “(Habîbim) hakîkat biz Sana Kevser’i verdik” buyurmuştur.

İmâm Kurtubî (rh.a.) diyor ki, her mü’mine, Hakk Te‘âlâ hazretlerinin Kevser
havuzunu Hz. Peygamber (s.a.v.)’e mahsus kıldığını bilip tasdik etmesi
vâcibtir. Hadîs-i şeriflerde o havuzun ismi, suyu sıfatı ve özelliği
açıklanmıştır. Bu husûsda otuzdan fazla sahâbenin rivâyeti vardır. Sahîhayn’da
yirmisinin rivâyeti yazılıdır. Geri kalanı da hadis kitaplarında mevcuttur.
Rivâyet edenler en güvenilir, meşhûr sahâbelerdir.

Kevser havuzu Hz. Peygamber (s.a.v.)’e mahsûsdur. Fakat bazı rivâyetlerde
diğer Peygamberlerin de havuzları olduğu bildirilmiştir. Bu doğru da olsa
Resûlullâh (s.a.v.)’in havuzunun suyu Kevser ırmağından gelip ona dökülüyor.
Diğer havuzlar hakkında böyle bir deyiş yoktur.

Müslim, Ebû Hüreyre (r.a.)’den şöyle rivâyet etmiştir:Resûlullâh (s.a.v.),
“Ümmetim, Kevser havuzunda bana gelir. Ümmetimden olmayanları oradan kovarım.
Kendi develerini sulayan kişinin başka develeri kovduğu, su başından sürdüğü
gibi” diye buyurmuştur.

- Yâ Resûllallâh (s.a.v.)! Ümmetini tanıyor musun? dediler.

- “Evet sizi biliyor ve tanıyorum. Zîrâ nişanlarınız, belirtileriniz vardır. Abdest suyunun dokunduğu her yeriniz beyâz ve nûrludur” buyurdular.

Hadîs-i şerifte kovma sözünün hikmeti, ya diğer ümmetleri kendi
Peygamberlerinin havuzuna göndermesi içindir ki, bundan maksat, kendi
Peygamberlerine bağlılıklarını sağlamaktır, yâhud Kevser suyunu içmeğe lâyık
olmayanlar içindir. Yoksa hâşâ cimrilik ihtimâli yoktur.

(İmâm-ı Kastalânî, İlâhî Rahmet Hz. Muhammed (s.a.v.), 498.s.)

11

---
KUR’ÂN-I KERÎM’İ OKURKEN EDEP VE SAYGI

Misvak kullanıp abdest aldıktan sonra sakin bir yere, ciddi fakat yumuşak
duruşlu bir edâ ile yüzü kıbleye dönmüş olarak oturmalı, Ku’rân-ı Kerîm’i son
derece huzûrlu bir kalble, huşû içinde o ana uygun olan bir ma‘nevî vecd
hâliyle, sanki Allâhü Te‘âlâ o anda kendisine bizzat hitâb ediyor gibi bir
hisle okunmalı.

Okuyan kimse ma‘nâsını anlıyorsa ma‘nâlarına dikkat ederek, müjde ve rahmet
âyetleri geldiğinde Allâh’ın mağfiret ve lûtfu için duâ etmeli, azâbla tehdit
âyetleri geldiğinde de Allâh’tan himâye dileyip ona sığınmak gerekir. Çünkü
ondan başka sığınak ve barınak yoktur.

Tenzîh ve takdîs (Allâh’ın her şeyden üstün olup hiç bir şeye benzemediğini)
bildiren âyetlere gelindiğinde ise "sübhânellah"diyerek onu tesbîh etmeli.

Okuma sırasında ağlayamıyorsa da ağlamaya kendini zorlamalı.

Kur'ân-ı Kerîm'i ezberlemek için okunmuyorsa hızlı okumaya aceleye gerek
yoktur.

Allâh’ın kitâbı, saygıdan dolayı nispeten yüksek bir yere, bir rahleye, hiç
olmazsa bir yastık üzerine konmalı, okuma sırasında başkasıyla konuşmamalı,
mutlaka konuşmak gerekiyorsa, Kur'ân-ı Kerîm’i kapatıp ondan sonra konuşmalı,
daha sonra E‘ûzu Besmele çekip tekrar başlanmalıdır.

Çevrede bulunan insanlar kendi işleri ile uğraşıyor da Kur'ân-ı Kerîm'i
dinleyemiyorlarsa o zaman sessizce (kendi duyacağı kadar bir sesle) okunması
daha uygundur. Aksi halde sesli okumak daha iyidir.

(M. Zekeriyya Kandehlevî, Fezâil-i A‘mâl, 364-365.s.)

12

---
OSMANLI’NIN SIRLARI

Osmanlı’yı ayakta tutan unsurlar hakkında çeşitli görüşler ileri sürülmüştür.
Ana kaynaklarımızdan tespit ettiklerimiz şunlardır.

- İlki Osmanlı Sultanlarının kültürlü, cesûr ve kişilik sâhibi insanlar olmasıdır. Onlar bu gâye için yetiştirilirlerdi. Hânedanı bunu kendisinin bir görevi biliyordu. Bu geleceğin idarecileri tâ küçük yaşlarından bu yana idârenin içinde olurlar ve bu göreve hazır bir şekilde yetiştirilirlerdi. Etrafları, onları bu göreve hazırlayacak ilim adamı ve idârecilerle dolu idi. Devletimizin başında Hâdimü’l Haremeyn, sultanü’ş şark ve’l-garb, sultan-ı dîn-penah, padişah-ı hilâfet-penah, sultan-ı Arab ve Türk ve Deylem... olanlar vardı.

- Osmanlı ülkesi, âlimler, ârifler otağı, ehl-i hiref, ehl-i hüner ve gönül-ehli kimselerin barınağı idi. Endülüs’ten, Belh’den Mısır ve Bağdad’dan akan ehl-i irfân hep bu topraklarda barınıyordu.

- Osmanlı’yı ayakta tutan temel unsurlardan biri de, Osmanlı idârecilerinin kendilerini bu ümmetin işlerini yapmak için Allâhü Te‘âlânın onların başına koyduğu bir hizmetçi bilmeleriydi. Piri Paşa, Yavuz Sultân Selim Hân için diyor ki: “Kendilerini padişah bilmezlerdi.” 

- Osmanlı’da idareciler, madde ve ma‘nâ âlemine inanmış ve dünyâ ve âhiret işlerini atbaşı beraber götüren insanlardı.

- Ehl-i kalem ve ehl-i hirefin yanında ehl-i gönül ve ehl-i ilimle haşir-neşir idiler. Seferler için her türlü maddî hazırlık yapılır, ama ma‘nevî olarak da “emir alınmadan bir cânibe hareket edilmezdi.” Yavuz Sultân Selîm Hân’ın Mısır seferi öncesi tavrı buna açık delildir.

- Osmanlı’da Batı’da olduğu gibi sınıflar yoktu. Sadece yöneten ve yönetilen vardı. Halk-ümmet-reâya berâyâ, teb‘a, milletin efendisi-seyyidi-veliy-yi ni‘meti idiler.”

(Tarih ve Medeniyet Dergisi)

13

---
SÜHEYB-İ RÛMÎ (R.A.)

Süheyb-i Rûmî (r.a.) havâss-ı Ashâb-ı Resûlullâh (s.a.v.)’den Süheyb b. Sinan
b. Malik en-Nemrî hazretleridir.

“Süheyb ne iyi kuldur!” Sitâyiş-i Celîl-i Nebevî’ye mazhar olmuş ve diğer
hadîs-i şerîfte:

“Ben Arab’ın, Süheyb Rum’un, Selmân Fâris’in ve Bilâl de Habeş’in önde
bulunanıdır” buyurmakla şân-ı âlisi pek yüceleşmiştir.

Aleyhi’s-Salâtü ve’s-Selâm Efendimiz, Süheyb (r.a.)’e Ebû Yahyâ diye künye
buyurmuşlardır. Hamza, Sayfi ve Umâre namında üç oğlu olduğu halde ve sizin
Yahyâ isminde oğlunuz olmadığı halde niçin bir ism-i Nebî’ye Muzâf
oluyorsunuz? diye soranlara:

“Bu künyeyi bana Hz. Resûlullâh (s.a.v.) verdi!” diye cevap verirmiş.

Mekke’den çıktığı esnâda arkasına müşrikînden bir fırka düştüğünü gördü ve
onlara göstererek: “Ey ma‘şeri Kureyş, bilirsiniz ki ben sizin en iyi ok
atanlarınızdanım. Vallâhi üzerime gelecek olursanız yanımda olan okların her
birini birinize atarım ve sonra kılıcı çekerim. Bunların biri elimde olduğu
müddetçe yaklaşamazsınız, eğer benim malımı murâd ediyorsanız size yerini
haber vereyim!” demiş onlar da malını bize haber verirsen senden vazgeçeriz!
diye söz vermeleriyle Süheyb (r.a.) de malının yerini onlara haber verip
kendisi de Hz. Resûlullâh (s.a.v.)’e kavuşmuştur.

Bu hâli gelip Resûlullâh (s.a.v.)’e hikâye ettiğinde Hazreti Resûlullâh
(s.a.v.): “Yâ Süheyb! Satış kârlı çıktı.” buyurmuşlardır.

Kendilerinden otuz hadîs-i şerîf mervîdir. Cümleden biri şu hadîs-i şeriftir:
“Kur’ân’ın haram kıldığı şeyleri helâl i‘tikâd eden kimse Kur’ân’a îmân
etmemiştir.”

Vefâtları 73 yaşında olduğu halde hicretin 38’inci senesi Medine-i
Münevvere’de vâki‘ olmuş ve Bâkiy-i Şerîf’e defnolunmuştur.

(Hz. Mahmûd Sâmi Ramazanoğlu (k.s.), Ashâb-ı Kirâm, 219.s.)

14

---
DÜNYÂYA SIRTINI DÖNMENİN FAZÎLETİ -1

Dünyâdan sana verilen her şey, senden önce başkasına verilmişti, senden sonra
da başkasına verilir. Kalbini ona nasıl bağlarsın? Çünkü dünyâdan nasîbin
kuşluk ve akşamdan fazla değildir. Bu kadar zaman için kendini helâk etme.
Dünyâda mümkün mertebe oruçlu ol (sakın), âhirette orucunu aç (her ni‘meti
ye). Çünkü dünyânın sermayesi hava, kârı ise cehennemdir.

Ebû Hâzım’a bir kimse dedi ki: “Dünyâyı seviyorum, kurtulmak için ne yapayım?”
buyurdu ki: “Eline geçen helâlden olsun ve helâle sarf et. O zaman onu sevmek
sana zarar vermez.” Bunu söylemelerinin esâsı, böyle yapınca dünyâdan
soğuyacağını ve kalbine iyi gelmeyeceğini bildiklerindendir.

Ebû Hazım buyuruyor ki: “Dünyâdan kaçınız. Duydum ki, dünyâyı büyük tutanı
kıyâmet günü tutarlar, başının ucundan birisi seslenir: Bu o kimsedir ki,
Allâhü Te‘âlânın hakir gördüğü şeyi büyük tutmuştur.”

Lokman (a.s.), oğluna dedi ki: “Dünyâyı âhirete sat ki, her ikisinden de
faydalanasın. Âhireti dünyâya satma ki, her ikisini de elden çıkarırsın.”

Ebû Ümâme-i Bahili buyurur ki: “Resûlullâh (s.a.v.)’i peygamberlikle
gönderdikleri zaman şeytanın askeri şeytana, “İnsanlar arasına böyle büyük bir
Peygamber geldi” dediler. Şeytan, “Dünyâyı seviyorlar mı?” dedi. “Seviyorlar”
dediler. “Korkmayın, puta tapmasalar da, ben onları dünyâ sevgisi ile öyle
yaparım ki, aldıkları, verdikleri ve sakladıkları hak üzere olmaz. Bütün
kötülükler ve günahlar bu üçüne bağlıdır, dedi.”

Fudayl (r.a.) buyurur: “Eğer bütün dünyâyı helâl ve hesapsız olarak bana
verseler, sizin murdar ve leşten utandığınız gibi ondan utanırım.”

(Huccetü’l İslâm İmâm-ı Gazâlî (rh.a.), Kimyâ-i Saâdet, 478.s.)

15

---
DÜNYÂYA SIRTINI DÖNMENİN FAZÎLETİ -2

İbn Mes’ud (r.a.) buyurdu: “Her gün bir melek seslenir: Ey insanoğlu, sana
yeten az bir şey, sana yetmeyen ve gaflet ve durgunluğuna sebep olan çok
şeyden daha iyidir, der.”

Samit ibn Aclân buyuruyor: “Senin karnın iki avucundan büyük değildir. Seni
nasıl cehenneme götürür?”

Hadîs-i şerifte geldi ki: “Allâhü Te‘âlâ buyuruyor: Ey insanoğlu, bütün
dünyâyı sana versem yediğinden fazla alamazsın, yiyeceğinden fazla vermeyip
meşgale ve hesabını başkalarına verirsem, sana yaptığım iyilikten daha iyisi
olur mu?”

Şa’bi (r.a.) buyuruyor: “Avcı bir serçe yakaladı. Kuş, “Beni ne yapacaksın?”
dedi. “Kesip yiyeceğim.” dedi. “Beni yesen ne çıkar, eğer beni bırakırsan sana
üç söz öğretirim ki, bir sözü elinde iken söylerim, diğerini beni bırakırken,
üçüncüsünü de dağ başına uçunca söylerim.” “Peki birincisini söyle.” dedi.
“Elinden çıkana üzülme.” dedi. Kuşu, salıverdi. Ağaca kondu. “Diğerini söyle.”
dedi. “Olmayacak şeylere inanma.” dedi. Dağa uçtu ve “Ey bedbaht, eğer beni
kesseydin, karnımda iki tane mücevher var idi. Her biri yüz gram ağırlığında
idi. Zengin olur, fakirlik yüzü görmezdin.” dedi. Adam parmağını ısırdı,
salıverdiğine çok üzüldü ve “Üçüncüyü bir daha söyle.” dedi. “Sen ilk ikisini
unuttun. Üçüncüyü ne yapacaksın? Sana elinden çıkana üzülme ve olmayacak şeye
inanma demiştim. Bilirsin ki, kanadım, ayaklarım da dahil olmak üzere hepsi
elli gram gelmem. Nasıl olur da karnımda iki tane yüzer gramlık mücevher
bulunur? Ve şayet bulunsaydı, senin elinden çıkınca üzülmekte ne fayda
vardır?” Bunu söyledi ve uçtu.

(Huccetü’l İslâm İmâm-ı Gazâlî (rh.a.), Kimyâ-i Saâdet, 492.s.)

16

---
SİLSİLE-İ ÂLİYENİN ONYEDİNCİ POSTNİŞÎNİ HZ. YAKÛB-İ ÇERHÎ (K.S.)

Evliyânın büyüklerindendir. İnsanların i‘tikâd, amel, ibâdet ve ahlâk
husûsunda doğruyu öğrenip yapmalarını sağlayan ve Allâhü Te‘âlânın rızâsına
kavuşturmak için rehberlik eden ve kendilerine Silsile-i âliyye denilen İslâm
âlimlerinin on yedincisîdir. İsmi, Yakûb bin Osman bin Mahmûd’dur. Gazne’nin
Cerh köyünde doğdu. Doğum târihi belli değildir. 1447 (h.851) senesinde
Hülfetû’da vefât etti. Burası, sınır köylerinden bir köy olup, kabri oradadır.
Derin âlim, veliyy-i kâmil idi.

Yâkûb-i Çerhî, önce Hirat’a gidip, bir müddet ilim tahsîl ettikten sonra
Mısır’a gitti. Orada Zeynüddîn-i Hâfî ile birlikte, zamanının büyük âlimi
Mevlânâ Sihâbüddîn Sirvânî’den ve diğer âlimlerden aklî ve nakli ilimleri
öğrendi. Sonra Buhârâ’ya gitti. Orada da âlimlerden ilim öğrenip, icazet aldı.
Zahirî ilimlerde yetiştikten sonra tasavvufa yöneldi. Tasavvuf ilminde ve
hâllerinde önce Şâh-ı Nakşibend Behâeddîn-i Buhârî (k.s.)’nin, sonra da onun
halîfesi Alâeddîn-i Attâr (k.s.)’un sohbetinde yetişti.

Hocası Alâeddîn-i Attâr (k.s.)’un halîfesi olup, insanlara doğru yolu
gösterdi. Onun en başta gelen talebesi ve halîfesi de Ubeydullah-ı Ahrâr
(k.s.)’dur. Yâkûb-i Çerhî hazretlerinin yazdığı, Tebâreke ve Amme Cüzleri
Tefsîri ve Fârisî Risâle-i Ünsiyye adlı eserleri vardır. Bu eserleri
Hindistan’da basılmıştır.

Ya‘kûb-i Çerhî hazretleri, Şâh-ı Nakşibend Muhammed Buhârî hazretlerinin
sohbetine kavuşmasını ve o büyük rehberden duyduklarının bir kısmını Farsça
bir risâle hâlinde yazmış, bu risâlesinde o büyükler yolunun edep ve dîne
bağlılıklarını hâlisâne bildirmiştir. Buyurdu ki: “İç temizliği;kalbin kin,
çekememezlik (hased), insanlara düşmanlık, cimrilik gibi kötü sıfatlardan ve
Allâh sevgisinden başka her sevgiden temizlenmesi ve Allâh sevgisi ile
rahatlamaktan ibarettir. Kalp, kötü sıfatlardan temizlenip, iyi sıfatlarla
süslenince, düzeltilmiş olur. Bu dünyânın kötülüklerinden, ancak salim, doğru
kalple kurtulunabilir. (Yeni Rehber Ansiklopedisi)

17

---
AFFEDİCİ OLMAK

Abdullah b. Mes‘ûd (r.a.)’in meclisinde otururken bir adam beraberinde birisi
olduğu halde içeri girdi ve arkadaşının sarhoş olduğunu söyledi. Abdullah b.
Mes‘ûd (r.a.) adamın ağzını koklattırdı ve içkili olduğu anlaşılınca,
sarhoşluğu geçinceye kadar adamı tutukladı.

Sonra bir odun parçası getirtti ve dallarını yoldurdu ve cellada:

“Bu adama içkinin cezâsı olan kamçıları vur.” dedi. Adam sırtında bir kaba
kaftan veya yün elbise olduğu halde cezâ tatbîk edildi. Sonra adama:

- Sen bunun nesi olursun? diye sordu. Adam:

- Amcası olurum, deyince Abdullah (r.a.):

- Edebe riâyet etmediğin gibi, adamın kusûrunu da gizlemedin diye ona îtapta bulundu ve devâmla:

Haber verilen bir haddi icrâ etmek, İmâm için zarurîdir. Fakat Allah (c.c.)
affeder ve affedenleri sever, dedikten sonra:

“Affetsin ve vazgeçsinler.” (Nur s. 22) âyet-i kerîmesini okudu.

Resûl-i Ekrem (s.a.v.)’in hırsızın elini ilk kestiği vakti hatırlıyorum, benzi
sararmıştı. Oradakiler:

- Bu hâdiseye üzülmüş görünüyorsunuz? dediklerinde, Resûl-i Ekrem (s.a.v.):

- Niçin üzülmeyeyim, din kardeşlerinize karşı şeytânlara yardımcı olmayın, buyurdular.

Hz. Ebû Bekir Sıddîk (r.a.) şöyle demiştir:

“Tek başıma bir adamın cinâyet işlediğini görsem; ne bu adama cezâ vermeğe
kalkışır, ne de başkasını, kendisine bu cinâyeti göstermek için çağırırım.”

(Huccetü'l İslâm İmâm-ı Gazâlî (rh.a.), İhyâ-u ‘Ulûmu'd Dîn, 2.c., 498.s.)

18

---
OSMANLI’NIN SIRLARI

- Osmânlı’nın adâlet ve vergi sistemi çok düzgün idi. Bugün Osmanlı’nın Kanunnâmeleri, Kadı Sicilleri ve Tahrir Defterleri incelendiğinde bunlar apaçık bir şekilde görülmekte ve dünyâ devleti olmak isteyen büyük güçler, Osmanlı’nın bu gibi eserleri üzerinde çalışmaya ağırlık vermektedirler. Bilhassa Osmanlı Devlet düzenine âit metinleri dillerine tercüme etmektedirler.

- Osmanlı’nın inançlarda serbest davranması da onun uzun müddet ayakta kalmasına sebep olmuştur. Bu kadar çeşitli mezheb, tarîkat ve inancı nasıl bir arada tutmuştur, buna akıl erdiremiyoruz. Hepsi de Osmanlı teb‘asıdır. Ayrıca herkes kanunlar karşısında eşittir.

- Osmanlı, işleri ehline verirdi. Liyâkat ve istihkaka riâyet ederdi. Fethettiği ülkenin insanlarından faydalanmayı bilirdi. Adam kayırma ve rüşvet yoktu. Böyle bir şey olsa ulemâ sarayın etrafını çevirir ve idârecilere “Emr-i bi’l-ma’ruf nehy-i ‘ani’l-münker” yapar ve “İyiliği emredib kötülüğü yasaklamazsanız, kitablarımızı yakar ve bu diyârı terk ederiz” derlerdi. Bunun üzerine idareciler yola gelirdi.

- Osmanlı’nın Allâh, Resûlullâh (s.a.v.) ve Ehli-i Beyt sevgisidir. Osmanlı’nın başındaki idâreci bütün müslümanların halîfesidir. Hâdimü’l-Harameyn’dir. Onun toprakları İslâm topraklarıdır. Ordusu İslâm’ın ordusudur. Askerinin herbiri küçük Muhammed-Mehmetçik’dir. Halkımız arasında bu sevgi zirvededir. “Hz. Peygamber (s.a.v.), Hz. Alî, Hz. Fâtımâ, Hz. Hasan ve Hz. Hüseyin (r.a.e.)” Devletimiz bunlar için ve o mübârek beldeler için her türlü imkânı seferber etmiş, Nakîbû’l-Eşrâf dâireleri kurmuş, her yıl sürre alaylarını göndermiş, hac yolunun emniyeti ve hacıların rahatı için bütün tedbirleri almış, oraların tamir ve bakımına gerekli özeni göstermiştir. Peygamber (s.a.v.) Efendimize yazılan en güzel Mevlid Süleyman Çelebi’mizindir. Naatların, şemâil-i şerîflerin ve sîret tercüme ve te’liflerinin sayısı yoktur.

- Osmanlı’nın ayakta uzun müddet kalma sebeplerinden biri de din-devlet, mülk-millet bütünlüğü içinde geçmişlerine ve töresine bağlı olmalarıdır. Seferlere çıkmadan önce ecdad kabirlerini ziyâret etmeleri gibi...

(Tarih ve Medeniyet Dergisi)

19

---
SADAKA MALI EKSİLTMEZ

- Ebû Zerr Gıfârî (r.a.)’in şöyle dediği anlatılıyor:

- Namaz dînin direğidir. Cihat faydalı işlerin yücelik nişanıdır. Sadaka çok güzel bir şeydir. Sadaka çok güzel bir şeydir. Sadaka çok güzel bir şeydir.

Oruç sorulunca şöyle anlattı:

- O, Hakk’a bir yakınlıktır. O, fazîletin de üstündedir. Soruldu:

- Sadakanın hangisi daha fazîletlidir? Şöyle dedi:

- En çoğu ve en sevileni...

Sonra, şu âyeti okudu:

- “Siz sevdiğiniz şeylerden (Allâh yolunda) harcamadıkça iyiliğe ulaşamazsınız...” (Âl-i İmrân s. 92)

İbn Abbas (r.a.) şöyle anlatıyor:

- Resûlullâh (s.a.v.), Kâ‘be örtüsüne yapışan birinin yanına gitti.

Adam şöyle yalvarıyordu:

- Kâ‘be hürmetine beni bağışlamanı istiyorum yâ Rabbi!

Resûlullah (s.a.v.) ona şöyle dedi:

- “Ey Allâh’ın kulu, kendi hürmetine iste. Allâh indinde mü’minin şerefi, bu Kâ‘be’den daha büyüktür.” O adam şöyle dedi:

- Yâ Resûlallâh (s.a.v.)! Benim büyük bir günâhım vardır.

Resûlullah (s.a.v.) ona sordu:

- “Nedir günâhın?” Şöyle anlattı:

- Benim çok malım, davarım ve atım vardır. Buna rağmen biri malımdan bir sadaka isteyince yüzümden ateş çıkar gibi oluyor.

Resûlullah (s.a.v.) şöyle buyurdular ki:

- “Benden uzak ol ey fâsık, beni de cimrilik ateşinle yakma. Nefsimi kudreti ile tutana yemin ederim ki, bin yıl oruç tutsan, bin yıl namaz kılsan, sonra da yine cimri olarak ölsen Allâh seni yüz üstü cehenneme atar. Bilmezmisin ki, cimrilik küfür emmârelerindendir. Küfrün yeri de cehennemdir. Cömertlik de îmândandır îmânın yeri ise cennettir.” 

(Ebû Leys Semerkandî, Tenbîhü’l Gâfilîn Bostânü’l-Ârifîn, 354.s.)

20

---
ŞEHÎD OLMAK İÇİN YALVARIŞ

Ebû Hüreyre (r.a.)’in şöyle dediği rivâyet edilmiştir: (Bir kere) Resûlullâh
(s.a.v.)'e bir er kişi geldi de:

- Yâ Resûlallâh (s.a.v.)! Bana cihâda muâdil bir ibâdete delâlet buyurulsa! dedi. Resûlullâh (s.a.v.): 

- Ben cihâd değerinde bir ibâdet bulmuş değilim ki, buyurdu. (Ve devâm edip): 

- (Sana sorarım) gücün yetişir mi ki: Mücâhid (se-fere) çıktığı sıra sen (de) mescidine girip (o dönünceye kadar) namaz kılasın da hiç usanmayasın. Ve oruç tutasın da hiç iftar etmeyesin? diye sordu. O kişi: 

- Buna kimin gücü yeter ki? diye cevâb verdi.

Ebû Hüreyre (r.a.) anlatıyor:

Resûlullâh (s.a.v.) şöyle buyurdular ki:

- “Allâh (c.c.), sadece kendi yolunda cihad yapmak için yola çıkan, kendine inanan; Resûllerini tasdîk eden bir kimseye cenneti garanti ediyor veya onu ecir ve ganîmet elde etmiş olarak evine, yerine sağ sâlim döndürürüm.” 

Yine buyuruyorlar ki:

- “Kudret ve irâdesiyle yaşadığım Allâh (c.c.)’e yemin olsun ki, Allâh (c.c.) yolunda yara alan kişi, kıyâmet gününde kanlar içinde, misk kokarak yaralandığı hal üzere haşrolunur. Kudret ve irâdesiyle yaşadığım Allâh (c.c.)’e yemîn ederim, müslümanlara zor gelmeseydi, Allâh (c.c.) yolunda yapılan hiçbir savaştan geri kalmazdım. Fakat, onların hepsini teçhîz edecek imkânım yok. Kendileri de imkân bulamıyorlar. Ayrıca, benden ayrılmak onlara zor geliyor. Muhammed’i kudret ve irâdesiyle yaşatan Allâh (c.c.)’e yemîn ederim ki, Allâh yolunda savaşıp şehîd olmayı, tekrar savaşıp şehîd olmayı, tekrar, tekrar savaşıp şehîd olmayı isterim.”

(M. Yusuf Kandehlevî, Hadislerle Müslümanlık, 2.c., 518.s.)

21

---
İBRÂHÎM (A.S.)’İN AHDİNE VEFÂSI

İbrâhîm, Cenâb-ı Allâh’ın emir buyurduğa ahkâmın cümlesinin itmam ve îfâ etti.
(Necm s. 37)

Beyzâvî’nin beyânı veçhile, İbrâhîm (a.s.)’ın sabrının kemâline ve
başkalarının tahammül edemeyeceği şeylere tahammül ettiğine işâret için
“İbrâhîm (a.s.)’ın, ahdine vefâ ettiği” sarâhaten beyân buyurulmuştur. Çünkü
İbrâhîm (a.s.) Nemrûd’un âteşine göğüs gerdi. Hiçbir kimseden medet beklemedi.
Hattâ Cebrâil (a.s.)’dan bile yardım taleb etmedi. Oğlunu kurbân etmeyi
teahhüt etti, ahdini yerine getirdi. Her gün bir fersah mesâfe gider, misafir
arar, bulur ise ikram eder, bulamazsa oruç tutardı. Binâenaleyh İbrâhîm (a.s.)
ahdine vefâ ile senâya mazhâr olmuştur. Kendisine nâzil olan ilâhî emirleri ve
Sübhânî nehiyleri tamâmen yerine getirerek asla noksan bırakmadı.

İbrâhîm (a.s.), nefsini nirâna (ateş), kalbini Rahmân’a, oğlunu kurbâna,
malını ihvâna bezletmekle (fazla fazla sarfetmekle) ahdine vefakârlığını
göstermiştir. (Rûhü’l-Beyân)

Ebû Zerr Gıfârî (r.a.)’den şöyle rivâyet olunmuştur:

Resûlullâh (s.a.v.)’e sordum:

- Yâ Resûlallâh! Allâhü Te‘âlâ kaç kitâb indirdi? Cevâben buyurdular ki:

- 100 küçük, 4 büyük kitâb indirdi: Âdem’e 10 suhuf (sayfa), Şit’e 50 suhuf, İdrîs’e 30, İbrâhîm’e 10 suhuf; sonra Tevrat’ı, İncil’i, Zebur ve Kur’ân’ı indirdi. Tekrar sordum:

- Yâ Resûlallâh! Hz. İbrâhîm (a.s.)’a indirilen sâhifelerde neler vardı?

- O da diğer kitâblar gibiydi. Misâl olarak şunlar vardı:“Ey türlü illetlerle mübtelâ olan mağrur Melik! Ben seni, dünyâyı üst üste yığman için göndermedim. Seni mazlumların imdâdına yetişmen için gönderdim. Zîrâ ben kâfir bile olsa mazlumun duâsını reddetmem.” (Rûhü’l-Beyân)

(Hz. Mahmûd Sâmî Ramazanoğlu (k.s.), Hz. İbrâhim (a.s.), 129.s.)

22

---
RESÛLULLÂH (S.A.V.)’E                 MAKÂM-I MAHMÛD’UN BAHŞEDİLMESİ

Resûlullâh (s.a.v.) Hazretlerini şefaat ve Makâm-ı Mahmûd ile fazîletli
kıldığını Cenâb-ı Hakk, şu âyet-i kerime ile buyuruyor. Meâlen:“Ümid
edebilirsin, Rabbin seni bir Makam-ı Mahmûd’a gönderecektir.” (İsrâ s. 79)

Ma‘nâ ehli buyurmuşlar ki, âyetteki (asâ) sözü şiddetli isteği ifâde eder. Bir
insan başkasını bir şeye istekli kılıp sonra ondan mahrûm etse, onu aldatmış
olur. Hakk Te‘âlâ Hazretleri kulunu aldatmaktan münezzehtir. Va‘d ettiğini
ihsân eder.

Hz. Peygamber (s.a.v.) bu âyet için “O, ümmetime şefaat edeceğim makamdır”
buyurmuştur.

İmâm İbn el-Hatîb (rh.a.) o sözü şöyle ifâde eder:

İnsan, mahmûd (hamd olunmuş, övülmüş) olmaz. Ancak hamd eden, onu hamd ve senâ
ettiği zamanda olur. Hamd in‘âm, ihsan (veriş) üzerine olur. O makamda
Resûlullâh (s.a.v.) Hazretleri halka in‘âm edince, halkın da ona hamd etmesi
gerekir. O in‘âm da şefâattir. Dîni bildirmek ve öğretmek değildir. Zîrâ
onları dünyâda yaymıştır. Şefaat da azâbların kaldırılması içindir. Ehl-i
Sünnet mezhebi budur. Zîrâ insanın azâbdan kurtulma ihtiyâcı, sevâba olan
ihtiyacından daha büyüktür. Azâbdan kurtuluş için olan şefaat, sevâb
kazanmaktan daha üstündür. Bunların şükürleri de buna göre olur.

Kısaca o makamda Resûlullâh (s.a.v.) Hazretlerine ulu ve kâmil hamd ve senâ
yapılmış olur.

Yine Sahîh-i Buhârî’de şöyle nakledilmiştir:

“Kıyamet günü insanlar diri olarak güçlüklere sabrederler. Bütün ümmetler tâbi
oldukları nebîlere gider. “Ey fulan bize şefaat et” derler. Nihâyet bana
gelirler. İşte o, Makâm-ı Mahmûd’dur.”

(İmâm-ı Kastalânî, İlâhî Rahmet Hz. Muhammed (s.a.v.), 500.s.)

23

---
ENES BİN MÂLİK (R.A.)

Resûlullâh (s.a.v.) Medîne’ye hicret ettiklerinde Medineli Müslümanlar
Resûlullâh (s.a.v.)’e hizmet yarışına girmişlerdi. Herkes ellerinde ve
evlerinde ne varsa ikram ediyordu.

Ümmü Seleme (r.anhâ) da oğlu küçük Enes’in elinden tutarak, Sevgili
Peygamberimiz (s.a.v.)’in huzûruna gelerek dedi ki: - Yâ Resûlullah (s.a.v.)!
Bizler zengin değiliz. Size takdim edecek fazla bir şeyimiz yok. Ancak çok
sevdiğimiz şu küçük oğlumuzu, hizmet etsin diye size armağan ediyoruz. Lütfen
kabûl buyurunuz.

Peygamberimiz (s.a.v.), bu içten gelen teklife pek memnun kaldılar. Küçük
Enes’in başını okşayıp duâ ettiler. Ana ve babasını kırmayıp onu yanlarına
aldılar. Medine dışında koşa koşa (s.a.v.) Efendimizi karşılayan bu küçük
Müslüman meğer kendi saadetine koşuyormuş. Böylece iki cihanın Efendisi
(s.a.v.) ile, gece ve gündüz beraber olmak saâdetine kavuşmuş oldu.

---
O da bu büyük ni‘metin karşılığını ödemek için büyük gayret sarfetti.
Efendimiz (s.a.v.)’in hiç bir sözlerini kaçırmadan, dikkatle hizmet etti.

Sevgili Peygamberimiz (s.a.v.), Enes bin Mâlik (r.a.)’e sanki çoçuk değil de,
olgun bir insan gibi davranıyordu. Bir kerecik yüzlerini astığı görülmedi.
Sert konuştukları işitilmedi. O’nun minik kalbini kırdıkları, incittikleri
duyulmadı.

Hz. Enes (r.a.) iyi günlerde sıkıntılı anlarda, İslâm için yapılan savaşlarda;
dâimâ (s.a.v.) Efendimizle birlikte idi. Bütün gazâlara katıldı. Büyük Bedir
zaferinde, 12 yaşında olduğu halde, savaş alanındaydı. Efendimiz (s.a.v.)’in
vefatlarında 20 yaşında bulunuyordu. 70-80 yıl daha yaşadı. Efendimiz
(s.a.v.)’in en yakınlarında bulunduğu için; O’nun bütün emir ve yasaklarını
çok iyi biliyordu. Bunları olduğu gibi, Müslümanlara nakletti. Uzun ömrünü
yalnız bu işe vakfetti. Allâh ondan razı olsun.

(M. Yûsuf Kandehlevî, Hayatü’s Sahâbe)

24

---
İBRAHİM DESÛKÎ (K.S.)

Büyük evliyâdandır. İsmi, İbrahim bin Ebü’l-Mecd’dir. Künyesi Ebü’l-Ayneyn,
lâkabı Burhâneddîn’dir. Desûkî nisbesiyle meşhur olmuştur. Babası, Rıfâiyye
yolunun büyüklerinden Ebü’l-Feth bin Ebu’l-Ganâim el-Vâsıtî’nin damadı ve
halîfesi Ebü’l-Mecd’dir. Hazret-i Alî (r.a.)’in soyundandır. Mısır’da, Desûk
kasabasında 1235 (h.633)’de doğdu. Doğduğu gün Ramazân-ı şerîf ayının başına
geldiği için gündüz süt emmediler.

İbrahim Desûkî (k.s.), küçük yaştan itibâren aklî ve naklî ilimleri tahsîl
etti. Zamanındaki tasavvuf büyüklerinin sohbetlerinde bulunup, dört yolda da
kemâle geldi. Cömertliğiyle temayüz eden İbrahim Desûkî (k.s.), Bedeviyye,
Şâziliyye, Sühreviyye ve Rıfâiyye yollarının âdâb ve usûllerini birleştirerek,
Desûkiyye yolunun usûllerini ortaya koydu. Pekçok talebe yetiştirdi. İslâm
dîninin emirlerini yapıp, yasaklarından sakınma husûsunda son derece titiz ve
dikkatliydi.

İbrahim Desûkî (k.s.), ömrünün sonuna yakın, yerine, vazîfesini yürütecek
vekil tâyin ettikten sonra Desûk’ta 1277 (h.676) da vefât etti.

İbrahim Desûkî (k.s.)’un güzel sözlerinden bâzıları:

“Ey oğul! Eğer tevbe etmek istiyorsan, bunu şakaya alma. Oyuncak zannetme.
Tevbe ettim, demek sûretiyle yalnız dil tevbesi yapmak insana hiç bir şey
kazandırmaz. Hakîkî tevbe kulun kendi kalbini, mahlûkâtı düşünmekten ve
hatırlamaktan kurtarabilmesi ile mümkün olur. İşte ancak kalbi böyle olan
kimselerin tevbesi makbûldür. Kalbin böyle olabilmesi için, insanın evvelâ
kendi nefsini dizginlemesi, sonra da tâatlarını ihlâs üzere inşâ etmesi
lâzımdır. Bundan sonra da evliyâ-yı kirâmın menkîbe ve sözlerini okumalıdır.
Kişi Rabbi’ne kavuşması için O’nun uğrunda vücûdundaki yağlar eriyip
ciğerlerinin parçalanması gerekir. Kalbin fâni arzulara karşı meyletmemesi
lâzımdır. Ancak bu şekilde olduktan sonra aradan perdeler kalkar. Perde
kalkınca da ilâhî hitap duyulur ve levh-i mahfûzdaki işâretler okunur. Pek
gizli ma‘nâlar bile kendiliğinden çözülür.”

(Yeni Rehber Ansiklopedisi, 9.c., 310-311.s.)

25

---
TEVBE VE İSTİĞFÂRA DEVÂM

İslâmiyette, tevbe ve istiğfâra büyük önem verilmiş, Kur'ân-ı Kerîm'de
buyuruluyor ki:

“Her kim, bir kötülük yapar, yahut, nefsine zulm eder de, sonra, Allâh'tan
mağfiret (yarlığanmak, bağışlanmak) dilerse, o, Allâh'ı, çok yarlığayıcı ve ve
çok esirgeyici bulur.” (Nisâ s. 110)

“Tevbe ve îmân edip iyi amellerde bulunanlar (var ya) işte, Allâh, onların
kötülüklerini, iyiliklere çevirir! Allâh, çok yarlığayıcı ve çok
esirgeyicidir!” (Furkan s. 70)

Peygamberimiz (s.a.v.) de hadîs-i şerîflerinde:

“Ey insanlar! Allâh'a, tevbe ediniz! Ben de, Ona, günde yüz kere tevbe
ederim!”

“Vallâhi, Allâh, kulunun tevbesine, sizden biriniz, çölde yiten hayvanını
(devesini) buluverince, duyduğu sevincinden daha çok sevinir (hoşnut olur).”

“Cennet'in sekiz kapısı olup yedisi kapalı, birisi ise, güneş, batıdan
doğuncaya kadar, kulların tevbeleri için, açıktır!”

“Yüce Allâh; kulların tevbe edip tevbelerinin kabul olunması için, batı
(semâsında), eni: bir yanından, o bir yanına yetmiş yılda gidilebilecek
genişlikte bir kapı yaratmıştır ki, o kapı, güneş, oradan doğuncaya kadar
kapanmayacaktır.”

“Kul, günâhlarından tevbe edince, Yüce Allâh, onun günâhlarını (yazan) Hafaza
Meleklerine, günâhları işlediği âzâlarına, günâhları işlediği yerlere
unutturur!”

“Günâhlarından tevbe eden kimse, hiç günâh işlememiş kimse gibidir”
buyurmuşlardır.”

(M. Âsım Köksal, Peygamberler Tarihi, 40-41.s.)

26

---
RESÛLULLÂH (S.A.V.)'İN BEĞENDİĞİ DUÂLAR

Talhâ b. Ubeydullâh (r.a.) anlatıyor: “Bir yolculukta adamın biri gitti,
elbisesini çıkardı, kızgın kumlar üstünde debelenip nefsine:“Cehennemin
ateşini tat! Geceleri leş, gündüzleri tembelsin!” diye söylenmeye başladı. O
sırada Peygamber (s.a.v.) Efendimiz bir ağacın gölgesi altında istirahat
buyuruyorlardı. Doğruca Resûlullâh (s.a.v.)'in yanına vardı ve:

- Nefsim beni yendi! dedi. Resûlullâh (s.a.v.):

- İyi dinle, gök kapıları senin için açıldı, melekler seninle övündüler, buyurduktan sonra Sahâbelerine: “Kardeşinizden faydalanın” diye öğüt verdi. Bunun üzerine herkes:

- Ey falanca, benim için duâ eyle, demeye başladı. Resûlullâh (s.a.v.):

- Hepsi için birden duâ eyle, dedi. O da:

- Allâhım, takvayı onlara azık eyle, işlerini doğru yolda bir araya getir, dedi.

---
O duâ ederken Resûlullâh (s.a.v.) de: “Allâhım, onun duâsını gerçekleştir.”
diyordu. Adam devâmla: “Allâhım, cenneti onların meskenleri yap” dedi.” (İbn
Ebi'd-Dünyâ)

Enes (r.a.) anlatıyor: “Bir def‘asında Resûlullâh (s.a.v.), namazı içinde duâ
etmekte olan bir bedevînin yanından geçerken adamın şöyle niyâzda bulunduğunu
duydu: “Ey gözlerin görmediği! Ey zanların ulaşamadığı! Ey vasfedenlerin
niteleyemedikleri! Ey hâdiselerin değiştiremediği! Ey felâketlerden korkmayan!
Dağların ağırlıklarını, denizlerdeki suların miktarını, yağmur damlalarının
sayısını, ağaç yapraklarının adedini, gecenin zulmetine, gündüzün ziyâsına
bürünenlerin sayılarını bilen! Hiç bir gök diğer bir göğü, hiç bir arz diğer
bir arzı, (onun bilgisinden saklayamayan) denizlerin diplerindekileri,
dağların sarp yerlerindekileri ondan gizleyemeyen! Ömrümün en hayırlı ânını
ömrümün sonu, amelimin en hayırlısını amellerimin sonu, günlerimin en
hayırlısını da sana kavuşacağım gün eyle!” Resûlullah (s.a.v), Allah'ı pek
güzel övdüğün için bedevîye o sıralarda kendilerine hediye edilen bir miktar
altını hîbe ettiler. (Taberânî)

(M. Yûsuf Kandehlevî, Hayâtü’s-Sahâbe, 4.c. 60-64.s.)

27

---
HIYÂNET

Ebû Hüreyre (r.a.)’den şöyle dediği rivâyet olunmuştur:

- “Bir kere Nebî (s.a.v.) aramızda hitâbete kıyâm etti, ganîmet ve devlet malına hıyânetten bahsedip hıyânetin fenâlığını büyüttü ve hükmünü îzâh buyurdu:

- Sakın sizden biriniz kıyâmet gününde omuzunda ganîmet koyun avaz avaz meleyerek, öbürünün omuzunda ganîmet atı yem ister gibi homurdanarak Arasat Meydanında benimle yüzleşmesin! Yüz karası, âhirette bana:

- Ya Resûlallâh! Bana yardım et, diye yalvaracaktır. Ben de ona:

- Hakkında hiç bir sûretle şefaat etmeğe muktedîr değilim. Ben sana dünyâda Allâh’ın hükmünü teblîğ ettim, diye cevâb vereceğim.”

- Birinin omuzunda sığır böğürerek bana mülâki olup:

- Ya Resûlallâh, meded eyle, demesin. Ben ona da:

- Senin için hiç bir veçhile şefaat etmeğe muktedir değilim. Çünkü ben sana dünyâda Allah’ın hükmünü tebliğ ettim, derim.

Bir başkası da, “Bana yardım et!’ diyecek. Ben de ona:

- Sana hiç bir şekilde yardım edemem. Çünkü ben dünyâda sana Allah’ın hükmünü tebliğ ettim, derim.

Bir diğeri de üzerinde ganîmet libâsını yeldirerek gelmesin. O da:

- Ya Resûlallâh! Bana yardım et, diyecektir. Ben ona da:

- Sana hiç bir şekilde yardım edemem. Çünkü ben dünyâda sana Allah’ın hükmünü tebliğ ettim, derim.” buyurmuştur.

(Hz. Mahmûd Sâmî Ramazanoğlu (k.s.) Musâhabe 3, 196-197.s.)

28

---
OSMANLI’DA “YA DEVLET BAŞA, YA KUZGUN LEŞE”DİR. (BÜROKRASİDE İSE “DEVLETİN
---
MALI DENİZ, YEMEYEN DOMUZ”DUR.)

Osman Gâzî Devrinin büyük kahramanlarından biri de Akça Koca idi. Kocaelini bu
zât fethettiğinden buraya Kocaeli denilmiştir. Akça Koca bir gün (Samandere)
tekfurunun kalesini kuşatmak üzere gizlice sırtları tutmuş fırsat bekliyordu.
Bu esnâda Tekfurun oğlu ölmüştü. Cenâzesini merâsimle kaleden dışarı
çıkardılar. Akça Koca Rumların kaleden dışarı çıktıklarını görünce askerler
ile hücûma kalktı. Bu ânî baskına uğrayan Rumlar cenâzeyi ortada bırakıp
kaleye kaçtılar. Akça Koca cenâzeyi kalenin önüne getirerek:

“- Gelin bu Tekfuroğlunu alın! Buna mukabil kaleyi bize verin!” diye haber
gönderdi. Rumlar: “- İstanbul’a yollayın, orada satın!” diye cevâb verdiler.
Akça Koca bu meseleyi Orhan Gâzî’ye bildirdi. O da: “- Para ediyorsa satın,
gâzîlere harçlık olur!” diye alaylı bir haber gönderdi. Cenâzeyi Türkler
gömdüler. Ertesi gün kaleye bir taarruz ederek Samandere kalesini fethe
muvaffak oldular.

Samsa Çavuş Ertuğrul Gâzî’nin silah arkadaşlarındandır. Osman Gâzî, Han olunca
onun emrine girdi ve Bolu taraflarındaki kuvvetlerini alarak Söğüd’e geldi.
Osman Gâzî ile çok gazâlarda bulundu ve Lefke tekfurunun kalesini fethettiler.
Samsa Çavuş Osman Gâzî’ye:

“- Bu fetholunan yeri, bana ver.” dedi. Fakat Osman Gâzî: “- Rumlar, Türk
teb‘alığını kabul edip itaat ettiler. Onları yerlerinde rahat ettirmek ve
dirliklerini bozmamak bizim vazîfemizdir. Eğer burayı sana verirsem Rumlar
devleti bu himâyesinden faydalanamazlar. Sonra bize karşı nefret duyarlar.
Halbuki biz burada hakkı hukûku ve adâleti tesis etmekle vazîfeliyiz. Sana
Sakarya kenarında bir kalenin kumandanlığını veriyorum.” Burada bir çavuş köyü
kuruldu.

(Enver Behnan Şapolyo, Türk Menkıbeleri, 83-84.s.)

29

---
KALB NAZARGÂH-I İLÂHÎDİR

Ehl-i hakîkat dünyâyı şöyle ta‘rif etmişlerdir:

Dünyâ nedir? Dünyâ insanı Allâh’dan gâfil edip alıkoyandır. Yoksa ne altın ve
gümüş ve ne de evlâd u ıyal dünyâ değildir. Meğerki Cenâb-ı Hakk’ın
ibadetinden alıkoysun. Kalbi Cenâb-ı Hakk’ın muhabbetinden ve ibadetinden
alıkoymadıkça bunlar dünyâ değildir. Nitekim Abdülkâdir Geylânî (k.s.) şöyle
buyurmuştur:

Mal, para, servet cepte, kasırda, evde ve mağazada câizdir. Fakat kalbde câiz
değildir. Mü’minin kalbi nazargâh-ı ilâhîdir.

Cenâb-ı Hakk’ın nazarı da dâima mü’minlerin kalbinedir. Nitekim hadis-i
şerif’de buyurulmuştur:

- Cenâb-ı Hakk sizin cisminize, zahirî kalıbınıza ve sûretinize nazar etmez. Belki kalbinize nazar eder.

İşte bu hadîs-i şerîfde amel ile kalb birlikte buyrulmuştur ki amel de kalbin
tercümanı, alâmet ve nişanıdır. Nitekim diğer hadîs-i şerîflerde:

- Her şeyin bir alâmeti vardır. Îmânın alâmeti de namazdır, buyrulmuştur. Pek çok âyet-i celîlede de ekseriyyetle: “Îmân edenler ve sâlih amel işleyenler” buyrulmuştur ki, îmân ile amel dâima birbirine mukarin ve mülâzimdir. Zîrâ amel, ibâdet ve tâata devam, îmânı kuvvetlendirir.

- Her ümmetin helâkini mûcib bir fitne vardır. Benim ümmetimin sebeb-i helâki ise dünyâ malıdır.

- Tahkikan bu altın ve gümüş sizden evvel gelen ümmeti helâk etti. Siz de buhul, hırs, tefâhurdan ictinâb etmediğiniz takdirde sizin helâkinize de sebeb olur. (Müslim)

- İhtiyarların kalbi iki şeyin muhabbetinde gençdir; Birisi çok yaşamak, diğeri para toplamak. (Câmiu’s-Sağîr)

- İhtiyarlık va‘z u nasihat için kâfi bir alâmettir.

- Ömrünü ibadetle ve salâh-ı hal ile geçirip vefat edenler! Cenâb-ı Hakk mesrûren hayr ile ihya buyuracağı gibi -ıyâzenbillâhi te‘âlâ- vakitlerini isyan ve menâhî ile ve hırs-ı dünyâ ile geçirip vefat edenler de amellerine göre me’yûsen ve hüsran ile dirileceklerdir. (Münâvî)

(Hz. Mahmûd Sâmî Ramazanoğlu (k.s.), Musâhabe, 6.c., 30.s.)

30

---
ÖMER B. ABDÜLAZÎZ (R.A.)’İN

---
VERGİ ANLAYIŞI

İmâm Ebû Yûsuf’un Kitâbü’l-Harac’ında şöyle deniyor: Beşinci Râşid halîfe Ömer
b. Abdülaziz (r.a.) döneminde İslâm toplumu içinde bulunan zımmîler, büyük
çapta İslâm’a yöneliyor, gruplar halinde müslümân oluyorlardı. Böylece artık
cizye denilen vergiyi vermiyorlar. Bazı bölge vâlileri, İslâm’ın süratli bir
şekilde zımmîler arasında yayıldığını ve böylece cizye vermekten
kurtulduklarını, bunun sonucu olarak da devletin vergi gelirlerinin düştüğünü
görüp, durumu Halîfe Ömer (r.a.)’e iletiyor ve buna bir çare bulmasını
istiyorlar. Beytülmâl’in önemli kaynaklarından birinin kuruduğunu ona
hatırlatıyorlar. Şikâyet, İslâm devletinin reîsine ulaşıyor. Ömer (r.a.),
sükûnet içinde ve üstün bir İslâmî yönetim anlayışının eseri olan şu güzel
cevâbı veriyor: “Hiç şüphe yok ki, Yüce Allâh, önderimiz Hz. Muhammed
(s.a.v.)’i, insanları İslâm’a çağırsın diye bir davetçi olarak göndermiştir,
vergi memuru olarak değil!”

Müellif Nedvî, bu sözü naklettikten sonra der ki: İşte Ömer b. Abdülaziz, O
Peygamber (s.a.v.)’in gönderiliş gâyesi olan hidâyet temeli üzerine inşâ
ettiği devletin çıkarlarına ve gâyelerine bu perspektiften bakan bir anlayışı
hâkim kılmıştır. Ömer (r.a.), devlet mes’elelerine bu açıdan bakıyordu. Zâten
Peygamber (s.a.v.)’in gönderiliş gâyesi de bu değil miydi?

Ve bu anlayış da, bir hidâyet ve bir rahmet Peygamberinin vârisinin, bir
mürşîdin, bir da‘vetçinin anlayışıdır. Bu bakış, bir da‘vâ adamının bakışıdır.
Zîrâ o, şer‘î gerekçeleri ve dînî hedefleri bırakıp, dünyâya dalmış çıkarcı
bir devlet yönetimi anlayışını tercih etmemiş, “hak” prensibini esâs almış ve
dikkatle uygulamıştır.

 (Ekrem Sağıroğlu, Halîfelik Dönemi Ömer b. Abdülaziz (r.a.), 206.s.)

31

---
KASIM 2008

---
ESMÂÜ’L HÜSNÂ, EL-CEBBÂR (C.C.)

Cebbâr: Dilediğini zorla yaptıran, ulaşılmaz, azametli, ihtiyaçları gideren,
işleri düzelten, derman veren demektir. Cenâb-ı Hakk buyuruyor ki: “O Allâh
ki, O’ndan başka İlâh yoktur. O Meliktir; Kuddûstur;Selâmdır; Mü’mindir;
Müheymindir; Azizdir; Cebbardır; Mütekebbirdir. Allâh, (müşriklerin) şirk
koştuklarından çok Yücedir.”

Allâhü Te‘âlâ dertlere derman veren, kırılanları onaran, yoksulları zengin
eden, perişanlıkları yoluna koyup düzelten en yüce Zâttır.

Allâhü Te‘âlâ birçok fiilde insana irâde vermiş ve hür yaratmış olmakla
beraber bütün isteklerini yerine getirmeye mecbur değildir. Dilerse, dilediği
anda irâdelerini yok eder. Nitekim bir hadîsde “Allâhü Te‘âlâ kaza ve kaderini
yerine getirmeyi istediği vakit, akıl sahiplerinin akıllarını gideriverir ki,
kaza ve kaderi onlarda yerine gelsin. Emri yerine gelince de akıllarını onlara
geri verir. Böylece de pişmanlık başlar.” buyurulmuştur. Dilerse onların akıl
ve irâdelerini yok etmemekle beraber isteklerinin aksine kendi hüküm ve
iradesini zorla üzerlerinde icrâ eder. Nitekim Allâhü Te‘âlâdan korkmayan,
emirlerine karşı gelmek isteyen âsîler, azâba ve cezâya yanaşmak istemedikleri
halde, vakti gelince cezâlarını çekmeye mecbûr olurlar. Hâsılı Allâhü
Te‘âlânın mutlak iradesi altında mağlub ve mecbûr olmayacak hiçbir şey
tasavvur olunamaz. Ey Cebbâr olan Allâhım! Seni tanıyan birinin, herhangi bir
iş için başkasından yardım dilemesine şaşarım. Seni tanıyan birinin, Senden
başka birisine yönelmesine şaşarım.

İhlasla “Yâ Cebbâr diye bir müslüman bu isme devam etse, herkes tarafından
sevilir, insan ve şeytanın şerrinden emîn olur.

(Hakk Dîni Kur’ân Dili, Haşr Sûresi, 23)

1

---
KÂİNÂTIN EFENDİSİ (S.A.V.) -1

Bir gün Resûlullâh (s.a.v.) Hazretleri şöyle buyurmuşlardır:“Ben kıyâmet
gününde insanların seyyidiyim (ulusuyum) bilir misiniz bu nedendir?” dedi ve
devâm etti. “O gün Hakk Te‘âlâ Hazretleri, ilkleri ve sonrakileri bir meydanda
toplar, halk öyle bir yere gelirler ki, bakan hepsini görür ve çağıran hepsine
sesini işittirir. Güneş halkın üzerine o kadar yaklaşır ki, dayanamayacakları
kadar. Ondan büyük acı ve üzüntüye düşerler. Sonra birbiriyle şöyle
söyleşirler: Ne halde olduğumuzu görmüyor musunuz? Bu durumdan kurtulmamız
için Rabbimizin yanında bize kim şefaat edecek derler.”

Sonra kendilerine şefaat edecek zâtı aramaya yönelirler.

Bazıları, atamız, Âdem (a.s.) bize şefaat etsin, gelin ona varalım der ve
yanına giderler.

- Ya Âdem! Sen insanların babasısın. Allâh seni kudret eliyle yarattı. Sana rûh üfürdü. Emretti, bütün melekler sana secde ettiler. Seni cennete yerleştirdi. Ne hale düştüğümüzü görüyorsun. Bize şefaat et derler. Âdem (a.s.) onlara:

- Muhakkak ki, benim Rabbim bana cennetteki bir ağaçtan yememi yasak etmişti. Ben ona isyan ettim, emrine aykırı davrandım. Onun için bugün nefsimi kurtarayım, bana nefsim gerek. Siz Nûh’a varın diyecek. Onlar da Nûh (a.s.)’a varırlar ve:

- Ya Nûh! Sen insanlara gönderilen ilk ulu’l-azm Peygambersin. Hakk Te‘âlâ Hazretleri sana “şükreden kul” adını vermiştir derler ve sonra hallerini arz edip şefaat etmesini ricâ ederler. Nûh (a.s.) Hz. Âdem (a.s.)’ın buyurduğu gibi cevâb verip ve:

- Bugün Cenâb-ı Hakk çok öfkelidir. Ben kabul edilecek duâmı, ümmetimin helâki için yaptım, varın siz İbrâhim Peygambere gidin, o size şefaat etsin der ve “nefsim, nefsim, nefsim” diye söyler. Onlar da İbrahim (a.s.)’a giderler.

- Yâ İbrahim! Sen Hakk Te‘âlâ Hazretlerinin Peygamberi ve halîli (dostu) sun bizim için şefaat eyle derler ve hallerini arz edip dileklerinin kabul buyurulmasını rica ederler. İbrâhim (a.s.) da onlar gibi cevâb verir ve:

- Ben üç “hatâ” işlemiştim size şefaat etmeye gücüm yetmez deyip “nefsim, nefsim, nefsim” diyerek ve Mûsâ (a.s.)’a gönderir.

(İmâm-ı Kastalânî, İlâhî Rahmet Hz. Muhammed (s.a.v.), 504.s.)

2

---
KÂİNÂTIN EFENDİSİ (S.A.V.) -2

Kıyâmet gününde kendilerine bir şefaatçi arayan halk, Mûsâ (a.s.)’a gelip :

- Ya Mûsâ, sen Resûlullâh’sın. Allâh (c.c.) seni risâleti ve kelâmiyle insanlar üzerinde fazîletli kıldı deyip hallerini arz edecek ve şefaat isteyeceklerdir. O da diğerleri gibi cevâb verip:

- Bu gün Rabbim çok kızgındır ve ben emirsiz bir kişi öldürdüm, bu durumda size şefaat etmeye gücüm yetmez ve “nefsim, nefsim, nefsim” deyip Hz. Îsâ (a.s.)’a gönderecek. Onlar da Îsâ (a.s.)’a gidecekler ve:

- Ya Îsâ, sen Allâh’ın Resûlüsün. O seni Meryem’in karnına saldı, rûh üfürdü, beşikte seni konuşturdu diyerek hallerini arz edip şefaat isteyeceklerdir. Îsâ (a.s.) da evvelkiler gibi cevâb verip bugün Rabbim çok kızgındır der fakat günâhını söylemez ve “Nefsim, nefsim, nefsim” diyerek onları, Hz. Muhammed (s.a.v.)’e gönderir onlar da Fahr-i Kâinat (s.a.v.) Hazretlerine gelirler ve:

- Ya Muhammed (s.a.v.)! Sen Resûlullâhsın, son Peygambersin Senin önceki ve sonraki bütün günâhların yarlığanmıştır der ve hallerini arz edip şefaat dilerler. O (s.a.v.) de Arş’ın altına gelip secdeye varır. 

---
O anda Hakk Te‘âlâ Hazretleri, hiç kimseye açmadığı hamd ve senâ kapısını
Habîbine açar ki, Rabbine hamd ve senâ etsin. O anda bir ses gelir. Yâ
Muhammed (s.a.v.)! Başını kaldır, dilediğini iste verilsin ve şefaat eyle,
şefaatin kabul olunsun, diyecektir. O da mübârek başını secdeden kaldırıp
“Ümmetî ya Rabb, Ümmetî ya Rabb” der o anda şöyle bir ses gelir: “Ya Muhammed
(s.a.v.)!, Ümmetinden üzerlerinde hesâbı bulunmayan kimseleri cennetin sağ
kapısından içeri al. Diğer insanlar da geri kalan kapılardan girsinler.” İşte
Fahr-i Âlem (s.a.v.) Hazretlerinden böyle bildirilmiştir. Allâh Resûlü ve
Habîbi (s.a.v)’in buyurdukları doğrudur, gerçektir.

(İmâm-ı Kastalânî, İlâhî Rahmet Hz. Muhammed (s.a.v.), 505.s.)

3

---
OSMANLI’DA MAL, CAN TEMİNÂTI VE        ZÂBITA MÜESSESESİ

Bir Türk’e pahalı mal satmak isteyen biri çıksa, ya orada dövülür yâhut
adâletin huzûruna çıkarılarak değnek cezâsına mahkûm edildikten başka tazmînat
da ödetilir. Bu sebepten, mal satanların tartılarını kontrolle
vazîfelendirilmiş memurlar her gün satıcıları kontrol ederler. Eğer terâzisi
hîleli olan veya pahalı satan bir satıcıya tesâdüf ederlerse derhâl değnek
cezâsını infaz ederler ve ayrıca tazmînata da mahkûm ederler. Öyle ki
satıcılar, bu cezâlardan korkarak umûmiyetle tartılan malın üstüne bir miktar
daha ilâve ederler. Böylece, pazara, ne almak istediğini söyleyebilecek küçük
bir çocuğu yollamak da mümkündür.

Zîrâ, çocuğa yolda rastlayacak zâbıta memurları malı kontrol edip eksik
buldukları takdirde satıcısını derhal cezâlandıracakları için kimse çocuğu
aldatmaya cesâret edemez. Bir sefer “libre” si 5 akçeden karpuz satan bir
adamın, tartısının yanlışlığı yüzünden dövüldüğüne şâhid oldum. Bir çocuğa
soğan satan bir başkasına da, çocuğa yolda rastlayıp noksanlığı tesbît eden
zâbıta memurlarının 30 değnek vurduklarını gördüm.

Sokakta vâki olacak kavga ve gürültülere gelince, herkes bunları önlemekle
mükelleftir. Halkı bu kavgaları önlemeye teşvik için bir de kanun
çıkarılmıştır. Bu kanuna göre sokakta bir hıristiyan, bir Türk veya bir yahudî
öldürülmüş olsa ve kâtili bilinmese, ölü hangi evin önünde bulunmuşsa o evin
sâhibine kan bedeli ödetilir. Bir adamın kan bedeli de 500 kuruş, yâhut 45.000
akçedir. Böylece cinâyetlerin önlenmesinde herkes vazîfelendirilmiş
olmaktadır.

Gece karanlığında çıkması muhtemel kargaşalıkları önlemek maksadıyla, güneş
battıktan sonra sokakta dolaşmak, Ramazan müstesnâ yasak edilmiştir. Bütün
gece sokakları dolaşmaya memur olan subaşı, rastladığı adamı Kadı’ya götürür.

(Relation d’un Voyage Fait au Levant., Par Monsieur de Thevenot. Paris, 1665
isimli eserden, Yabancılara Göre Eski Türkler, İstanbul-1969, 9.s.)

4

---
FİTNE

Hz. Berâ (r.a.) anlatıyor: “(Hendek kazarken) Resûlullâh (s.a.v.)’i gördüm,
bizimle birlikte omuzunda O (s.a.v.) de toprak taşıyordu. Karnının beyazlığını
toprak bürümüştü. (Bu esnada, ashâb (r.a.e.)’i şevke getirmek için zaman
zaman) şöyle terennüm ediyordu:

“Vallâhi Allâh olmasaydı hidâyeti bulamazdık,

Ne sadaka verir ne namaz kılardık.

Üzerimize sekînet indir Allâhım!

Ayaklarımıza sebat ver Allâhım!

Müşrikler bize karşı azdılar,

Fitne çıkarmak dilerler ama yandılar.”

Resûlullâh (s.a.v.) bunları söylerken sesini yükseltiyordu.” (Buhârî)

Hz. Ebû Ümâme (r.a.) anlatıyor: “Resûlullâh (s.a.v.) buyurdular ki: “Üç şey
vardır; her birine Allâh garanti vermiştir: “Allâh yolunda cihad etmek üzere
yola çıkan kimse: Bu öldüğü takdirde cennete koyma husûsunda, ölmeyip döndüğü
takdîrde ganîmet ve sevâbla gelme husûsunda garantilidir. Mescide giden
kimseye, öldüğü takdîrde, Allâh cennete koyma husûsunda garanti vermiştir.
Kişi (fitne zamanında fitneye bulaşmayıp) evine çekildiği takdîrde Allâh ona
da garanti vermiştir.” (Ebû Dâvud)

Ma‘kıl İbn Yesâr anlatıyor: “Resûlullâh (s.a.v.) buyurdular ki: “Herc (fitne)
zamanında ibâdet, tıpkı bana hicret gibidir.” (Müslim)

Ebû Hüreyre (r.a.)’den şöyle rivâyet edilmiştir: Resûlullâh (s.a.v.) şöyle
buyurdu:

“Yakın bir istikbalde birtakım fitneler olacaktır. Fitne zamânında (ona
karışmayıp) oturan kişi (karışmak üzere) ayakta durandan hayırlıdır. O
hengâmede ayakta duran da (fitne esbâbını hazırlamağa) gidenden hayırlıdır.
Her kim fitne vukûuna muttali' olup onu görmeğe çalışırsa, muhakkak onun
kahrına uğrar. Her kim o fitne zamânı iltica edecek veyâ sığınacak bir yer
bulursa hemen sığınsın (fesadcılara karışmasın!)” (Buhârî)

5

---
ABDULLÂH B. MES‘ÛD (R.A.)’İN KONUŞMALARI

Ebü’d-Derdâ (r.a.)’den: Resûlullâh (s.a.v.) kısa bir konuşma yaptı.
Konuşmasını bitirdikten sonra da:

“- Ebû Bekir kalk, bir konuşma yap!” buyurdular. Bunun üzerine Ebû Bekir
(r.a.), Peygamber (s.a.v.)’inkinden daha kısa bir konuşma yaptı. Konuşma
bittikten sonra Hz. Peygamber (s.a.v.) Ömer (r.a.)’e:

“- Ömer kalk! Bir konuşma da sen yap.” diye emretti. Ömer (r.a.) konuşmasını
Hz. Peygamber (s.a.v.) ve Hz. Ebû Bekir (r.a.)’inkinden de daha kısa yaptı.
Daha sonra Resûlullâh (s.a.v.):

“- Ey falan! Kalk konuş” dedi. Adam kalktı, fakat güzel konuşabilmek için
kendisini zorladı. Bunun üzerine (s.a.v.) Efendimiz:

“- Sus! (veyâ otur) güzel konuşacağım diye kendini zorlamak şeytanın
işlerindendir. Apaçık ve meramı ifade edecek şekilde konuşmak ise bir nevî
sihirdir.” buyurdular. Bu seferde:

“- İbn Ümmi Abd! Kalk, konuş!” dedi. İbn Ümmi Abd (r.a.) kalktı, Allâh
(c.c.)’ü hamdü senâdan sonra şu konuşmayı yaptı:

“Ey insanlar! Azîz ve Celîl olan Allâh (c.c.) Rabbimizdir. İslâm dînimizdir.
Kur’ân-ı kerîm kitâbımızdır. Beytullâh kıblemizdir. (Resûlullâh (s.a.v.)’i
işâret ederek) Bu Peygamberimiz (s.a.v.)’dir. Allâh ve Resûlünün bizim için
seçtiklerine râzı olduk. Allâh ve Resûlünün yapmamızı hoş karşılamadığı
şeyleri biz de beğenmedik.”

Abdullâh b. Mes‘ûd (r.a.)’in bu konuşması üzerine Hz. Peygamber (s.a.v.): “-
İbn Ümmi Abd doğru söyledi! İbn Ümmi Abd, doğru söyledi! Allâhü Te‘âlânın,
benim ve ümmetim için seçtiklerine râzı oldum. İbn Ümmi Abd’ın istediklerini
de istedim.” buyurdular.

(M. Yûsuf Kandehlevî (rh.a.), Hadîslerle Müslümânlık, 5.c., 1854.s.)

6

---
SABAH NAMAZININ SÜNNETİ

Hazreti Âişe (r.anhâ)’dan şöyle rivâyet edilmiştir: “Nebî sallallâhu aleyhi ve
sellem, nevâfilden hiç bir namâz hakkında sabah namâzının iki rek'at sünneti
derecesinde şiddetle muhâfazakâr değildi” (Buhârî)

Sünnetlerden en müekked olanı sabah namazı sünnetidir. Zîrâ Peygamber (s.a.v.)
Efendimiz şöyle buyurmuştur: “Sizi atlar bile kovalasa her iki rek‘atı terk
etmeyiniz.” Hadîs-i şerîfinde gâye, sabah namazının sünnetinin kılınmasına
teşviktir. Yoksa atların kovaladığı sırada farz namazın terki bile mübahtır.
(Tahtâvî, 315.s.) ve “Sabah namazının her iki rek‘atı, bence dünyâ ve içindeki
eşyâdan daha sevimlidir.” Başka bir ifâde ile “Dünya ve içindeki eşyâdan daha
hayırlıdır.” diye buyurmuştur. (Muhammed Alâeddîn, el-Hediyyetü’l ‘Alâiyye,
106.s.)

Cemaatle sabah namazına başlanmış olduğunu gören kimse, cemaate
yetişebileceğini zannederse hemen sabah namazının sünnetini kılar. Gerek
görürse, “Sübhaneke” ile “Eûzü”yü ve sûre ilâvesini bırakıp yalnız Fâtihâ
sûresi ile rükû ve sücudda birer tesbih ile yetinebilir. Ondan sonra imâma
uyar. Fakat cemaate yetişeceğini hiç zannetmiyorsa, sünnete başlamayıp imâma
uyar; artık bu sünneti kazâ edemez. Eğer sünnete başlamış ise, onu tamamlar,
bırakmaz.

Fakat öğle, ikindi ve yatsı namazları böyle değildir. Bunların cemaatla
kılınmaya başlanmış olduğunu gören kimse, bunların sünnetini kılmadan imama
uyar. Sonra öğlenin dört rek‘at sünnetini kazâ eder. İkindinin sünnetini
vaktin kerâhetinden dolayı kazâ edemez. Yatsı namazının dört rek‘at sünnetini,
bir gayri müekked sünnet olduğu için dilerse kazâ eder, dilerse kazâ etmez.

(Ömer Nasuhi Bilmen, Büyük İslam İlmihali, 186.s.)

7

---
ÎMÂN SÂHİBİNİN HEDEFİ

Dünyânın ömrü nedir? Ni‘meti ne kadar sürer? Bir gün mevcûd olan güzel hâli,
ikinci gün oluyor mu ki? Îmân sahibi bunları iç âleminde sezer.

Dünyâ çirkin huyludur. Elinde karası bulunur. Her sözü zehir taşır. Tadı hemen
gider. Ve bîr daha dönmez. Hiçbir vaadinin aslı çıkmaz. Ahdine vefâ etmez. Ona
güvenip üstünde köşkler kurmak, su üstünde ev yapmaya benzer.

Îmân sahibi dünyâyı tutmaz. Onda yerli olmayı aklına koymaz. Bu sebeple
derecesini artırır. Hakk irfanına sahib olur. Mahlûk şeyleri sevmez. Bu yüzden
öbür âlemi de istemez. Kalbini ona da kaptırmaz. Yalnız Hakk tecellisi öbür
âlemde olacağı için âhireti ister.

Îmân sahibinin büyük işi kalbini ma‘mur etmektir, iç âlemi için binâlar kurar.
Kalbi sağlam olunca dünya binâları da kursa zarar etmez. Çünkü yaptığı işi
kendisi için değil, başkaları için yapar. Allâh’ın emrine uyarak kullara
hizmet eder. Bu hâlde dünyâda bin binâ kursa kalbi bozulmaz, biri bile kalbine
girmez.

Îmân sahibi, kader hükümlerine uymayı bilir. Yaratılmışların iyiliğini ve
rahatını düşünür. Ona göre, bir îmân kardeşinin huzur duyması, kendi
huzûrundan daha iyi ve daha önemlidir.

Îmân sahibi, karanlığa lâmba ile girer. Mutfaktan alacağı ekmeği elinde
tuttuğu ışık ile bulur. Yanına ortak almadan sofraya oturmaz. Kendi yemeği
olursa yer; nereden alındığı bilinmeyen yabancıların sofrasında oruçlu olur.

Zâhid olan yemek ve içmek arzûsunda şiddetli duyguyu bırakır. İrfan sâhibi
Ma‘rûf (Allâh) dan başkasına oruçludur. Doktorunun verdiğini yer, başkasını
almaz. Hastalığı, ondan uzak olunca başlar, yakın olunca biter.

Zâhidin orucu gündüz olur. Ârif hem gece, hem de gündüz oruçlu bulunur;
Yaratan’ına kavuşuncaya kadar iftarını açmaz.

(Es-Seyyîd Abdülkâdir Geylânî (k.s.), İlâhî Armağan, 182.s.)

8

---
SABAH NAMAZINDAN SONRA UZANMAK  VE SÜNNETİ EVDE KILMAK

Hz. Âişe (r.anhâ)’nın “Hz. Peygamber (s.a.v.) sabah namazının sünnetini
kıldığında sağ yanı üzerine uzanırdı.”

“Hz. Peygamber (s.a.v.) sabah namazının sünnetini kıldığında eğer uyanıksam
benimle konuşurdu, değilsem sabah ezanı okununcaya kadar uzanırdı.” dediği
rivâyet edilmiştir.

Hz. Peygamber (s.a.v.) bazen sabah namazının sünnetinden önce, bazen sünnetini
kıldıktan sonra yatardı. Bazen de hiç yatmazdı. Bunlar Kadı lyaz’ın
sözleridir. Sahih veya isâbetli olanı sabah namazının sünnetinden sonra
yatmanın sünnet olduğudur. Çünkü Ebû Hüreyre (r.a.)’in nakline göre Hz.
Peygamber (s.a.v.) şöyle buyurmuştur: “Herhangi biriniz sabahın iki rek‘atını
kıldığında sağ yanı üzere uzansın.”

İbnü’l-Melek şöyle der: “Bu hadîs, sabah namazının sünneti ile farzı arasında
bir zaman aralığı koymanın câizliğine ve bu arada insanın âile fertleriyle
konuşmasının sünnet olduğuna delildir.” Bu, şu demektir; Sabah namazının
sünneti ile farzı arasında konuşmak namazı bozar veya sevâbını giderir
şeklindeki endişe yersizdir. Hz. Peygamber (s.a.v.)’in konuşmasının âhiretle
ilgili olduğunda hiçbir kuşku yoktur. Dünyâ kelâmına gelince, -namazın sünneti
ile farzı arasında olması şöyle dursun- her zaman daha evlâ olanın onun terki
olduğunda şüphe yoktur. Çünkü sünnet namazının getirilmesinin hikmeti,
mükemmel bir duruma gelmek için zihnen ve bedenen hazırlanması ve üzerinden
gaflet hâlini atması ve böylece kemâl-i huzûr ve lezzetle farz namaza
girmesidir.”

Sabah namazının iki rek‘atlık sünnetini evde kılmak sünnettir. Çünkü Hz.
Peygamber (s.a.v.) bunları evinde kılardı. Yine bunun fecir doğar doğmaz
kılınması ve kıraatinin hafif tutularak birinci rek‘atta Fâtihâ’dan sonra
Kâfirûn sûresi, ikinci rek‘atta İhlâs sûresinin okunması sünnettir.

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 2.c., 114-117.s.)

9

---
ÖLÜM MÜ’MİNİ KORKUTMAZ

Cenâb-ı Hakk’ın cenneti ve cemâliyle müşerref olmak arzu edenler, amel-i salih
işlesinler. Amel ve ibâdeti ancak Cenâb-ı Hakk görsün diye yaparak Cenâb-ı
Hakk’ın gayriye teşmil etmeyerek şirk ve riyâdan ictinâb etsinler. (Kehf s.
110)

Ölüm dört kısımdır;

1- Mevt-i ahmer (kırmızı ölüm),

2- Mevt-i esved (siyah ölüm),

3- Mevt-i ahdar (yeşil ölüm),

4- Mevt-i ebyaz (beyaz ölüm).

Mevt-i ahmer, nefis ve şeytan ile mücâdele ederek menhiyattan ictinâb
(yasaklardan kaçınmak) ile ibâdet ve tâat için nefsi iksârdır (nefsi
dizginlemektir).

Mevt-i esved, münkir ve muhâliflerin zemm ve kötülemesine, sebb ve şetmine,
ezâ ve cefâsına sabır ve tahammülden ibârettir.

Mevt-i ahdar, belâ ve musîbetlere rızâ göstermektir.

Mevt-i ebyaz, açlığa dayanıp şikâyet etmemektir.

- Mü’minler ölmezler. Belki bir dâr’dan öbür diyâra intikâl ederler, hadîs-i şerîfi, mü’min-i kâmil olanlar ölmezler; ancak bir mahalden diğer mahalle naklolunurlar, şeklinde de terceme olunur. Bir misâl:

İmâm-ı Gazâlî Hazretleri hasta yatmakta iken bir kaç kişi gelerek evinin
yakınında bir bahçeye kendisini götüreceklerini ve orada biraz hava almasını
teklif etmişler, evinden çıkarak bahçeye götürmüşler. İmâm-ı Gazâlî (k.s.)
evinin yakınında böyle bir güzel bahçe olduğu halde kendisine meçhul kalmasını
tefekkür ederek teessüf etmiş. Hânesinden de bir vâveyla, feryâd koparak
cenâze çıktığını görmüşler. Biraz sonra yanındakiler gitmeğe kalkmışlar.
İmâm-ı Gazâlî (k.s.) de berâber gitmek istemiş, fakat kendisine orada
kalacağını ve öldüğünü söylemişler. İşte âşıkların ölümü böyle bir evden bir
bahçeye nakildir.

(Hz. Mahmûd Sâmî Ramazanoğlu (k.s.), Musâhabe, 6.c., 189.s.)

10

---
ÂHİRETTE HESÂB

Tirmizî (rh.a.), Ebû Hüreyre (r.a.)’den şöyle rivâyet etmiştir: Resûlullâh
(s.a.v.): “Dört şey sorulmadan kulun ayakları yerden kalkmaz.

1- Ömrünü ne işte tükettin.

2- İlminle ne amel işledin.

3- Malını nereden kazandın ve nereye harcadın.

4- Vücûdunu ne ile eskittin” buyurmuştur.

İmâm Ahmed, Ebû Hüreyre (r.a.)’den şöyle rivâyet, etmiştir:Resûlullâh
(s.a.v.): “Kıyâmet gününde başkaları üzerinde hakkı olan herkes, düşmanından
hakkını ister. Hattâ dünyâda birbiriyle dövüşmüş iki koyun bile birbirinden
haklarını isterler.”

“Allâhü Te‘âlâya takva üzerine olan aranızdaki uyuşmazlıkları birbirinize
ihsan ve müsaade ile giderin. Allâh (c.c.) muhakkak müslümanların arasını
ıslah eder, düzeltir” diye buyurmuşlardır.

Kulların hakkına tecâvüzden sakınmak vâcibtir. Şöyle ki Hakk Te‘âlâ
Hazretlerinin fazl ve keremine lâyık olmayıp kendisi ödemeye muhtaç olursa
hâli çok güç ve acıklı olur.

İmâm Kuşeyrî (rh.a.) Tahbîd’de şöyle yazmıştır: Eğer bir kimsenin yetmiş
Peygamber kadar sevâbı olsa, fakat kendisinden yarım tane kadar hak isteyen
düşman olsa onu râzı etmeden cennete girmek yoktur. Bir tane miktarı hak için
yetmiş kabûl edilmiş namaz alırlar, demiştir.

Hesap tamamlandıktan sonra amellerin tartılmasına geçilir. Tartma cezâ
içindir. Cennet, Arş’ın sağ yanına, cehennem sol yanına konduktan sonra terâzi
götürülüp Hakk Te‘âlâ Hazretlerinin huzûruna konulacak. Cennet tarafında olan
kefesine hasenât (iyilikler) cehenem tarafındaki kefesine seyyiât (kötülükler)
konacaktır. Tirmizî (rh.a.), Nevâdiru’l-Usûl’de böyle yazmıştır.

(İmâm-ı Kastalânî, İlâhî Rahmet Hz. Muhammed (s.a.v.), 510.s.)

11

---
İNSANOĞLU NEDEN GURURLANIR Kİ!

Azîz ve kıymetli olan kimse, ya ilim, ya kuvvet ve kudret, ya himmet ve irâde
veyâhut da yüzünün güzelliği ile kıymetli ve azîzdir.

İnsanın ilmine bakarsan, ondan daha cahil kim vardır?

Zîrâ, eğer beyninde bir damar eğrilse, öleceğinden yahut delireceğinden
korkulur. İnsan ise, neden olduğunu ve ilâcının ne olduğunu bilemez.

Kuvvet ve kudretine bakarsan, ondan daha âciz kim yardır? Zîrâ sinek ile boy
ölçüşemez. Kendisine musallat olan sivrisineğin elinde helâk olur.

Himmetine bakarsan, bir dang (yaklaşık olarak yarım gram ) gümüş veya altın
kaybetse, hâli değişir ve üzülür. Açlık zamanında bir lokma verilmezse,
bayılır kalır. O hâlde bundan aşağılık olur mu?

Yüzünün güzelliğine bakarsan, çöplük üzerine örtülmüş post gibidir. İki gün
kendini yıkamazsa, yüzünde öyle bedlik ve çirkinlik olur ki, kendisinden
tiksinir, fenâ bir koku hissedilir. Onun karnında taşıyıp hamallığını yaptığı
ve günde birkaç def‘a eliyle yıkadığı pis kokulu kazurattan daha aşağı hangi
şey vardır?

Bir gün Şeyh Ebû Saîd Ebü’l-Hayr (r.a.) sofilerle beraber gidiyordu. Bir ara,
lağım kuyusunu temizlemekle uğraşanların yanından geçiyorlardı. Yol
necâsetlenmiş, etraf pislik içerisinde idi. Sofiler burunlarını tutup, hepsi
bir tarafa kaçtılar. Şeyh, olduğu yerde durdu ve şöyle söyledi:“Ey insanlar,
bakınız bu pislikler bana ne söylüyor. Diyorlar ki, dün pazarda (nefis ve
leziz yiyecekler şeklinde) idik. Hepiniz bizi ele geçirmek için, keselerinizi
boşaltmıştınız. Bir geceden fazla sizinle kalmadık. Bu hâle geldik! Bizim mi
sizden, yoksa sizin mi bizden kaçmanız yakışır?.”

Hakîkaten insan, bu dünyâda noksanlık, âcizlik ve zavallılığın son
noktasındadır. Pazara çıkarılma günü yarın olacaktır. Eğer kimyâ-yı saâdet
kalb cevherine düşerse, hayvanlar seviyesinden melekler derecesine yükselir.

(Huccetü’l İslâm İmâm Gazâlî (rh.a.), Kimyâ-i Saâdet, 40-41.s.)

12

---
ÇOCUK BÜYÜTMEK VE TERBİYE ETMEK-1

Çocuk, ana - baba elinde bir emânettir. Kalbi kıymetli bir cevher gibi
temizdir. Mum gibi her şekli alabilir. Bütün yazı ve şekillerden uzaktır.
Temiz bir toprak gibi olup, hangi tohum atılırsa, büyür, iyilik tohumu
ekilirse, din ve dünyâ saâdetine kavuşur. Annesi, babası ve hocası sevâbında
ortak olur. Şâyet fesat tohumu atılırsa, helâk olur, annesi, babası ve hocası
da günâhına ortak olur.

Nitekim Allâhü Te‘âlâ, “Kendinizi ve çoluk çocuğunuzu ateşten koruyunuz!”
buyuruyor.

Allâhü Te‘âlâ: “Ey îmân edenler! Eşlerinizden ve çocuklarınızdan size düşman
olanlar vardır. Onlardan sakının. Eğer affeder, kusurlarına bakmaz,
bağışlarsanız, şüphesiz Allâh çok bağışlayıcı ve çok esirgeyicidir.” (Teğâbün
s. 14)

Çocuğun dili açılmaya başlayınca ilk sözü Allâh (c.c.) olmalıdır. Bunu sık sık
çocuğa söylemeli, söyletmelidir. Bazı şeylerden utanmaya, hayâ etmeye
başlarsa, bu iyi bir müjdedir ve akıl nûrunun kendisine geldiği kimsenin,
utanmayı kendine muhâfız yapmasına işârettir. Çünkü, kendisine çirkin gelen
her şeyden hayâ eder.

İlk meydana gelen, şey yeme arzûsudur. O hâlde yemek yemenin edeblerini
öğretmek lâzımdır. Meselâ sağ el ile yemeye alıştırmak. Bismillah demek, acele
yememek, çok yememek, iyice çiğnemek, başkasının lokmasına bakmamak, bir
lokmayı yutmadan diğerini eline almamak, ara sıra yalnız ekmek verip hep iyi
yemeğe alıştırmamak, çok yemeyi gözünde ayıp göstermek, bunu hayvanlar ve
akılsızlar yapar diye söylemek, çok yiyen çocukları kendi çocuğuna ayıplamak
lâzımdır.

Çocuk hamd etmeyi edeble söylerse, övünmemeye alışır ve öyle olur.

(Huccetü’l İslâm İmâm-ı Gazâlî (rh.a.), Kimyâ-i Saâdet, 399-400.s.)

13

---
CUMA GÜNÜ EŞREF-İ SAAT

Cuma günündeki şerefli saati hüsn-i sûretle beklemelidir. Meşhûr hadîsde
Peygamberimiz (s.a.v.):

“Cuma gününde makbul bir saat vardır. Duâsını bu saate denk getiren Müslüman’a
Allah dilediğini verir” buyurmuştur. Diğer bir rivayette:“Namaz kılan kul ona
tesadüf ettirirse” şeklindedir. Bazıları güneş doğarken, bazıları zevalde,
bazıları ezan vakti, diğer bazıları imâm hutbeye başlarken, başkaları namaz
kılınırken, ikindinin son vakti, diğer başkaları da güneş batarken
demişlerdir. Hz. Fâtıma (r.anhâ) gurup zamanını bekler ve hizmetçisi kendisine
haber verince hemen guruba kadar duâ ve istiğfarını yapardı ve makbul saatin
bu saat olduğunu Peygamber (s.a.v.) Efendimizden duyduğunu söylerdi. Mu‘ayyen
bir noktada durmayıp Cuma gününün saatleri içinde devrettiğini söyleyenlerde
vardır ki en münâsibi budur.

Cuma günü Peygamber (s.a.v.)’e bol salevât getirmek de müstehabdır. Peygamber
(s.a.v.) Efendimiz bir mübârek hadîsinde: “Cuma gününde benim üzerime seksen
salevât-ı şerîfe getirenin Allâh seksen senelik günahını mağfiret eder.”
buyurmuştur.

“Allahümme salli ‘alâ Muhammedin ‘abdike ve nebiyyike ve resûlike”

İbn Abbas ve Ebû Hüreyre (r.a.)’den rivâyet olundu ki: “Cuma gecesi veya günü
kim Kehf sûresini okursa, okuduğu yerden tâ Mekke’ye kadar mesâfeyi
aydınlatacak şekilde kendisine bir nûr verilir. Gelecek Cuma’ya kadar hatta üç
günden fazlasıyla günahları bağışlanır. Sabaha kadar yetmiş bin melek onun
için istiğfar eder. Dert, sıkıntı, zatülcenb, alalık ve cüzzam hastalıkları
ile Deccal’in fitnesinden mu‘âfiyet kazanır.”

(Huccetü’l İslâm İmâm-ı Gazâlî (rh.a.), İhyâ u ‘Ulumi’d-din, 1.c., 505.s.)

14

---
GAZABI, KIZGINLIĞI YENMENİN MÜKÂFAATI

Hışmın, yani gazabın, kızgınlığın gâlib olması, kötü bir huydur, bunun aslı
ateştendir. Yarası kalbde olur. Soyu şeytana çıkar. Nitekim Kur’ân-ı Kerim’de
şeytan hakkında, “Beni ateşten yarattın, Âdem’i ise topraktan yarattın.”
dediği bildiriliyor. Ateşin işi; hareket etmek, dalgalanmak, rahat durmamak
olduğu gibi, toprağın işi de; sâkin ve rahat durmaktır. O hâlde üzerinde gazab
gâlib olan kimsenin, Âdem aleyhisselâmdan daha çok, şeytanla ilgisi olduğu
anlaşılır. Bunun için İbn Ömer (r.a.) Resûlullâh (s.a.v.)’e, “Beni Allâhü
Te‘âlânın gazabından uzaklaştıracak şey nedir?” diye sorduğunda:“Kızmamandır”
buyurdu. “Bana, beni ümitlendirecek kısa bir nasihat verin!” deyince: “Kızma”
buyurdu. Ne kadar sorduysa böyle buyurdu. Resûlullâh (s.a.v.) buyurdu ki:
“Gazab (kızgınlık), sirkenin balı bozduğu gibi, îmânı bozar.” Îsâ (a.s.),
Yahya (a.s.)’a “Kızma” deyince, “Kızmamak elimde değildir” dedi. “Mal toplama”
dedi. “Bunu yapabilirim” dedi.

Kızmaktan kurtulmak tamâmen mümkün olmadığına göre, gazabını yenmek çok
mühimdir. Allâhü Te‘âlâ gazabını yenenleri övüyor. Resûlullâh (s.a.v.)
buyuruyor ki: “Gazabını, kızgınlığını yenenden Allâhü Te‘âlâ azâbını kaldırır.
Allâhü Te‘âlâ, kendisinden özür dileyenin özrünü kabûl eder. Dilini koruyanın
Allâhü Te‘âlâ, gizli şeylerini örter.” Yine buyurdu ki: “Kızması îcâbeden
yerde, kızgınlığını yenenin Allâhü Te‘âlâ kıyâmet gününde kalbini kendi
rızâsiyle doldurur.” Yine buyurdu: “Cehennemin bir kapısı vardır. O kapıdan
şeriata uymayan şekilde kızanlar hariç, kimse giremez.” Yine buyurdu:“Kulun
yutkunduğu şeylerden Allâhü Te‘âlâ indinde, gazabdan çok sevileni yoktur.
Kalbi îmân ile dolanlar hariç, kızgınlığını yutkunan ve yok eden kimse
yoktur.”

(Huccetü’l İslâm İmâm-ı Gazâlî (rh.a.), Kimyâ-i Saâdet, 454.s.)

15

---
BEDİR GÜNÜ UKKÂŞE (R.A.)

Muhammed bin İshak (r.a.) rivâyet eder ki:

Bedir günü Ukkâşe bin Mihsân (r.a.) şol kadar cenk etti ki, elinde kılıç
ufalandı. Hemen Resûlullâh (s.a.v.)’in yanına geldi. Peygamberimiz (s.a.v.)
dahi eline bir ağaç budağı verip:

- “Var bununla cenk eyle!” dedi.

Ukkâşe (r.a.) elindeki budağı bir kerre silktiği gibi bir güzel uzun muhkem
okkalı kılıç oldu. Andan gitti, tâ Bârî Te‘âlâ (ve Tekaddes Hazretleri)
müslümânlara fetih müyesser edinceye kadar ol kılıçla cenk eyledi. Sonradan
Resûlullâh (s.a.v.) Hazretleri ile nice gazâlara gidip ol kılıcı kullandı.
Hattâ şehîd olduğu zamanda dahî (o hurma dalı) kılıç şeklinde idi” diye
buyurdu.

(Hz. Mahmûd Sâmî Ramazanoğlu (k.s.),

Bedir Gazvesi ve Sûre-i Enfâl Tefsîri, 57.s.)

Ukkaşe (r.a.) bir peygamber aşığı, peygamber sevdâlısı bir insan. O sevgiden
dolayı Peygamberimiz (s.a.v.)’in kürek kemikleri arasında bulunan peygamberlik
nişânesi, peygamberlik mührünü öpmeyi başarmış bir sahâbe.

Ukkaşe (r.a.) hayatta iken cennetle müjdelenen Sahâbelerdendir. Peygamberimiz
(s.a.v.) bir gün:

- Ümmetimden yetmiş bin kişi tertemiz olarak cennete girecektir, buyurunca, Ukkaşe (r.a.):

- Ey Allah’ın elçisi! Allah’a duâ et de ben onlardan olayım, dedi. Peygamberimiz (s.a.v.):

- Sen onlardansın, buyurdu ve ona duâ etti. Bunun üzerine başka bir adam ayağa kalkarak:

- Ey Allah'ın elçisi! Cennetliklerden olmam için bana da duâ et, deyince, Peygamberimiz (s.a.v.):

- Bu konuda Ukkaşe seni geçti, buyurdu. (Müslim)

16

---
HACCA TEŞVİK

“Şüphesiz ki, Safa ile Merve, Allâh’ın alâmetlerindendir. Kim hac için
Kâ‘be’yi ziyâret eder veya umre yaparsa, Safa ile Merve’yi tavaf etmesinde bir
sakınca yoktur. Bir kimse kendi isteğiyle fazladan hayır yaparsa, muhakkak ki
Allâh, şükrün karşılığını çok veren ve her şeyi bilendir.” (Bakara s. 158)
Kendi isteğiyle ifadesinden amaç, herhangi bir baskı ve zorlama olmadan
yapılan iştir. Yani her kim, herhangi bir baskı ve zorlama olmadan, kendi
isteğiyle, Allâh’a yakınlaştırıcı davranışlarda bulunursa, kuşkusuz Yüce Allâh
onun bu tür davranışını karşılıksız bırakmayacaktır. Çünkü Allâh (c.c.), söz
konusu kimsenin niyetini bilir ve onun karşılığını en güzel bir şekilde verir.

Bu âyette, farz olduğu gibi, nâfile ibadet yapmaya da bir teşvik vardır. Buna
göre Yüce Allâh, bir tek nâfileyi bildiği ve karşılıksız bırakmadığına göre,
daha fazlasını nasıl bilmesin veya karşılıksız bıraksın? Öte yandan kişinin
oruçla nefsine hâkim olduğu, zekatla kötülüklerden arındığı, namazla rûhânî
bir mertebeye çıktığı ve hac ile de Allâh’a kavuştuğu, bilinen bir gerçektir.

(İsmail Hakkı Bursevî (k.s.), Rûhu’l Beyan Tefsiri, 1.c., 276.s.)

(İmâm-ı A‘zam Ebû Hanîfe (r.a.)’in de ömründe 55 def‘a hac yaptığı ve son
haccında da birçok ma‘nevî tebşîrâta mazhar olduğu Feridüddîn Attâr
Hazretlerinin Tezkiretü’l Evliyâ isimli kitabında geçmektedir.)

Ali ibn Muvaffak ise 60 def‘a haccetmiştir. Kendileri şöyle buyurmuşlardır:
Hicr’de oturdum hâlimi düşünüyordum, acaba bu kadar hac yaptım kabul olundu
mu? Yoksa kabul edilmedi mi? diye düşüncede iken uyumuşum. Rüyamda birisi bana
hitâben: Ya İbn Muvaffak! Sen evine seni sevenlerden başkasını da‘vet eder
misin? dedi. Derhal uyandım, mesrur oldum.

(İsmail Hakkı Bursevî (k.s), Rûhu’l Beyan Tefsiri, 1.c., 349.s.)

17

---
SİLSİLE-İ ÂLİYENİN ONSEKİZİNCİ POSTNİŞÎNİ UBEYDULLÂH AHRÂR (K.S.)

Evliyânın büyüklerindendir. İnsanların i‘tikâd, ibâdet ve ahlâk husûsunda
doğruyu öğrenip yapmalarını sağlayan, Allâhü Te‘âlânın rızâsına kavuşturmak
için rehberlik eden ve kendilerine Silsile-i âliyye denilen İslâm âlimlerinin
on sekizincisidir. İsmi, Ubeydullah bin Mahmüd bin Şihâbuddîn’dir. 1403
(h.806)’da Taşkent’te doğdu. 1490 (h.895) senesinde Semerkant’ta vefât etti.
Babası, o zamanın büyük âlimlerinden velî bir zâttı. Soyu, annesi tarafından
Hazret-i Ömer (r.a.)’e dayanır. Çocukken yüzünde parlayan nûru görenler hayran
kalıp, ona duâ ederlerdi. Dilinden Allâhü Te‘âlânın ismi hiç düşmez, devamlı
zikirle meşgûl olurdu. Dedesi Hace Şihâbüddîn, âlim ve evliyâ bir zâttı. Vefat
edeceği sırada, torunlarını son olarak görüp vedâlaşmak istedi ve onlarla tek
tek vedâlaştı. Torunu Ubeydullah Ahrâr’ı da görmek isteyip, babasına onu
getirmesini söyledi. Yanına getirdiklerinde o zaman çok küçüktü. O yanına
getirilince, beni yatağımdan kaldırın deyip, yatağı üzerinde oturarak,
Ubeydullah Ahrâr’ı kucağına aldı. Sarılarak ağladı ve şöyle dedi: “Benim
istediğim çocuk budur. Ben, bunun büyük bir zât olduğu zaman hayatta olmam.
Bunun âlemde yaptığı hizmetleri göremem. Bunun nâmı, şöhreti dünyâyı tutacak,
İslâmiyete hizmet edecektir. Cihan pâdişâhları itaat edecekler. Bundan zuhur
edecek işler, önceki âlimlerde görülmemiştir.” Daha birçok müjdeler verdikten
sonra, tekrar bağrına basıp sarılarak, Ubeydullah Ahrâr’ın babası Mahmûd
Şâşî’ye; “Benim bu oğlumu iyi gözet, gerektiği gibi yetiştirip terbiye et.”
diye vasiyet etti.

Ubeydullah Ahrâr hazretleri daha çocukken, üstün hâllere kavuşmuş olup,
kerametleri görülüyordu. Ubeydullah-ı Ahrâr hazretleri buyurdu ki:

“Söz söylemek, dilin gönülle, gönlün de Hak ile olduğu zaman makbuldür.”

“Tasavvuf bilgilerinden maksat, kendini zorlamadan, uğraşmadan, her ân Allâhü
Te‘âlâya teveccüh ve ikbâldir. Yâni her ân Allâhü Te‘âlâyı hatırlamaktır.”

“Bütün hâlleri ve keşifleri bize verseler, fakat ehl-i sünnet ve cemâat
itikadını kalbimize yerleştirmeseler, hâlimi harâb, istikbâlimi karanlık
bilirim. Eğer bütün haraplıktan, çirkinlikleri verseler ve kalbimizi ehl-i
sünnet îtikâdıyla süsleseler hiç üzülmem.”                          (Yeni
Rehber Ansiklopedisi)

18

---
ÇOCUK BÜYÜTMEK VE TERBİYE ETMEK-2

Beyaz elbiseyi erkek çocuğa sevdirmeli, ipek ve renkli kumaşları
kötülemelidir. Kendisini süslemek kadın huylu erkeklerin işi olup; erkeklere
yakışmaz, demelidir, ipek elbise giyen ve leziz yemeklere alışan çocuklarla
bulundurmamalıdır. Onları görmemelidir. Helâkine sebep olurlar. Zîrâ o da
onları isteyebilir. Kötü arkadaştan çocuğu korumalıdır. Korunmayan çocuklar,
küstah, yalancı, hırsız, saygısız ve korkusuz olurlar. Uzun yıllar bu
sıfatlardan ayrılamazlar.

Mektebe verince, Kur’ân-ı Kerîm öğretmeli, sonra zâhidlerin hikâye ve
hâllerini, Sahâbe-i Kirâm’ın ve geçmiş büyüklerin güzel ahlâkını anlatmalıdır.
Şiirle meşgûl olmaktan men edilmelidir. Çünkü onlarda kadın aşkı ve güzellerin
tasviri vardır. Böyle şeylerle ince rûhlu olur, diyen edeb vericiden de
korumalıdır. O edeb öğretici değil şeytandır. Kalbine fesat tohumunu ekiyor
demektir.

Çocuk iyi iş yapınca ve çocukta iyi huy görünce o işinden ve ahlâkından dolayı
onu övmeli, âferin demeli, sevindirecek bir şey vermeli, insanların yanında
onu övmelidir. Bir kusur işlerse veyâ kötü söz söylerse, bir iki def‘a
görmemezlikten gelmeli, sık sık azarlanırsa, cesâretlenir, gizli yaptığını
açıkça yapmaya başlar. Kızacaksa, bir defa ona kızmalı, korkutmalıdır. “Sakın
bu hareketini kimse görmesin ve bilmesin, insanlar arasında rezil, rüsvâ
olursun. Sana kimse arka çıkmaz!” demelidir.

Baba, baba olduğunu, büyük olduğunu hissettirmelidir. Anne, çocuğu baba ile
korkutmalıdır.

Gündüz uyutmamalıdır. Zîrâ gevşek olur. Yumuşak yatakta yatırmamalıdır.
Böylece bedeni kuvvetli olur. Her gün bir saat oynamasına müsâade etmelidir.
Terbiyeli olur ve sıkılmaz. Sıkılmak ve üzülmekten kötü huy peyda eder ve
kalbi kör olur. Herkese karşı alçak gönüllü olmasını öğretmelidir. Çocuklar
arasında övünmemeli, kendini medhetmemelidir.

(Huccetü’l İslâm İmâm-ı Gazâlî (rh.a.), Kimyâ-i Saâdet, 399.s.)

19

---
HAYVANLARIN KABİR AZÂBINI İŞİTMELERİ VE ÖLÜNÜN DE SÖYLENENLERİ DUYMASI

- İmâm Müslim (r.a.), Zeyd bin Sâbit’ten (r.a.) şöyle rivâyet etmiştir:

Resûl-i Ekrem (s.a.v.) Efendimiz, Neccar oğullarına ait bir bostan içinde ve
kendine ait katırı üzerine (binekli olarak) bulunduğu sırada biz de yanında
bulunuyorduk. Katır birden bire ürkerek yoldan saptı ve koştu. Az kalsın
Resûl-i Ekrem (s.a.v.)’i sırtından yere atacaktı. Bir de baktık ki orada altı,
yâhud beş, yâhud da dört tane mezar bulunmaktaydı.

Resûlullah (s.a.v.) bu kabirlerin sahiplerini (yani burada yatanları) kim
tanıyor? diye sordu. Bir zat ben tanıyorum, diye cevap verdi. Peygamber
(s.a.v.) de:

- Bunlar ne zaman öldüler? buyurdu. O zat da:

- Onlar müşrik olarak öldüler, dedi. Bunun üzerine Resûl-i Ekrem (s.a.v.) Efendimiz:

- Şüphe yok ki bu ümmet kabirleri içinde imtihan olunmaktadırlar (yani azap çekmektedirler). Eğer ölülerinizi toprağa gömmeyi terketmeniz endişesi olmasaydı bu kabirlerden işitmekte olduğum kabir azâbından birazını sizlere işittirmesi için muhakkak Allâh’a duâ ederdim, buyurdu. (Müslim)

Bazı ârif kişiler şöyle derlerdi:

Ölülerin (kabirlerindeki) azâblarını ancak hayvanlar gibi sırları gizlemek
sıfatında olanlar işitebilirler. Çünkü hayvanlar gördüklerini (ifşâ edip)
anlatmak (kuvvet ve kudretine sahip olan insanlık) âleminden değillerdir.
Gördüklerini insanlara haber verenlere gelince onlar kabir ahvalinden hiçbir
şeyi duyup hissedemezler. (Yukarıdaki) hadîsin işaret ettiği gibi, kabir
azâbının hissedilerek işitilmesi halinde şiddetli korkuların husûle
geleceğinden ötürü Allâhü Te‘âlâ ilâhi bir hikmetinden dolayı kabir azâbını
insanlarla cinlerden muhakkak gizlemiştir. Bu dünyâda bizim gibi zayıf
(yaratık)lardan Yüce Allâh’ın kabir içindeki azâbını işitmeye kim muktedir
olabilir? Halbuki korkunç zelzeleyi, şiddetli gök gürültülerini görüp
işitmesinden dolayı nice insanların öldüğü bir gerçektir. İlm-i yakîn öyle
sâbittir ki bunlar meleğin sayhasından daha hafif ve daha ehvendir.

(İmâm-ı Şa‘rânî, Ölüm-Kıyâmet-Âhiret ve Âhirzaman Alâmetleri, 127.s.)

20

---
ZÜHREVÎ HASTALIKLAR

Genellikle evlilik dışı cinsel temasla veya kan nakli yoluyla geçen bulaşıcı
ve tehlikeli hastalıklardır. Bu yolla bulaşan hastalıkların başında frengi,
bel soğukluğu ve çağımızın vebâsı haline gelen AIDS hastalığı gibi hastalıklar
gelmektedir.

Temizliğe son derece dikkat etmek, nikahsız olarak cinsel temasta bulunmamak,
zinâ ve homoseksüellik gibi çirkin işleri yapmaktan sakınmak lazımdır. Nitekim
yüce Rabbimiz: “Zinâya yaklaşmayınız, çünkü o ahlaksızlıktır ve çok kötü bir
iştir” buyurmaktadır.

Peygamberimiz (s.a.v.) de: “Bir millette zina yaygınlaştığı zaman onlarda ölüm
hâdiseleri çoğalır. Ey insanlar! Zinâdan sakınınız! Çünkü bunda altı çeşit
cezâ vardır ki, üçü dünyada, üçü ise âhirettedir. Dünyâda kişinin şahsiyetini
yok eder, fakirlik getirir, (zinâdan meydana gelebilecek hastalıklar
sebebiyle) ömrü kısaltır. Âhirette ise Allâh’ın gazâbına uğrar, hesâbı
şiddetli olur ve cehennemde azâb görür” buyurmuştur.

Kısırlık, düşük, sakat çocuk ve kanser gibi arızalar bırakmaktadır. Ciltte
dermeğe, ekzama, sivilce ve kabarcıklar gibi bulaşıcı ve kötü yaralar meydana
gelmesi; erkek ve kadının tenâsül organlarında yumuşak ve iltihablı yaralar ve
bulaşıcı siğiller meydana getirmesi, idrar yollarında akıntılı ve akıntısız
iltihaplanmalar oluşması; ferc ve şerc iltihabı gibi hastalıklar meydana
gelmesi genellikle zinâdan kaynaklanmaktadır.      (Tıbb-i Nebevî
Ansiklopedisi, 2.c., 784-785.s.)

••••••••

---
REYHÂN

Hoş kokusundan dolayı Peygamberimiz (s.a.v.): “Her kime reyhan ikram edilirse
geri çevirmesin! Zîrâ reyhanın kokusu güzel, taşınması kolaydır.”

Reyhan koklamak kalbe kuvvet verir. Yaprakları su ile ıslatılıp içilirse uyku
getirir.

(Tıbb-i Nebevî Ansiklopedisi, 2.c., 548-549.s.)

21

---
KÖTÜ BİLGİNLER İSLÂM ÜMMETİNE     ZARAR VERECEK

Abdürrezzâk şu rivâyeti tesbît etmiştir: “Bir gün Alî (r.a.) âhir zamanda
başgösterecek fitnelerden söz ederken Ömer (r.a.):

- Ali, bu dediklerin ne zaman olacak? diye sorar. Alî (r.a.) şu karşılığı verir:

- Din bilgileri, din için değil, başka amaçlarla okunduğu, ilim amel için değil, başka maksadlarla öğrenildiği, âhiret amelleriyle dünyalık devşirilmeye kalkışıldığı zaman!”

Ömer (r.a.) şöyle demiştir: “Ben sizler hesabına iki kişiden korkuyorum:
Kur’ân’ı yanlış yorumlayan adamla saltanat için kardeşine karşı kıyam eden
kimseden.”

Hasan-ı Basrî hazretleri anlatıyor: “Aralarında Ahnef b. Kays’ın da bulunduğu
Basra hey’eti Ömer (r.a.)’in yanına geldiğinde Hz. Ömer (r.a.), hey’eti
memleketlerine uğurlarken Ahnef b. Kays’ı göndermemiş, bir sene yanında
tutmuştu. Bir süre sonra kendisine:

- Seni burada tutmamın sebebini biliyor musun? Resûlullah bizi, çenesi güzel lâf yapan bilgili tüm münâfıklara karşı uyarmıştı. Senin de onlardan olmandan korkmuştum. İnşâallâh onlardan değilsindir! dedi.”

Ebû Osman en-Nehdî anlatıyor: Ömer b. Hattâb (r.a.)’den dinledim, minberde
halka:

- Bilgin münâfıklara karşı uyanık olunuz, dedi. Cemaat:

- Münafığın bilgini mi olur? dediler.

- Evet, olur. Hakkı söyler, fakat şerîatın hoş görmediği işleri yapar, dedi.

(M. Yûsuf Kandehlevî (rh.a.), Hadîslerle Müslümânlık, 3.c. 531.s.)

22

---
İSMÂÎL ALEYHİSSELAM

İsmâîl (a.s.); babası İbrâhîm (a.s.)’ın vefâtından sonra da, gerek Kâ‘be ve
gerek hacc amellerine âid hizmetleri yürütmek ve yönetmekte devam etti. ilk
olarak Kâ‘be’ye örtü örttü. Yüce Allâh, İsmâîl (a.s.)’a peygamberlik verdi.

Onu; Mekke’de ve Mekke çevresinde oturan Cürhüm ve Amalika halkı ile Yemen
kabîlelerine, Me’rib ve Hadramevt taraflarına peygamber olarak gönderdi.

Elli yıl, onları, İslâmiyete da‘vet etti. Da‘vet ettiği kimselerden bazısı
îmân etti, bazısı inkâr etti. Îmân edenler, pek az idi. İsmâîl (a.s.),
vazîfesinde sabr ve sebat edenlerdendi! Sözünde, sâdıktı. Günahkârları, Mekke
Haremi’nden, ilk sürüp çıkarandı.

Kendilerine üstün meziyetler verilenlerden, en hayırlı olanlardandı. Ev
halkına ve kavmine namazlarını kılmalarını, zekâtlarını vermelerini emrederdi.

Kendisi, Allâh katında rızâya ermişti. İsmâîl (a.s.);Mekke’nin sıcaklığından
şikâyetlenince, Yüce Allâh:

“Ben, sana, cennetten bir kapı (pencere), açacağım! Kıyâmet gününe kadar,
oradan, sana serin serin yel esecektir!” buyurdu.

Pencere açılacağı bildirilen yer, kendisinin, vefât ettiği zaman, gömüldüğü
Hicr idi.

İsmâîl (a.s.), ölüm döşeğine düşünce, kızı Nesîme’yi, Ays’a nikahlamasını,
kardeşi İshâk (a.s.)’a vasiyet etti. İshak (a.s.) da, ağabeyinin bu
vasiyetini, yerine getirdi. Babası İbrâhîm (a.s.)’ın vefâtından sonra, İsmâîl
(a.s.) da, vefât etti. Hicr’de gömülü bulunan annesi Hz. Hâcer’in yanına
gömüldü. İsmâîl (a.s.) vefat ettiği zaman, yüz otuz yedi yaşında idi. Ona,
âline ve gönderilen bütün peygamberlere selâm olsun!

(M. Âsım Köksal, Peygamberler Târihi, 1.c., 233.s.)

23

---
EVLİLİK HUKÛKUNA RİÂYET EDENLERİN CENNETTEKİ YÜKSEK MEVKÎLERİ

Bişr bin Hâris (Bişr-i Hafî) (k.s.)’a: “Niçin evlenmiyorsun?” dediklerinde
cevâben dedi ki: “Beni evlenmekten alıkoyan, Allâhü Te‘âlânın: “Kocalarının
kadınlarında olan hakları gibi, kadınlarının da kocaları üzerinde hakları
vardır.” (Bakara s. 228) âyet-i kerîmesidir. Bu cevâbı, Ahmed ibn-i Hanbel
(rh.a.)’e haber verdiklerinde buyurdular ki: “Bişr gibi bir zât nerede?”

Bişr-i Hafî (r.a.) irtihâlinden sonra rü’yâda görülmüş ve kendilerine: “Allâhü
Te‘âlâ sana nasıl bir muâmelede bulundu?” diye sorulduğunda, cevâben: “Evet
cennette yüksek mertebeler aldım; fakat evlilerin derecesine yükselemedim.”
dediler. Diğer bir rivâyette de: “Rabbim bana îtâb etti (azarladı) ve bekâr
olarak bana gelmeni murâd etmezdim.” diye buyurdu, dediler.” Kendisine: “Ebû
Nasru’t Timâr’a, ne muâmele yapıldı?” diye sorulduğunda Bişr hazretleri:
“Benden yetmiş derece üstün mevkî aldı.” diye cevâb verdiler.

Kendilerine tekrar denildi ki: “Biz seni ondan üstün biliyorduk, bu iş nasıl
oldu?” buyurdular ki: “Âilesinin sıkıntısına tahammül ettiği için bu mevkîye
yükseldi.”

Nikâh kadîm (çok eskilerden beri olan) bir sünnet ve peygamberler (a.s.)’ın
ahlâkıdır.

Bir kimse İbrâhîm Edhem (k.s.)’a dedi ki: “Ne mutlu sana ki bekârlığı tercîh
etmekle tamâmen ibâdete bağlanmış oldun.” İbrâhîm Edhem hazretleri cevâben
buyurdular ki: “Senin çoluk çocuğun için çektiğin bir sıkıntı, benim bütün
yaptıklarımdan daha üstündür.” O zât tekrar: “O halde niçin bekârlığı tercîh
eyledin?” diye sorunca İbrâhîm Edhem hazretleri buyurdular ki: “Benim âileye
ihtiyâcım yok (Hazret şehvetten kesildiklerini kasdetmiş olmalı) keyfî olarak
da bir kadını sefîl etmek istemedim.”

(Huccetü’l-İslâm İmâm-ı Gazâlî (k.s.), İhyâ u Ulûmiddîn, 2.c., 64.s.)

24

---
RESİM VE HEYKEL İLÂHÎ RAHMETE MÂNÎDİR

Herhangi canlı bir mahlûk heykelini evde bulundurmak rahmet meleklerinin eve
girmesine mâni‘ olacağından Resûlullâh (s.a.v.) Efendimiz bundan nehyedip;
İçinde kelb ve heykel mevcut bulunan haneye rahmet melâikesi girmez,
buyurmuşlardır.

Kezâ; Hazret-i Âişe (r.anhâ) der ki: - Ben bir yastık satın almıştım. Üzerinde
hayvan, kuş resimleri vardı. Resûlullâh (s.a.v.) odamın kapısından içeri
bakınca bunları gördü, odama girmekden tevakkuf buyurdular. Mübârek vech-i
saâdetinden anladım ki mutlaka bir şeyi kerih gördü. Kabahat ettiğimi anladım.
Yâ Resûlallâh ne günah işledimse tevbe eyledim. Acaba ne kusur eyledim, dedim.
Sonra Resûlullâh (s.a.v.): Bu yastıklar nedir? buyurdu. Ben de: Yâ Resûlallâh!
Mahza Efendimizin üzerine oturup dayanması için satın aldım, dedim. Sonra
Resûlullâh (s.a.v.) buyurdular ki: Hakka ki bu resimlerin, sûretlerin ashâbı
mu‘azzeb olacaklardır. Hem de onlara tasvir ettiğiniz hayvanı ihyâ ediniz
(hayat veriniz) denir. Bir de sûretler ve resimler olan hâneye rahmet
melâikesi girmezler, buyurdu. (Buhârî)

Buhârî’nin diğer sahîh hadîsinde Abdullâh ibn Ömer (r.a.)’den rivâyeten: Bir
defâ Resûlullâh (s.a.v.) kerîme-i muhteremeleri Hazret-i Fâtımâ (r.anhâ)’nın
hânesine teşrif buyurdu, Fakat kapıdan geri döndü, eve girmedi. Sonra Hazret-i
Fâtıma (r.anhâ) Hazret-i Ali (k.v.) geldiğinde söyledi. O da Resûlullâh
(s.a.v.) Efendimize arzeylediğinde: Hakka ki ben onun kapısında bir takım
sûretler yazılmış kapı perdesi gördüm. Onun için döndüm. Benim ile bu dünyâ
beytinde ne münâsebet var, buyurdu. Yani, böyle süslü kapı perdesinin asılması
dünyâ ziynetine meyil demek olduğundan bunu kendimce kerih gördüm demektir.
Onun üzerine o perdeyi ne yapacaklarını isti’zan ile fakr u ihtiyacı olan bir
fakîre gönderilmesini emir buyurdu da gönderildi.

Eğer alçı veya bakırdan veyahut herhangi bir madenden müstakil olarak bir
heykel yapılmış ise bunun câiz olmayacağı daha sarîhdir. Müşriklerin
taptıkları (Lât) ismindeki put da evvelce Lât isminde bir şahsın nâmını yâd
için yapılmış iken zamanla onu ilâh ittihaz ederek tapınmak derecesine müncer
olmuştur.

(Hz. Mahmûd Sâmî Ramazanoğlu (k.s.), Musâhabe, 4.c., 90.s.)

25

---
ÇOCUK BÜYÜTMEK VE TERBİYE ETMEK-3

Çocuklardan bir şey almamalıdır. Bilâkis onlara vermelidir. Çocuğa,
başkalarından bir şey almak dilencilerin ve sokak çocuklarının işidir,
demelidir. Bir kimseden altın ve gümüş (yâni para) almasına müsâade
etmemelidir. Bu, helâkine sebep olur ve onu kötü işlere düşürür. Çocuğa
tükürüğünü ve sümüğünü, insanların yanında atmamasını, arkasını insanlara
dönmemesini, edeble oturmasını, elini çenesine dayamamasını öğretmelidir. Zîrâ
bu tembellik ve gevşeklik alâmetidir. Fazla konuşmamasını, katiyyen yemin
etmemesini, sorulmadan konuşmamasını, kendinden büyüğüne saygı göstermesini ve
onun önünden yürümemesini, dilini kötü söz, sövme ve lanetten korumasını
öğretmelidir.

Hoca kendisini dövünce, feryat etmemesini, bağırmamasını söylemelidir. İltimas
ettirmemeli, sabretmelidir ve “insanlara sabır yakışır, bağırmak kadınların ve
hizmetçilerin işidir” demelidir.

Yedi yaşında olunca, tatlı ve kolay bir ifâde ile namaz ve abdesti ona
öğretmelidir. On yaşına gelince, namaz kılmazsa, kızarak, döverek
kıldırmalıdır. Başkasının malını çalmayı, haram yemeyi, yalan söylemeyi
gözünde çirkin gösterecek şekilde anlatmalıdır. Dâimâ böyle kötülükler yapmış
olanlardan bahsetmelidir. Böyle yetiştirip sonra bulûğa erince, bu edeblerin
sırlarını, inceliklerini ona söylemelidir. Meselâ yemekten maksat, kulun
Rabbine ibâdet etmesi için lâzım olan kuvvet ve gıdâyı almaktır. Dünyâdan
maksat, âhiret için azık toplamaktır. Zîrâ dünyâ kimseye kalmaz, ölüm çabuk ve
ansızın gelir. Ne bahtiyardır o kimse ki, dünyâda iken âhiret azığı elde eder.
Cennete ve Allâhü Te‘âlânın rızâsına kavuşur, demelidir.

Cennet ve cehennem hâllerini ve sıfatlarını çocuğa anlatmalı, işlerdeki sevâb
ve ikâbı bildirmelidir. Küçük yaşında böyle terbiye edilirse taş üzerindeki
yazı gibi olur. Sonra yapılırsa duvardaki toprak ve sıva gibi dökülür.

(Huccetü’l İslâm İmâm-ı Gazâlî (rh.a.), Kimyâ-i Saâdet, 401.s.)

26

---
ZİLHİCCE’NİN İLK ON GÜNÜNÜN ÜSTÜNLÜĞÜ

İbn-i Abbâs (r.a.): “Âdem (a.s.)’ın tevbesini, Allâhü Te‘âlâ, Zilhicce’nin
onuncu günü kabûl eyledi. İbrâhîm (a.s.) da aynı günde hillete kavuştu; malını
misafir, oğlunu kurbân ve kalbini Rahmân için bezleyledi. Tam tevekkül ancak
İbrâhîm (a.s.) için doğrulandı. İbrâhîm (a.s.) Zilhicce’nin ilk on gününde
Kâ‘be’yi binâ eyledi. Mûsâ (a.s.)’a da Allâhü Te‘âlâ, yine aynı günlerde
münâcât ile ikrâm eyledi. Dâvud (a.s.) da Zilhicce’nin onuncu günü bağışlandı.
Övünme gecesi de Zilhicce’nin ilk on günündedir.” diye Resûlullâh (s.a.v.)’den
haber vermişlerdir. Bazıları da Kur’ân-ı Kerîm’in, Resûlullâh (s.a.v.)’e ilk
gelişi de Zilhicce’nin onunda sabahleyin oldu dediler. Bey‘at-ı Rıdvân da
Hudeybiye de Zilhicce’nin ilk onunda oldu. Tevriye, Arefe, Kurbân bayramı,
Haccu’l-ekber de Zilhicce’nin ilk on günündedir. Ebû Sa‘îd el-Hudrî (r.a.)’den
rivâyet edilen hadîs-i şerîfte:“Ayların efendisi ve üstünü Ramazân ayıdır.
Ondan daha üstünü, Haccu’l-ekber ve Kurbân bayramının bir araya geldiği
Zilhicce’nin onuncu günüdür.” diye buyurulmuştur. Hazret-i Âişe Sıddîka
(r.anhâ) şöyle buyurmuşlardır: “Resûlullâh (s.a.v.) zamanında teğannî ve
nağmeyi seven bir kimse vardı. Zilhicce ayı görününce oruç tutardı. Bu hâl
Resûlullâh (s.a.v.)’e ulaşınca, o adamı huzûrlarına çağırdılar ve “Seni bu
günlerde oruç tutmağa mecbûr eden sebeb nedir?” buyurdular. O kimse de: “Yâ
Resûlallâh, şu günler, meşâ‘ir ve hacc günleridir. Hâcıların duâlarına ortak
olmağı Allâhü Te‘âlâdan istedim.” dedi. Resûlullâh (s.a.v.) de ona:
“Zilhicce’den oruç tuttuğun her gün için bir köle âzâd etmiş, ondan önce bir
sene ve sonra bir sene oruç tutmuş gibi sevâb vardır.” diye tebşîrâtta
bulundular. İbni Abbâs (r.a.)’dan rivâyet edilen hadîs-i şerîfte ise: “İçinde
oruç tutulacak ve sâlih ameller işlenecek günler içerisinde Allâhü Te‘âlâ
katında Zilhicce’nin ilk on günündekilerden daha sevgili yoktur.” diye
buyurulmuştur. Hazret-i Câbir (r.a.) de Cenâb-ı Peygamber (s.a.v.)
Efendimizden: “Bir kimse Zilhicce’nin ilk dokuz günü oruç tutsa Allâhü Te‘âlâ
her günkü orucu için tam bir yıl oruç tutmuş gibi sevâb yazar.” diye müjdeler
verdiklerini rivâyet eylemişlerdir.

(Es-Seyyid Abdü’l-kâdir-i Geylânî (k.s.), Gunyetu’t-Tâlibîn, 320.s.)

27

---
ZİLHİCCE’NİN İLK DOKUZ GÜNÜ İBÂDETLER

Hazret-i Âişe Sıddîka (r.anhâ) vâlidemiz, rivâyet ettikleri hadîste Peygamber
(s.a.v.) Efendimizin şöyle müjde verdiklerini haber veriyorlar: “Zilhicce’nin
ilk on gününün gecelerinden birini ihyâ etmesi, o kimsenin bir seneyi hacc ve
umre ibâdetiyle ihyâ etmesi gibidir. Bu (dokuz) günlerden bir gün oruç
tutması, senenin öbür vakitlerinde ibâdetle meşgûl olması gibidir; o kadar
sevâb alır.” Hazret-i Alî (k.v.) efendimizden de Cenâb-ı Peygamber (s.a.v.)
Efendimizin şu uzun müjdeli hadîs-i şerîfleri rivâyet edilmiştir:
“Zilhicce’nin ilk on günü gelince siz tâat ve ibâdete gayret ediniz; zîrâ
Allâhü Te‘âlâ o günleri, öbür günlerden üstün; gecesine hürmeti de gündüzüne
hürmet gibi kılmıştır. Biriniz Zilhicce’nin ilk on gecesinden birinde, gecenin
üçte ikisi geçtikten sonra dört rek‘at namâz kılıp her rek‘atta Fâtiha’dan
sonra üçer kere Âyetü’l-kürsî, üçer kere İhlâs-ı şerîf ve birer kere de Felak
ve Nâs sûrelerini okusa ve namâzı bitirince ellerini kaldırıp “Sübhâne
zî’l-‘izzeti ve’l-ceberût. Sübhâne zî’l-kâ‘ideti ve’l-melekût.
Sübhâne’l-hayyü’llezî lâ-yemût. Lâ-ilâhe illâ hüve yuhyî ve yumît ve hüve
hayyun lâ-yemût. Sübhâna’llâhi rabbi’l-‘ibâdi ve’l-bilâdi ve’l-hamdü li’llâhi
kesîran tayyîben mübâraken ‘alâ küllî hâlin. Allâhu ekber kebîran. Rabbenâ
celle celâluhu ve kudrete bi-külli mekânin.” dese ve sonra da dilediği gibi
duâ eylese Beytullâh’ı haccetmiş, Resûlullâh (s.a.v.)’i ziyâret etmiş ve Allâh
(c.c.) yolunda cihâd etmiş gibi ecir ve sevâb kazanır. Allâhü Te‘âlâ o
kimseye, o kimsenin, dilediği şeyi verir. Sizden biriniz, Zilhicce’nin ilk on
gecesinin her gecesinde bu namâzı kılsa bu duâyı okusa ve dilediği gibi duâ
etse Allâhü Te‘âlâ, ona Firdevs-i a‘lâyı helâl kılar; günâhlarını ondan siler.
---
O kimse Arefe günü oruç tutsa gecesinde de bu namâzı kılsa ve haber verildiği
üzere duâ etse Allâhü Te‘âlâya yalvarsa; Allâhü Te‘âlâ: “Ey benim meleklerim,
şâhid olunuz ki ben o kulumu bağışladım. Beytu’llâhı haccedenlere, onu ortak
eyledim.” der. Bu hâlde melekler, Allâhü Te‘âlânın o mü’min kulunun kıldığı
namâzı ve ettiği duâsı sebebiyle ihsân buyurduğu ecir ve sevâblardan ötürü
sevinirler ve neş’elenirler.”

(Es-Seyyid Abdü’l-kâdir-i Geylânî (k.s.), Gunyetu’t-Tâlibîn, 320. s.)

28

---
TEHECCÜD NAMAZININ FAZÎLETİ

Ömer bin el-Hattâb -radıyallahu anh-’den rivâyet olunduğuna göre Resûlullah
(s.a.v.) şöyle buyurmuştur:

Kim gece namazı kılar da güzelce kılarsa, yani namazında kalbini dosdoğru
tutar ve huşûunu muhafaza ederse, noksanlıklardan sakınırsa Allah (c.c.) ona
dokuz ikramda bulunur. Bunların beşi dünyada dördü âhirettedir.

Dünyâdaki beş ikramı:

1- Onu dünyada âfetlerden muhafaza eder.

2- Namazın eserini yüzünde izhâr eder.

3- Onu sâlih kullarına ve bütün insanlara sevdirir.

4- Lisânında hikmeti câri kılar.

5- Dînde ince anlayışla nasîblendirir.

Âhiretteki dört ikrâmı:

1- Kabrinden yüzü ak olarak kaldırarak haşreder.

2- Hesâbını kolaylaştırır.

3- Kitabını sağ tarafından verir.

4- Sırattan berk-i hâtif (şimşek) gibi geçer.

(Hz. Mahmûd Sâmî Ramazânoğlu (k.s.), Musâhabe 3, 108.s.)

••••••••

---
EVVÂBİN NAMAZI

Akşam namazının sünnetinden sonra iki ilâ altı rek‘at arasında kılınan nafile
namaza da “evvâbin” denilmiştir. Hz. Peygamber (s.a.v.), akşam namazından
sonra altı rekat nâfile namaz kılanın evvâbînden (günah işleyip, arkasından
hemen tevbe eden kimselerden) sayılacağını bildirmiş ve arkasından da şu âyeti
okumuştur:

“Rabbiniz, içinizden geçenleri çok iyi bilir. Eğer salih kimseler olursanız,
şüphesiz Allah tevbe edenleri affedicidir” (İsrâ s. 25)

Evvâbin namazının dört rekât olduğuna dâir çeşitli hadisler nakledilmiştir.
Akşam namazından sonra ve altı rekât kılındığına dâir hadisler de nakledilir
ve uygulamada altı rek‘atın daha yaygın olduğu bilinmektedir. (Tirmizî)

29

---
EBÛ’D-DERDÂ (R.A.)’İN: “İLMİNLE HANGİ   AMELİ YAPTIN?” DİYE SORULMASINDAN
---
KAYGISI

Lokman b. Âmir anlatıyor: “Ebu’d-Derdâ (r.a.) şöyle diyordu:Kıyâmet günü
Rabbimin beni, mahlûkatın huzûruna çağırarak bana:

- Ey Âmircik! diye seslenmesinden,

- Buyur, Rabbim, emrine âmâdeyim, dediğimde,

- Bildiklerinle ne amel ettin? diye sormasından endişe duyuyorum.”

Adı geçen Sahâbe (r.a.)’in bu konudaki endişelerini belirten diğer bir ifâdesi
şöyledir:

“En korktuğum şey, kıyâmet günü bana: “Ey Âmircik! Biliyor muydun, bilmiyor
muydun?” diye sorulmasıdır. Biliyordum dersem, Kur’ân’daki emir ve yasaklarla
ilgili yakama yapışmadık bir âyet kalmaz, hepsi gereklerini yerine getirip
getirmediğimi sormaya başlarlar. Emredici âyetler: “Emrolunduğunu ifâ ettin
mi?” Yasaklayıcı âyetler de: “Yasaklandığın şeyden uzak durdun mu?” derler.
Faydasız ilimden, doymayan nefisten, kulak verilmeyen duâdan Allâh’a
sığınırım!”

Ebu’d-Derdâ (r.a.) şöyle diyordu:

“Kişi âlim olmadıkça muttakî olamaz, ilmiyle amel etmedikçe de güzel, kâmil
kimse sayılamaz.

Kıyâmet günü Allâh katında insanların en şerlisi ilminden fayda görmeyen
âlimdir.”

İbn Mes‘ûd (r.a.) diyor ki: “İnsanların hepsi güzel söz söylerler, işi sözüne
uyan kimse, payına kavuşmuş (sevâb kazanmış) tır. Sözleri yaptıklarıyla
bağdaşmayan kimse ise yalnız kendi nefsini yeriyor demektir.

Allâh’a dayanan kimseye her kul muhtâç olur. Allâh’ın öğrettikleriyle amel
eden bir zâtın ilmine de tüm insanlar ihtiyaç duyarlar.”

(M. Yûsuf Kandehlevî (rh.a.), Hadîslerle Müslümânlık, 3.c., 508.s.)

30

---
ARALIK 2008

---
ESMÂÜ’L HÜSNÂ, EL-MÜTEKEBBİR (C.C.)

Mütekebbir: Büyüklük ve ululukta tek olan, her şeyde ve her hâdisede
büyüklüğünü gösteren anlamın-dadır.

Cenâb-ı Hakk buyuruyor ki:

“O Allâh ki, O’ndan başka İlah yoktur. Meliktir; Kuddûstur;Selâmdır;
Mü’mindir; Müheymindir; Azizdir; Cebbardır; Mütekebbirdir. Allâh,
(müşriklerin) şirk koştuklarından çok Yücedir.”

Kudsî bir hadîsde Allâh (c.c.) şöyle buyurmuştur: “Büyüklük ridâm (dış
elbise), yücelik ise îzarımdır (iç elbise). Bu ikisinden biri üzerinde benimle
çekişeni ateşe atarım.” Bu durum büyüklük ve yüceliğin Allâh’ın kemal
sıfatlarından olduğunu ortaya koymaktadır. Diğer varlıkların bu sıfatlara
sâhip olduklarını iddiâ etmeleri gerçek dışıdır. Böyle bir iddia onların
eksikliğini ve haddi aştıklarını gösterir.

Allâh (c.c.) her an, her yerde ve her olayda büyüklüğünü ve kudretini açıkça
gösterir. Dünyâ hayatına ve hırslarına dalan insanların üzerine sabah vakti
bir kasırga gönderir. Onların oturdukları şehrin altını üstüne çevirir ve bir
daha oturulamayacak hâle getirir. Mallarını, mülklerini ve sâhip oldukları
herşeyi ellerinden alır.

Bir şehri yalnızca yağmur yağdırarak suların içine gömer, bir kaç saniye süren
bir depremle bir kenti haritadan siler. O’nun azâbıyla hareket eden yer, gök,
rüzgâr ve yağmur uğradıkları şehre görülmemiş bir helâk getirirler. O şehrin
halkı da Allâhü Te‘âlânın sarsılmaz gücüne, büyük bir yıkımla şâhid olur.

Kuşkusuz Allâh Mütekebbirdir. O’nun gücü ve kudreti karşısında, yeryüzünde
büyüklenebilecek kimse yoktur; O, önünde secde edilecek tek makamdır.

(Mehmed Nuri Şemseddin Nakşıbendî, Kalplerin Anahtarı)

1

---
SIRAT KÖPRÜSÜNÜN MÂHİYETİ

İmâm Kurtubî, Tezkire’de şöyle yazıyor: Sırat köprüsünden geçebilmek için yedi
yerde suâl vardır.

Birinci yerde îmândan sorulur. Yani kelime-i şahâdeti inanarak söylemişse
geçer.

İkinci yerde namazdan sorulur. Eğer tamam kılmışsa geçer. Üçüncü yerde Ramazan
orucundan sorulur. Eğer tamam tutmuşsa geçer.

Dördüncü yerde zekâttan sorulur. Eğer tamam vermişse geçer. Beşinci yerde
hacdan sorulur. Eğer haccını yapmışsa geçer.

Altıncısı, gusül (yıkanma) ve abdestten sorulur. Tamam yaptıysa geçer, gider.

Yedincide güçlüğü yoktur. İnsanlara yapılan haksızlıklardan ve kul hakkından
sorulur demişlerdir.

Ebû Hureyre (r.a.), Hz. Peygamber (s.a.v.)’den şöyle rivayet etmiştir:
“Cehennem üzerine Sırat köprüsü kurulur. Onun üzerinden ilk geçen ümmetimle
ben olacağız. O gün Peygamberlerden başka hiç kimse konuşmaz. Onlar da “Ya
Rabbi! Selâmetle bizi geçir” diye duâ ederler. Cehennemde diken gibi çengeller
olur. Büyüklüğünü Allâh’tan başka kimse bilmez. Çengeller, halkı amelleri
sebebiyle kapar. Kimisi cehenneme düşer, kimi düşecek gibi olur yine
kurtulur.”

İbn Mes‘ud (r.a.)’in bildirdiği hadîs de şöyledir: “Herkese ameline göre nûr
verilir. Onunla Sırat’ı geçmeye çalışır. Kimi göz yumup açıncaya kadar, kimi
bulut gibi, kimi şihab (şimşek) gibi geçer, kimi at gibi, kimi âdem gibi
koşarak geçer. Kimi düşer kalkar geçer. Geçip kurtulduktan sonra Allâh’a
sonsuz hamd ve senâlar eder.”

(İmâm-ı Kastalânî, İlâhî Rahmet Hz. Muhammed (s.a.v.), 514.s.)

2

---
KURULUŞUNUN 92. YILINDA          MTTB (MİLLÎ TÜRK TALEBE BİRLİĞİ)

Birinci Cihan Harbi sırasında, düşmanları tarafından ablukaya alınarak ortadan
kaldırılmak istenen tek büyük Müslüman Türk toplumunun temelleri sarsılırken,
bu iç ve dış şer güçlerine karşı, Türk Yüksek Tahsil Gençliğini organize etmek
ve bu güçlerin zararlı faaliyetlerinden gençliği(n dinini, imanını ve vatanı)
korumak gayesiyle Darü’l-Fünun talebeleri tarafından 4 Aralık 1916’da
İstanbul’da kurulmuştur.

İstiklâl Harbi’nin sona erip yeni Türkiye Cumhuriyetinin kurulmasıyla, İslâm
Dünyası’nı parçalayıp yok etmek amacındaki bu şer güçlerin içimize
mikroplarını ve bu mikropların portörlüğünü yapacak ajanlarını sokmasıyla
Millî Türk Talebe Birliği’nin esas görevi başlamış oldu.

Millî Türk Talebe Birliği, Türk Yüksek Tahsil Gençliğini, aralarda uğradığı
bazı inkıtalar haricinde, başındaki idarecilerinin bilgi, beceri ve gayretleri
oranında, dış güçlerin ajanları vasıtasıyla estirilen kuzey ve batı
rüzgarlarından korumuş, gençliği bu memlekete sahip çıkacak bir gençlik olarak
yetiştirmeye gayret etmiştir.

Özellikle 1971 yılında Genel Başkan olan Muhterem Ömer Öztürk, Millî Türk
Talebe Birliği’ni hakikî gayesini yerine getirmesi yolunda ideal bir şekilde
yöneterek, iç ve dış düşmanların bütün hücumlarına rağmen Türkiye’ye damgasını
vurmuş, memlekette estirilen zararlı rüzgarlara kapılmayan, maneviyatı
kuvvetli, bugünlerde memleket idaresinde söz sahibi olan Müslüman Türk
Gençliğini yetiştiren MTTB’yi hakiki fonksiyonunu icra eden bir teşkilat
haline getirmiştir.

Bu dönem, gençliğin sokaktan kütüpheneye ve kitaba, ilmî ve kültürel
çalışmalara çekildiği dönem olmuştur.

12 Eylül 1980 ihtilâline kadar bu gayesini devam ettiren Millî Türk Talebe
Birliği, bu tarihten itibaren memleket idaresine el koyan Askerî Yönetim
tarafından faaliyetten men edilmiş, kapatılması neticesinde gençliğin
yetişmesine yönelik sorumlulukları ve tüzüğü gereği tüm mevcudiyeti Fatih
Gençlik Vakfı’na devredilmiştir.

3

---
MTTB

Kuruluş gayesine yönelik faaliyetlerini 1971 yılına kadar aralıklı devam
ettirmeye çalışan MTTB, bu tarihe kadar belli mihrakların kontrol ve
desteğindeki faaliyetleri ile ön plana çıkmıştır. Bir önceki dönem Genel
Muhasiblik vazifesinde iken, Türkiye Temsilcisi olarak katıldığı “Dünya
Gençlik Kurultayı”nda ön plana çıkan, konferans müddetince Birleşmiş Milletler
binasında Müslüman Ülke temsilcileri için beş vakit ezan okutturup, mescid
açtırarak namaz kılmalarını temin eden Muhterem Ömer Öztürk'ün 26 Mart 1971
yılında Genel Başkan olmasıyla, MTTB, gerçek kimliğine bürünüp, temsil ettiği
misyon için iftihar vesîlesi olmuştur.

---
MTTB'nin gerçek sahiblerinin bu teşkilata sahip çıktıklarını fark eden belli
mihraklar, Bakanlar Kurulu Kararı ile MTTB’ye tahsisli olan binasını 1972
Mayıs ayında el altından bedava denebilecek bir fiyata Halkevlerine satışını
yapmış, ancak Genel Başkan Muhterem Ömer Öztürk’ün son andaki müdahelesiyle bu
oyunları boşa çıkmıştır. Bu amaçlarını gerçekleştiremeyince, bu kez 1972 yılı
sonunda sırf MTTB'yi kapatmak gayesiyle 1630 sayılı Dernekler Kanunu
çıkarılmış, ancak Genel Başkan Muhterem Ömer Öztürk'ün üstün gayretleri ve
kıvrak zekâsı sayesinde kanuna rağmen mahkeme kararıyla MTTB ayakta kalmıştır.

Bu döneme kadar sadece kamoyuna yönelik ve belli mihrakların kontrol ve
desteğindeki faaliyetlerinden öteye gidemeyen, Türkiye'deki güdümlü kör
döğüşün bir aktörü durumunda olan MTTB, 1971'de Muhterem Ömer Öztürk'ün Genel
Başkan olmasıyla, hiçbir mihrakın kontrolü ve desteği olmaksızın ve Türkiye'de
bu mihrakların sahnelediği senaryoların hiçbirinin aktörü olmadan, Türkiye'nin
en güvenilir teşkilatlarından biri olmuş, ama bunun yanında Gençliğin eğitimi
için birbirinden değerli kurumlar, kurslar ve enstitüleri, icraat sahasına
dökmüştür.

Eğitim, Kültür ve Kütüphane gibi müdürlüklerin faaliyette zirveye çıkması,
Sosyal İlimler Enstitüsü gibi Türkiye'de bir ilki gerçekleştirmesi, Spor
Klubü'nün, Amatör branşlarda Türkiye'nin en büyük klüplerinden biri haline
gelmesi bu dönemi özet olarak anlatmaya yeter.

Muhterem Ömer Öztürk'ün verdiği bu rûh ve ivme ile MTTB 1980'e kadar aynı
misyonunu devam ettirmiştir. Türkiye'de sol'un temsilciliğini yapan bazı fikir
adamlarının dediği gibi, buna engel olmak için ise Türkiye'de bir ihtilal
yapılmıştır.

4

---
MTTB VE MUHTEREM ÖMER ÖZTÜRK

1971'de kendisine teklif edilen, ancak reddeden MTTB Genel Başkanlığını;
ma‘nevi terbiyesinde yetiştiği Sâhibü'z-zaman Hz. Mahmûd Sâmî Ramazanoğlu
(k.s.)'un “İnşaallah hizmetiniz olur.” işaretiyle kabul eden Muhterem Ömer
Öztürk Ağabey, “Burası siyasi bir kuruluştur, siyaset ise yalanla iç içedir.”
kuşkusuna yine O yüce zatın verdiği “Evladım doğru konuşmak en büyük
siyasettir. Yalan söylememek şartıyla ağzınıza geldiğini söyleyin.” cevâbını
kendisine düstur edinmiş, 2,5 yıla yakın MTTB Genel Başkanlığı döneminde bu
düsturun ne kapılar açtığını hepimize göstermiştir. 26 Mart 1971'de Genel
Başkan olarak yaptığı ilk konuşma onun takip edeceği yolun ve düsturların ne
olduğunu bize göstermektedir:

“Memleketimizin içinde bulunduğu şartlar dahilinde yüksek tahsil gençliğine
büyük görevler düşmektedir. Yarının ürkütücü kadrosu olan gençlik, bugünün
sakat maarif politikası neticesinde maziden kopuk istikbali düşünebilme imkanı
ve kapasitesinden mahrum bir tarzda yetiştirilmektedir. Eğitimimizin millî
olması, mazisine lâyık, istikbaldeki vazifesine hazır, mukaddesatına bağlı
gençler yetiştirmesinde, orta tahsilden itibaren talebelerle çok yakından
ilgilenmek ve onları kazanmak, birer mücahit rûhuyla yetişmelerini sağlamak
başlıca görevimiz olmalıdır. Asırlardır yerleşmiş ebede kadar devam edecek
olan prensiplerin Anayasam olacağına sizleri şahit tutuyorum. Seçilsem de
seçilmesem de, inandığım davanın neferi olarak son nefesime kadar hakka hizmet
yolunda olacağım.”

Gerek Genel Başkanlık döneminde, gerekse daha sonra, günümüze kadar,
yaşadıkları ve söyledikleri ile bu davanın bir neferinden öte kumandanlarından
olduğunu gören gözlere göstermiştir. İslâm düşmanlarının her türlü yolları
deneyerek alternatif İslam gençliği yetiştirme yoluna gittiği bu 36 yıllık
zaman dilimi bizlere hakîkati haykırıyor: Zamanımızda mazi âti arasındaki
köprü ancak bu zatın muhafaza etmeğe çalıştığı köprüdür. Diğerleri hayaldir ve
batmaya mahkumdur!

5

---
MELEKLER SİZİNLE TOKALAŞIRDI

Resûlullâh (s.a.v.)’in kâtiplerinden Hanzaletü’l-Üseyyidî (r.a.) anlatıyor:
“Bir keresinde Resûlullâh (s.a.v.)’in yanında iken bize cennet ve cehennemden
bahsetti, öyle ki, cennet ve cehennemi gözlerimizle görür gibi olmuştuk. Sonra
ben kalktım, ailemin, çocuklarımın yanına gittim, gülüp eğlendim. Derken
Resûlullâh (s.a.v.)’in yanında iken bulunduğumuz rûh hâlimizi hatırladım.
Hemen dışarı çıktım, Ebû Bekir (r.a.) ile karşılaştım.

- Yâ Ebâ Bekir! Ben münâfık oldum! dedim.

- Sebeb?

- Biz Resûlullah (s.a.v.)’in yanında iken bize cenneti, cehennemi hatırlatıyor, âdeta onları gözlerimizle görür gibi oluyoruz, ama onun yanından çıktığımızda hanımlarımızla oynaşıyor, çocuklarımızla eğleniyor, işlerimize dalıyor, unutuyoruz, dedim. Ebû Bekir (r.a.): 

- Biz de aynı durumdayız, dedi.

Ben Peygamberimiz (s.a.v.)’in yanına vardım, aynı düşüncelerimi ona da
açıkladım. Resûlullâh (s.a.v.):

- Yâ Hanzale! Eğer sizler çoluk çocuğunuzun arasında da benim yanımda olduğunuz hâlde bulunsanız melekler, yataklarınızda ve yollarda sizlerle tokalaşırlar! Yâ Hanzale! Bazen öyle, bazen böyle! buyurdular”

Ebû Hüreyre (r.a.) anlatıyor: “Bir gün:

- Yâ Resûlallâh (s.a.v.), dedim, huzûrunuzda olduğumuzda gönüllerimiz yufkalaşıyor, dünyâdan yüz çeviriyor, âhirete yöneliyoruz. Resûlullâh (s.a.v.) buyurdular ki:

- Yanımdan çıktığınızda da yanımdaki hâlinizi sürdürseydiniz melekler sizi ziyâret eder, yollarda sizinle tokalaşırlardı. Sizler günah işlemeseydiniz Allâh (c.c.), günah işleyecek başka bir kavim getirir, günâhları yerle gök arasını doldururdu. Sonra bunlar Allâh’a istiğfar ederlerdi de Allâh onların günâhlarının çokluğuna aldırmadan kendilerini bağışlardı.”

(M. Yûsuf Kandehlevî (rh.a.), Hadîslerle Müslümânlık, 4.c., 50.s.)

6

---
HACC

Resûlullâh (s.a.v.) şöyle buyurdular: “Umre, gelecek umreye kadar ikisinin
arasındaki günahların keffâretidir. Makbul haccın ise cennetten başka bir
mükâfatı yoktur.”

Hz. Âişe (r.anhâ)'dan şöyle rivâyet edilmiştir:

- Yâ Resûlallâh, kadınlara cihad var mı? dedim.

- “Evet onlara içinde savaş olmayan bir cihâd vardır; Hacc ile Umre” buyurdular.

Hacc İslâm'ın eşitlik prensibinin en içten yaşandığı bir ibâdettir. Dünyânın
dört bir tarafından gelmiş renk, dil, ırk ve coğrafyası ayrı insanları inanç,
gaye ve mekân birliğiyle birbirine bağlar. Cenâb-ı Hakk katında kalıbın değil,
kalbin ve onun taşıdığı îmân ve vecdin önemli olduğunu gösterir. Hiçbir beşeri
gücün bir araya getiremeyeceği bu insan seli, Hz. Âdem (a.s.)'ın tavafa
başladığı bu mübârek beldede toplanarak Müslümanların Allâh (c.c.)'ün ipine
hep birlikte sarıldıkları takdirde îmân güç ve birliğinin nelere kâdir
olacağını şuurlu kafalara nakşeder.

Hz. Peygamber (s.a.v.) Efendimiz müjdeliyor:

“Bir kimse Allâh için hacc eder de kötü sözlerden ve fenalıklardan uzak
kalırsa, anasından doğduğu günkü kadar temiz ve günâhsız olur.”

“Kabul olunan haccın mükâfatı ancak cennettir.”

“Vefâtımdan sonra beni ziyâret eden, sağlığımda beni ziyâret etmiş gibidir.”

“Kabrimi ziyaret edene şefaatim vacib olur.”

Mü'min bu müjdeler karşısında şu hadîs-i şerîften de sakınmalıdır:

“Bir kimse masraflarına gücü yetip de Kâ‘be'yi ziyaret etmesi mümkün iken hacc
farîzasını edâ etmezse, onun yahudî veya hıristiyan olarak ölmesine hiçbir
mâni yoktur.”

(İsmail Kaya, İslâm Dini ve İlmihali, 233.s.)

7

---
KURBAN

Kurban, hür, mukîm olan ve sadaka-i fıtır nisâbına Kurban bayramı günü mâlik
olan müslümâna vâcibdir.

Kurban koyun, keçi, sığır ve deveden birini, kurban bayramının ilk üç gününde,
kurban niyyeti ile kesmek demektir. Bir sığır veya deveyi, yedi kişiye kadar
kimse, ortak olarak da kesebilirler. [Bunlara adak kurbanı da ortak
edilebilir. Eti tartarak, eşit ağırlıkta olarak paylaşmaları lâzımdır].

Yukarıda sayılan üç cins hayvandan başkasından kurban câiz olmaz. Yani koyunla
keçi bir cins, inekle manda bir cins, deve de bir cinstir. İzâhî kitabında
diyor ki: Yedi kimse, bir sığır veya devede ortak olsalar ve kurbanlarındaki
niyyetleri ayrı olsa, meselâ birincisi Kurbana, ikincisi adak kurbanına,
üçüncüsü akîkaya, dördüncüsü ölüsü için kurbana, beşincisi Haremde avlamanın
cezâsına, altıncısı hediyyeye, yedincisi nâfile kurbana niyyet etseler, hanefî
mezhebi âlimlerine göre câizdir. Ama birinin niyyeti et olur veya hiç niyyeti
bulunmazsa, hiçbirinin kurbanı olmaz.

Hidâye'de diyor ki: Kurban edilecek koyunun bir, sığırın iki, devenin beş
yaşında olması lâzımdır. Bundan aşağısı kurban edilmez.

Kurban kesme vakti, bayram sabahından üçüncü günün akşamına kadardır. Bir gözü
görmeyen, topal olup yürüyemeyen, gözünün, kulağının veya kuyruğunun çoğu, ön
veya arka bir ayağı kesilmiş olan, çok zayıf olan hayvan kurban olmaz. Boynuzu
kırık veya boynuzsuz, burulmuş olan kurban câizdir. Zîrâ bunlar maksad olan,
kan ve ete ve diğer maksadların tamlığına zarar vermez. En iyisi, kurbanı
kendisinin kesmesidir. Kesemezse, birini vekîl ta‘yin edip, yanında
bulunmalıdır.

Demek ki, zengin olan, Kurban bayramında kurban kesmelidir. Kendi kurbanının
etinden yemek, zengin ve fakirlere yedirmek, saklamamak müstehabdır. Bu
kadarını yapamazsa, üçde birini dağıtmalıdır. Bundan aza düşmemelidir. Kurban
derisini sadaka vermelidir. Yâhud evde kullanılacak deri sofra, tulum, seccade
gibi bir şey yapmalıdır.

(M. Muhammed Rebhanî, Riyadü'n Nâsihîn, 261.s.)

8

---
KURBAN KESMENİN FAZÎLETİ VE SEVÂBI

Peygamber (s.a.v.) Efendimiz, gözlerinin ışığı hanımların efendisi, kerîmesi
Fâtıma (r.anhâ)’ya: “Ey Fâtıma! Kalk! Kurbanının yanına git! Ve kurban
kesilirken şu duâyı oku: İnne salâtî ve nüsükî ve mahyâye ve memâtî lillâhi
rabbi’l-âlemîne, lâ şerike lehü ve bizâlike ümirtü ve ene evvelü’l müslimîn.
[Meâli: Şübhesiz benim namazım, ibâdetlerim, hayâtım ve ölümüm, âlemlerin
Rabbi olan Allâh içindir. Onun ortağı yoktur. Ben bununla emr olundum ve ben
müslüman olanların ilkiyim.] Muhakkak ki, kurbanından yere damlayan ilk kan
damlası ile, ömründe işlemiş olduğun her günâh mağfiret olunur. Muhakkak yarın
Kıyâmet günü, kestiğin bu kurbanın kanını ve etini getirip, terâzinin sevablar
kefesine koyarlar, yetmiş kat fazlasıyla.” buyurdu. Ebû Saîd (r.a.) der ki; Yâ
Resûlallâh (s.a.v.), bu büyük ikram, Muhammed (s.a.v.)’in Âline mi mahsûstur,
bu şeref onlara mı, yoksa onlarla beraber bütün müslümanlara da mahsus mudur,
dedim. “Husûsî olarak Âl-i Muhammed’e, umûmî olarak bütün Müslümanlaradır.”
buyurdu.

Diğer bir hadîs-i şerîfte, Zeyd bin Erkam (r.a.)'in, bu kurbanlar nedir
suâline: “Babanız İbrahim (a.s.)’ın milletidir” buyurdu. Bizim için onda ne
vardır dediklerinde: “Kurbân edilen hayvanın üzerindeki kıllar sayısınca,
sahibine sevâb yazılır.” buyurdu. Terğîb-i Hamîdî ve birçok fıkıh kitabında,
mü'minlerin annesi Âişe Sıddîka (r.anhâ)'nın bildirdiği hadîs-i şerîfte: “Âdem
oğlu için, Kurban bayramı günü, Allâh katında kurban kanı akıtmaktan daha
sevgili birşey yoktur.” buyuruldu. Saîd bin Abdülâziz (rh.),
Mekhûl’de:“Gömleğini sat, onunla kurban satın al.” buyurdu.

Zâdü’l Mukvîn kitabında diyor ki: Haberde geldi ki, kurban kesmesi gerektiği
halde, içindekilerin kurban kesmediği ev, inler ve sâhibi için bedduâ eder ve:
Allâh sana iyilik yaptırmasın, bende kurban kesmediğin gibi der. O ev, o sene
belâ oklarına hedef olur. İçinde kurban kesilen ev memnûn olur, sâhibine iyi
duâ eder. O evde rahatlıklar, iyilikler sürer. Peygamber (s.a.v.) Efendimiz
buyurdu ki: “Kurbanlarınızı büyük yapınız, yâhud yağlı yapınız. Muhakkak ki,
onlar Sırat üzerinde sizin binekleriniz olacaktır.”

(M. Muhammed Rebhanî, Riyadü'n Nâsihîn, 262.s.)

9

---
YAVUZ SULTAN SELÎM HÂN’IN YÜKSEK AHLÂKI

Yavuz Sultan Selîm Hân, Mısır’ı fethetmek üzere yola çıkmıştı. Ordu saatlerce
Kocaeli’nin bağlık ve bahçelikleri arasından geçti. Her taraf meyvalıktı.
Kocaeli’yi geçince orduya mola verildi. Yavuz Sultan Selîm Hân, yeniçeri
ağasına: “- Canım bir elma istedi, bana pazardan elma satın al!” dedi.
Yeniçeri ağası elma aradı fakat bulamadı. Hattâ askerlerin dağarcıklarını da
arattı, bir tek bile bulamadı. Padişaha gelerek: “- Padişahım bir tane bile
elma bulamadım.” deyince: “- Asker kullarımda da yok mu?” dedi. Yeniçeri
ağası: “- Dağarcıklarını arattım, birinde de tek bir elma çıkmadı.” deyince
Yavuz Sultan Selîm Hân: “- Eğer bir askerimin üzerinde, halkın bahçelerinden
koparılmış bir tek elma çıkmış olsaydı, Mısır seferinden vazgeçerdim.” diye
cevâb verdi. Bunu, Yavuz Sultan Selîm Hân ordusunun ahlâkını tecrübe için
yapmıştı. Bu vak‘a hem Türk askerinin ahlâkına, hem de Yavuz Sultan Selîm
Hân’ın yüksek ahlâkına bir misal teşkil etmektedir.

---
DÜNYADA IRKÇILIK YAPMAYAN VE         YAPTIRMAYAN TEK KAVİM OSMANLI’DIR

İkinci Abdülhamid Hân, Yıldız Sarayı’na Anadolulu bir Türk bahçıvan almıştı.
Bu acemî bahçıvan çırağı, gül bahçesinden geçerken bir gül fidanına ayağı
takılıp fidanı kırdı. Bunu gören saraydaki Arnavut muhafızlarından bir subay
hiddetlenerek: “- Pis Türk, gözün kör mü, niçin gülü kırdın?” diye bu acemî
Türk bahçıvan çırağına hakâret etti. O esnâda Abdülhamid Hân bahçeye
bakıyordu. Arnavut muhafızın bahçıvana söylediklerini kelimesi kelimesine
duymuş ve buna çok üzülmüştü. Arnavut muhafıza gür bir sesle: “- Bana bak! Ben
de o pis dediğin Türklerden birisiyim!” dedi. Hemen bu Arnavut muhâfızı
sarayından attı. Abdülhamid Hân’ın yatak odasının kapısında geceleri Söğütlü
Ertuğrul taburundan iki Türk askeri nöbet beklerlerdi.

(Enver Behnan Şapolyo, Türk Menkıbeleri, 140-141.s.)

10

---
CUMA HUTBESİ ESNÂSINDA SUS BİLE DENMEZ

Abdullâh (r.a.) şöyle demiştir:

“İmâm minbere çıktığında yanında bulunan kişiye sus demen boş lakırdı olarak
yeterlidir.”

Bu hadis, imâm hutbeye çıktıktan sonra konuşmanın mekruhluğunu açık olarak
göstermektedir.

Abdullah b. Nümeyr’in, Haccac b. Ertat vasıtasıyla Atâ’dan nakline göre “İbn
Abbas (r.a.) ve İbn Ömer (r.a.) Cuma günü imâm minbere çıktığında namaz
kılmayı ve konuşmayı hoş görmezlerdi.”

Selmân (r.a.)’in nakline göre Hz. Peygamber (s.a.v.) şöyle buyurmuştur ki:
“Bir kimse Cuma günü yıkanıp elinden geldiği kadar paklanır sonra yağlanır
veya koku sürünür ve Cuma’ya çıkar, yanyana oturan iki kimsenin arasını açmaz,
sonra kendisine takdir olunduğu kadar namaz kılar, daha sonra imâm (hutbe için
minbere) çıktığında onu dinlerse, o Cuma ile öteki Cuma arasındaki günâhları
bağışlanır.”

Atâ el-Horasânî’nin Nebîşe el-Hüzelî’den nakline göre Hz. Peygamber (s.a.v.)
şöyle buyurmuştur ki: “Bir Müslüman Cuma günü boy abdesti alır, sonra hiç
kimseye eziyet etmeksizin mescide yönelir, imâm hutbe için çıkmamışsa dilediği
kadar namaz kılar, imâm minbere çıkmışsa oturur ve imâm Cuma hutbesini
bitirinceye kadar dinler ve kulak kesilirse, bütün günahları bu Cuma’sında
bağışlanmasa da bunu izleyen Cuma için keffaret olur.”

Bizim kanaatimize göre imâm hutbeye başladıktan sonra tesbîh, zikir de dâhil
herşey mekruhtur. Sadece susup hutbeyi dinlemek gerekir.

(Eşref Alî et-Tehanevî - Zafer Ahmed el-Osman et-Tehanevî,

Hadislerle Hanefi Fıkhı, 2.c. 84-87.s.)

•••••••••

Kezâ Peygamber (s.a.v.) Efendimiz zikredilince cemaatın âşikâre olarak salevât
getirmeleri câiz değildir. Bunu kalbleri ile yaparlar. (İbn-i Abidin, 3.c.,
328.s.)

11

---
HZ. PEYGAMBER (S.A.V.) EFENDİMİZİN

---
ÎMÂN ESASLARINA DA‘VETİ

Cerir b. Abdullah (r.a.) şöyle anlatıyor:

Hz. Peygamber (s.a.v.) bana “Ey Cerir! Buraya niçin geldin?” dedi. Ben:

“Ey Allâh’ın Resûlü (s.a.v.)! Elinde müslüman olmak için geldim” dedim. Bunun
üzerine Hz. Peygamber (s.a.v.) sırtıma bir aba attı ve sonra ashâb (r.a.e.)’e
dönerek “Bir kavmin kerîmi, önderi, başı size gelirse ona ikramda bulununuz”
dedi. Sonra da:

“Ey Cerir! Seni Allâh (c.c.)’den başka ilâh olmadığına ve benim Allâh’ın
Resûlü olduğuma şâhitlik etmeye da‘vet ediyorum. Allâh’a ve son güne, kaderin
hayır ve şerrine îmân etmeye da‘vet ediyorum. Farz namazı kılıp farz zekâtı
vermeye da‘vet ediyorum” buyurdu. Cerîr b. Abdullâh (r.a.) dedi ki:

“Hoşuma giden ve gitmeyen her husûsda dinlemek ve itaat etmek üzere sana biât
ediyorum.”

Allâh Resûlü (s.a.v.): “Buna gücün yeter mi? Böyle deme de gücüm yettiğince,
de” buyurdu.

Ben de “Gücüm yettiğince” dedim. Bunun üzerine müslümanlara nasîhatta bulunmak
üzere benimle biâtlaştı. Bu olaydan sonra Hz. Peygamber (s.a.v.) beni her
gördükçe tebessüm ederdi.

Cerir b. Abdullah (r.a.), Muğîre b. Şu‘be (r.a.)’in vefâtında bir hutbe okudu
ve şunları söyledi: “Size tek ve ortaksız olan Allâh’ın takvasını;vakar ve
ağırbaşlılığı tavsiye ediyorum. Çünkü ben Hz. Peygamber (s.a.v.)’e şu
ellerimle İslâm üzerine biat ettim. Orada Hz. Peygamber (s.a.v.)’e her
müslümana nasîhat edeceğime dâir söz verdim. Kâ‘be’nin Rabbine and içerim ki
ben hepinize nasîhat ediciyim ve sizin için Allâh’tan af talebinde
bulunuyorum.” Bunları söyledikten sonra minberden indi.

(M. Yusuf Kandehlevî, Hayatü’s-Sahabe, 1.c., 110-230.s.)

12

---
KALBLERİN İNŞİRÂHI

Nâsın küllîsi mertebede müsavî olur mu? Elbette olamaz. Zîrâ o kimseler ki
Allâhü Te‘âlâ İslâmı kabûle kalbini vâsi’ kıldı, nurlandırdı, o kimse
Rabbisinden hidâyet üzerinedir. Azâb-ı azîm de zikr-i ilâhîyi işitmekten kalbi
katı olanlar içindir. İşte kalbi katı olanlar açık bir dalâlet içindedirler.
(Zümer s. 22)

Cenâb-ı Allâh İslâmiyyeti kabul eden mü’minlerin kalbini genişletip hidâyet
nûrunu kalbinde parlatır, tecellî ettirir. O nûr sebebiyle inkişâf-ı tam ve
kemâl-i yakîn husûle gelir. Buna mukâbil, o kimseler ki kalbi zikrullâhı
işitmekten ve zikr-i hakdan mahrum kalarak zulmet ve kasvet-i kalbe dûçar
oldular, onlar için de veyl, helâk vardır.

Bu âyet-i celîleyi Resûlullâh (s.a.v.) Efendimiz okuyunca huzûr-ı risâlette
bulunanlar sordular ki:

- Kalbin inşirahı nasıl olur, ya Resûlallâh? Resûlullâh (s.a.v.):

- Ma‘rifet-i ilahî kalbe girince, kalbin kapısı açılır, genişler, buyurunca:

- Buna alâmet nedir? dediler. Buyurdular ki:

- Buna alâmet dâr-ı âhirete tedârik üzere bulunmak ve ölüm gelmezden evvel hazırlanmak ve lüzûmundan fazla dünyâya rağbet etmemektir.

Abdullâh ibn Mes‘ud (r.a.)’den mervîdir ki, Cenâb-ı Allâh’ın zikri, güneşin
balmumunu yumuşattığı gibi ehl-i îmânın kalblerini yumuşatır.

Nitekim:

Rabblerine derin saygı göstermekte olanların, ondan (onun vaîdleri, tehditleri
karşısında) derileri ürperir, sonra da hem derileri, hem kalbleri Allâh’ın
zikriyle yatışıp yumuşar. (Zümer s. 23)

(Hz. Mahmûd Sâmî Ramazanoğlu (k.s.), Musâhabe, 4.c., 19.s.)

13

---
CİHÂDIN FARZİYETİ

“Ana ve babasından her ikisi veya birisi hayatta olan mükellef kimseye de
cihad farz değildir.” Bu ifadeden “mükellef olan evlâdını cihâda göndermeyen
ana ve babanın günahkâr olmayacağı” anlaşılmaktadır. Eğer günahkâr olsalar
evlâdın cihâda gidip onları günâhdan kurtarması lâzım olurdu. Yani
müslümanların ‘bir kısmı tarafından düşmanın şerri defedilirse cihâd farz-ı
kifâye olur. Evlâdının ayrılığından sıkıntıya düşecek olan ana babanın
evlâdını böyle bir cihâddan menetme hakkı vardır.

Ana ve babaya itaat etmek farz olduğu için ana ve babasından her ikisi veya
birisi hayatta olan mükellef kimseye de cihâd farz değildir. Resûl-i Ekrem
(s.a.v.) Efendimiz, cihâda gitmek isteyen Abbas b. Mirdas’a “Anandan ayrılma!
Çünkü cennet ananın ayağının altındadır.” buyurmuşlardır. Bir kimse tehlikeli
bir sefere ancak anası ve babasının izni ile çıkabilir. Ama tehlikeli olmayan
bir sefere onlardan izinsiz çıkabilir. İlim tahsili için de izinsiz çıkabilir.
Efendisi ile kocasının hakları şer‘an önce geldiği için köleler ile kadınlara
cihâd farz değildir. Kör, topal, eli ve ayağı kesilmiş kimselere de cihad farz
değildir.

Kezâ emânet sahibi ğâib olup yanında emânet bulunan kimse emâneti sahibine
vermek üzere bir kimseyi vasi tâyin edip emâneti bu vasiye teslim ettikten
sonra cihâda çıkabilir.

Bir kimse bir şahsın nefsine kefil olsa o kimsenin o şahsı seferden menetmesi
câizdir.

İslâm memleketine hücûm edilirse cihâd farz-ı ayn olur. Artık her ne kadar
izinsiz olsa bile bütün müslümanların cihâda çıkması lâzım gelir. Zevcesini
cihâda çıkmaktan men eden zevç gibi kimseler günahkâr olur.

Cihâdın vâcib olması için silâh kullanmaya kudretin bulunması şarttır, yolun
emniyeti şart değildir.

(İbn-i Âbidîn, 8.c., 370-378.s.)

14

---
SAVAŞTA BABASI İLE KARŞI KARŞIYA      GELEN KİŞİ NE YAPAR?

Savaş halinde bir kimsenin kâfir olan aslı (her ne kadar yukarı çıkarsa çıksın
babası ve dedeleri)ni öldürmesi câiz değildir. Fakat onları bırakmayıp başkası
öldürsün diye oyalar. Eğer onları öldürecek başka birisi bulunmazsa kendisi
öldürür.

Savaş meydanında oğlun, kâfir olan babasını öldürmesi câiz değildir, çünkü
yaşaması için babasına bakması oğlu üzerine vâcibdir. Öldürmek ise buna
zıddır. Aynı zamanda oğlun dünyâya gelmesine babası sebeb olmuştur. Müslüman
olan babanın kâfir olan oğlunu öldürmesi câizdir. Kezâ müslüman olan bir
kimsenin kâfir olan kardeşi, amcası ve dayısı gibi akrabalarını öldürmesi
câizdir.

Müdafaa-yı nefis için oğlun babasını öldürmesi -her ne kadar babası müslüman
olsa bile- câizdir. Müslüman olan bir kimsenin kâfir olan babasının Allahü
Te‘âlâ veya Peygamber (s.a.v.) Efendimizin aleyhinde fenâ söz söylediğini
işitse, onu öldürmesi câizdir. Çünkü Ebû Ubeyde b. Cerrah (r.a.)’in
Peygamberimiz (s.a.v.)’in aleyhinde fenâ söz söyleyen babasını öldürdüğü,
Resûl-i Ekrem (s.a.v.) Efendimizin de bunu kötülemediği rivâyet edilmiştir.

Savaşta kadınlar, çocuklar, deliler, harbde bağırıp çağıramayacak ve çocuğu
olmayacak derecede yaşlı olanlar (bunlar mürted olsa bile) körler, topallar,
kötürümler, bunamışlar, insanlara karışmayan rahibler ve kilise hademesi
öldürülmez. Ancak bunlardan biri kral yahut savaşabilir yahut harbde rey
sahibi olur yahut mal sahibi olup malıyla savaşa yardım ederse öldürülür. Deli
çocuk ve kadın gibi öldürülmeyenlerden birisi savaşırsa öldürülür.

Silahı bulunmayan bir müslümanın silahlı olan iki düşmandan kaçmasında bir
beis yoktur. İmâm Muhammed’in bir kavline göre kuvvetli olan bir müslümanın
iki kafirden, yüz müslümanın iki yüz kafirden kaçması mekruhtur.

(İbn-i Âbidîn, 8.c., 384-390.s.)

15

---
MEVLÂNÂ CELÂLEDDÎN-İ RÛMÎ (K.S.)

Mevlânâ Celâleddîn-i Rûmî hazretleri, sıdk-ı tam (en mükemmel, noksansız
bağlılık) yönünden aşkın sonuna ulaşmış bir velî olarak, istirahat ettiği ve
uyku uyudukları görülmemiştir. Açlığı son haddine ulaşmıştır. “Tam kırk sene
benim midemde bir gece taam (yemek) bulunmadı.” buyurmuştur. En çok iftar
yemeği on lokmayı geçmemiştir. “Sînemde bir ejderha vardır, onun gıdaya
tahammülü yoktur.” “Oruç sofrası, sırrın sevdasını artırır, lâkin böyle bir
sofradan Allâhü Te‘âlâya büsbütün bağlanmış olan sâdık kullar yed-i beyzâ
bulurlar” demiştir. Onun için hakîkî oruç, Allâh Te‘âlâdan başka her şeyi terk
etmek olup, kendisinde hâsıl olmuş bir hâldir.

Namazda tam bir huşû (Allâh korkusu) üzere bulunur ve tamâmen Hakk'ın
sıfatları ile bulunmayı elde ederlerdi. “Namaz, Allâhü Te‘âlâya kavuşmadır.
Fakat bu kavuşmanın ne şekilde olduğunu zahir ehli bilmez” buyurmuştur. Bu
yüzden; “Mihrabı dost cemâli olan kimse için, yüz çeşit namaz, rükû ve sücûd
vardır” demiştir.

Verâ ve takvası (şüpheli ve haramlardan kaçması) o dereceydi ki, lisâna
gelmezdi (açıklamaya sığmazdı). “Takva, nefse ait zevkleri terk etmektir.”
buyurmuştur.

Mevlânâ Celâledddîn-i Rûmî (k.s.), her şeyden önce olgun, âlim ve velî bir
Müslümandır. Hazret-i Mevlânâ (k.s.)’u yalnız bir mütefekkir, şâir, hümanist
gibi düşünmek ve öylece anlamaya çalışmak, asıl varlığı bırakıp herhangi bir
özelliği içinde sıkışıp kalmaya benzer.

Nitekim Hazreti Mevlânâ (k.s.)’u, sözlerini, yolunu anlamanın anahtarını
kendisi bir rubâîsinde şöyle dile getirmektedir:

Ben sağ olduğum müddetçe Kur'ân'ın kölesiyim.

Ben Muhammed muhtar (s.a.v.)’in yolunun tozuyum.

Benim sözümden bundan başkasını kim naklederse;

Ben ondan da bîzârım, o sözlerden de bîzârım.

(Yeni Rehber Ansiklopedisi, 14.c. 80.s.)

16

---
MEVLÂNÂ CELÂLEDDÎN-İ RÛMÎ (K.S.) VE SEMÂ

Mevlânâ Celâleddîn-i Rûmî (k.s.), tasavvuf deryasına dalmış bir Hakk âşığıdır.
İlmi, teşbihleri, sözleri ve nasîhatleri bu deryadan saçılan hikmet
damlalarıdır. O, bir tarîkat kurucusu değildir. Yeni usûller ve ibâdet
şekilleri ihdas etmemiştir. Ney, rebap, tambur gibi çeşitli çalgı âletleri
çalınarak yapılan törenler ve âyinler, ilk defa on beşinci yüzyılda ortaya
çıkmıştır. İlk mevlevî bestelerinin bestelenmesi de aynı zamana rastlar. Bu
târih, Mevlânâ hazretlerinin yaşadığı devirden 3-4 asır sonradır. Onun
Mesnevî'sinde geçen "Ney" kelimesi bâzı edebiyatçılar tarafından çalgı âleti
olan ney şeklinde düşünüldüğü için, yanlış olarak kendisinin ney çaldığı veya
dinlediği sanılmıştır.

Hâlbuki Mevlânâ Celâleddîn-i Rûmî (k.s.), ney ve dümbelek çalmadı. Dönmedi,
raks etmedi. Bunları sonra gelenler uydurdu. Yirmi dört binden ziyâde beytiyle
dünyâya nur saçan Mesnevi'sine, her memlekette, birçok dilde şerhler,
açıklamalar yapılmıştır. Bunların en kıymetlisi Mevlânâ Câmi'nin kitabı olup,
bunun da birçok şerhleri vardır. Türkçe şerhlerinden, Ankara valisi Âbidin
Paşanın şerhi çok kıymetlidir. Âbidin Paşa bu şerhinde, ney'in, insan-ı kâmil
olduğunu dokuz türlü ispat etmektedir. Ney'in üç ma‘nâsı vardır. Birincisi,
İslâm dîninde yetişen kâmil, yüksek insan demektir. İkincisi Fârisî dilinde,
yok demektir. Ney'in üçüncü ma‘nâsı ise, kamış kalem demektir ki, bundan da
insan-ı kâmil işâret edilmektedir.

Mevlevîlik, sonraları din bilgisi olmayan câhillerin eline düştüğünden, ney'i
çalgı sanarak, ney, dümbelek gibi şeyler çalmaya, dönmeye başlamışlar, ibâdete
İslâm dîninin yasak ettiği çirkin şeyler karıştırmışlardır.

(Yeni Rehber Ansiklopedisi, 14.c. 80.s.)

17

---
ÜÇ SUÂL VE BİR CEVÂB

Mevlânâ Celâleddîn-i Rûmî (k.s.)’a felsefecilerden bir grup geldi. Suâl sormak
istediklerini bildirdiler. Mevlânâ hazretleri bunları Şems-i Tebrîzî’ye havâle
etti. Bunun üzerine onun yanına gittiler. Şems-i Tebrîzî hazretleri mescidde,
talebelere bir kerpiçle teyemmümün nasıl yapılacağını gösteriyordu. Gelen
felsefeciler üç suâl sormak istediklerini belirttiler, Şems-i Tebrîzî;
“Sorun!” buyurdu. İçlerinden birini başkan seçtiler. Hepsinin adına o
soracaktı. Sormaya başladı: “Allah var dersiniz, ama görünmez, göster de
inanalım.” Şems-i Tebrîzî hazretleri; “Öbür sorunu da sor!” buyurdu.
---
O;“Şeytanın ateşten yaratıldığını söylersiniz, sonra da ateşle ona azâb
edilecek dersiniz hiç ateş ateşe azâb eder mi?” dedi. Şems-i Tebrîzî; “Peki
öbürünü de sor!” buyurdu. O; “Âhirette herkes hakkını alacak, yaptıklarının
cezâsını çekecek diyorsunuz. Bırakın insanları canları ne istiyorsa yapsınlar,
karışmayın!” dedi. Bunun üzerine Şems-i Tebrîzî, elindeki kuru kerpici adamın
başına vurdu. Soru sormaya gelen felsefeci, derhâl zamanın kadısına gidip,
da‘vâcı oldu. Ve; “Ben, soru sordum, o başıma kerpiç vurdu.” dedi. Şems-i
Tebrîzî; “Ben de sâdece cevap verdim.” buyurdu. Kadı bu işin açıklamasını
istedi. Şems-i Tebrîzî şöyle anlattı: “Efendim, bana Allahü Te‘âlâyı göster de
inanayım, dedi. Şimdi bu felsefeci, başının ağrısını göstersin de görelim.” O
kimse şaşırarak; “Ağrıyor ama gösteremem” dedi. Şems-i Tebrîzî; “İşte Allahü
Te‘âlâ da vardır, fakat görünmez. Yine bana, şeytana ateşle nasıl azâb
edileceğini sordu. Ben buna toprakla vurdum. Toprak onun başını acıttı.
Hâlbuki kendi bedeni de topraktan yaratıldı. Yine bana; “Bırakın herkesin canı
ne isterse onu yapsın. Bundan dolayı bir hak olmaz.” dedi. Benim canım onun
başına kerpici vurmak istedi ve vurdum. Niçin hakkını arıyor? Aramasa ya! Bu
dünyâda küçük bir mes’ele için hak aranırsa, o sonsuz olan âhiret hayâtında
niçin hak aranmasın?” buyurdu. Felsefeci, bu güzel cevaplar karşısında mahcûb
olup, söz söyleyemez hâle düştü.

(Evliyâlar Ansiklopedisi, 11.c., 199.s.)

18

---
SİLSİLE-İ ÂLİYENİN ONDOKUZUNCU POSTNİŞÎNİ KADI MUHAMMED ZÂHİD (K.S.)

On beşinci ve on altıncı yüzyıllarda Semerkand’da yetişen evliyanın
büyüklerindendir. İnsanları Hakk’a davet eden ve Silsile-i âliyye denilen
büyük âlim ve velîlerin on dokuzuncusudur. Silsile-i âliyye büyüklerinden
Ya‘kûb-i Çerhî’nin kızının oğludur. Semerkandlı olup, doğum târihi
bilinmemektedir. 1529 (h.936) senesinde Semerkand’a bağlı Hisâr’ın Vahş
köyünde vefât etti. Kabri oradadır.

İlk tahsilini Semerkand’da yapıp, o beldenin âlimlerinden ilim öğrendi. Daha
fazla ilim öğrenmek için Semerkand’dan Hirât’a giderken büyük evliyâ
Ubeydullâh Ahrâr hazretleriyle karşılaşıp, talebesi oldu. On iki sene müddetle
sohbetinde ve hizmetinde bulundu. Tasavvuf yolunda ondan feyz alarak
olgunlaştı. Asrındaki âlimlerin ve evliyânın en büyüklerinden oldu. Hocasının
vefâtından sonra, onun talebelerini yetiştirdi. İnsanlara Allâhü Te‘âlânın
emir ve yasaklarını uzun uzun anlattı. Kendinden sonra kız kardeşinin oğlu
Derviş Muhammed hazretleri yetiştirdiği velîler arasında en büyüğüdür.

Buyurdu ki:

“İnsanın yaratılmasından maksad, kulluk yapmasıdır. Kulluğun aslı ve özü ise
her halükârda Allâhü Te‘âlâyı unutmamak, gâfil olmamak, tazarrû (yalvarma) ve
huşû (korku) içinde bulunmaktır.”

“Gençlik zamanı fırsat ve ganîmettir. Bu kıymetli zamanı ve nefesleri saâdet
vesîlesi yapmayana yazıklar olsun. Saâdet arayan kimse, Resûlullâh (s.a.v.)’in
ahlâkı ile ahlâklanmalıdır. Hilm (yumuşaklık), kerem (cömertlik), tevazû
(alçak gönüllülük), îsâr (başkasını kendisine tercih etmek) ve diğer güzel
ahlâk ile ahlâklanmalıdır. Özellikle, kalbde Allâh (c.c.)’den başka hiçbir
şeye bağlılık kalmamasına çok çalışmak lâzımdır.”

(Yeni Rehber Ansiklopedisi, 3.c.)

19

---
KABİR AZÂBINDAN (İNSANLARI)

---
KURTARACAK OLAN ŞEYLER

1. Azîz ve Celîl olan Allâh’ın yolunda nöbet beklemek

İmâm Müslim’in merfu olarak rivayet ettiği hadîste:

- Bir gün ve bir gece hudut ve vatan muhafazasına bağlı kalıp nöbet beklemek (yani nöbet beklemenin sevâbı) bir ay (nâfile) oruç tutup (nâfile) namaz kılmaktan daha hayırlıdır. Eğer bu vatan muhafazasına bağlı asker nöbet esnâsında ölürse işlemekte olduğu nöbet beklemenin sevâbı üzerine cereyan edip devam eder, rızkı da (şehîdler gibi) üzerine devam eder durur ve fettanlardan yani kabirdeki suâl meleklerinin suâllerinden emin olur, buyurulmuştur.

2. Her gece (Tebarekellezi bi-yedihi’l-mülk) sûresinin okunması da insanı
kabir azabından kurtarır. Bu husûsda sahih ve müteaddit hadîsler vârid
olmuştur.

3. Keza ölüm hastalığında (Kul-hüvallâhü Ehad) sûresinin okunması da insanı
kabir azâbından kurtarır.

4. Ebû Dâvud’un merfu olarak rivâyet ettiği hadîs-i şerifte Resûlullah
(s.a.v.) şöyle buyurmuştur:

- Her kim (kusma ve ishal gibi şeylerle) karnının illeti öldürürse o kabrinde azâb görmez (Tirmizî) ve karındaki hastalıktan dolayı ölenler de kabir azâbından kurtulur.

5. Tirmizî’nin merfu olarak rivâyet ettiği hadîsde:

- Herhangi bir Müslüman Cuma gününde veya Cuma gecesinde ölürse muhakkak Allâhü Te‘âlâ onu kabir fitnesinden (yani kabir suâlinden) muhâfaza eder, buyurulmuştur. 

İşte bu hadîs gereğince Cuma gününde veya Cuma gecesinde ölen kimse de kabir
azâbından kurtulur. Bu husûsda hadîsler çoktur. En iyisini Allâh (c.c.) bilir.

(İmâm-ı Şa’rânî, Ölüm-Kıyâmet-Âhiret ve Âhirzaman Alâmetleri, 129-130.s.)

20

---
BAŞKA ÇARE YOK

Şems-i Tebrîzî hazretleri, bir gün dostlarına şöyle nasîhatta bulundu:
“Âhireti terk edip, dünyâya tâlib olup muhabbet edenlere, mal kazanıp zengin
olmaktan başka çâre yoktur. Âhirete tâlib olan kimselere de, ölmeden önce
ibâdet yaparak, dîn-i İslâma hizmet ederek gayretle çalışmaktan başka çâre
yoktur. Allahü Te‘âlânın tâlibi olan kimselere, O’na kavuşmak arzusu içinde
olanlara, mihnet, meşakkat, dert ve belâlara katlanmaktan başka çâre yoktur.
İlmi taleb edenlere, yani âlim olmak isteyenlere, herkesin gözünde hakîr olmak
ve yalnız, kimsesiz, garip kalmaktan başka çâre yoktur. Çünkü, kim ilim
öğrenmek arzusunda olursa, onun üzüntüsü çok olur. Onu rencide ederler. Huzûra
kavuşması için her türlü derde, belâya sabretmesi lâzımdır. Her kim kendini
üstün görürse, onun sonu zillete düşmektir. Hesapsız, sonunu düşünmeden malını
sarfedenler, fakir olurlar. Her kim fakirliğe sabreder, kanâatkar olursa,
sonunda zenginliğe ulaşır. Her kimsenin, kendisinde bulunan iki şeyin birisini
öldürüp, birisini diri tutmaya çalışması lâzımdır. Öldürmesi îcâb eden şey
nefsidir. Çünkü nefsi öldürmedikçe, rahata ermek düşünülemez. Diri tutması
lâzım gelen şey de, gönlüdür. Çünkü gönlü ölü olanların mes‘ûd ve bahtiyar
olması düşünülemez.”

(Bugün Konya’da Şems makamı olarak bilinen, halk tarafından Mevlâna
türbesinden önce ziyâret edilen bu türbede mevcut sanduka, boş bir sanduka mı,
yoksa Mehmet Önder Bey’in bir hatırasında anlatıldığı gibi, Şems gerçekten
burada mı medfundur, bu da bilinmez. Bilinen gerçek odur ki, Allah velîlerinin
kalblerde yaşadığıdır.)

 (Evliyâlar Ansiklopedisi, 11.c., 205.s.)

21

---
HALKIN DEVLET BAŞKANINA NASÎHATLERİ

Mekhul (r.a.) anlatıyor: Resûlullâh (s.a.v)’in ashâbı (r.a.e.)’den Said b.
Amir b. Huzeyim el-Cemhî (r.a.); Hz. Ömer (r.a.)’e hilâfeti sırasında:

- “Yâ Ömer, ben sana bazı tavsiyelerde bulunmak istiyorum.” dedi. Hz. Ömer (r.a.) de:

- “Buyur, dinliyorum. dedi. Said (r.a.):

- “Sana, halkın İşlerini yaparken Allâh’tan korkmanı tavsiye ederim. Allâh’ın emirlerini yerine getirirken insanlardan korkma. Sözün ve fiilin başka başka olmasın. İnsanın kendi tatbîk ettiği, yerine getirdiği öğütleri başkalarına söylemesi güzeldir. Bir meselede iki ayrı hüküm verme. İşlerin karışır, haktan sapmış olursun. Delili olan iddianın lehine karar ver ki, kararın isâbetli olsun. Allâh sana yardım etsin, halkını da, senin vâsıtanla mutlu yaşatsın. Allâh (c.c.)’ün, işlerinin başına seni geçirdiği, uzak yakın müslümanlarla ilgilen ve onların müşküllerini hallet. Kendin ve âilen için sevdiklerini onlar için de sev. Kendin ve âilen için beğenmediğini onlar için de beğenme. Hakk (c.c.) uğrunda mücadeleye başla. Allâh’ın emirlerini yaparken, hiçbir dedikodudan, kınayandan korkma.” dedi. Hz. Ömer (r.a.):

- “Bu söylediklerine kimin gücü yetebilir?” deyince, Said (r.a.):

- “Senin gibi birisinin! Allâh (c.c.)’ün ümmet-i Muhammed (s.a.v.)’in başına getirdiği kimsenin. Onunla Allâh (c.c.) arasına kimse giremez.” dedi.

(M. Yusuf Kandehlevî, Hadîslerle Müslümanlık, 2.c, 714.s.)

Dünyânın kıvamı dört şeyle olduğu buyrulmuştur:

1- Âlimlerin ilme devâmı,

2- Umeranın adâlete devâmı,

3- Zenginlerin sehâvete devâmı,

4- Fakirlerin duâya devâmı.

(Hz. Mahmûd Sâmî Ramazanoğlu (k.s.), Bakara Sûresi Tefsîri, 236.s.)

22

---
SEVDİĞİNLE BERABERSİN

Bedevî bir Arab:

- “Yâ Resûlallâh (s.a.v.)! Kıyâmet ne zaman kopacak?” diye sormuştu.

Resûl-i Ekrem (s.a.v.) bedevîye:

- “Âhiret için ne hazırladın?” diye sormuştu.

Enes (r.a.) rivâyetinde bedevî:

- “Yâ Resûlallâh! Benim Allâh’a ve onun Peygamberi (s.a.v.)’e muhabbetten başka âhiret için bir hazırlığım yoktur.” diye cevâp vermesi üzerine; 

Resûl-i Ekrem (s.a.v.) bedeviye:

- “Sen sevdiğin kimse ile berabersin!” buyurmuştur.

Enes (r.a.) der ki:

- Biz de, “Yâ Resûlallâh (s.a.v.)! Âhirette sevdiğimiz ile beraber miyiz?” diye sorduk.

Resûl-i Ekrem (s.a.v.):

- “Evet berabersiniz!” diye tasdîk buyurdu. Biz de böyle bir cevâbdan pek ziyâde bir ferah ve sevinç duyduk.

Ey mü’min! Kalbindeki muhabbetini yokla da, hâlini tefekkür et, muhabbetin
neye gâlibdir.

Enes (r.a.) şöyle demiştir ki:

Nebiy-yi Mükerrem (s.a.v.) buyurdular ki; “Kimde üç şey bulunursa halâvet-i
îmânı tatmış olur.

Allâh ile Resûlullâh, kendisine mâa‘dâlarından daha sevgili olmak.

Bir kimseyi bilâ-garaz velâ-ivaz sevmek, ancak Allâh için sevmek.

Allâh onu küfürden kurtardıktan sonra, yine küfre dönmekten ateşe
atılacakmışcasına hoşlanmamak.” (Müslim) Kendisi ateşe atılmayı sevmediği
gibi, şeref-i İslâm ile müşerref olduktan sonra tekrar küfre avdet etmeyi asla
sevmemek ve küfürden uzak olmaya çalışmak ve küfre yakın olmamaya çalışmak.

(Hz. Mahmûd Sâmî Ramazânoğlu (k.s.) Musâhabe 1, 35-36.s.)

23

---
EYYÛB (A.S.)’IN DÎNİ DE TEVHİD DÎNİ İDİ

Eyyub b. Mûs, b. Ra’vil, b. Ays, b. ishâk, b. İbrâhîm (a.s.)’lardır. Eyyub
(a.s.)’ın annesi, Lut (a.s.)’ın kızı idi. Eyyub (a.s.)’ın babası Mûs;
Nemrud’un, İbrâhîm (a.s.)’ı ateşe atıp yakmak istediği gün, İbrâhîm (a.s.)’a
îmân edenlerdendi. Eyyûb (a.s.), Ya‘kub (a.s.)’ın zamanında idi ve Onun Leyya
adındaki kızı ile de, evlenmişti.

Eyyub (a.s.)’ın yurdu: Şam’ın Dımaşk ile Gabiye arasındaki Ürdün beldelerinden
olan Beseniye nâhiyesi idi. Şam’ın Beseniye köyünün doğu ve batısı arasında
bulunan her şeyi, dağları, ovaları, içindekilerle birlikte deve, sığır, davar,
at, merkep, her cins mal, Eyyub (a.s.)’a aitti. Kendisinin, o köyde, çobanları
ile birlikte, bin koyunu, beş yüz öküzü, her öküzün birer sürücüsü köle, her
kölenin de karısı, çocukları, malları, her öküzün çift âletini taşıyan dişi
merkebi, her merkebin iki, üç, dört, beş ve daha fazla sıpası bulunmakta idi.

Yüce Allâh, ona, erkek, kadın bir çok ev halkı da, ihsan etmişti. On üç erkek
evlâdı vardı. Eyyub (a.s.); İbrâhîm, İsmâîl, İshâk, Ya‘kub, Esbat ve Îsâ
(a.s.) gibi, ilâhî vahye mazhâr olmuş, Yüce Allâh tarafından seçilip ona da,
peygamberlik verilmişti.

Eyyub (a.s.)’ın dîni, İbrâhîm (a.s.)’ın tevhîd dîni idi. Eyyub (a.s.)’ın
şerîatı; Yüce Allâh’ın birliğine îmân ve insanlar arasını düzeltmekti.

Dâvud (a.s.)’a göre Eyyub (a.s.): İnsanların, en halîm ve uslusu, insanların
en sabırlısı ve öfkesini en çok yeneni idi. Yoksullar ve züğürtler için çok
merhametli idi. Yetimlere, dullara bakar, konukları ağırlar, bunları da Allâh
(c.c.)’ün, kendisine vermiş olduğu ni‘metlerin şükrü olarak yapardı. Eyyub
(a.s.), konuksuz gecelemez, yoksul bulundurmadıkça yemek yemez, açların
karınlarını doyurmadıkça kendi karnını doyurmaz, çıplakları giydirmedikçe
kendisi giyinmezdi.

(M. Âsım Köksal, Peygamberler Târihi, 1.C., 305.s.)

24

---
CENNET EHLİNİN                      CEMÂLULLÂHI GÖRMELERİ

Cennetin en ulu ni‘meti, en doyulmaz lezzeti, Rabbü’l-Izzetin Cemâlini
müşâhede etmektir. Bu benzersiz kemâl sahibinin Cemâlini hiç bir yaratık
tasavvur edemez. Îmân ehli, rahmet-i Rahmân’a yakın ve O’nun kerem ve
inâyetine nâil olup Cennet’e girdikleri zaman Cennet muhâfızları türlü
büyükleme ve ululamalarla karşılar ve onlara: “(Cennetin) bekçileri (şöyle)
dediler: Selâm (ve selâmet) size. Tertemiz geldiniz. Artık ebedî kalmak üzere
girin buraya.” (Zümer s. 73) diye izzet ve ikramda bulunurlar.

Cenâb-ı Hakk da şöyle buyurur: “Selâm size kullarım, merhaba size îmân ehli.
Siz inanan mü’minlersiniz. Bugün size ne korku, ne de üzüntü vardır” diye bu
sevinçli müjdeyi verir. Sonra Hakk Te‘âlâ Hazretleri yine:

- Ey kullarım, bu gün size nimet ve ihsanım olacaktır. Benden ne dilerseniz dileyin size veririm, diye buyurur. Onlar da:

- Ya Rabb, tek dileğimiz Cemâlini görmek ve rızâna ermektir, derler. Hakk Te‘âlâ Hazretleri onlara müjde verip:

- Şimdi sevinin ben sizden râzî oldum, diye buyurur. Ondan sonra perdeyi kaldırıp Cennet ehline tecellî eyler. Bütün Cennet ehli o anda secdeye varırlar. Hakk Te‘âlâ Hazretleri onlara:

- Ey kullarım başınızı secdeden kaldırın. Burası secde yeri değildir. Ben sizi şunun için çağırdım ki, gelip Dîdârımı, Cemâlimi görüp ni‘metlenesiniz, diye. Ey kullarım, sizden öyle râzî oldum ki ebediyyen size öfkeli olmam diye, buyurur.

(İmâm-ı Kastalânî, İlâhî Rahmet Hz. Muhammed (s.a.v.), 522.s.)

25

---
ZEYD B. DESÎNE (R.A.)’İN HİKÂYESİ

Hubeyb ile Zeyd b. Desîne ve Abdullah b. Târik (Allâh onlardan râzî olsun)
gevşeyip hayata rağbet ettiler, kendiliklerinden teslim olup müşriklere esir
düştüler. Hüzeylîler onları satmak üzere Mekke’ye götürdüler. (Mekke
yakınlarındaki) Zahrân vâdisine vardıklarında Abdullah b. Târık (r.a.)
ellerini ipten kurtarıp kılıcını aldı. Hüzeylîler kendisini taşa tutup şehîd
ettiler. Abdullâh (r.a.)’ın kabri Zahran’dadır.

Hubeyb ile Zeyd (r.a.)’yı Mekke’ye götürerek orada esir bulunan iki Hüzeylî
ile takas ettiler. Hubeyb (r.a.)’i, Huceyr b. Ebû Itâb Temîmî aldı. Zeyd
(r.a.)’i ise (babasının intikamını almak için) Safvân b. Ümeyye satın aldı.
Safvân, Zeyd (r.a.)’i âzâdlı kölesi Nistâs’a teslim etti. Nistâs, Zeyd
(r.a.)’i öldürmek için Harem’in dışına Tenim mahalline götürdü. Aralarında Ebû
Süfyân’ın da bulunduğu bir grub, Zeyd (r.a.)’in katlini görmek için
toplandılar. Zeyd (r.a.), öldürülmek üzere getirilince Ebû Süfyân:

- Ey Zeyd, Allâh’a and veriyorum! Şu anda bizim yanımızda Muhammed (s.a.v.)’in olmasını, senin yerine O’nun boynunu vurmamız, senin ise âile efradının yanında kalmanı ister miydin? diye sordu. 

Zeyd (r.a.):

- Vallâhi ben, ailemin yanında oturayım diye Muhammed (s.a.v.)’in şu anda bulunduğu yerde ayağına bir diken batmasına bile rızâ gösteremem! karşılığını verdi. 

Ebû Süfyân:

- Muhammed (s.a.v.)’in arkadaşlarının Muhammed (s.a.v.)’i sevdikleri gibi başka hiç bir kimsenin bir şahsı sevdiğini görmedim, dedi.

Sonra Nistâs, Zeyd (r.a.)’i şehîd etti.

(M. Yûsuf Kandehlevî (rh.a.), Hadîslerle Müslümânlık, 1.c., 458.s.)

26

---
FÂİZİN AZI ÇOĞU OLMAZ

Resûlullâh (s.a.v.) şöyle buyurmuşlardır ki:

(Vedâ hutbesinden)

“Bilin ki cahiliye devrinden kalan bütün faizler mülgâdır, terkedilecek ve
alınmayacak. Fâize verilen paranın sadece sermâye kısmını yani aslını
alacaksınız, böylece ne zulüm ve haksızlık etmiş ne de zulme ve haksızlığa
uğramış olacaksınız.” (Tirmizî)

İbn Mes‘ud (r.a.)’den şöyle rivâyet edilmiştir:

“Resûlullâh (s.a.v.) ribâyı (fâizi) yiyene de, yedirene de la‘net etti. (Fâiz
muamelesine) şahitlik edenlere de bu muâmeleyi yazana da la‘net etti” (Müslim)

İmâm-ı Mâlik’in Muvattâ’ında Zeyd İbn Eslem’den şöyle rivâyet olunmuştur ki:

Cenâb-ı Hakk’ın terketmeyenler için harb etmeye izin verdiği ribâ, cahiliye
devrinde iki şekilde cereyân ederdi:

1- Bir kimsenin diğer bir kimsede, vadeli bir alacağı bulunurdu. Vade dolunca
alacaklı: “Ödeyecek misin yoksa fâizlesin mi?” derdi. Borçlu öderse öbürü
alırdı. Ödemezse, ölçeklenen, tartılan, ekilen veya sayılan çeşitten ise
alacak katlanırdı.

2- Yaşla ölçülen bir mal ise, daha üst mertebeye kaydırılır, vâde de
uzatılırdı. İslâm gelince Cenâb-ı Hakk şu âyeti indirdi:

“Allâh fâiz karışan malın bereketini giderir, sadakaları ise bereketlendirir.

Ey îmân edenler! Allah’tan sakının, inanmışsanız fâizden arta kalan hesâbdan
vazgeçin.

Böyle yapmazsanız, bunun Allah’a ve Peygamberine karşı açılmış bir savaş
olduğunu bilin. Eğer tevbe ederseniz sermayeniz sizindir. Böylece haksızlık
etmemiş ve haksızlığa uğramamış olursunuz.”

(Bakara s. 276-278-279)

27

---
İSLÂM DEVLETİNDE VERGİ USÛLÜ

Ömer b. Abdülaziz (r.a.), şer‘î bir maslahatla mâlî bir maslahat çakıştığı
zamân hiç tereddüt etmeden şer‘î maslahatı tercih etmiştir. Yemen vâlisi Urve
b. Muhammed’e yazdığı mektuptaki şu sözleri, bu inâncın birçok delîlinden
sadece biridir. Ömer (r.a.), mektubunda şöyle diyordu: “Bana gönderdiğin
mektubunda, Yemen’e varır varmaz oranın halkına, cizye ve benzeri gibi sabit
vergiler konulduğuna, şartlar ne olursa olsun halkın bu vergileri ödemeye
mecbur kaldığına şâhit olduğunu yazıyorsun. Üstelik tarlaların verimli olup
olmamasına, mevsimlerin kurak olup olmadığına, yani bolluğa ve kıtlığa
bakılmadan... aynı haraç miktarını ödüyorlarmış. Sübhânellâh!.. Bu ne kadar
yersiz bir iştir! Bu mektubum sana ulaşır ulaşmaz, bu bâtıl hükmü ve
uygulamayı ortadan kaldır. Bunun gibi, gördüğün bütün bâtıl unsurları ortadan
kaldırıp, bildiğin hakka sarılacak, sadece hakkı uygulayacaksın! Senin ve
benim bildiğim hakka yönel ve onun hükmünü geçerli kıl!”

Bundan başka Halîfe Ömer b. Abdülazîz (r.a.), hükümetin koyduğu vergileri
kaldırarak şöyle dedi:

“Müslümânlara gelince, mallar için zekât vardır. Zekâtlarını Beytülmâl’e
ödedikten sonra vazîfelerini yerine getirmişlerdir. O yıl içerisinde
kendilerine mallarından dolayı herhangi bir mes‘ûliyet ve yükümlülük yoktur.”
(Sîret-i Ömer bin Abdülaziz, 98-126.s.)

Kim Allâh’ın indirdikleri ile hükmetmezse işte onlar kâfirlerin tâ
kendileridir. Kim Allâh’ın indirdikleri ile hükmetmezse işte onlar zâlimlerin
tâ kendileridir. Kim Allâh’ın indirdikleri ile hükmetmezse işte onlar
fâsıkların tâ kendileridir. (Mâide s. 44-45-47)

28

---
MESCİD YAPTIRMAK

Resûlullâh (s.a.v.) buyurdular ki:

“Kim içerisinde Allâh(ın adı) zikredilsin diye bir mescid binâ ederse, Allâh
(c.c.) de ona cennette bir ev binâ eder.” (Nesâî)

Talk bin Alî şöyle demiştir:

Resûlullâh (s.a.v.)’e heyet olarak yola çıktık. Gelip ona biat ettik. O
(s.a.v.) ile namaz kıldık. Kendisine, memleketimizde Ehl-i Kitaba ait ma‘bedin
olduğunu haber verdik. Abdest suyunun fazlasından bize hîbede bulunmasını
talep ettik. Su getirtip abdest aldı, mazmaza yaptı, sonra bunu bir kaba bizim
için döktü ve dediler ki:

“Haydi gidin! Memleketinize varınca (o eski) ma‘bedinizi yıkın. Bu suyu onun
yerine çileyin, orasını mescid yapın!” Biz:

“Ama yerimiz uzak, hararet şiddetlidir. Bu su (buharlaşıp) kurur” dedik. Bize:

“Ona bir müdd su ilâve edin. O (abdest artığı) öbürünün (ilave edilen suyun)
güzelliğini de artırır” buyurdular. Oradan ayrılıp memleketimize geldik.
Ma‘bedimizi yıktık. Sonra yerine o suyu çiledik, orayı kendimize mescid
yaptık, içerisinde ezân okuduk. Râhibi, Tayylı bir adamdı, Ezân-ı Muhmmedî’yi
işitince:

“Bu, hak bir da‘vettir!” dedi. Sonra dağın sırtındaki sel yataklarından birine
yöneldi. Bir daha onu görmedik.” (Nesâî)

Yine Resûlullâh (s.a.v.) buyurdular ki: “Ümmetimin ücreti bana arzedilip
gösterildi. Öyle ki mescidden çıkarılıp atılan bir çer-çöpün sevâbını bile
gördüm. Ümmetimin günâhı da bana arzedil(ip gösteril)di. Kişiye Kur’ân’dan
kendine gelen sûre veya âyeti unutmasından daha büyük bir günah görmedim.”

(Ebû Dâvud)

29

---
RESÛLULLÂH (S.A.V.)’İN TAVSİYELERİ

Ebû Zerr (r.a.), uzun bir hadîs-i şerîfde Peygamberimiz (s.a.v.)’in kendisine
hitâben şöyle buyurduğunu naklediyor:

“Sana Allâhü Te‘âlâya bel bağlayıp O'ndan sakınmanı tavsiye ederim. Çünkü bu
her işin başıdır. Kur'ân-ı Kerîm okumaya ve Allâh'ı zikretmeye mutlaka devâm
et. Çünkü bu senin gökte (Allâh katında) anılman ve yer yüzünde de senin için
bir nûr demektir. Hayırdan başka bir söz söylememek için, çok konuşma. Bu
şeytanı senden uzaklaştırır ve dînî konularda sana yardımcı olur. Fazla
gülmekten de sakın ki, fazla gülmek kalbi öldürür, yüzdeki nûru giderir. Dâimâ
cihâda katıl, benim ümmetimin dindarlığı (ruhbanlığı) budur. Yoksulları sev,
dâimâ onlarla beraber bulun. Kendinden aşağı durumdaki insanlara bak,
kendinden yukarıdakilere bakma, çünkü bundan Allâh'ın sana lûtfettiği
ni‘metlerin değerini ölçmemek gibi bir sonuç çıkar. Akrabalarınla ilgini,
onlar senden ilgilerini kesseler bile, pekiştirmeyi göz önünde tut. Başkasının
hoşuna gitmese de hak sözü ve doğru olanı söylemekten çekinme. Allâh yolunda
ve onun emirleri konusunda başkasının seni kötülemesinden çekinme. Kendi
hâlini görmen, kendinle meşgûl olman, başkalarının hatâlarını görmeye,
kusûrlarına bakmaya engel olsun. Kendinde olan bir kusûru başkalarında
görünce, onlara kızma (önce kendini düzelt). Ey Ebû Zerr! Tedbirli olmaktan
öte bir akıllılık yoktur. Kötü ve uygunsuz işlerden uzak kalıp onlara
bulaşmamaktan daha iyi nâmusluluk yoktur. Güzel ahlâka benzer hiç bir
şereflilik yoktur." (Müslim)

(M. Zekeriyya Kandehlevî, Fezâil-i A‘mâl, 432-433.s.)

30

---
ŞÜKÜR VE HAMD

Kamus tercümesinde şükür şöyle ta‘rif edilir: “Şükür, ihyâ ve iyiliği bilip
yaymaktır.” Yani ihsân ve in‘am eden zâtın fazîlet olarak verdiği ni‘met ve
ihsânı, o ni‘metin kadir ve kıymetini bilip gizlememekle beraber insanlara
yaymak, ihsân eden zâtı medh-ü senâ etmektir ki, küfran ve nankörlük
karşılığıdır. Bu ma‘nâ kul şükrünün ma‘nâsıdır.

Şükür Allah (c.c.) tarafından kullanılırsa, kulun güzel amellerine mükafat
edici, diye ta‘rif olunur. Burada bahsimiz, kulun şükrü hakkındadır. Şükür üç
türlüdür.

1. Kalb ile şükür, yani ni‘metin nimet olduğunu bilmektir.

2. Dil ile şükür, yani ni‘meti veren zâtı medh-ü senâ etmek, öğmektir.

3. Sâir a‘zâ ile şükür, yani ni‘meti veren zâta layık olduğu kadar mükâfaat
eylemekten ibaret olup bu da beş kâide üzerinedir:

1. Ni‘mete nâil olan kimse, ni‘meti veren zâta alçak gönüllülük etmek.

2. Ni‘meti veren zâtı sevmek.

3. Verilen ni‘meti gizlemeyip ikrar ve i‘tiraf etmek.

4. Ni‘meti veren zâtı medh-ü senâ etmek

5. Nâil olduğu ni‘meti, ihsân eden zâtın hoşlanmadığı yerde kullanmamaktan
ibârettir.

Hz. Cüneyd (r.a.) buyurmuşlar ki: “Ni‘mete şükür demek, kendini ihsân olunan
ni‘mete ehil ve lâyık saymayıp o ni‘meti mahza bir ikram ve bağış i‘tibar
eylemekten ibârettir.”

Ebû Osman da demiş ki: “Şükür demek ni‘metin şükrünü eda etmekten aciz ve
kusurlu olduğunu bilmekten ibarettir.”

Hz. Davud (a.s.) demiş ki: - Ya Rabb. Ben huzûru ilâhîne nasıl şükredeyim ki,
şükrüm dahi şükür gerektiren ulu bir ni‘mettir. Vâcib Te‘âlâ Hazretleri de
buyurmuşlardır ki: - İşte şimdi bana şükrettin, ya Dâvud.

(54 Farz Şerhi)

31

